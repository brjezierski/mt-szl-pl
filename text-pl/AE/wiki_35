<doc id="471481" url="https://pl.wikipedia.org/wiki?curid=471481" title="ORP Mewa (1966)">
ORP Mewa (1966)

ORP Mewa – polski trałowiec bazowy z okresu zimnej wojny, jeden z serii dwunastu okrętów projektu "206F", przebudowany w latach 1998–1999 na niszczyciel min proj. "206FM". Jednostka mierzyła 58,2 metra długości, 7,97 metra szerokości i miała zanurzenie 2,14 metra, a jej wyporność pełna wynosiła 470 ton. Uzbrojona była w trzy podwójne zestawy działek automatycznych 2M-3M kal. 25 mm i bomby głębinowe, a ponadto była przystosowana do przewozu i stawiania min morskich.
Okręt został zwodowany 22 grudnia 1966 roku w Stoczni im. Komuny Paryskiej w Gdyni, a do służby w Marynarce Wojennej przyjęto go 21 maja 1967 roku. Jednostka, oznaczona znakiem burtowym 623, służyła początkowo w 13. Dywizjonie Trałowców 9. Flotylli Obrony Wybrzeża w Helu, a po jej likwidacji w 2006 roku została przydzielona do 8. Flotylli Obrony Wybrzeża. W 1987 roku na jego pokładzie przebywał papież Jan Paweł II. ORP „Mewa” czterokrotnie wchodziła w skład stałych zespołów obrony przeciwminowej NATO i uczestniczyła w wielu międzynarodowych manewrach oraz ćwiczeniach, likwidując niebezpieczne pozostałości po II wojnie światowej na wodach polskich i obcych.
Intensywnie eksploatowany okręt został skreślony z listy floty w grudniu 2019 roku. Podczas trwającej 52 lata służby przebył ponad 800 tys. mil morskich i zneutralizował 131 niebezpiecznych obiektów podwodnych.
Projekt i budowa.
Prace nad nowym typem trałowca rozpoczęły się w gdańskim Centralnym Biurze Konstrukcji Okrętowych nr 2 w 1958 roku, w celu zastąpienia służących od 1946 roku trałowców proj. "253Ł". Nowe okręty miały być więc początkowo trałowcami redowymi, zdolnymi do prowadzenia trałowań kontaktowych i niekontaktowych w rejonie baz morskich i stawiania niewielkich zagród minowych, o wyporności około 200 ton, prędkości 18 węzłów, zasięgu 3000 Mm, uzbrojeniu składającym się z dwóch działek kal. 45 mm i czterech wkm kal. 14,5 mm i standardowym dla końca lat 50. wyposażeniu trałowym. Dowództwo Marynarki Wojennej opublikowało jednocześnie wymagania na nowy trałowiec bazowy o wyporności 570 ton, mimo trwania przygotowań do podjęcia licencyjnej produkcji radzieckich trałowców proj. "254". CKBO nr 2 pod kierownictwem inż. Henryka Andrzejewskiego przygotowało zarówno projekt trałowca redowego (pod oznaczeniem "206"), jak też cztery projekty większego trałowca bazowego (proj. "250–253"). Po wielu dyskusjach postanowiono zaprzestać prac nad trałowcami bazowymi proj. "250–253" na rzecz przekształcenia w trałowiec bazowy jednostki projektu "206". W 1959 roku CKBO nr 2 opracował zmodyfikowany projekt trałowca o wyporności 425 ton, którego napęd miały stanowić włoskie silniki wysokoprężne FIAT, wobec braku odpowiednich jednostek napędowych produkowanych w państwach socjalistycznych. Projekt (pod oznaczeniem B206F) został przyjęty do realizacji w grudniu 1959 roku przez Ministra Obrony Narodowej, lecz ostateczny projekt techniczny zatwierdzono w Dowództwie MW dopiero 19 lutego 1962 roku. Koszty dokumentacji wyniosły 1,7 mln zł, budowa prototypu (przyszłego „Orlika”) kosztowała 80 mln zł, a koszt seryjnego okrętu wyniósł 65,5 mln zł. Roczny limit eksploatacyjny jednostki określono na 700 godzin, a żywotność konstrukcji na 20 lat. 
ORP „Mewa” zbudowana została w Stoczni im. Komuny Paryskiej w Gdyni (numer stoczniowy 206F/11). Nadzór wojskowy nad budową sprawował kmdr ppor. inż. Konstanty Cudny. Stocznia zastosowała metodę budowy kadłuba jednostki z sekcji, łączonych na pochylni (opracowaną wcześniej w celu masowej budowy trawlerów). Stępkę okrętu położono 18 lipca 1966 roku, a zwodowany został 22 grudnia 1966 roku. Trałowiec otrzymał tradycyjną dla polskich okrętów minowych nazwę pochodzącą od ptaka – mewy. Matką chrzestną jednostki była żona oficera Marynarki Wojennej Irena Ciećkowska.
Dane taktyczno-techniczne.
Okręt był gładkopokładowym, pełnomorskim trałowcem, przystosowanym do pływania w warunkach częściowego oblodzenia. Długość całkowita wynosiła 58,2 metra, szerokość 7,97 metra i zanurzenie 2,14 metra. Wysokość boczna miała wielkość 4 metrów. Wykonany ze stali, całkowicie spawany kadłub jednostki został wzmocniony w celu zwiększenia odporności na podwodne wybuchy. Podzielony był na siedem przedziałów wodoszczelnych: (od dziobu): I – forpik (magazyn bosmański, sprzętu okrętowego i żywnościowy, skrzynia łańcuchowa i winda kotwiczna), II – stacja radiolokacyjna oraz magazyn artyleryjski i elektryczny, III – pomieszczenia mieszkalne oraz pomieszczenie żyrokompasów i centrali artyleryjskiej, IV – siłownia pomocnicza, V – siłownia główna z centrum sterowania napędem, VI – rufowe pomieszczenie załogi i VII – magazyn sprzętu trałowego, maszyna sterowa i zrzutnie bomb głębinowych. W najniższym poziomie kadłuba mieściły się zbiorniki paliwa, wody słodkiej i użytkowej oraz wały napędowe. Na dolnym poziomie nadbudówki znajdowały się kabiny oficerów, mesa, kuchnia, sanitariaty i podręczne magazyny żywności. W górnej części mieściła się sterówka oraz kabiny: radiowa, nawigacyjna i sonaru oraz, na pokładzie sygnałowym, pokryte brezentowym dachem stanowisko dowodzenia i lekki, trójpodporowy maszt z antenami urządzeń radiotechnicznych. Wyporność standardowa wynosiła 426 ton, zaś pełna 470 ton.
Okręt napędzany był przez dwa nienawrotne, turbodoładowane 12-cylindrowe czterosuwowe silniki wysokoprężne w układzie V FIAT 2312SS o maksymalnej mocy 1324 kW (1800 KM) każdy (nominalna moc wynosiła 1400 KM przy 920 obr./min), poruszające poprzez przekładnie redukcyjne Lohman GUB dwiema śrubami nastawnymi Lips-Schelde. Maksymalna prędkość okrętu wynosiła 18,4 węzła (ekonomiczna – 17 węzłów). Okręt mógł zabrać 55,5 tony paliwa okrętowego, co zapewniało zasięg wynoszący 2000 Mm przy prędkości 17 węzłów. Na rufie znajdowały się dwa podwieszane, zrównoważone stery o powierzchni 1,7 m² każdy, poruszane maszynką sterową MS25. Energię elektryczną zapewniały cztery brytyjskie generatory główne Ruston S324M o mocy 60 kVA każdy (składające się z prądnicy i silnika Leyland SW400 o mocy 72 KM przy 1500 obr./min), generator postojowy S322M o mocy 27 kVA oraz generator trału elektromagnetycznego M50. Autonomiczność okrętu wynosiła 12 dób. Jednostka mogła bezpiecznie pływać przy stanie morza 8, zaś zadania trałowe wykonywać do stanu morza 4, z prędkością od 0 do 12 węzłów.
Uzbrojenie artyleryjskie jednostki stanowiły początkowo trzy podwójne zestawy działek automatycznych 2M-3M kal. 25 mm, z łącznym zapasem amunicji wynoszącym 6000 naboi, umieszczone przed nadbudówką na osi symetrii okrętu (jedno stanowisko) oraz na nadbudówce rufowej (dwa stanowiska obok siebie). Broń ZOP stanowiły dwie podpokładowe zrzutnie bomb głębinowych z łącznym zapasem 12 bomb B-1. Ponadto okręt miał dwa pokładowe tory minowe, na których mógł zamiennie przenosić: 10 min typu KB lub AMD-500, 16 wz. 08/39 lub 8 typu AMD-1000. Załoga uzbrojona była także w broń indywidualną, którą stanowiły 22 kbk AK i 8 pistoletów, z łącznym zapasem 17 000 sztuk amunicji.
Wyposażenie trałowe stanowiły: trał kontaktowy MT-2, elektromagnetyczny TEM-52M i akustyczny BAT-2. Wyposażenie radioelektroniczne obejmowało system rozpoznawczy „swój-obcy” typu Kremnij-2, radiostację UKF R-609, nadajnik KF R-644, odbiornik KF R-671, odbiornik pełnozakresowy R-619, radionamiernik ARP-50-1,2M, sonar Tamir-11M (MG-11M), radar obserwacji ogólnej Lin-M i system radionawigacji Rym-K. Jednostka wyposażona była też w zrzutnie dla 8 świec dymnych MDSz, żyrokompas Kurs-4, kompasy magnetyczne UKPM-1M i UKPM-3M, echosondę NEŁ-5, log MGŁ-25 i pracujący w podczerwieni system pływania zespołowego Chmiel.
Trałowiec został dostosowany do biernej obrony przeciwatomowej i przeciwchemicznej. W tym celu zbudowano trzy pomieszczenia z urządzeniami filtrowentylacyjnymi, a także zamontowano urządzenia dozymetryczne oraz rurociągi do zraszania i spłukiwania okrętu. Wyposażenie uzupełniały urządzenia demagnetyzacyjne.
Załoga okrętu składała się początkowo z 49 osób – 5 oficerów, 16 podoficerów i 28 marynarzy.
Służba.
Służba jako trałowiec (1967–1998).
21 maja 1967 roku w Porcie Wojennym w Helu ORP „Mewa” została wcielona do służby w Marynarce Wojennej, na mocy rozkazu dowódcy MW nr 028/org. z 9 maja tego roku. Okręt z oznaczeniem burtowym 623 wszedł w skład 13. Dywizjonu Trałowców 9. Flotylli Obrony Wybrzeża, stacjonując na Helu, a jego pierwszym dowódcą został kpt. mar. Marian Brzeziński. Zadaniem okrętu było poszukiwanie pól minowych i ich niszczenie, trałowanie rozpoznawcze i kontrolne, wytyczanie torów pływania i prowadzenie za trałami okrętów lub ich zespołów. Jednostka wraz z bliźniaczymi trałowcami brała udział w niemal wszystkich ważniejszych ćwiczeniach polskich okrętów oraz manewrach flot Układu Warszawskiego, uczestnicząc też często w unieszkodliwianiu niewybuchów pochodzących z okresu II wojny światowej.
W dniach 29–31 sierpnia 1967 roku ORP „Mewa” wraz z innymi okrętami 13. Dywizjonu Trałowców uczestniczyła w odbywających się na Bałtyku manewrach flot Układu Warszawskiego. Między 24 a 29 maja 1968 roku okręt wziął udział w ćwiczeniach pod kryptonimem Neptun. Od 12 do 15 marca 1969 roku „Mewa” odbyła pierwszą zagraniczną wizytę, zawijając do Bałtyjska. Na początku lat 70. ORP „Mewa” należała do IV grupy 13. Dywizjonu Trałowców (wraz z „Rybitwą” i „Czajką”). Między 25 maja a 6 czerwca 1970 roku jednostka brała udział w ćwiczeniach o kryptonimie Reda 70. W dniach 24 – 29 maja 1971 roku okręt wziął udział w bałtyckich manewrach trzech flot Układu Warszawskiego o kryptonimie Neptun 71. Między 3 a 6 maja 1971 roku trałowiec brał udział w ćwiczeniach o kryptonimie Reda 71.
Od 17 do 25 maja 1972 roku okręt uczestniczył w poszukiwaniu min na obszarze przeznaczonym pod budowę Portu Północnego w Gdańsku. Między 30 maja a 5 czerwca jednostka wzięła udział w ćwiczeniach flot UW o kryptonimie Bałtyk 72. 20 czerwca na pokładzie „Mewy” gościł Szef Sztabu Sił Zbrojnych Francji. W dniach 29 czerwca – 4 lipca okręt uczestniczył w uroczystych obchodach Dni Morza w Szczecinie.
W maju 1975 roku OORP „Mewa”, „Warszawa” i „Pelikan” odbyły kurtuazyjną wizytę w Portsmouth. W czerwcu 1975 roku, w związku z wprowadzeniem przez MW zmiennego systemu numeracji okrętów, jednostce zmieniono numer burtowy na 653. W tym miesiącu okręt uczestniczył w ćwiczeniach o kryptonimie Posejdon-75. W połowie 1976 roku dokonano kolejnej zmiany oznaczenia jednostki, która otrzymała numer 678. 27 listopada 1976 roku dowodzona przez kpt. mar. Kazimierza Mielczarczyka „Mewa” zdobyła tytuł najlepszego okrętu Marynarki Wojennej w swojej klasie. Do pierwotnego oznaczenia (623) okręt powrócił w połowie 1978 roku. W dniach 4–26 maja 1983 roku trałowiec wziął udział w wielkich ćwiczeniach sił Marynarki Wojennej o kryptonimie Reda-83.
Od 6 do 11 kwietnia 1987 roku okręt wziął udział w ćwiczeniach Reda 87. Podczas III Pielgrzymki Jana Pawła II do Polski wieczorem 11 czerwca 1987 roku w Gdyni na pokład trałowca wszedł papież Jan Paweł II, który odbył rejs do Sopotu. Nazajutrz Jan Paweł II dwukrotnie skorzystał z „Mewy”, płynąc rano z Sopotu na Westerplatte, a następnie przepływając pod Zieloną Bramę. Od 6 do 9 sierpnia 1987 roku OORP „Mewa”, „Orlik” i „Wodnik”, pod dowództwem kmdra Kazimierza Wolana, złożyły wizytę w Helsinkach. W sierpniu 1988 roku okręt wziął udział w ćwiczeniach flot UW nieopodal Bałtyjska. W czerwcu 1989 roku jednostka uczestniczyła w rejsie nawigacyjnym do portów w Tallinnie i Rydze.
W czerwcu 1992 roku jednostka wzięła udział w prestiżowych regatach Kieler Woche w Kilonii. W latach 1989-1991 trałowcem dowodził kpt. mar. Andrzej Karweta, późniejszy dowódca Marynarki Wojennej w stopniu wiceadmirała. Od 6 do 18 czerwca 1995 roku jednostka (wraz z bliźniaczymi trałowcami OORP „Tukan”, „Czajka” i „Flaming”, okrętem podwodnym „Wilk” i okrętami rakietowymi „Hutnik” i „Metalowiec”) uczestniczyła w międzynarodowych ćwiczeniach sił morskich NATO Baltops ’95. W dniach 2–14 października 1995 roku okręt wziął udział w zorganizowanych przez marynarkę belgijską ćwiczeniach sił obrony przeciwminowej Sandy Coast (razem z trałowcami „Czajka” i „Rybitwa” oraz zbiornikowcem „Bałtyk”). Od 14 do 16 września 1996 roku ORP „Mewa” wraz z niszczycielami min: belgijskimi „Lobelia” i „Primula” oraz holenderskim „Zierikzee” oraz polskimi trałowcami „Czajka”, „Flaming” i „Śniardwy” uczestniczył w poszukiwaniu i niszczeniu min na torach wodnych w Zatoce Gdańskiej.
Podczas długoletniej służby modernizacji poddano wyposażenie radioelektroniczne okrętu: radar Lin-M został zastąpiony nowszym TRN-823, system „swój-obcy” Kremnij-2 wymieniono na Nichrom-RR, dodano też drugą stację radiolokacyjną SRN-2061. Usunięto również przestarzały system radionawigacji Rym-K, zastępując go nowocześniejszym Bras (z odbiornikiem Hals); zamontowano też odbiorniki brytyjskiego systemu radionawigacyjnego Decca – Pirs-1M. W pierwszej połowie lat 80. wzmocniono uzbrojenie przeciwlotnicze trałowca, instalując na wysokości komina po obu burtach dwie poczwórne wyrzutnie Fasta-4M rakiet przeciwlotniczych Strzała-2M (z łącznym zapasem 16 pocisków). Zmiany objęły również wyposażenie trałowe: trał kontaktowy MT-2 zmodernizowano do wariantu MT-2W (z przecinakami wybuchowymi), zainstalowano też nowy polski trał elektromagnetyczny TEM-PE-2 i głębokowodny, szybkobieżny trał akustyczny BGAT.
Przebudowa na niszczyciel min.
W maju 1998 roku „Mewa” została wycofana ze służby i poddana konwersji na niszczyciel min proj. "206FM", która trwała od lipca 1998 roku do kwietnia 1999 roku. Projekt modernizacji opracowano w Stoczni Marynarki Wojennej w Gdyni i tam też przeprowadzono prace, pod kierunkiem inż. Eugeniusza Pawłowskiego. Przebudowie uległa większość pomieszczeń i struktura wewnętrzna kadłuba, podzielonego od tej pory na 10 przedziałów wodoszczelnych. Wymieniono część poszycia, a okręt zyskał całkowicie nową, większą nadbudówkę, komin i trójnożny maszt. W nadbudówce znalazły miejsce m.in. główne stanowisko dowodzenia, a także dwuprzedziałowa komora dekompresyjna szczecińskiej firmy Aquaticus, przeznaczona dla nowych członków załogi – płetwonurków. Zamiast trzech stanowisk działek kal. 25 mm zamontowano zestaw rakietowo-artyleryjski ZU-23-2MR Wróbel II, pozostawiono dwie poczwórne wyrzutnie rakiet Strzała-2M i pozbawiono okręt zrzutni bomb głębinowych. Tory minowe okrętu zostały przystosowane do zabierania zamiennie: 12 min typu OS, 12 min typu MMD-1, 12 min typu MMD-2 lub 6 min typu OD. Zmodernizowano też wyposażenie przeciwminowe, które prócz trału kontaktowego MT-2W (z przecinakami wybuchowymi Boforsa) stanowiły: trał elektromagnetyczny TEM-PE-2MA i trał akustyczny MTA-2, a także dwa pojazdy podwodne Ukwiał (zaprojektowane i zbudowane na Politechnice Gdańskiej). Zmianom uległo też wyposażenie radioelektroniczne, które składało się od tej pory z systemu wspomagania dowodzenia Pstrokosz, radaru nawigacyjnego Decca Bridge Master, stacji hydrolokacyjnej SHL-100MA, holowanej stacji hydrolokacyjnej SHL-200 Flaming B, systemu dokładnej nawigacji Jemiołuszka i systemu rozpoznawczego „swój-obcy” Supraśl. Na okręcie znalazły się także: zestaw cyfrowych map ECDIS firmy FIN Skog, radiostacje HF i UHF firmy Rohde &amp; Schwarz, żyrokompas światłowodowy firmy C.Plath, log dopplerowski firmy STN Atlas i rozgłośnia ogólnookrętowa MORS. Zamontowano także zestaw 6 wyrzutni celów pozornych WNP81/9 Jastrząb, a zużyte jednostki napędowe Fiata zamieniono na sześciocylindrowe silniki wysokoprężne Cegielski-Sulzer 6AL25/30 o maksymalnej mocy 1700 KM każdy (nominalnie 1100 KM przy 750 obr./min). Wymieniono również na nowe zespoły prądotwórcze. Ważną z punktu widzenia ochrony środowiska modyfikacją było zamontowanie nowej oczyszczalni ścieków oraz zbiorników oleju odzyskanego i wód zaolejonych a także odsalacza wody morskiej. Zainstalowanie nowego wyposażenia spowodowało wzrost wyporności pełnej do 507 ton i zwiększenie liczebności załogi do 54 osób. Koszt modernizacji okrętu wyniósł ok. 58-60 mln zł.
Służba jako niszczyciel min (1999–2019).
14 maja 1999 roku w obecności ministra obrony narodowej Janusza Onyszkiewicza nastąpiła uroczystość ponownego wcielenia okrętu do służby, pod dowództwem kmdra ppor. Wiesława Puchalskiego. 21 czerwca na pokładzie jednostki gościł premier Jerzy Buzek. W sierpniu okręt uczestniczył w Rydze w obchodach 80. rocznicy powstania łotewskiej marynarki wojennej. W październiku „Mewa” wzięła udział w przeprowadzonych na Morzu Północnym międzynarodowych ćwiczeniach sił obrony przeciwminowej Sandy Coast, wchodząc 25 października do holenderskiego portu Den Helder. W grudniu OORP „Mewa”, „Śniardwy” i „Gopło” uczestniczyły razem z okrętami Stałego Zespołu Obrony Przeciwminowej NATO MCMForNorth (Mine Counter Measure Forces North) w ćwiczeniach Passex.
16 lutego 2000 roku okręt uczestniczył w neutralizacji spoczywających na dnie w pobliżu Gdyni dwóch torped. Od 8 do 22 maja „Mewa” wraz z trałowcami „Śniardwy” i „Gopło” wzięły udział w międzynarodowych ćwiczeniach Blue Game 2000, przeprowadzonych na wodach Morza Norweskiego i Bałtyckiego. Od 3 do 16 czerwca okręt uczestniczył w przeprowadzonych na Morzu Bałtyckim międzynarodowych ćwiczeniach sił morskich NATO Baltops 2000 (prócz „Mewy” wzięły w nich udział OORP „Kaszub”, „Śniardwy”, „Wigry”, „Górnik”, „Rolnik”, „Orkan” i „Bałtyk”), a po ich zakończeniu zawinął do Kilonii, biorąc udział w święcie Kieler Woche 2000. W drugiej połowie roku okręt trafił do Stoczni MW w Gdyni, gdzie przeszedł lekką modernizację: ulepszono kuchnię okrętową i system wentylacji oraz zamontowano mocniejsze siłowniki hydrauliczne do obsługi trałów. 19 września na pokładzie „Mewy” złożył wizytę Książę Yorku, Andrzej. Na początku listopada jednostka po raz pierwszy współdziałała z okrętami Stałego Zespołu Obrony Przeciwminowej NATO MCMForNorth, uczestnicząc w dwutygodniowych manewrach. 21 grudnia „Mewa” uzyskała miano najlepszego okrętu 9. FOW i najlepszego okrętu Marynarki Wojennej w grupie okrętów bojowych za rok 2000.
W dniach 12–14 lutego 2001 roku OORP „Mewa” i poławiacz torped K-8 wraz z nurkami-minerami uczestniczył w wydobyciu dwóch torped z okresu II wojny światowej, zdetonowanych następnie na morskim poligonie. Identyczną operację przeprowadził okręt od 26 lutego do 3 marca, neutralizując kolejne dwie torpedy nieopodal Skweru Kościuszki w Gdyni. Od 21 kwietnia do 12 maja „Mewa” i „Czajka” wraz z jednostkami wchodzącymi w skład Stałego Zespołu Obrony Przeciwminowej MCMForNorth, wzięły udział w zorganizowanych w Cieśninach Duńskich ćwiczeniach Blue Game 2001. W dniach 21–25 maja 2001 roku jednostka wzięła udział w manewrach sił przeciwminowych Squadex, w których prócz okrętów polskich (OORP „Czajka”, „Gopło” i „Wdzydze”) uczestniczyły także: niemiecki trałowiec „Laboe”, estońskie „Wambola” i „Admiral Pitka” oraz łotewski „Viesturs”. Od 6 do 21 września „Mewa” przebywała w Ostendzie, przechodząc w tamtejszym ośrodku szkolenie dla załóg okrętów kandydujących do działania w stałych zespołach NATO; od 24 września do 5 października uczestniczyła na Morzu Północnym w ćwiczeniach Sandy Coast 2001, zaś w dniach 22–27 października 2001 roku wraz z „Czajką” i zespołem MCMForNorth wzięła udział w ćwiczeniach Passex (okręt powrócił do portu w Helu 8 października, spędzając w morzu 30 dni i pokonując dystans 1500 Mm).
W dniach 1–15 marca 2002 roku w Polsce i Norwegii odbyły się manewry sił morskich NATO pod kryptonimem Strong Resolve 2002, w których wzięło udział ponad 100 okrętów. W ćwiczeniach przeprowadzonych na Morzu Norweskim, Północnym i Bałtyku uczestniczyło 14 polskich okrętów: OORP „Mewa”, „Orzeł”, „Lech”, „Gniezno”, „Poznań”, „Orkan”, „Metalowiec”, „Rolnik”, „Flaming”, „Czajka”, „Semko”, „Kaszub”, „Zawzięty” i „Zwinny”. 12 października „Mewa” została pierwszą polską jednostką w zespole okrętów NATO, wchodząc w skład Stałego Zespołu Obrony Przeciwminowej MCMForNorth. Okręt, dowodzony przez kpt. mar. Cezarego Gnozę, operował w zespole do 12 grudnia 2002 roku, odwiedzając takie porty jak Turku, Helsinki, Gdynia i Frederikshavn. Między 18 a 26 października 2002 roku OORP „Mewa” i „Czajka” wzięły udział w przeprowadzonych na wodach Zatoki Ryskiej międzynarodowych ćwiczeniach sił obrony przeciwminowej Open Spirit 2002, zaś w dniach 25–30 listopada okręty te wraz z bliźniaczym „Flamingiem” uczestniczyły na polskich wodach w międzynarodowych ćwiczeniach Passex.
27 lutego 2003 roku na pokładzie „Mewy” złożyła wizytę delegacja władz Łotwy, z prezydent Vairą Vīķe-Freiberga, ministrem obrony Ģirtsem Valdisem Kristovskisem i dowódcą marynarki wojennej Ilmārsem Lešinskisem. Od 28 kwietnia do 16 maja jednostka wraz z „Czajką” i okrętem transportowo-minowym „Poznań” uczestniczyła w zorganizowanych w Cieśninach Duńskich i południowym Bałtyku ćwiczeniach Blue Game 2003. 20 lipca na pokładzie „Mewy” wizytę złożył Dowódca Marynarki Wojennej Indonezji.
Od 4 do 19 czerwca 2004 roku jednostka uczestniczyła w przeprowadzonych na Bałtyku międzynarodowych ćwiczeniach sił morskich NATO Baltops 2004, w których wzięło udział 31 okrętów (Polskę prócz „Mewy” reprezentowały ponadto OORP „Sokół”, „Kaszub”, „Sarbsko”, „Bukowo” i „Poznań”). W dniach 8–12 sierpnia okręt uczestniczył w Rydze w uroczystościach 85. rocznicy powstania łotewskiej marynarki wojennej, z udziałem dowódcy MW adm. floty Romana Krzyżelewskiego.
W dniach 8–29 kwietnia 2005 roku OORP „Mewa” i „Kondor” wzięły udział w ćwiczeniach NATO pod kryptonimem Loyal Mariner 05, przeprowadzonych na Morzu Północnym, Kattegacie i Skagerraku. W dniach 16 sierpnia – 24 października 2005 roku „Mewa” weszła w skład Stałego Zespołu Sił Obrony Przeciwminowej NATO (SNMCMG1), operując na Atlantyku, Morzu Północnym i Cieśninach Duńskich (okręt odwiedził m.in. Glasgow, Faslane, Kopenhaga, Sønderborg, Zeebrugge i Rønne). We wrześniu 2005 roku okręt wziął udział w rozgrywanych na Bałtyku międzynarodowych ćwiczeniach Danex-05, w których uczestniczyły jednostki z 13 państw (Polskę reprezentowały ponadto OORP „Gen. K. Pułaski” i „Sokół” i dwa śmigłowce ZOP Mi-14PŁ). W dniach 14–17 listopada OORP „Mewa”, „Flaming”, „Gopło” i „Wigry” wraz z goszczącym w Gdyni zespołem SNMCMG1 przeprowadziły ćwiczenia Passex.
Na przełomie 2005 i 2006 roku na jednostce zdemontowano wyrzutnie celów pozornych Jastrząb. W maju 2006 roku „Mewa” oraz 12 innych okrętów uczestniczyła w międzynarodowej operacji MCOPLAT ’06 – niszczeniu niewybuchów zalegających w Zatoce Ryskiej. W czerwcu 2006 roku w związku z likwidacją 9. Flotylli Obrony Wybrzeża „Mewa” wraz z całym 13. Dywizjonem Trałowców została przeniesiona do Gdyni, wchodząc od tej pory w skład 8. Flotylli Obrony Wybrzeża. ORP „Mewa” i 19 innych okrętów wzięło udział w przeprowadzonych w dniach 21–29 września największych corocznych ćwiczeniach Sił Zbrojnych RP pod kryptonimem Anakonda 2006.
W 2007 roku na okręcie zainstalowano system automatycznej identyfikacji statków AIS. W maju okręt obchodził jubileusz 40-lecia służby w Marynarce Wojennej. Między 31 sierpnia a 10 września OORP „Mewa” i „Czajka” wzięły udział w przeprowadzonych na wodach państw bałtyckich międzynarodowych ćwiczeniach sił obrony przeciwminowej Open Spirit 2007. W dniach 17–19 października okręt uczestniczył w trudnej akcji neutralizacji siedmiu torped z czasów II wojny światowej zalegających na dnie Zatoki Puckiej, kierowanej przez dowódcę 13. Dywizjonu Trałowców kmdra ppor. Piotra Mieczkowskiego. Trzy podwodne pociski były uzbrojone, zostały więc zdetonowane na miejscu przy użyciu pojazdu Ukwiał, zaś pozostałe cztery wydobyto na powierzchnię. 6 listopada OORP „Mewa”, „Flaming”, „Gopło” i „Mamry” uczestniczyły w przeprowadzonych na Bałtyku międzynarodowych ćwiczeniach sił obrony przeciwminowej MCM SQNEX (wzięły w nich udział także okręty łotewskie „Virsaitis” i „Viesturs” oraz litewski „Kuršis”). 10 grudnia 2007 roku Gdyński Terenowy Oddział Techniki Morskiej Departamentu Zaopatrywania Sił Zbrojnych zawarł ze Stocznią MW w Gdyni umowę o wartości 10,3 mln zł na remont eksploatacyjny okrętu.
W dniach 31 sierpnia – 11 września 2009 roku na wodach Zatoki Ryskiej OORP „Mewa” (dowodzona przez kpt. mar. Arkadiusza Kurdybelskiego) i „Flaming” wzięły udział w operacji przeciwminowej Open Spirit 2009. Obie jednostki zniszczyły 10 min o łącznej masie około 3 ton, a „Mewa” pełniła funkcję okrętu dowodzenia jednego z zespołów operacyjnych. Od 6 do 9 listopada OORP „Mewa”, „Flaming”, „Mamry” i „Gopło” uczestniczyły w przeprowadzonych na Morzu Bałtyckim międzynarodowych ćwiczeniach MCM SQNEX 09.
19 stycznia 2010 roku nurkowie-minerzy z „Mewy” zneutralizowali niewybuch – pocisk artyleryjski kal. 152 mm, na który natrafiła pogłębiarka nieopodal portu w Gdańsku. W dniach 15–18 marca cztery jednostki z 13. Dywizjonu Trałowców (OORP „Mewa”, „Śniardwy”, „Gopło” i „Mamry”) na wodach Zatoki Gdańskiej uczestniczyły w ćwiczeniach z okrętami SNMCMG1 z Kontradmirałem Xawerym Czernickim na czele. 3 sierpnia okręt po raz trzeci wszedł w skład Stałego Zespołu Sił Obrony Przeciwminowej NATO (SNMCMG1), po raz pierwszy znajdując się pod polskim dowództwem (sprawował je kmdr por. Krzysztof Rybak). Okręt podczas misji przepłynął 6700 mil morskich, biorąc udział w ćwiczeniach Danex-10, Northern Coast, Joint Warrior i Passex oraz odwiedzając porty w Finlandii, Danii, Szkocji, Niemczech, Norwegii i Irlandii. We wrześniu jednostka przeszła remont w gdańskiej stoczni Crist. 27 września 13. Dywizjon Trałowców wraz z „Mewą” został podporządkowany dowódcy 3. Flotylli Okrętów.
Od 23 do 27 maja 2011 roku „Mewa” uczestniczyła w morskiej części ćwiczeń Sił Zbrojnych RP Rekin 2011 (wraz z OORP „Kondor”, „Gen. T. Kościuszko”, „Orkan”, „Piorun”, „Sarbsko”, „Nakło”, „Drużno”, „Śniardwy”, „Czajka”, „Lublin”, „Poznań”, „Toruń”, „Piast”, „Zbyszko”, „Bałtyk”, „Hydrograf” i „Arctowski”). W czerwcu, z okazji Święta Marynarki Wojennej, okręt w Gdyni został udostępniony do zwiedzania. W dniach 22 sierpnia – 5 września „Mewa” uczestniczyła w odbywającej się na wodach Zatoki Ryskiej operacji Open Spirit 2011, niszcząc niemiecką niekontaktową minę denną o masie 300 kg.
12 czerwca 2012 roku, w 25. rocznicę III pielgrzymki Jana Pawła II do Polski, rejs „Mewą” odbył sekretarz stanu Stolicy Apostolskiej, kardynał Tarcisio Bertone. We wrześniu OORP „Mewa”, „Sokół”, „Czajka”, „Gopło”, „Śniardwy”, „Lech”, „Maćko”, „Hydrograf”, „Arctowski”, H-7, H-8, „Poznań”, „Toruń”, „Gardno”, „Bukowo”, „Jamno”, „Mielno” i „Nakło” wzięły udział w największych corocznych ćwiczeniach Sił Zbrojnych RP pod kryptonimem Anakonda 12.
1 listopada 2013 roku okręt został ponownie podporządkowany 8. Flotylli Obrony Wybrzeża. W dniach 9–12 kwietnia załoga „Mewy” wraz z grupą nurków-minerów uczestniczyła w wydobyciu spoczywających na dnie nieopodal wejścia do portu w Gdyni pochodzących z okresu II wojny światowej niemieckich parogazowych torped ćwiczebnych typu G7a.
Od 1 do 12 września 2014 roku OORP „Mewa”, „Flaming” „Hańcza”, „Nakło” i „Drużno” brały udział w odbywających się w Zatoce Botnickiej ćwiczeniach Northern Coast 2014. W ostatnim tygodniu października załoga ORP „Mewa” przeszła pomyślnie certyfikację przed planowaną w 2015 roku służbą w zespole przeciwminowym Sił Odpowiedzi NATO. 
Od 23 lutego do 23 czerwca 2015 roku ORP „Mewa” czwarty raz weszła w skład Stałego Zespołu Sił Obrony Przeciwminowej NATO (SNMCMG1), w ramach którego wzięła udział w ćwiczeniach i manewrach: Route Survey Kiel, Beneficial Cooperation, Joint Warrior 2015, Baltic Fortress, Open Spirit 2015 oraz Baltops 2015.
W maju 2017 roku okręt obchodził jubileusz 50-lecia służby w Marynarce Wojennej. W dniach 10–11 czerwca, w ramach obchodów 30. rocznicy III Pielgrzymki Jana Pawła II do Polski, okręt został udostępniony do zwiedzania. 
8 lipca 2019 roku odbył się pożegnalny rejs „Mewy” po Zatoce Gdańskiej z byłymi dowódcami i członkami załogi okrętu. Ostatnie opuszczenie bandery nastąpiło 30 grudnia 2019 roku w basenie VIII Portu Wojennego w Gdyni, w obecności m.in. Inspektora MW wadm. Jarosława Ziemiańskiego i Dowódcy 8. Flotylli Obrony Wybrzeża kadm. Piotra Necia. W ciągu trwającej 52 lata i 236 dni służby komendę nad okrętem sprawowało 20 dowódców; przebył w tym czasie ponad 800 tys. mil morskich i zneutralizował 131 niebezpiecznych obiektów podwodnych.
Dowódcy okrętu.
Zestawienie zostało opracowane na podstawie i :

</doc>
<doc id="471487" url="https://pl.wikipedia.org/wiki?curid=471487" title="Świerk srebrny">
Świerk srebrny



</doc>
<doc id="471489" url="https://pl.wikipedia.org/wiki?curid=471489" title="Krucza Skała">
Krucza Skała

Krucza Skała (681 m n.p.m., niem. "Rabenstein") – wzniesienie w Sudetach Środkowych, w Górach Kamiennych, w środkowej części pasma Gór Kruczych.
Położenie.
Wzniesienie położone jest w środkowo-zachodniej części Gór Kruczych, na południowy wschód od centrum miejscowości Lubawka.
Fizjografia.
Wzniesienie o nieregularnym kształcie wyraźnie górujące od północno-wschodniej strony nad Kruczą Doliną. Wznosi się w niewielkiej odległości na południe od wzniesienia Święta Góra, jako niższa kulminacja w południowej części Gór Kruczych. Wzniesienie zwieńcza ramię odchodzące od głównego grzbietu w kierunku północnym. Wzniesienie ma nieregularny kształt, o stromo opadającym wschodnim i północnym zboczu, w które wcinają się małe dolinki. Południowo-wschodnie zbocze jest wydłużone i prawie poziome, które łagodnie przechodzi w zbocze wzniesienia Starzec. Południowo-zachodnie zbocze tworzy ponad 30-to metrowe urwisko skalne z ciekawą formą intruzji porfirowych, wciśniętych w skały osadowe ze środkowego permu. Położenie góry na północno-zachodnim skraju części południowej Gór Kruczych, po południowej stronie Świętej góry oraz kształt czynią górę rozpoznawalną w terenie.
Budowa geologiczna.
Góra zbudowana z odpornych dolnopermskich skał wulkanicznych, głównie z trachybazaltów i trachyandezytów, oraz skał kwaśnych - ryolitów i brekcji ryolitowwych w otoczeniu skał osadowych czerwonego spągowca. Wszystkie te utwory należą do zachodniego skrzydła niecki śródsudeckiej.
Roślinność.
Cały szczyt i zbocza porasta rozległy las świerkowy regla dolnego, z domieszką innych gatunków drzew liściastych. Na północno-wschodnim zboczu góry ulokowana jest skocznia narciarska, a niedaleko niej opuszczona kapliczka, stanowiąca część Kalwarii, która w przeszłości wybudowana była na północnym zboczu.
Turystyka.
Szczytową partią Kruczej Skały prowadzą szlaki turystyczne:

</doc>
<doc id="471490" url="https://pl.wikipedia.org/wiki?curid=471490" title="Pieter Bruegel">
Pieter Bruegel



</doc>
<doc id="471495" url="https://pl.wikipedia.org/wiki?curid=471495" title="Flaga wspólnoty autonomicznej Walencji">
Flaga wspólnoty autonomicznej Walencji

Flaga ta jest niemal identyczną kopią chorągwi przyznanej w 1238 roku miastu Walencja przez króla Aragonii Jakuba I Zdobywcę.
Przyjęta 1 lipca 1982 roku. Proporcje 1:2.

</doc>
<doc id="471501" url="https://pl.wikipedia.org/wiki?curid=471501" title="Asymptotyczne tempo wzrostu">
Asymptotyczne tempo wzrostu

Asymptotyczne tempo wzrostu – miara określająca zachowanie wartości funkcji wraz ze wzrostem jej argumentów. Stosowane jest szczególnie często w teorii obliczeń, w celu opisu złożoności obliczeniowej, czyli zależności ilości potrzebnych zasobów (np. czasu lub pamięci) od rozmiaru danych wejściowych algorytmu. Asymptotyczne tempo wzrostu opisuje jak szybko dana funkcja rośnie lub maleje, abstrahując od konkretnej postaci tych zmian.
Do opisu asymptotycznego tempa wzrostu stosuje się notację dużego formula_1 (omikron; U+039F, kod HTML: codice_1, Math: codice_2) oraz jej modyfikacje, m.in. notacja formula_2 (omega), formula_3 (theta).
Notacja dużego formula_1 została zaproponowana po raz pierwszy w roku 1894 przez niemieckiego matematyka . W późniejszych latach spopularyzował ją w swoich pracach , niemiecki matematyk, stąd czasem nazywana jest notacją Landaua.
Definicje analityczne.
Niech będą dane funkcje formula_5 oraz formula_6 których dziedziną jest zbiór liczb naturalnych, natomiast przeciwdziedziną zbiór liczb rzeczywistych dodatnich.
Notacja „duże Ο”.
Mówimy, że formula_5 jest co najwyżej rzędu formula_6 gdy istnieją takie stałe formula_9 oraz formula_10 że:
Zapis: formula_12
Określenia „"złożoność co najwyżej" formula_13” i „"złożoność" formula_13” są matematycznie równoważne.
Wersja notacji dla zachowania się funkcji w pobliżu punktu formula_15
formula_16 jeżeli istnieje takie formula_17 i takie formula_18 że dla każdego formula_19 o tej własności, że formula_20 zachodzi nierówność:
Należy zauważyć, że nie precyzuje się tu dziedziny funkcji formula_5 i formula_23 – zależy ona od kontekstu w jakim występują obie funkcje.
Notacja „małe ο”.
Mówimy, że formula_5 jest niższego rzędu niż formula_6 gdy dla każdej stałej formula_17 istnieje stała formula_27 że:
Zapis: formula_29
Notacja „Ω”.
Mówimy, że formula_5 jest co najmniej rzędu formula_6 gdy istnieją takie stałe formula_9 oraz formula_10 że:
Zapis: formula_35
Notacja „ω”.
Mówimy, że formula_5 jest wyższego rzędu niż formula_6 gdy dla każdej stałej formula_17 istnieje stała formula_27 że:
Zapis: formula_41
Notacja „Θ”.
Mówimy, że formula_5 jest dokładnie rzędu formula_6 gdy istnieją takie stałe formula_9 oraz formula_45 i formula_46 że:
Zapis: formula_48
Można powiedzieć, że formula_49 gdy formula_50 jest jednocześnie rzędu formula_51 i formula_52
Właściwości.
Notacja dużego formula_1 pozwala wykonywać działania na funkcjach, na przykład:
Wygoda notacji dużego formula_1 widoczna jest w następującej sytuacji: jeżeli formula_59 to można napisać zarówno formula_60 jak i formula_61 czy wreszcie formula_62 zależnie od wymaganej dokładności oszacowań.
Napis formula_63 należy rozumieć jako formula_64
Zależności algebraiczne Ο, ο, Ω, ω, Θ.
Trychotomia może nie wystąpić w żadnym przypadku (lecz może w przypadku niektórych funkcji i argumentów). Przechodniość, zwrotność, symetria, symetria transpozycyjna są zawsze prawdziwe tylko w przypadku wymienionych zależności funkcji asymptotycznie dodatnich.
Przechodniość:
Zwrotność:
Symetria:
Symetria transpozycyjna:
Twierdzenie.
Dla dowolnych dwóch funkcji formula_50 i formula_77 zachodzi zależność:
Zastosowanie.
Najczęstszym zastosowaniem asymptotycznego tempa wzrostu jest szacowanie złożoności problemów obliczeniowych, w szczególności algorytmów. Oszacowanie rzędów złożoności obliczeniowej funkcji pozwala na porównywanie ilości zasobów (np. czasu, pamięci), jakich wymagają do rozwiązania problemu opisanego określoną ilością danych wejściowych. W dużym uproszczeniu można powiedzieć, że im niższy rząd złożoności obliczeniowej algorytmu, tym będzie on wydajniejszy przy coraz większym rozmiarze problemu (np. ilości danych do algorytmu).
W praktyce na efektywność algorytmu wpływa duża ilość innych czynników, w tym szczegóły realizacji. Ponadto dla małych danych wejściowych asymptotyczne tempo wzrostu może nie oddawać zachowania funkcji – np. gdy formula_90 (funkcja liniowa formula_91) i formula_92 (funkcja logarytmiczna formula_93), zachodzi oszacowanie formula_41 (formula_50 asymptotycznie rośnie szybciej niż formula_96 gdyż formula_97), ale dla formula_98 wartość funkcji formula_5 jest mniejsza niż funkcji formula_100
Istnieje również wiele sytuacji kiedy algorytm ma lepszą złożoność obliczeniową niż inne, ale nie stosuje się go, ponieważ jego przewaga w faktycznej implementacji jest widoczna dopiero dla gigantycznych (i kompletnie niepraktycznych) wielkości wejścia, lub ma inne wady (na przykład niestabilność numeryczną – porównaj algorytm Strassena). Innym powodem może być na przykład fakt, że algorytm ma lepszą złożoność czasową, ale gorszą złożoność pamięciową i vice-versa (tzw. "space-time tradeoff").

</doc>
<doc id="471502" url="https://pl.wikipedia.org/wiki?curid=471502" title="Faiz Ahmed Faiz">
Faiz Ahmed Faiz



</doc>
<doc id="471503" url="https://pl.wikipedia.org/wiki?curid=471503" title="Cachexia">
Cachexia



</doc>
<doc id="471504" url="https://pl.wikipedia.org/wiki?curid=471504" title="Karolina Malinowska-Janiak">
Karolina Malinowska-Janiak

Karolina Malinowska-Janiak (ur. 24 listopada 1982 w Łodzi) – polska modelka warszawskiej agencji Model Plus, aktorka.
Życiorys.
Kariera.
Pracę w modelingu rozpoczęła w 1998 roku, mając 15 lat, dla agencji Model Plus w Warszawie. Bardzo szybko zawitała do Paryża, gdzie w ciągu zaledwie kilku miesięcy pracy była już jedną z najbardziej znanych modelek. Pojawiała się również na wybiegach w Nowym Jorku, Barcelonie oraz Mediolanie. Wielokrotnie zdobiła okładki i pozowała do zdjęć francuskiego wydania magazynu Vogue. Prezentowała na wybiegu kolekcje najbardziej liczących się w branży projektantów oraz domów mody: Calvin Klein, Chloe, Francesco Scognamiglio, Georges Rech, IBlues, Hugo Boss, Mila Schön, Dolce &amp; Gabbana, Miu Miu, Narciso Rodriguez oraz Prada. W 2000 roku wzięła udział w telenoweli dokumentalnej „Modelki”, zrealizowanej dla Telewizji Polskiej. W 2003 roku zrezygnowała z międzynarodowej kariery.
Współpracowała z telewizją TVN Style, gdzie prowadziła program "Musisz to mieć". Od 11 sierpnia 2007 prowadziła program "Projekt Plaża" w TVN razem z Omeną Mensah, Olivierem Janiakiem oraz Kubą Wesołowskim. W 2007 wystąpiła w trzeciej edycji programu "Gwiazdy tańczą na lodzie" w TVP2. Zajęła w nim ostatnie, dwunaste miejsce, odpadając w pierwszym odcinku.
Od 2007 zasiada w składzie jury Międzynarodowego Konkursu dla Projektantów i Entuzjastów Mody „Off Fashion” organizowanego w Kielcach. Na platformie internetowej onet.tv Karolina Malinowska wypowiadała się o trendach w modzie.
Od 29 marca 2009 razem z modelkami Joanną Horodyńską oraz Agnieszką Martyną prowadziła program "Gwiazdy na dywaniku" w Polsat Café. W 2012 roku zastąpiła ją Ada Fijał.
Życie prywatne.
Związana jest z Olivierem Janiakiem, którego poślubiła w 2003. Para ma trzech synów: Fryderyka (ur. 29 czerwca 2009), Christiana (ur. 29 stycznia 2011) i Juliana (ur. 20 sierpnia 2013).

</doc>
<doc id="471505" url="https://pl.wikipedia.org/wiki?curid=471505" title="Polska Góra (Góry Kamienne)">
Polska Góra (Góry Kamienne)

Polska Góra (niem. "Gotschenberg", 792 m n.p.m.) – góra w południowo-zachodniej Polsce, w Sudetach Środkowych, w Górach Kamiennych, w paśmie Gór Kruczych. 
Góra położona jest około 3 km na południe od centrum miejscowości Lubawka, w zachodniej części Gór Kruczych, po wschodniej stronie od granicy polsko-czeskiej.
Opis.
Kopulasty szczyt o stromych zboczach nad Doliną Miłości, z grupą skał porfirowych "Czerwonych Skałek", o charakterystycznym czerwonym zabarwieniu, położonych na północno-zachodnim zboczu.
Budowa geologiczna.
Góra zbudowana jest z porfirów oraz tufów porfirowych, należących do utworów zachodniego skrzydła niecki śródsudeckiej. Miejscami tworzą one niewielkie skałki.
Roślinność.
Wzniesienie w całości porośnięte lasem świerkowym z domieszką drzew liściastych.
Turystyka.
Zachodnim zboczem góry wzdłuż granicy z Czechami prowadzi szlak turystyczny: 
Na zachodnim zboczu góry na szlaku punkt widokowy z panoramą na Kralveckie Sedlo i Bramę Lubawską oraz Karkonosze.

</doc>
<doc id="471510" url="https://pl.wikipedia.org/wiki?curid=471510" title="Klasa złożoności">
Klasa złożoności

Klasa złożoności – zbiór problemów obliczeniowych o podobnej złożoności obliczeniowej. Najbardziej pospolitą definicją klasy złożoności jest:
Na przykład klasa P to zbiór problemów decyzyjnych, które można rozwiązać na maszynie Turinga w czasie wielomianowym formula_1 natomiast klasa NP to zbiór problemów decyzyjnych, które można rozwiązać na niedeterministycznej maszynie Turinga w czasie wielomianowym.
Z kolei klasa NC to zbiór problemów decyzyjnych, które można rozwiązać na równoległej maszynie RAM (maszynie PRAM) w czasie polilogarytmicznym formula_2 przy użyciu wielomianowej liczby procesorów, a RP to klasa problemów, dla których istnieje probabilistyczna maszyna Turinga działająca w czasie wielomianowym, która zwraca „nie” zawsze, kiedy prawidłową odpowiedzią jest „nie”, i zwraca „tak” (z prawdopodobieństwem, które dla żadnych danych nie spada poniżej pewnej wartości) lub „nie”, kiedy prawidłową odpowiedzią jest „tak”
Ważne klasy złożoności.
Wiele ważnych klas złożoności można zdefiniować przez ograniczenie czasu lub miejsca, na które zapotrzebowanie ma algorytm. Należą do nich:
Z twierdzenia Savitcha wynika, że PSPACE = NPSPACE i EXPSPACE = NEXPSPACE.
Klasa NP.
Do tej klasy należą wszystkie problemy decyzyjne, które rozwiązuje niedeterministyczny algorytm wielomianowy (ang. "non-deterministic polynomial").
Niedeterministyczny algorytm to taki, który zawiera instrukcję: "choice". Działa ona w sposób losowy, a mianowicie zwraca losowo 0 bądź 1. Tak więc można powiedzieć, że instrukcja "choice" odgaduje rozwiązanie. Algorytm przerywa działanie, jeżeli odgadnięte rozwiązanie będzie prawidłowe i zwraca wartość "success".
Przykładem problemu klasy NP jest pytanie „"czy dana liczba jest złożona”". Algorytm niedeterministyczny dla tego problemu odgaduje kolejne bity dzielnika danej liczby. Kolejnym krokiem jest sprawdzenie czy otrzymany w sposób niedeterministyczny dzielnik faktycznie dzieli daną liczbę.
Klasa Co-NP.
Do tej klasy co-NP należą wszystkie problemy, których rozwiązania negatywne, razem z odpowiednim certyfikatem można potwierdzić w czasie wielomianowym.
Jeśli problem X należy do NP, to problem NIE-X należy do Co-NP.
Przykładowym problemem klasy Co-NP może być pytanie "„czy dana liczba jest pierwsza”". Rozwiązanie negatywne, którego certyfikatem jest dzielnik może być łatwo sprawdzone.

</doc>
<doc id="471511" url="https://pl.wikipedia.org/wiki?curid=471511" title="Irrigatio">
Irrigatio



</doc>
<doc id="471512" url="https://pl.wikipedia.org/wiki?curid=471512" title="Robert">
Robert



</doc>
<doc id="471518" url="https://pl.wikipedia.org/wiki?curid=471518" title="Lepra">
Lepra



</doc>
<doc id="471519" url="https://pl.wikipedia.org/wiki?curid=471519" title="Rockbox">
Rockbox

Rockbox – darmowy i otwarty system operacyjny na licencji GPL, przeznaczony dla cyfrowych przenośnych odtwarzaczy multimedialnych (PMP, DAP), będący alternatywą dla oprogramowania (firmware) producenta danego urządzenia.
Rockbox został stworzony pod koniec 2001 przez Björna Stenberga, pierwsza implementacja została przeprowadzona dla platformy Archos Studio DAP. Powodem stworzenia Rockboxa było niezadowolenie z dysproporcji pomiędzy funkcjonalnością fabrycznego interfejsu użytkownika, a możliwościami posiadanego urządzenia.
Rockbox jest alternatywnym systemem operacyjnym urządzenia (firmware). Możliwe jest rozszerzenie jego możliwości do poziomu zbliżonego do PDA za pomocą wtyczek (pluginów), umożliwiających uruchamianie aplikacji, narzędzi oraz gier, a także odtwarzanie filmów (ograniczone). Posiada interfejs użytkownika sterowania głosem, który jest przeznaczony do użytku osób niewidomych i niedowidzących (jak również dla sprzętu z uszkodzonym wyświetlaczem). Oprócz umożliwienia poszerzenia funkcjonalności sprzętu twórcy deklarują, że priorytetem jest jakość odtwarzanego dźwięku – dla większości obsługiwanych urządzeń jest dostępny większy zakres ustawień dźwięku w porównaniu z oryginalnym oprogramowaniem urządzenia. Pozwala na obsługę 30 formatów plików dźwiękowych (w tym nie zaimplementowanych w oprogramowaniu producenta). Jest dostępny w 48 językach (w tym polskim), większość wersji językowych jest przetłumaczona w ponad 50%. Rockbox jest tworzony przez społeczność wolontariuszy posiadających odpowiednią wiedzę techniczną, pozwalającą im na jego rozwijanie. W projekt jest zaangażowanych około 700 osób i zespołów.
Działa na szeregu urządzeniach: od wczesnych odtwarzaczy Archos z 1-bitowym znakowym, zorientowanym blokowo wyświetlaczem, przez iPody z kolorowym ekranem o wysokiej rozdzielczości, po odtwarzacze iRiver z cyfrowym optycznym wyjściem audio i zaawansowanymi opcjami nagrywania.
Po instalacji Rockboxa możliwe jest korzystanie z fabrycznego oprogramowania – wybór systemu operacyjnego następuje przy uruchamianiu urządzenia, zazwyczaj przez przyciśnięcie odpowiedniego klawisza równocześnie z włączaniem urządzenia.
Urządzenia z programowym dekoderem.
Rozpoczynając na początku 2004 projekt skupił się na portowaniu Rockboksa na urządzenia z serii iRiver firmy ReignCom opartych na procesorze ColdFire, skupiając się na serii H1xx odtwarzaczy z dyskiem twardym (H110/H120/H140). Urządzenia te dekodują strumień audio programowo, umożliwiając po zainstalowaniu Rockboksa na wsparcie większej ilości formatów plików dźwiękowych w porównaniu z oryginalnym firmware. Około rok później port dla serii H3xx stał się użyteczny oferując podobną funkcjonalność.
W listopadzie 2005 rozpoczęto pracę nad portem Rockboksa do przenośnych odtwarzaczy Apple iPod. W lutym 2006 roku port uzyskał status stabilnego. Dostępne jest większość opcji na wszystkich obsługiwanych modelach (iPod photo, iPod nano, iPod 4g, iPod Video [iPod 5g]) włączając odtwarzanie audio. Niedługo później dodano obsługę kolorowych ekranów we wszystkich dostępnych modelach (włączając serię H3xx).
Rockbox jest uruchamiany z dysku twardego na tych urządzeniach tuż po uruchomieniu urządzenia przez specjalny sektor ładujący (bootloader). W celu aktualizacji użytkownicy Rockboksa muszą skopiować pliki na napęd odtwarzacza i zresetować urządzenie. Zapis pamięci flash jest niezbędny tylko raz, przy zmianie bloku ładującego (bootloadera) umożliwiającego uruchamianie Rockboksa.
W niektórych urządzeniach (np. iriver seria H3xx) istnieje możliwość używania dwóch wersji firmware: oryginalnego od producenta lub Rockboksa. W przypadku iPodów standardowym sposobem przejścia do oryginalnego oprogramowania jest przytrzymanie przycisku menu przy włączaniu urządzenia.
Wersje.
Oprogramowanie jest cały czas rozwijane, zalecane jest korzystanie z kompilacji dziennych lub najnowszego stanu kodu (tzw. "bleeding edge"), który jest dostępny dla wszystkich obsługiwanych platform.
W 2006 rozpoczęto prace nad wersją 3.0 o nazwie roboczej „Mayday”, której wydanie było planowane na 1 maja 2006 i zostało przesunięte na koniec maja, a następnie, z powodu problemów z podstawową funkcjonalnością, odsunięto je na czas nieokreślony. Z tego powodu w lipcu zniesiono zamrożenie w wersji oficjalnej rozwoju funkcji ponadstandardowych. Celem wersji 3.0 miało być rozszerzenie funkcjonalności i wyeliminowanie znanych błędów, zwłaszcza na docelowych platformach obsługiwanych przez oficjalne wydanie – Archos i iRiver. Następna wersja 3.1 o kryptonimie „Fireworks” przewidziana była na listopad 2006 i miała dodatkowo m.in. dawać pełne wsparcie dla iPodów od trzeciej generacji wzwyż oraz odtwarzacza iAudio.
Mimo okresu zawieszenia prac nad wersjami stabilnymi, Rockbox cały czas był rozwijany i dodawane były poprawki, funkcje, pojawiły się również wersje na nowe platformy (funkcjonalne). Pod koniec 2006 rozpoczęto udostępniać do ściągnięcia pliki binarne do Toshib Gigabeat, w 2007 ogłoszono dostępność Rockboksa dla iAudio M5 oraz Sandisk Sansy e200.
Ostatecznie Rockbox 3.0 został opublikowany 23 września 2008.
Ostatnia wersja to 3.14 – została opublikowana 1 maja 2017.
Możliwości.
Kodeki.
"(dla urządzeń dekodujących programowo, najczęściej używane)"
Rockbox obsługuje ponad 30 kodeków dźwięku, w tym m.in. MP3, AAC, Opus, Ogg Vorbis i FLAC:
Inne.
Cechy Rockboxa:
Wtyczki.
Dostępne są wtyczki:
Rockbox Utility.
Rockbox Utility jest programem stworzonym przez społeczność Rockboxa ułatwiającym użytkownikom jego instalację, aktualizację i obsługę. Możliwe jest wykonywanie następujących czynności:
Rockbox Utility działa na następujących platformach:
Aktualna wersja Rockbox Utility to 1.4.0 (stan na marzec 2019).
Rockbox a gwarancja.
Jeśli urządzenie zostało kupione przez konsumenta w Unii Europejskiej, obowiązuje prawnie wiążącą 2-letnia gwarancja, która nie zostanie unieważniona przez wymianę oprogramowania.

</doc>
<doc id="471520" url="https://pl.wikipedia.org/wiki?curid=471520" title="Robertyni">
Robertyni



</doc>
<doc id="471523" url="https://pl.wikipedia.org/wiki?curid=471523" title="Nushu">
Nushu



</doc>
<doc id="471525" url="https://pl.wikipedia.org/wiki?curid=471525" title="Vagla">
Vagla



</doc>
<doc id="471527" url="https://pl.wikipedia.org/wiki?curid=471527" title="Dynastia Kapetyngów">
Dynastia Kapetyngów



</doc>
<doc id="471528" url="https://pl.wikipedia.org/wiki?curid=471528" title="Syncope">
Syncope



</doc>
<doc id="471529" url="https://pl.wikipedia.org/wiki?curid=471529" title="Orthothanasia">
Orthothanasia



</doc>
<doc id="471531" url="https://pl.wikipedia.org/wiki?curid=471531" title="Modulator Delta-Sigma">
Modulator Delta-Sigma



</doc>
<doc id="471537" url="https://pl.wikipedia.org/wiki?curid=471537" title="Mury miejskie">
Mury miejskie

Mury miejskie – historyczne fortyfikacje otaczające dawniej miasta, chroniąc je przed atakami z zewnątrz.
Początki.
Pierwsze mury miejskie budowano już w okresie starożytnym. Do historii przeszły mury takich miast jak Babilon, Jerycho czy Troja. Warto tu też wymienić słynne "Długie Mury" osłaniające Ateny podczas wojny peloponeskiej. Mury starożytnych miast greckich i Bliskiego Wschodu budowane były zazwyczaj z nieciosanych wielkich bloków kamiennych, kładzionych jeden na drugim (Mykeny) albo powstawały z cegieł łączonych zaprawą (Babilon). Mury z ciosanych kamieni łączonych zaprawą to domena epoki hellenistycznej i czasów rzymskich. Sam Rzym natomiast przez długi czas nie posiadał murów miejskich. W Europie barbarzyńskiej mury budowały plemiona celtyckie. Miały one formę drewnianego szalunku wypełnionego kamieniami i ziemią (tzw. "Murus Gallicus").
Średniowiecze.
W średniowieczu mury były bardzo popularne – uważano, że każde większe miasto powinno je mieć. W zależności od warunków topograficznych mury miejskie otaczały miasto w całości lub tylko częściowo (przeszkody naturalne takie jak skały, rzeki i zbiorniki wodne zastępowały wówczas brakujące fragmenty muru). Wjazd do miasta zapewniały bramy. Często mury miejskie zwieńczone były przejściem obronnym z otworami strzeleckimi, niejednokrotnie przejścia te były zadaszone. Czasami mur zwieńczony był jedynie warstwą kamieni spadających w razie ataku na agresorów. Z czasem mury uzupełniano fosą, wieżami obronnymi (szczególnie bramy i narożniki), a nawet dodatkowym niższym murem zewnętrznym (międzymurze podzielone było wówczas murami poprzecznymi). Niekiedy przed bramą budowano specjalne konstrukcje obronne – barbakany. Także powstające pod miastem osady otaczano po pewnym czasie murami. Oprócz funkcji obronnej mury miejskie pełniły funkcje reprezentacyjne, co widoczne jest szczególnie w architekturze bram wjazdowych.
Czasy nowożytne.
Wynalezienie broni palnej pociągnęło za sobą dalsze zmiany w wyglądzie murów miejskich. W ważnych strategicznie miejscach, takich jak bramy i narożniki, budowano masywne basteje obsadzone działami. Pozostała część murów nie zapewniała jednak wystarczającej obrony przed ostrzałem artylerii. Z tego względu miasta zaczęto otaczać bastionami i sypanymi wałami ziemnymi. Umocnień tego typu nie można było tak łatwo przesunąć na zewnątrz, jak miało to miejsce w wypadku murów starego typu, niejednokrotnie rozszerzanych, a nawet budowanych na nowo. Hamowało to rozwój przestrzenny miast i przyczyniało się do zagęszczenia zabudowy wewnątrz miasta.
Większość fortyfikacji miejskich została rozebrana w XIX wieku. W niektórych miastach na ich miejscu zakładano parki zwane plantami (np. w Krakowie).

</doc>
<doc id="471540" url="https://pl.wikipedia.org/wiki?curid=471540" title="Orkla (rzeka)">
Orkla (rzeka)

Orkla – rzeka w Norwegii, w okręgu Trøndelag, na południowy zachód od Trondheim. Na długości 172 km przepływa doliną Orkladal przez gminy Tynset, Rennebu i Orkland. Wpada do fiordu Orkdalsfjord (odnoga Trondheimsfjorden) w Orkanger.
Nad rzeką, w miejscowości Løkken Verk w gminie Orkland znajdował się największy w Norwegii, działający już w połowie XVII wieku ośrodek wydobycia pirytów i rud miedzi. Górnictwo znad rzeki Orkla było zalążkiem potęgi jednej z największych dziś firm Norwegii, koncernu Orkla, którego logo – stylizowany niedźwiedź trzymający topór wewnątrz koła zębatego – nawiązuje do górniczych tradycji.
Orkla jest miejscem cenionym przez wędkarzy, z bardzo czystą wodą; powszechnie spotyka się tu łososie o wadze kilku kilogramów, dziesięciokilogramowe są spotykane często, a niekiedy trafiają się sztuki nawet powyżej dwudziestu.
Gospodarka.
Rzeka jest uregulowana, na jej nurcie wybudowano w latach 1978–1985 pięć zbiorników retencyjnych z elektrowniami wodnymi:

</doc>
<doc id="471541" url="https://pl.wikipedia.org/wiki?curid=471541" title="Liard">
Liard

Liard – rzeka płynąca przez trzy prowincje kanadyjskie: Jukon, Kolumbia Brytyjska i Terytoria Północno-Zachodnie.
Ze źródła w Górach Pelly w południowo-wschodniej części Jukon, płynie 1115 km w kierunku południowo-wschodnim przez Kolumbię Brytyjską, zaznaczając północny kraniec Gór Skalistych, a następnie zmienia kierunek półkolem ku północnemu wschodowi z powrotem do Jukonu i Terytorii Północno-Zachodnich, aby ujść do rzeki Mackenzie w pobliżu Fort Simpson. Rzeka nawadnia około 277 100 kilometrów kwadratowych powierzchni lasów tundry północnej.
Obszar wzdłuż rzeki na terytorium Jukon zwany jest ”Doliną Rzeki Liar”, a Autostrada Alaska ciągnie się częściowo wzdłuż biegu rzeki.
Historia odkrycia.
Pochodzenie nazwy rzeki jest niejasne, wiadomo tylko, że ma związek z francuską nazwą oznaczającą topolę, która powszechnie rośnie wzdłuż części odcinka rzeki.
John McLeod z Hudson Bay Company, jako pierwszy Europejczyk przemierzył dłuższy odcinek tej rzeki. Wyruszając z Fort Simpson dnia 28 czerwca, 1831 roku, McLeod i ośmiu innych przebrnęli rzekę docierając w nieco powyżej sześć tygodni do dopływu Dease, nadając mu nazwę. Cztery dni później dotarli do rzeki Frances, omyłkowo udając się jej nurtem, myśląc, że jest to główna odnoga.
W dziewięć lat później Robert Campbell również z Hudson Bay Company, powędrował do źródła rzeki Liard, znajdującego się w St. Cyr Range w Górach Pelly.

</doc>
<doc id="471542" url="https://pl.wikipedia.org/wiki?curid=471542" title="Albert Pike">
Albert Pike

Albert Pike (ur. 29 grudnia 1809 w Bostonie, zm. 2 kwietnia 1891 w Waszyngtonie) – amerykański poeta, dziennikarz, prawnik wojskowy i wolnomularz.
Życiorys.
Był najstarszym z sześciorga dzieci Beniamina Pike'a i Sarah Andrews Pike. W 1833 roku ożenił się z Mary Ann Hamilton, z którą miał dziesięcioro dzieci; 7 z nich nie przeżyło ojca. Uczestniczył w wojnie meksykańsko-amerykańskiej jako kapitan kawalerii. W trakcie wojny secesyjnej dowodził w stopniu generała brygady oddziałami Indian, które wsławiły się aktami okrucieństwa, skalpując przeciwników poległych w bitwie pod Pea Ridge. Pracował najpierw jako nauczyciel, a potem jako adwokat, choć utrzymywał się w dużej mierze z prac dziennikarskich. Dostał się na Harvard, ale nie był się tam w stanie finansowo utrzymać.
Z masonerią był związany od 1850 roku. Został przyjęty do Western Star Lodge nr 2 w Little Rock, otrzymując w ciągu roku wszystkie trzy stopnie świętojańskie. Między 1851 a 1853 r. przyjął wszystkie poboczne stopnie rytu York, piastował również wysokie urzędy w tym rycie oraz w ramach Wielkiej Loży Arkansas. W międzyczasie był również aktywnym działaczem humanitarnego stowarzyszenia "Odd Fellows", a za namową Alberta Mackeya przystąpił do rytu szkockiego dawnego i uznanego, otrzymując stopnie od 4 do 32. Został włączony do prac komisji przygotowującej nową wersję szkockich rytuałów. Bardzo duża wiedza i aktywność na tym polu otworzyły mu drogę do Rady Najwyższej i w 1857 r. otrzymał 33 stopień, a w dwa lata później wybrano go Suwerennym Wielkim Komandorem Południowej Jurysdykcji RSDiU dla USA, który to urząd piastował aż do swej śmierci. Nowe wersje rytuałów ukazały się w 1868 r. zyskując w szybkim czasie szeroką akceptację i wypierając stare wersje tekstów rytu szkockiego dawnego i uznanego. Oprócz tego w 1872 r. raz pierwszy wydana została jego praca "Morals and Dogma" poświęcona studiom i przemyśleniom na temat symboliki poszczególnych stopni tego obrządku.
Albertowi Pike przypisywano opracowanie w latach 1859-1871 planu dla trzech wojen światowych, a także co najmniej dwóch wielkich rewolucji, po których miał zapanować "Nowy Porządek Świata", wspomniany wcześniej przez założyciela bawarskiego zakonu Iluminatów, Adama Weishaupta.
Poza tym postawiono mu zarzut satanizmu i promowania kultu Lucyfera. Do dziś w literaturze antymasońskiej można znaleźć informację, iż w 1871 roku napisał "podręcznik" dla masonów najwyższego, 33. stopnia wtajemniczenia. Pisał rzekomo w nim: ""Tłumom musimy powiedzieć: Czcimy jednego Boga, lecz Boga naszego adorujemy bez zabobonu. Wam jednak, suwerennym wielkim instruktorom generalnym, mówimy to, co macie powtarzać braciom 32, 31 i 30 stopnia: Religia wolnomularska, powinna być dla nas wszystkich, którzy jesteśmy wtajemniczonymi najwyższych stopni, utrzymywana w całej czystości swej doktryny lucyferycznej... Tak Lucyfer jest Bogiem: na nieszczęście Adonai (tj. Jehovah, czyli Bóg żydowski) jest także Bogiem. Albowiem według odwiecznego prawa nie istnieje światło bez cienia, ani piękno bez brzydoty, ani biel bez czerni. Absolut może istnieć jedynie pod postacią dwóch bóstw. Czystą i prawdziwą religią filozoficzną jest wiara w Lucyfera"."
Istnieje też teza że instrukcja nie ma nic wspólnego z treścią prawdziwych instrukcji dla Rad Najwyższych, które publikowano wielokrotnie w różnych historycznych stadiach i wersjach. Również kultu lucyferiańskiego nie dowodzi ponoć wielokrotnie przytaczany cytat z dzieła Pike'a "Morals and Dogma":
"„Lucyfer, nosiciel światła! Dziwne i tajemnicze imię dla Ducha Ciemności! Lucyfer, Syn Poranka! Czy to on niesie Światło, i swoim splendorem nie do wytrzymania oślepia, słabe, zmysłowe i samolubne Dusze? Nie wątpcie w to!”"
Wyrwany z kontekstu i źle interpretowany nie oddaje prawdziwego przesłania i zamysłu autora. Występuje on w rozdziale poświęconym 19 stopniowi rytu szkockiego dawnego i uznanego ("Wielki Kapłan"), który bazuje m.in. na wątkach apokaliptycznych. Pike wyraźnie zaznacza przed cytowanym fragmentem, iż Apokalipsa Jana pogardza przepychem i działaniem Lucyfera ("despises all the pomps and works of Lucifer"). W takim też negatywnym tonie wypowiada się autor "Morals and Dogma" o Lucyferze, na co wskazuje również wiele innych fragmentów jego sztandarowego dzieła, traktujące o synu jutrzenki jako fałszywym świetle, którego należy się wystrzegać.
Również przynależność Alberta Pike'a do rasistowskiego Ku-Klux-Klanu z braku jednoznacznych dowodów stała się wśród badaczy przedmiotem kontrowersji.

</doc>
<doc id="471543" url="https://pl.wikipedia.org/wiki?curid=471543" title="Fela Kuti">
Fela Kuti

Fela Anikulapo Kuti, właśc. Olufela Olusegun Oludotun Ransome-Kuti (ur. 15 października 1938 w Abeokucie, zm. 2 sierpnia 1997 w Lagos) – nigeryjski muzyk i multiinstrumentalista, twórca afrobeatu, działacz na rzecz praw człowieka.

</doc>
<doc id="471544" url="https://pl.wikipedia.org/wiki?curid=471544" title="Fela Anikulapo Kuti">
Fela Anikulapo Kuti



</doc>
<doc id="471546" url="https://pl.wikipedia.org/wiki?curid=471546" title="Afrobeat">
Afrobeat

Afrobeat – gatunek muzyczny, powstały w Afryce w połowie lat 60. XX wieku, łączący afrykańskie rytmy i techniki wokalne oraz tradycyjną muzykę nigeryjskiego plemienia Joruba z funkiem i jazzem. Afrobeat pojawił się w latach 60. Jego korzenie sięgają muzyki Yoruba – pochodzącej z Nigerii, opartej na bębnach i mocno zakorzenionej w lokalnej tradycji. Motywy z Nigerii zostały szybko zaadaptowane przez artystów z Ameryki Łacińskiej – przede wszystkim z Karaibów. Stamtąd droga do czarnych dzielnic południa USA była już krótka. Epoka funku w latach siedemdziesiątych zakończyła ewolucję – narodził się afrobeat. Fela Kuti, na którego pomysłach opierają się współczesne zespoły, był najważniejszą postacią tego muzycznego zjawiska.
Od początku gatunek ten kojarzy się z licznymi, nawet dwudziestoosobowymi grupami – trochę na wzór amerykańskich big bandów z pierwszej połowy XX wieku. Improwizacja jest główną zasadą – przed koncertem niczego się nie planuje. Muzycy mieszają na scenie różne style – całość jest bardzo dynamiczna i energetyczna. Dominuje perkusja i sekcja dęta, która wprowadza słuchaczy w jazzujące klimaty.
Cechą charakterystyczną afrobeatu jest jego silne, polityczne przesłanie. Artyści krytykują dyskryminację Czarnych, wojny, elity polityczne i gospodarcze. Zwracają uwagę na problemy Trzeciego Świata: głód, nędzę czy kryzys zadłużenia.
Do najważniejszych kontynuatorów i spadkobierców tradycji afrobeat należą obecnie Femi Kuti (syn Feli), Seun Kuti (syn Feli), Inemo, Lagbaja, Wale Oyejide, Franck Biyong &amp; Massak, a także grupy takie jak Antibalas Afrobeat Orchestra, Afrodizz, Belgian Afrobeat Association, Albino!, Kokolo Afrobeat Orchestra, The Budos Band, Akoya Afrobeat Ensemble, Bukky Leo &amp; Black Egypt ’80 i Ayetoro.

</doc>
<doc id="471549" url="https://pl.wikipedia.org/wiki?curid=471549" title="Inteligencja kognitywna">
Inteligencja kognitywna

Inteligencja kognitywna (lub kognitywistyczna) – zdolność do myślenia skutecznego w szczególności w sytuacjach nieprzewidywanych i niepewnych, innymi słowy to zdolność wykorzystania własnej wiedzy i informacji na sposób podobny do rozumowania ludzkiego, tzn. niekorzystający z wyrafinowanych obliczeń komputerowych i formalnych teorii matematycznych.
Wymaga ona jednak umiejętności stawiania celów, uczenia się, planowania i myślenia o własnym myśleniu.
Podstawowym sprawdzianem inteligencji kognitywistycznej jest skuteczność podejmowania decyzji w sytuacjach „życiowych”.
Inteligencja kognitywna jest obiektem studiów i modelowań do wyjaśniania zachowań ludzkich i do projektowania różnych form współpracy między człowiekiem i komputerem/robotem – Interakcja Kognitywna Człowiek–Komputer ().
W dziedzinie informatyki i kognitywistyki, obliczeniowa/komputerowa inteligencja kognitywna rozwijana jest albo subsymbolicznie przez modelowanie procesów neuronalnych – badając własności mózgu lub symbolicznie, jako rozumowanie na pojęciach – badając w ten sposób własności umysłu niezależnie od ich możliwych fizycznych realizacji.

</doc>
<doc id="471555" url="https://pl.wikipedia.org/wiki?curid=471555" title="San Juan Mountains">
San Juan Mountains

San Juan Mountains – pasmo górskie Gór Skalistych, położone w południowo-zachodniej części stanu Kolorado. Obszar mocno związany z górnictwem złota i srebra w czasie kolonizacji stanu Kolorado. Główne dawne tereny górnicze to: Creede, Lake City, Silverton, Ouray i Telluride. Obecnie wydobycie złota stało się nieekonomiczne, ostatnią kopalnię złota Standard Metals zamknięto pod koniec XX wieku, jak również kopalnię Summitville, która stała się miejscem dużego skażenia środowiska.
Summitville leży w kalderze Summitville, jednej z wielu wygasłych wulkanów, tworzących „San Juan Volcanic Fields”. Jeden z nich „La Garita Caldera” ma średnicę 50 km. Ogromne złoża lawy, niektóre ciągnące się pod dnem Doliny San Luis, są charakterystyczne dla wschodnich zboczy Gór San Juan.
Do atrakcji regionu należy kolej wąskotorowa łącząca Durango z Silverton. Jazda terenówkami starymi szlakami łączącymi historyczne kopalnie i wymarłe miasteczka jest bardzo popularna, jak również wspinaczka górska. Góry San Juan są bardzo strome, tylko Telluride stało się ośrodkiem narciarskim. Ośrodek Narciarski Durango znajduje się na północ od Durango tuż przy kurorcie narciarskim Tamarron.
Rio Grande rozpoczyna swój bieg na wschodniej stronie pasma San Juan Mountains. Zachodnia część pasma to początki dopływów rzeki Kolorado: San Juan, Dolores i Gunnison.
Czterotysięczniki.
W górach San Juan jest 226 szczytów o minimalnej wysokości od dna dolinnego co najmniej szczytów o wysokości przekraczającej 4000 m n.p.m. Najbardziej znaczącymi są:

</doc>
<doc id="471561" url="https://pl.wikipedia.org/wiki?curid=471561" title="Niepoczytalność">
Niepoczytalność



</doc>
<doc id="471562" url="https://pl.wikipedia.org/wiki?curid=471562" title="Kara grzywny">
Kara grzywny



</doc>
<doc id="471567" url="https://pl.wikipedia.org/wiki?curid=471567" title="Walter Gerlach">
Walter Gerlach

Walter Gerlach (ur. 1 sierpnia 1889, zm. 10 sierpnia 1979) – niemiecki fizyk, który wraz z Otto Sternem odkrył w roku 1922 zjawisko kwantyzacji spinu w doświadczeniu noszącym dziś nazwę eksperymentu Sterna-Gerlacha. Podejrzewany przez aliantów o prace nad bombą atomową był po wojnie przesłuchiwany w Wielkiej Brytanii.

</doc>
<doc id="471578" url="https://pl.wikipedia.org/wiki?curid=471578" title="MIEV">
MIEV

MIEV (Mitsubishi In-wheel motor Electric Vehicle – wewnątrzkołowy system napędu elektrycznego) – testowany przez Mitsubishi układ napędu bazujący na litowo-jonowych bateriach i czterech silnikach elektrycznych zamontowanych w kołach.
System wykorzystywany jest w samochodzie Mitsubishi i-MiEV oraz bliźniaczych Peugeot iOn i Citroën C-ZERO.

</doc>
<doc id="471583" url="https://pl.wikipedia.org/wiki?curid=471583" title="Kemari">
Kemari

 – rodzaj dawnej gry w piłkę, popularnej początkowo wśród arystokracji Japonii w erze Heian (VIII–XII w.), a z biegiem stuleci także wśród innych grup społecznych. 
Kemari polega na jak najdłuższym utrzymaniu w powietrzu piłki ("mari"), poprzez podbijanie jej stopami przez ośmiu graczy stojących w okręgu, twarzami do siebie. Osoba będąca przy piłce może wykonać dowolną liczbę podbić, aby uzyskać kontrolę nad piłką. Następnie podaje ją do następnego gracza. 
Współcześnie na terenie pałacu cesarskiego w Kioto i w niektórych chramach shintō odbywają się pokazy tej gry. Uczestnicy zabawy są ubrani w stroje z okresu Heian.
Uważa się, że gra dotarła do Japonii z Chin w okresie Yamato, czyli około 1400 lat temu. W grze nie ma zwycięzców lub przegranych. Celem zabawy jest przekazywanie piłki pozostałym graczom.
W okresie Kamakura gra przyjęła się wśród samurajów, a w okresach Muromachi i Edo stała się popularna wśród mieszczan. Była wspominana w przedstawieniach teatru nō i kyōgen.
Po restauracji Meiji, kemari straciło popularność i z tego powodu w 1903 r. z pomocą dworu cesarskiego zostało utworzone stowarzyszenie służące zachowaniu tradycji tej starożytnej gry.

</doc>
<doc id="471589" url="https://pl.wikipedia.org/wiki?curid=471589" title="Mistrzostwa Świata w Piłce Nożnej Kobiet 1999">
Mistrzostwa Świata w Piłce Nożnej Kobiet 1999

Mistrzostwa Świata w Piłce Nożnej Kobiet 1999 (FIFA Women’s World Cup USA 1999) zostały rozegrane w Stanach Zjednoczonych w dniach 19 czerwca-10 lipca 1999 r. W turnieju finałowym wystartowało 16 drużyn narodowych. Mistrzyniami świata zostały piłkarki Stanów Zjednoczonych.

</doc>
<doc id="471597" url="https://pl.wikipedia.org/wiki?curid=471597" title="Komosa piżmowa">
Komosa piżmowa

Komosa piżmowa, komosa meksykańska, herbata jezuicka ("Dysphania ambrosioides " (L.) Mosyakin &amp; Clemants) – gatunek rośliny należący w różnych systemach klasyfikacyjnych do rodziny komosowatych lub szarłatowatych. Pochodzi z Meksyku. W Europie i w Polsce jest czasami uprawiana, jej zdziczałe formy można niekiedy spotkać w środowisku naturalnym (gatunek zawleczony). Status gatunku we florze Polski: efemerofit.
Biologia i ekologia.
Rośnie na przydrożach, śmietniskach, rowach, polach uprawnych. Jest rośliną ruderalną.

</doc>
<doc id="471600" url="https://pl.wikipedia.org/wiki?curid=471600" title="Pisarz polny koronny">
Pisarz polny koronny



</doc>
<doc id="471608" url="https://pl.wikipedia.org/wiki?curid=471608" title="Akcja fantomowa">
Akcja fantomowa

Akcje fantomowe (ang. "Phantom Stock") – rozpowszechniona na rynku amerykańskim metoda wynagradzania menedżerów, która jest zbliżona swoim charakterem do opcji. Najczęściej polega ona na przyznaniu na czas określony beneficjentowi określonej ilości akcji fantomowych (wirtualnych), z których wykonuje on przyznane mu uprawnienia, zazwyczaj polegające jedynie na możliwości pobierania od spółki wypłat, zwanych płatnościami fantomowymi, uzależnionych np. od kursu akcji notowanych na giełdzie.
Alternatywą do realizacji płatności fantomowych może być także wydanie przez spółkę beneficjentowi akcji notowanych na giełdzie.

</doc>
<doc id="471611" url="https://pl.wikipedia.org/wiki?curid=471611" title="Jan Ignacy Marian Dąbrowski">
Jan Ignacy Marian Dąbrowski



</doc>
<doc id="471612" url="https://pl.wikipedia.org/wiki?curid=471612" title="A7">
A7



</doc>
<doc id="471614" url="https://pl.wikipedia.org/wiki?curid=471614" title="Komosa strzałkowata">
Komosa strzałkowata

Komosa strzałkowata ("Chenopodium bonus-henricus" L., właśc. "Blitum bonus-henricus" (L.) Rchb.) – gatunek rośliny wieloletniej należący do rodziny szarłatowatych, w dawniejszych ujęciach do osobno wyodrębnianej rodziny komosowatych. Zwyczajowo nazywana bywa mączyńcem. Pochodzi z Europy, ale jako gatunek zawleczony rozprzestrzenił się także gdzieniegdzie w innych rejonach świata. W Polsce jest rzadki, występuje na całym obszarze, ale najliczniej w zachodniej części kraju. Status gatunku we florze Polski: archeofit.
Biologia i ekologia.
Bylina, chamefit. Kwitnie od maja do sierpnia, jest wiatropylna. Roślina ruderalna – rośnie na śmietniskach, przychaciach, przydrożach. W górach rośnie także na łąkach. Jest też jednym z chwastów w uprawach rolniczych. W klasyfikacji zbiorowisk roślinnych gatunek charakterystyczny dla Ass. "Chenopodietum boni-henrici".

</doc>
<doc id="471615" url="https://pl.wikipedia.org/wiki?curid=471615" title="Heterozłącze">
Heterozłącze

Heterozłącze - złącze wytworzone z dwóch typów materiałów o różnej wartości przerwy energetycznej po obu stronach złącza. Szeroko wykorzystywane w laserach półprzewodnikowych (diody laserowe).
Różnica między homozłączem a heterozłączem polega na tym, że w heterozłączu mamy do czynienia z materiałami o różnej wartości przerwy energetycznej (dodatkowo może występować różny typ przewodnictwa), podczas gdy w homozłączu po obu stronach złącza jest materiał o tej samej wartości przerwy energetycznej, lecz o różnym typie przewodnictwa - np. konwencjonalna dioda.

</doc>
<doc id="471622" url="https://pl.wikipedia.org/wiki?curid=471622" title="Obywatelski Ruch Ekologiczny">
Obywatelski Ruch Ekologiczny

Obywatelski Ruch Ekologiczny (ORE) – radykalna organizacja ekologiczna powstała ok. 1996 r. w Łodzi, zarejestrowana w 1998 r. jako stowarzyszenie z osobowością prawną (nr KRS 0000051004).
Organizacja ta prowadziła działania proekologiczne, m.in.:
Organizacja była zrzeszona w sieci Miasta dla rowerów, zakończyła działanie w 2013.

</doc>
<doc id="471626" url="https://pl.wikipedia.org/wiki?curid=471626" title="Hilarion (Michajłowski)">
Hilarion (Michajłowski)

Hilarion, imię świeckie Stojan Stojanow Michajłowski (ur. 1812 w Elenie, zm. 4 czerwca 1875 w Konstantynopolu) – bułgarski biskup prawosławny, jeden z przywódców Bułgarów w walce o utworzenie samodzielnego narodowego Kościoła prawosławnego, uczestnik bułgarskiego odrodzenia narodowego.
W literaturze określany również jako Hilarion (Iłarion) Makariopolski – zgodnie z bułgarską tradycją zapisu imion prawosławnych hierarchów, w której przymiotnik od nazwy katedry zastępuje nazwisko.
Życiorys.
Wykształcenie podstawowe uzyskał w rodzinnym mieście, następnie uczęszczał do greckiej szkoły w Arbanasi. W wieku dwudziestu lat wstąpił do monasteru Chilandar. Przez dwa lata uczył się w szkole w Karies. Następnie w latach 1841–1844 kontynuował edukację w Konstantynopolu, gdzie zatrudnił się jako pisarz w Patriarchacie Konstantynopolitańskim.
W 1844, razem z mnichem Neofitem (Bozwelim), nawiązał kontakt z Michałem Czajkowskim, agentem emigracyjnej Agencji Wschodniej, wspierającym rozwijający się bułgarski ruch oświatowy i kulturalny. W 1844 skierował do tureckiego wielkiego wezyra pismo z apelem o udzielenie Bułgarom zgody na restytucję Bułgarskiego Kościoła Prawosławnego.
29 lipca 1845 hieromnich Hilarion został z polecenia patriarchy konstantynopolitańskiego, niechętnego aspiracjom Bułgarów, zatrzymany i uwięziony na Athosie. W 1850 duchowny zdołał opuścić monaster i ponownie przybył do Konstantynopola, gdzie w 1852 mianowano go przedstawicielem monasterów Athosu.
W 1856 został wyświęcony na biskupa makariopolskiego. W zakres jego obowiązków wchodziła opieka nad kolonią bułgarską w stolicy Turcji.
3 kwietnia 1860, podczas wielkanocnej liturgii, Hilarion świadomie nie wymienił imienia patriarchy Konstantynopola w miejscu, gdzie należało modlić się za zwierzchnika odpowiedniego autokefalicznego Kościoła. W ten sposób symbolicznie ogłosił wypowiedzenie mu posłuszeństwa przez prawosławnych Bułgarów. W związku z tym w roku następnym, z inicjatywy patriarchy Konstantynopola, biskup Hilarion i jego bliscy współpracownicy – Paisjusz i Auksencjusz – zostali powtórnie uwięzieni.
W 1870 sułtan Abdülaziz wyraził zgodę na utworzenie autonomicznego Egzarchatu Bułgarskiego w strukturach Patriarchatu Konstantynopolitańskiego. Na soborze cerkiewno-ludowym, który dokonał wyboru pierwszego egzarchy, biskup Hilarion był jednym z kandydatów, lecz sułtan wprost nie zgodził się na jego elekcję (ostatecznie urząd objął metropolita widyński Antym). W 1872 biskup Hilarion objął katedrę tyrnowską i otrzymał godność metropolity. W 1874 zainicjował otwarcie seminarium duchownego Świętych Piotra i Pawła przy monasterze w Laskowcu.
Zmarł rok później w Konstantynopolu i został pochowany w sąsiedztwie bułgarskiej cerkwi św. Szczepana.

</doc>
<doc id="471630" url="https://pl.wikipedia.org/wiki?curid=471630" title="Szninkiel">
Szninkiel

Szninkiel (fr. "Le Grand Pouvoir du Chninkel", dosłownie: "Wielka moc Szninkla") – powieść graficzna z gatunku fantasy, której autorami są Jean Van Hamme (scenariusz) i Grzegorz Rosiński (grafika).
Wydania.
Po raz pierwszy "Szninkiel" ukazał się we francuskojęzycznym oryginale w 10 odcinkach na łamach czasopisma „À Suivre” w latach 1986–1987. Wydanie zbiorcze ukazało się w 1988 nakładem wydawnictwa Casterman, a po polsku w tym samym roku wydała ją oficyna wydawnicza Orbita. Na przełomie 2001 i 2002 liczący ponad 130 stron czarno-biały komiks został wznowiony w kolorowej wersji podzielonej na trzy tomy. W Polsce wydał go w tej edycji Egmont Polska równocześnie z wydaniem francuskim. W wydaniu kolorowym za barwy odpowiadała kolorystka Graza (pseudonim Grażyny Fołtyn-Kasprzak). W 2010 polskie wydanie zostało wznowione przez Egmont Polska w czarno-białej wersji w ramach ekskluzywnej reedycji komiksów autorstwa Grzegorza Rosińskiego.
Treść.
"Szninkiel" to opowieść o planecie Daar okrążającej podwójne słońce, na której bezustannie toczy się wojna między trzema nieśmiertelnymi: Jargotem Pachnącym, Zembrią Cyklopką i Barr-Findem Czarną Ręką. Głównym bohaterem jest J’on, szninkiel (przedstawiciel niskorosłej rasy przypominającej nieco hobbitów), niewolnik Barr-Finda. J’on przeżywa jedną z cyklicznych bitew nieśmiertelnych, ale zostaje zapomniany na polu walki, dzięki czemu odzyskuje wolność. Niespodziewanie, J’onowi ukazuje się w przestworzach czarny monolit, będący najwyższym bogiem O’nem. Zgodnie z legendą, szninkiel wybrany przez O’na przywróci pokój na Daarze. J’on zostaje wbrew własnej woli uznany za wybrańca i wyzwoliciela uciemiężonych szninkli. Przyjdzie mu za to zapłacić najwyższą cenę: śmierć poprzez publiczną egzekucję (przykucie do monolitu).
Odwołania i interpretacja.
W "Szninklu" odnaleźć można wiele odwołań do tekstów literackich (m.in. "Hobbit" J.R.R. Tolkiena) i filmów (monolit wyglądający podobnie jak monolit znany z filmu "". Stanleya Kubricka). Prawdopodobnie najsilniej uwidaczniają się jednak wątki chrześcijańskie: m.in. Szninkiel-wybraniec jako metafora Chrystusa, podążający za Szninklem uczniowie (przypominający apostołów), uczeń który w trakcie wędrówki wypiera się Szninkla, osąd Szninkla przez wielebnych z jego własnego ludu, śmierć poprzez przykucie do monolitu (ukrzyżowanie), starotestamentowy topos boga „zazdrosnego i mściwego”. Sam Van Hamme wypowiedział się o obecnym w swoim dziele rysie teologicznym następująco:
Pomimo tego, że idea przewodnia komiksu może być odczytywana jako antyreligijna, Ksenia Chamerska w przedmowie do wydania z 2001 podkreśliła, że jest to tylko jedna z możliwych płaszczyzn interpretacji "Szninkla". Ze względu na okrucieństwo i erotykę w treści, komiks "Szninkiel" jest przeznaczony tylko dla dorosłych czytelników.

</doc>
<doc id="471636" url="https://pl.wikipedia.org/wiki?curid=471636" title="Raszka Wukanowiczów">
Raszka Wukanowiczów

Raszka – państwo utworzone w II poł. X wieku we wschodniej części pierwszego państwa serbskiego w dorzeczu Tary, Pivy, Limu, Zachodniej Morawy i Ibaru. Od nazwy rzeki Raszki i położonego nad nią miasta Ras, będącego głównym ośrodkiem państwa otrzymała w XII wieku nazwę Raszki. Jej serbskich mieszkańców zaczęto nazywać "Rascianami". Objęcie władzy przez Nemaniczów na przełomie XII i XIII wieku – uniezależnienie państwa od Bizancjum, zjednoczenie ziem serbskich, a potem utworzenie królestwa, spowodowały, że nazwa Raszki została porzucona na rzecz Serbii. Przez Węgry nazwa ta dotarła w XV–XVI wieku do Polski i stąd w literaturze polskiej tego okresu można się spotkać z nazwą "Raców" na określenie Serbów.
Początki Raszki (950–1083).
Po śmierci Czasława Klonimirovicia ok. 950 roku Serbia rozpadła się na szereg niezależnych żupanii. Ród władców Raszki wedle legendy przekazanej przez Popa Duklanina wywodzi się od Tihomla, syna popa, pasterza owiec, który wstąpił na służbę do księcia Czasława i w nagrodę za zasługi wojenne poślubił córkę bana Raszki. Rezydencją żupanów Raszki był Ras, dawny gród graniczny, położony nad wpadającą do Ibaru Raszką. W cerkwi św. Piotra w Rasie osiadł biskup Serbów zagorskich i dzięki temu Ras zaczął pełnić rolę stolicy kościelnej ziem serbskich i centrum kulturowego. Pierwsi żupani z rodu Tihomla wraz z całą Serbią popadli ok. 976 roku w zależność od Bułgarii rządzonej przez Komitopulów. W 977 roku książę trebińsko-duklański osadził na tronie żupańskim w Raszce jednego z potomków Tihomla. Jego syn Lutomir podobnie jak ojciec uznawał podwójną zależność od Bułgarii i Dukli, do czasu włączenia Dukli w granice Bułgarii w 1016 roku, na dwa lata przed podbojem Bułgarii przez Bizancjum. Po 1018 roku cesarz Bazyli II utworzył w północnej części Serbii zagorskiej wojskowy okręg administracyjny zwany temem Serbii lub od nazwy stolicy temem Sirmium, któremu zostały poddane Raszka wraz z innymi autonomicznymi żupaniami na południu Serbii. Już jednak w II połowie X wieku Raszka zaczęła wybijać się na czoło żupanii serbskich, a jej władcy przyjęli tytuł wielkich żupanów. 
W II połowie XI wieku do wielkiego znaczenia doszło leżące na południe od Raszki królestwo Zety. W 1071 roku jego władca książę Michał I osadził na tronie wielkożupańskim w Rasie swego syna Petrisława. W następnym roku książę Michał wspomógł powstanie w Skopje w Macedonii, próbując osadzić drugiego syna Konstantyna Bodina na tronie carów bułgarskich. Powstanie Bizantyńczycy stłumili, a książę Zety utracił zwierzchnictwo nad Raszką. Jego syn, król Zety, Konstantyn Bodin (1081–ok. 1101) wykorzystując najazd normański na Bizancjum przyłączył do swego państwa Raszkę osadzając na tronie wielkożupańskim żupanów ze swego dworu, Wukana i Marka, od których wywodzi się nowa dynastia wielkich żupanów Raszki.
Pod rządami Wukanowiczów (1083–1170).
Po śmierci Konstantyna Bodina Wukan (1083–1115) wykorzystał walki o władzę w Zecie i poparł jednego z pretendentów Kočapara Radoslavljevicia. Po zwycięstwie nad Moračą nad wojskiem króla Dobrosława, osadził Kočapara na tronie królów Zety, ale jeszcze w tym samym roku pozbawił go władzy ze względu na zbytnią jego samodzielność. Na tronie królestwa osadził wówczas innego z przedstawicieli dynastii królewskiej Włodzimierza wydawszy wpierw za niego swą córkę. W 1106 roku najechał ziemie cesarstwa bizantyńskiego, poniósł jednak klęskę. Następcą Wukana został syn jego brata Marka, Urosz I. W tym czasie doszło też do zmiany na tronie zeckim, który po śmierci Włodzimierza objął Jerzy Bodinović (1115–1118). Pomiędzy władcami serbskimi doszło do zawarcia przymierza przeciw Bizancjum. Armia zecko-raszkańska została jednak pokonana przez Greków, którzy osadzili na tronie Zety Grubeszę Branislavljevicia (1118–1125). 
W kolejnych latach w Zecie trwała wyniszczająca wojna domowa. Cesarz wziął obfite łupy i wielu jeńców a wielki żupan Raszki musiał uznać jego zwierzchność. W Raszce po Uroszu I tron objął Urosz II (1131–1149). Kolejna rewolta raszkańska przeciw Bizancjum podjęta w 1149 roku wspólnie z Węgrami została stłumiona przez cesarza Manuela Komnena. Około 1150 roku kolejny żupan Raszki Desa (1149–1153), wezwany przez opozycję zecką przyłączył do Raszki Zetę z wyjątkiem wąskiego pasa wybrzeża, Trebinia i Zahumla. Strącony w 1153 roku z tronu przez Bizantyńczyków, Desa powrócił na tron wielkożupański około 1161 roku i utrzymał się na nim z przerwami do roku 1168, kiedy to w wyniku kolejnej interwencji bizantyńskiej władza przekazana została w ręce bocznej linii dynastii panującej. Wielkim żupanem został syn Zawidy Tihomir, a swoje dzielnice otrzymali także jego młodsi bracia Stefan Nemania, Stracimir i Mirosław. W 1170 roku Nemania w bitwie koło Pantina na Kosowym Polu pokonał w przymierzu z młodszymi braćmi Tihomira i sam objął tron wielkożupański zapoczątkowując rządy nad Serbią dynastii Nemaniczów.
Władcy Raszki.
Ród Tihomla
Dynastia Wukanowiczów
Dynastia Nemaniczów

</doc>
<doc id="471639" url="https://pl.wikipedia.org/wiki?curid=471639" title="Raszka">
Raszka

Osoby o nazwisku Raszka

</doc>
<doc id="471643" url="https://pl.wikipedia.org/wiki?curid=471643" title="Komosa czerwonawa">
Komosa czerwonawa

Komosa czerwonawa, komosa czerwona ("Oxybasis rubra" ) – gatunek rośliny należący w różnych systemach klasyfikacyjnych do rodziny komosowatych lub szarłatowatych. Jest szeroko rozprzestrzeniona na półkuli północnej. Występuje w Ameryce Północnej, Azji i Europie. Rozprzestrzenia się też gdzieniegdzie poza rejonami rodzimego swojego występowania. W Polsce występuje na całym obszarze kraju.
Biologia i ekologia.
Roślina jednoroczna. Kwitnie od lipca do września, jest wiatropylna. Roślina ruderalna – rośnie na śmietniskach, przychaciach, przydrożach. Jest też jednym z chwastów w uprawach rolniczych. W klasyfikacji zbiorowisk roślinnych gatunek charakterystyczny dla All. "Chenopodium fluviatile", Ass. Chenopodio-Atriplicetum.

</doc>
<doc id="471645" url="https://pl.wikipedia.org/wiki?curid=471645" title="Menno Oosting">
Menno Oosting

Menno Oosting (ur. 17 maja 1964 w Son en Breugel, zm. 22 lutego 1999 w Turnhout) – holenderski tenisista, zwycięzca French Open 1994 w grze mieszanej, reprezentant w Pucharze Davisa.
Dnia 22 lutego 1999 roku wracając z turnieju ATP Challenger Tour w Cherbourgu, zginął w wypadku samochodowym. Zaprzyjaźniony z Oostingiem Richard Krajicek, jego wielokrotny partner deblowy, dedykował zmarłemu swoje zwycięstwo turniejowe w Londynie.
Kariera tenisowa.
Praworęczny tenisista, karierę zawodową rozpoczął w 1983 roku.
W karierze singlowej nie dotarł nigdy do finału ATP World Tour, był natomiast m.in. w 4 rundzie Australian Open w 1988 roku (przegrał z Toddem Witskenem) i 3 rundzie Wimbledonu, także w 1988 (przegrał z Matsem Wilanderem).
Większe sukcesy odnosił jako deblista. 18–krotnie dochodził do finałów turniejowych, z czego 7 wygrał.
W 1994 roku w parze z Kristie Boogert odniósł swoje jedyne wielkoszlemowego zwycięstwo, pokonując w finale gry mieszanej French Open Łarysę Sawczenko-Neiland i Andrieja Olchowskiego.
Oosting występował w latach 1983–1988 w reprezentacji narodowej w Pucharze Davisa. Holandia grała w tym czasie poza najwyższą klasą rozgrywkową. Oosting występował w singlu i deblu, wygrał 7 pojedynków, a 4 przegrał.
W rankingu gry pojedynczej Oosting najwyżej był na 72. miejscu (4 lipca 1988), a w klasyfikacji gry podwójnej na 20. pozycji (13 lutego 1995).

</doc>
<doc id="471646" url="https://pl.wikipedia.org/wiki?curid=471646" title="Michaił Matusowski">
Michaił Matusowski

Michaił Lwowicz Matusowski (ros. Михаил Львович Матусовский, ur. w Ługańsku, zm. 16 lipca 1990 w Moskwie) – rosyjski poeta i pieśniarz. Najbardziej znany jako autor piosenki "Podmoskiewskie wieczory" (ros. Подмосковные вечера, muz. Wasilij Sołowjow-Siedoj), wpisanej jako najczęściej śpiewana piosenka do Księgi Rekordów Guinnessa. 
Biografia.
Urodził się w Ługańsku w rodzinie fotografa, w dzieciństwie uczył się muzyki. Nie mając ukończonych 12 lat zadebiutował wierszami w lokalnej gazecie „Ługanskaja Prawda”. Po ukończeniu szkoły budowlanej podjął pracę w fabryce, a jednocześnie wykonywał plakaty dla fabrycznego klubu, karykatury do gazety zakładowej, jak również publikował swoje wiersze w dziennikach i czasopismach oraz z powodzeniem recytował je przed publicznością na wieczorach literackich. 
Na początku lat trzydziestych wyjechał do Moskwy, gdzie podjął studia w Instytucie Literatury im. Maksyma Gorkiego, uczestnicząc m.in. w zajęciach prowadzonych przez Walentina Asmusa. Na studiach zaprzyjaźnił się z Margaritą Aligier oraz z Konstantinem Simonowem, wspólnie z którym po ukończeniu Instytutu im. Gorkiego w 1939 wstąpił na aspiranturę (odpowiednik studiów doktoranckich) w Moskiewskim Instytucie Filozofii, Literatury i Historii. Również wspólnie z Simonowem wydał w Moskwie książkę „Ługańczanie” (ros. "Луганчане", 1939), która była zbiorem opowiadań i wierszy zainspirowanych ich wspólnymi wakacjami w Ługańsku. W tym samym roku został przyjęty do Związku Pisarzy ZSRR. 
Obrona jego dysertacji na stopień kandydata nauk, zaplanowana na 27 czerwca 1941 została odwołana z powodu ataku Niemiec na ZSRR, który rozpoczął się 22 czerwca. Matusowski został korespondentem wojennym i będąc już na froncie otrzymał telegram, że obronę przeprowadzono bez jego udziału i przyznano mu stopień kandydata nauk filologicznych. 
Podczas II wojny światowej frontowe gazetki publikowały jego liczne wierszowane felietony, czastuszki i pieśni. 
Po wojnie nadal pisał wiersze, scenariusze filmów dokumentalnych, a przede wszystkim popularne piosenki, w tym także do filmów. Kompozytorami muzyki jego piosenek byli: Wieniamin Basner, Matwiej Błanter, Aleksandr Cfasman, Tichon Chriennikow, Izaak Dunajewski, Jurij Lewitin, Boris Mokrousow, Aleksandra Pachmutowa, Wasilij Sołowjow-Siedoj, Władimir Szainski. Wykonywali je m.in. Mark Bernes, Eduard Chil, Iosif Kobzon, Georg Ots, Andriej Mironow, Marija Pachomienko, Walentina Tołkunowa, Leonid Utiosow. 
Opublikował szereg zbiorów poezji, w tym dwa wydane podczas wojny. Zmarł w Moskwie i tam został pochowany na Cmentarzu Kuncewskim.
Nagrody i odznaczenia.
W 1977 otrzymał Nagrodę Państwową ZSRR. Posiadał szereg odznaczeń: Order Rewolucji Październikowej, Order Wojny Ojczyźnianej I klasy (nadany dwukrotnie), Order Czerwonego Sztandaru Pracy (nadany dwukrotnie), Order Czerwonej Gwiazdy oraz medale („Za obronę Moskwy”, „Za zwycięstwo nad Niemcami w Wielkiej Wojnie Ojczyźnianej 1941–1945”). W 1987 przyznano mu honorowe obywatelstwo Ługańska.

</doc>
<doc id="471647" url="https://pl.wikipedia.org/wiki?curid=471647" title="Adamici">
Adamici

Adamici (adamianie, fosariusze) – określenie wielu grup religijnych, wywodzących się z chrześcijaństwa, naśladujących nagość Adama jako symbol pierwotnej czystości człowieka przed popełnieniem grzechu pierworodnego.
Po raz pierwszy taka grupa religijna została opisana przez Epifaniusza w II wieku, była to grupa gnostyków-antynomistów z północnej Afryki. Następnie o podobnych grupach pisali Augustyn z Hippony i Izydor z Sewilli.
Jest to także określenie grupy pikardów z Czech, istniejącej w XV wieku, nazwa własna tej grupy "Bracia i Siostry Wolnego Ducha" lub "mikołaici" (od imienia założyciela). Odrzucili oni doktryny husytów, głosili wspólnotę dóbr i wolną miłość, wielu z nich propagowało nagość. W 1421 roku ostatnia ich grupa pod przywództwem Piotra Kaniša została wymordowana przez wojska husyckie, dowodzone przez Jana Žižkę.
Adamici odrodzili się w Czechach w 1849 roku w mieście Chrudim pod nazwą "Koło Chrudimskie". Wyznawali oni tajną doktrynę o wszechmocnej "Odkupicielce Wszechświata". Ich nocne zebrania polegały m.in. na całkowitym zdjęciu ubrań, nie dochodziło tam jednak do innych ekscesów obyczajowych.
Adamitami byli także nazywani dyssenterzy (nonkonformiści) w Anglii w XVIII wieku.
Polska.
Adamici przybyli do Polski z Czech na początku XVI wieku. Z racji tego, że spotykali się w jaskiniach i rowach, nazywano ich fosariuszami. Rzucano na nich oskarżenia o rozwiązłość, jako że na zgromadzeniach zdejmowali ubrania. Stąd też zainteresował się nimi inkwizytor krakowski Albert z Płocka. W 1505 r. zlikwidowano sektę. Pojmani szlachcice po wyrzeczeniu się herezji zostali uwolnieni. Prostych ludzi poddano zaś torturom i skazano na śmierć na stosie.

</doc>
<doc id="471651" url="https://pl.wikipedia.org/wiki?curid=471651" title="Arnoldyści">
Arnoldyści

Arnoldyści – zwolennicy Arnolda z Brescii (straconego w 1155 roku), o poglądach donatycznych i antyklerykalnych, usiłujący narzucić Kościołowi obowiązek apostolskiego ubóstwa. Ich wpływy we Francji przyczyniły się do powstania ruchu waldensów. 
Także – północnowłoski ruch lub prąd myślowy.

</doc>
<doc id="471654" url="https://pl.wikipedia.org/wiki?curid=471654" title="Kanał Domowy">
Kanał Domowy

Kanał Domowy – kanał wodny łączący Jezioro Domowe Małe i rzekę Sawica.
Kanał Domowy to ciek wodny, który wypływa z Jeziora Domowego Małego, a poprzez instalację burzową bezpośrednio wpływa do niego także woda deszczowa z ponad połowy powierzchni Szczytna. Poza granicami miasta wpływa do niego także woda z oczyszczalni miejskiej i tu kanał staje się szerszy i zasobniejszy w wodę.
Przez miasto kanał płynie głównie pod ziemią (choć na terenach mniej zurbanizowanych jest otwarty), poza miastem jest kanałem otwartym. Przecina drogę krajową 57 (Bartoszyce-Pułtusk).
Kanał Domowy jest ciekiem bardzo zanieczyszczonym. Wypływa z pozaklasowego jeziora, wpływa do niego woda burzowa z instalacji bez piaskowników i łapaczy tłuszczów. Oczyszczalnia ścieków miasta Szczytna, także go zanieczyszcza. Fakty te skutkują tym, że Kanał Domowy zanieczyszcza rzekę Sawicę. Można przyjąć, że poniżej punktu połączenia z Kanałem, Sawica zmienia się z II klasy na III.
Przed rokiem 1998 Kanał Domowy wpływał do Sawicy powyżej jeziora Sasek Mały, gdzie rzeka nosi jeszcze nazwę "Zawić". Bieg kanału zmieniono w związku z otwarciem nowej oczyszczalni i zmianą czystości wody.
Funkcje:

</doc>
<doc id="471662" url="https://pl.wikipedia.org/wiki?curid=471662" title="Wyżyna Kielecko-Sandomierska">
Wyżyna Kielecko-Sandomierska



</doc>
<doc id="471664" url="https://pl.wikipedia.org/wiki?curid=471664" title="Bitwa nad Niemnem">
Bitwa nad Niemnem

Bitwa nad Niemnem – decydująca bitwa wojny polsko-bolszewickiej, stoczona w dniach 20–26 września (niektóre źródła podają, że do 28 września) 1920 roku. Był to drugi zasadniczy sukces militarny Wojska Polskiego w kontrofensywie przeciw Armii Czerwonej po Bitwie Warszawskiej.
Sytuacja przed bitwą.
Zwycięstwo Wojska Polskiego w Bitwie Warszawskiej w sierpniu 1920 roku zadało strategiczny cios Armii Czerwonej i pozwoliło przejąć inicjatywę stronie polskiej. To osiągnięcie nie zakończyło jednak wojny ani przesądziło ostatecznie o jej wyniku.
W polskiej historiografii najbardziej utrwaloną nazwą bitwy jest "bitwa niemeńska". Takiej nazwie sprzeciwia się profesor Lech Wyszczelski, który zamiast niej proponuje nazwę Operacja niemeńska. Jak podkreśla, to w istocie wiele osobnych bitew o wymiarze taktycznym i etap działań pościgowych.
Przygotowania stron.
Po klęsce pod Warszawą, dowódca bolszewickiego Frontu Zachodniego Michaił Tuchaczewski wycofał swoje wojska na linię rzek Niemna, Szczary i Świsłoczy. Zameldował Leninowi, że klęska pod stolicą Polski nie przesądza o przegranej wojnie. Tuchaczewski nie zdawał sobie sprawy z tego, jak bardzo zmieniła się sytuacja. Był przekonany o zwycięstwie, bowiem jego zdaniem Polacy w kontrofensywę włożyli całą energię wyczerpując swoje siły.
Bitwa Warszawska nie przyniosła ostatecznego rozbicia armii bolszewickich Frontu Zachodniego. W miarę pomyślnego przebiegu wydarzeń dla wojsk polskich, Piłsudski spotykał się z dezaprobatą działań ofensywnych ze strony państw zachodnich. Zachodni politycy byli przeciwni dalekiemu terytorialnemu zasięgowi państwa polskiego. Najistotniejszym tego powodem była obawa przed zbyt dużymi wpływami Warszawy w tym regionie Europy i osłabienie Rosji będącej niedawnym sojusznikiem Anglii i Francji. Zakładali oni, że rewolucyjny zryw w Rosji szybko się skończy i w związku z tym należało liczyć się z dawnymi zobowiązaniami wobec przedstawicieli „białych”, dążących do zachowania całości terytorium.
Marszałek Piłsudski już 24 sierpnia rozpoczął pracę nad przegrupowaniem polskich wojsk. Dostrzegał konieczność stoczenia jeszcze jednej walnej bitwy, która ostatecznie doprowadzi do zwycięstwa. Po osiągnięciu przez oddziały polskie granicy Prus Wschodnich, prawe skrzydło wojsk polskich nie miało dostatecznej osłony i było narażone na uderzenie tych dywizji Tuchaczewskiego, które uniknęły pogromu i zaczęły koncentrować się w rejonie: Kamieniec Litewski, Białowieża, Brzostowica, Grodno. 3 Armia znajdowała się w okolicach Grodna, 15 Armia na północny zachód od Wołkowyska, 16 Armia na terenie Białowieży, a 4 Armia na kierunku brzeskim. Zamysł operacji Piłsudskiego polegał na obejściu wojsk Tuchaczewskiego od strony północnej, wyjściu na ich tyły w okolicach Lidy i zepchnięcie na bagna Polesia. Główne zadanie przypadało 2 Armii gen. E. Rydza Śmigłego i wydzielonej z jej składu Grupie Manewrowej (zwanej też Uderzeniową i Grupą Północną). Grupę tę miały tworzyć: 1 Dywizja Piechoty Legionów gen. Stefana Dąb-Biernackiego, 1 Dywizja Litewsko-Białoruska – gen. Jana Rządkowskiego, 2 Brygada Jazdy gen. Zdzisława Kosteckiego (później gen. Stefana Strzemińskiego) i 4 Brygada Jazdy ppłk. Adama Nieniewskiego. Działanie grup manewrowych dotychczas znajdowało powodzenie (manewr znad Wieprza), stąd optymistyczne założenia Piłsudskiego. Grupa Manewrowa miała uderzyć najpierw na wojska litewskie ulokowane pod Sejnami, przełamać ich pozycje obronne i wyjść nad Niemen, tam uchwycić przeprawy pod Druskiennikami i następnie nacierać na Lidę. Pozostałe związki taktyczne 2 Armii (tzw. Grupa Centralna w składzie: 21 Dywizja Piechoty Górskiej, 22 Dywizja Ochotnicza i 3 Dywizja Piechoty Legionów), miały nacierać z kierunku zachodniego, wypierać wojska bolszewickie za Niemen, opanować Grodno i większe mosty na Niemnie w pasie działania. 4 Armia gen. Leonarda Skierskiego miała nacierać na Wołkowysk, aby utwierdzać bolszewików, że zadaniem głównym wojsk polskich jest przełamanie w centrum frontu.
27 sierpnia Piłsudski wydał rozkaz przegrupowania całości sił polskich. 4 Armia została dyslokowana w rejon Brześcia Litewskiego, a związki 2 Armii przesunęły się ku północy i obsadziły nowe linie frontu na północ od Białegostoku. Przegrupowanie zostało zakończone ok. 10 września. Front Polski rozciągał się od Suwałk, po Brzostowicę, Prużany i błota poleskie na wschód od Kobrynia.
10 września w Brześciu, gdzie mieściła się Kwatera Główna Naczelnego Wodza, Piłsudski zapoznał po raz pierwszy ze swoim planem dowódców 2 i 4 Armii. Operację przeprowadzić miała 2 Armia oraz 4 Armia, tak jak w zamyśle operacji. Posiadały one razem w stanie bojowym 67 tys. żołnierzy. Polacy dysponowali jeszcze 30 tys. odwodem stacjonującym w głębi kraju. Siły polskie uderzyć miały na Grodno i Wołkowysk. Jednocześnie Grupa Manewrowa 2 Armii miała przemaszerować przez terytorium Litwy i wedrzeć się na głębokie tyły wojsk bolszewickich na wysokości Wasyliszek i Lidy. Tak sformułowane zadania wymagały bardzo szybkiego działania utrzymanego w głębokiej tajemnicy. W tym celu pozostawiono wszelkie tabory, a wojska maszerować miały nocami. Działania wymagały też dezinformacji nie tylko przeciwnika, ale i mocarstw zachodnich. Naruszano neutralność, oficjalnie zadeklarowaną przez Wilno w wojnie polsko-bolszewickiej (praktycznie wspierała ona Rosję Sowiecką). Polscy dowódcy, zdając sobie sprawę z oporu Litwinów przygotowali moralnie swoich żołnierzy do czekających ich walk. Między innymi płk Stefan Dąb-Biernacki w rozkazie do żołnierzy 1 DPLeg. stwierdzał: „(...) Żołnierze jeśli idziecie w pole przeciwko Litwinom, nie idziecie z nienawiścią, jak przeciwko wrogowi śmiertelnemu, lecz przeciw braciom zbłąkanym”.
Sprecyzowanie zadań nastąpiło w dniu 19 września 1920 w rozkazie Naczelnego Wodza z dnia 19 września 1920 r.
Przygotowania Tuchaczewskiego.
26 sierpnia Front Zachodni Michaiła Tuchaczewskiego obsadził linie rzek Niemen, Szczara i Świsłocz. Z głębi Rosji ściągano posiłki. W ciągu trzech tygodni odbudował, dzięki uzupełnieniom, swoje armie i rozpoczął przygotowania do kolejnej ofensywy. Odtworzono niemal wszystkie dywizje rozbite nad Wisłą. Pod dowództwem Tuchaczewskiego znalazło się ok. 73 tys. żołnierzy i 220 dział. Głównodowodzący Armią Czerwoną Siergiej Kamieniew, nakazał przygotować nową ofensywę; termin jej rozpoczęcia wyznaczono pierwotnie na 25 września.
Dowódca Frontu zamierzał przeprowadzić atak siłami trzech armii, zająć Białystok i Brześć, a następnie uderzyć w kierunku Lublina. Uderzenie miały wykonać: 3 Armia Władimira Łazariewicza (sześć dywizji), 15 Armia Augusta Korka (cztery dywizje) i 16 Armia Nikołaja Sołłohuba (cztery dywizje).
Tuchaczewski liczył również na dalsze posiłki ściągane z frontu fińskiego.
Położenie wojsk.
3 Armia Łazariewicza (północne skrzydło Frontu Zachodniego)
15 Armia Augusta Korka (centrum ugrupowania Frontu)
16 Armia Nikołaja Sołłohuba
4 Armia – (południowe skrzydło Frontu Zachodniego)
Przygotowania wojsk polskich.
10 września w Kwaterze Głównej Naczelnego Wodza w Brześciu na odprawie dowództw 2 i 4 Armii Józef Piłsudski przedstawił założenia operacyjne do bitwy nad Niemnem i Szczarą.
Plan zakładał natarcie w kierunku na Grodno i Wołkowysk wiążące siły główne przeciwnika. Jednocześnie grupa uderzeniowa 2 Armii miała szybkim marszem przeciąć skrawek terytorium litewskiego i wyjść na głębokie tyły oddziałów Armii Czerwonej toczących bój o utrzymanie linii Niemna.
Rozkaz Kwatery Głównej z 19 września sprecyzował zadania armii, grup operacyjnych i poszczególnych jednostek. Do przeprowadzenia operacji wyznaczono:
Obie armie polskie liczyły około 67 tys. żołnierzy i 432 działa.
Zadania wojsk.
2 Armia Rydza Śmigłego
4 Armia Skierskiego
Działania zbrojne.
Walki o Grodno.
W czasie przygotowania do operacji zadanie zdobycia Grodna powierzono siłom głównym 2 Armii – dwóm dywizjom piechoty z artylerią ciężką. 20 września Grupa Operacyjna: 21 Dywizja Górska gen. Andrzeja Galicy i 22 Dywizja Ochotnicza płk. Adama Koca wsparte Grupą Artylerii Ciężkiej gen. Ignacego Ledóchowskiego (11600 żołnierzy i 107 dział) zebrały się pod osłoną lasów augustowskich i uderzyły na 5 i 6 Dywizję Strzelców, by poprawić położenie oddziałów i stworzyć optymalne warunki do natarcia.
Zaskoczenie Rosjan było całkowite. Wycofali się oni pośpiesznie w stronę fortów Grodna. 22 DOchot. podeszła pod forty Grodna, 21 DGór. opanowała Kuźnicę. Tuchaczewski polskie uderzenie przyjął za początek ofensywy na Grodno i wydał rozkaz ściągnięcia odwodów armijnych i zatrzymania Polaków. W dniu 21 września przeciwnatarcie przeprowadziły 5 DS na Kuźnicę i 6 DP na Nowy Dwór. Zakończyło się ono niepowodzeniem. Do zaciętych walk doszło pod Odelskiem, gdzie kontratakujący uderzali w prawe skrzydło dywizji gen. Galicy.
22 września gen. Galica i płk Koc otrzymali telegram Kwatery Głównej, że jest to pierwszy dzień ogólnej ofensywy. Zarówno Galica, jak i Koc nie mogli przejść do natarcia, bo inicjatywa była po stronie przeciwnika. Sytuacja była jednak na tyle korzystna, że Sowieci zaangażowani w walki pod Grodnem z 21 i 22 dywizją oraz 3 DPLeg. pod Brzostowicą Wielką nie rozpoznali przygotowań do ataku Grupy Manewrowej na północy.
23 września obie strony przeszły do uderzeń. 21 DGór. walczyła o opanowanie przepraw na Niemnie pod Konatowem (płd. Grodno), 22 DOchot. po uchwyceniu przepraw pod Ballą, okrążała Grodno od północy. Działający na lewym skrzydle 205 pp (dowódca mjr Bernard Mond) z dwoma dywizjonami artylerii w nocy 22/23 września uchwycił uszkodzony przez Litwinów most pod Hożą i rozpoczął przeprawę. Po południu wiadomość o przeprawie Monda dotarła, przez lotnika, do sztabu 2 Armii, gdzie oczekiwano rezultatów walk pod Grodnem, od których Piłsudski uzależniał atak Grupy Manewrowej na głębokie tyły sowieckie. Gen Śmigły-Rydz o 16.30 wydał rozkaz, który 2 Brygadę Jazdy kierował na Grodno z zadaniem połączenia się z 205 pp.
Wieczorem 24 września pod Nowym Dworem poddał się Polakom 49 ps. Sztab Łazariewicza 24 września otrzymał pierwsze informacje o pojawieniu się grupy Manewrowej pod Druskiennikami. Łazarewicz po konsultacji z Tuchaczewskim skierował tam 2 i 21 DS z odwodu armii. Decyzja ta ułatwiła zadanie gen. Galicy i płk Kocowi. 25 września 21 DGór. zmusiła do odwrotu 5 DS, 1 ppodh. opanował umocnienia między fortami 5 i 6 twierdzy Grodno. Grupa Monda zdobyła forty 13 i 13 a. 22 DOchot. opanowała fort 4. Sowieci bez walki opuścili forty 1, 2 i 3. 25 września wieczorem Tuchaczewski rozkazał 3 Armii wycofać się. W nocy 25/26 września 22 DOchot. wkroczyła do opuszczonego Grodna.
Równocześnie działająca na prawym skrzydle 2 Armii 3 DP Legionów. odrzuciła 11 i 16 Dywizję Strzelców i sforsowała Świsłocz.
11 Dywizja Strzelców poniosła duże straty w walkach pod Brzostowicą Wielką. Polacy rozbili jej 93 i 97 pułk strzelców i zagrozili sztabowi dywizji. Dowódca 11 Dywizji Strzelców został ranny i ratował się ucieczką.
Boje o Grodno wpłynęły na rezultaty operacji niemeńskiej. Spóźnione działania Sowietów pod Grodnem zdecydowały o klęsce 3 Armii Łazariewicza.
Kontruderzenie Armii Czerwonej.
22 września do walki weszły odwody 3 i 15 Armii. Trzy polskie dywizje (ok. 19 tys. żołnierzy, 124 działa) starły się z oddziałami sześciu dywizji nieprzyjaciela (około 20 tys. żołnierzy, 100 dział). Przed frontem 2 Armii Śmigłego-Rydza rozgorzały niezwykle zacięte walki. Wiele miejscowości parokrotnie przechodziło z rąk do rąk. Dywizja Ochotnicza płk. Koca odparła kilka ataków na Nowy Dwór i Rochaczew, Dywizja Górska walczyła pod Kuźnicą i Długosielcami. Natomiast 3 DP Leg. pod Brzostowicą Wielką i Małą odparła kilkanaście ataków oddziałów 11, 16 Dywizji Strzelców i 56 Samodzielnej Brygady Strzelców ściągniętej z frontu fińskiego.
Sygnał do ofensywy.
23 września rozpoczęło się właściwe natarcie. Siły główne 2 Armii miały sforsować Niemen i opanować Grodno. Jednak zacięty opór przeciwnika uniemożliwił realizację zadań.
21 Dywizja Górska walczyła krwawo pod Indurą i Odelskiem, w Bitwie pod Bilwinami (w pobliżu których na linii osi pobliskiej rzeki Przerwa stał w dniach 11-23 września 1920 r. front pozycyjny bitwy niemeńskiej) z sowiecką 6 i 56 dywizją.
22 Dywizja Ochotnicza, dopiero wieczorem doszła lewym skrzydłem do Niemna na północ od Grodna. 205 pułk piechoty ochotniczej mjr. Bernarda Monda pod osłoną nocy uchwycił na wpół zniszczony most pod Hożą i rozpoczął przeprawę przez Niemen. Niestety, na skutek braku łączności, sukces ten nie został wykorzystany we właściwym czasie.
Pod Brzostowicą Wielką 3 DP Leg odpierała falowe ataki przeciwnika.
Dopiero 24 września zauważono pierwsze oznaki osłabienia kontrataków. Na stronę polską zaczęli przechodzić czerwonoarmiści narodowości ukraińskiej i białoruskiej. Napłynął też meldunek o sforsowaniu Niemna przez oddziały mjr. Monda, który to samodzielnie ruszył na południe, zbliżając się do fortów Grodna. 2 Brygada Jazdy otrzymała rozkaz dołączenia do oddziałów 205 pp.
25 września Rosjanie opuścili zachodni brzeg Niemna.
Uderzenie z północy.
22 września rozpoczęła działania Grupa Manewrowa (Uderzeniowa) 2 Armii.
Na czele grupy szła 4 Brygada Jazdy ppłk. Adama Nieniewskiego i zmiatała próbujące stawiać opór oddziały litewskie. 23 września zdobyła nienaruszony most na Niemnie w Druskiennikach.
1 DP Leg w sześciogodzinnej bitwie rozbiła 22 września dwa litewskie pułki piechoty, wzięła przeszło 1700 jeńców, 12 armat i wyzwoliła Sejny. 23 września dywizja stanęła w Druskiennikach, a 24 września zajęła Marcinkańce. W międzyczasie 1 Dywizja Litewsko-Białoruska gen. Rządkowskiego z 2 Brygadą Jazdy rozbiła litewski 7 pułk piechoty i dotarła do Porzecza.
Dalsze działanie Grupy uzależnione było jednak od rozwoju sytuacji na kierunku centralnym w rejonie Grodna. Brak powodzenia wojsk polskich w walkach o Grodno skłonił Piłsudskiego do zatrzymania natarcia Grupy Manewrowej na Lidę i zamiar jej użycia w bitwie o Grodno. Sowieci z dużym opóźnieniem dowiedzieli się o działaniach rajdowych Grupy Manewrowej i nie potrafili określić jej zamiarów. Ich celem było zniszczenie Grupy Manewrowej. W tym celu, za cenę obrony pozycji na Niemnie (walczyły tu dwie dywizje strzelców) utworzyli zgrupowanie w składzie trzech dywizji. Jednak na skutek braku właściwego rozpoznania (m.in. brak lotnictwa) uderzyli w miejsce, gdzie Polaków już nie było, a osłabiona obrona pozycji Niemna nie wytrzymała polskiego natarcia. Tuchaczewski zmuszony był wydać 25 września rozkaz do odwrotu. Decyzja ta miała ogromne znaczenie dla trwającej operacji niemeńskiej.
Kierunek Lida.
Piłsudski dowiedziawszy się o odwrocie bolszewików nakazał natychmiast Grupie Manewrowej marsz na Lidę. 25 września Grupa Manewrowa otrzymała rozkaz marszu, przy czym rozkaz dotarł do poszczególnych oddziałów z dość dużym opóźnieniem. Straconego czasu nie udało się odrobić. Gen. Śmigły-Rydz w rozkazie operacyjnym nr 60 postawił zadania podległym związkom taktycznym. 1 Dywizja Litewsko-Białoruska miała do 27 września osiągnąć rejon Papiernia – Skrzybowce, a 1 DPLeg i 4 Brygada Jazdy opanować Lidę i przeciąć drogę odwrotu cofającej się 3 Armii Łazariewicza. Związki taktyczne Grupy działając pojedynczo blokowały jedynie odwrót 3 Armii.
26 września 1 DP Leg płk. Dąb-Biernackiego zaskoczyła cofające się kolumny 21 Dywizji Strzelców pod Raduniem. Nieprzyjaciel poniósł ogromne straty i musiał zmienić kierunek odwrotu. Od zupełnego rozbicia uratowało go odebranie przez jednostki polskie rozkazu ("nr 60") uderzenia na Lidę.
Walki o Lidę.
Płk Dąb-Biernacki niezwłocznie przerwał walkę i ustalił z ppłk. Nieniewskim plan ataku na miasto:
1 Dywizja Litewsko-Białoruska gen. Rządkowskiego, chcąc wykonać odcięcie 3 Armii, zgodnie z przyjętymi wcześniej założeniami ruszyła w kierunku rzeki Lebiody, gdzie zaatakowała siły Łazariewicza, w tym jego sztab. Łazariewicz, ratując się ucieczką, zawrócił część sił wycofującej się Armii. Uderzyły one na idący w 1 rzucie Miński Pułk Strzelców. Rozgorzała walka, która przeszła do historii jako bój pod Krwawym Borem. Polacy byli zbyt słabi, by odciąć 3 Armię. Ponowną próbę jej odcięcia dokonała 1 DP Leg., przy współdziałaniu z 4 Brygadą Jazdy pod Lidą. W czasie bitwy prowadzonej 28 września i w nocy 28/29 września próbującym przebić się na wschód sowieckim dywizjom 3 Armii Polacy zablokowali drogę odwrotu i zadali dotkliwe straty. Polacy nie zdołali jednak okrążyć i rozbić oddziałów sowieckich, które ostatecznie weszły w strefę odwrotu 15 Armii.
W wyniku walk 1 Brygada Litewsko-Białoruska poniosła dotkliwe straty. Jednak bój pod Krwawym Borem zdezorganizował system dowodzenia Armią Łazariewicza. Sztab został zmuszony do ucieczki do Lidy i stracił kontakt z podległymi mu jednostkami. Nade wszystko zaś bitwa opóźniła o kilka godzin marsz 3 Armii. To zaś pozwoliło 1 DP Leg i 4 Brygadzie Jazdy ubiec nieprzyjaciela i zająć Lidę. Rano 28 września na miasto uderzył 6 pułk piechoty Legionów i opanował je po krótkiej walce. Sztab Łazariewicza po raz drugi musiał ratować się ucieczką.
Zanim jednak oddziały polskie zdołały obsadzić zachodni skraj miasta, na Lidę uderzyły idące w awangardzie pułki 5 Dywizji Strzelców 3 Armii. Przełamały one obronę 2 batalionu 6 pp Leg i 2 batalionu 1 pp Leg i wdarły się do centrum miasta. Rozgorzały zaciekłe walki uliczne, w których obie strony ponosiły duże straty.
W południe dowódca 1 DP Leg wprowadził do walki swój odwód. Działa 1 pap Leg. prowadziły ogień na wprost. Przeprowadzony z rozmachem kontratak 1 i 3 batalionu 6 pułku piechoty Legionów zmusił nieprzyjaciela do pośpiesznego odwrotu. Pobita 5 Dywizja Strzelców osłaniając się strażą tylną zaczęła omijać Lidę od południa.
W wyniku walk stoczonych pod Lidą i samym mieście Polacy wzięli do niewoli ok. 10 tys. jeńców. W ręce Polaków wpadło 25 dział, 52 karabiny maszynowe, 2 tys. wozów taborowych i 137 koni. Straty własne 41 zabitych i 205 rannych. W wyniku zwycięstwa pod Lidą, mimo nierozgromienia przez 2 Armię polską sił 3 Armii bolszewickiej, bitwa miała ogromny wpływ na operację nad Niemnem. Działania Grupy Manewrowej przyczyniły się do zwycięstwa w operacji niemeńskiej.
Walki żołnierzy polskich o Lidę zostały upamiętnione na Grobie Nieznanego Żołnierza w Warszawie napisem na jednej z tablic w II Rzeczypospolitej i po 1990 roku: „LIDA 16 IV 1918 – 28 IX 1920”.
Bój o Wołkowysk.
23 września działania zbrojne rozpoczęła wydzielona ze składu polskiej 4 Armii Grupy gen. Władysława Junga w składzie 15 DP Wielkopolskiej, 4 BP Leg., 18 pułk (w stanie bojowym ok. 8900 żołnierzy, 44 działa lekkie, 8 dział ciężkich, 253 cekaemy, 2 pociągi pancerne).
Rejonu Wołkowyska broniła 48 Dywizja Strzelców (DS), tworząca lewe skrzydło 16 Armii sowieckiej. 20 września dowództwo sowieckie próbowało uprzedzić uderzenie sił polskich na sowiecką 48 DS. 21 września uderzyła w rejonie Świsłoczy 143 BS ze składu 48 DS. Natarcie załamało się i 143 BS wycofała się, skutkiem czego powstała luka pomiędzy 15 i 16 Armiami sowieckimi. Lukę Sowieci przykryli siłami 56 BS. W ten sposób przed frontem Grupy gen. Junga znalazły się 48 DS i 56 BS, łącznie ok. 7500 żołnierzy, 16 dział, 90 ckm i pociąg pancerny. Żołnierze 48 DS byli nowo wcielonymi, 56 BS przegrupowanymi z granicy fińskiej. Pierwsi nie mieli ochoty do walki, a drudzy brak doświadczenia bojowego. W rej. Zelwianki Sowieci mieli w odwodzie 27 DS – jedną z najlepszych dywizji Armii Czerwonej. Gen. Jung podzielił swoje siły na trzy grupy. Grupa płk. Gałeckiego; skład XXX BP (61 i 62 pp), 2 dywizjon 5 pap, dwie baterie 3 dywizjonu 15 pap, 1 i 2 bateria 15 pac, dwa pociągi pancerne, miała nacierać na północ od Świsłoczy, po obu stronach linii kolejowej na Wołkowysk i do końca dnia zająć Wołkowysk. Grupa płk St. Wrzalińskiego – XXIX BP (60 i 59 pp), 18 puł, 1 dywizjon 15 pap i jedna bateria 3 dywizjonu 15 pap otrzymała rozkaz uderzenia z rejonu Łaszewicz na Werdomicze – Jasionowicę i wsparcie natarcia XXX BP. Oddzielną Grupę tworzyła 4 BPLeg. oraz 215 puł. 4 Brygada miała nacierać na Kołłątajów, a stąd na Wołkowysk lub na węzeł kolejowy Mosty, w zależności od sytuacji. Mosty miały być celem uderzenia 3 DPLeg. 215 puł służył jako łącznik Grupy gen. Junga z 3 DPLeg.
23 września rozpoczęła uderzenie Grupa gen. Junga. Natarcie polskie wykonane było głównie przez XXIX i XXX Brygadę Piechoty ze składu 15 DP. Było ono dużym zaskoczeniem dla Tuchaczewskiego. Sądził on, że Polacy wszystkie siły skierowali na Grodno i Brzostowicę. Grupa płk Gałeckiego przerwała front 143 BS i wzięła ok. tysiąca jeńców, bez strat własnych. Gdy na Izabelin wyszło natarcie 59 pp z grupy płk S. Wrzalińskiego, bolszewicy przystąpili do odwrotu na całym froncie. Późnym wieczorem Grupa płk Gałeckiego wkroczyła do Wołkowyska, 59 pp opanował Izabelin, a 60 pp Jesionowicę. Utrata ważnego węzła kolejowego zaalarmowała dowództwo 15 Armii. Wieczorem tego dnia gen. August Kork skierował do kontruderzenia odwodową 27 DS. Pojawienie się w nocy 23/24 września straży przednich 27 DS zaskoczyło gen. Junga. Część oddziałów 27 DS uwikłało się o świcie 24 września w bitwę z 18 Pułkiem Ułanów, dzięki czemu pierwsze ataki XXX BP odparła, jednak przed południem przeciwnik skoncentrował tu główne siły dywizji i rozpoczął koncentryczne uderzenie na miasto. Około północy uderzyła 79 BS, obchodząc Wołkowysk jednym pułkiem od zachodu. Ze wschodu 80 DS z jednoczesnym obejściem miasta od południowego wschodu. 81 BS kierowała się na Izabelin, osłaniając południowe skrzydło 80 BS. Siłom tym gen. Jung przeciwstawił: w Wołkowysku 1 i 2 bataliony 62 pp, 1 i 3 bataliony 61 pp, pięć baterii 15 pap, 1 i 2 baterie 15 pac. Jesionowicę bronił 60 pp, 1 i 7 bateria 15 pap, Janysze 2 batalion 61 pp, Izabelin 1 i 3 bataliony 59 pp z dwiema bateriami 15 pap. Wczesnym popołudniem bitwa rozgorzała przed całym frontem 15 DP. Ciężki bój pod Szydłowicami stoczył 4 ppLeg. Gen. Jung udał się pod Szydłowice i po nadejściu 24 pp poderwał do kontrnatarcia 4 BPLeg, co zdezorganizowało natarcie bolszewików. 61 pp zaczęło brakować amunicji i przeciwnik przełamał jego obronę na styku 1 i 3 batalionu i wdarł się do Wołkowyska i po dwugodzinnych walkach zmusił Polaków do ewakuacji z miasta. Wieczorem płk Gałecki wydał rozkaz wycofania XXX BP na linię Rosi. O godz. 21.00 oddziały 15 DP odeszły na zachodni brzeg Rosi, kończąc walki o Wołkowysk.
Straty polskie: 53 poległych, 253 rannych, 60 zaginionych, 4 działa. Straty sowieckie: ok. 700 poległych i rannych, 1308 jeńców, 3 działa, 7 ckm.
Mimo porażki i odwrotu Grupa gen. Junga wykonała swoje zadanie i odegrała dość istotną rolę w operacji. Związała walką kolejną dywizję odwodową 15 Armii, zaangażowała do walki odwód 16 Armii i odciążyła 3 DP Leg. Pozwoliło to dywizji gen. Berbeckiego zwyciężyć w bitwie o Brzostowicę i opanować Mostów, a 24 września przejść do natarcia w kierunku Niemna. Wobec krytycznego położenia 15 i 16 Armii sowieckich, 27 DS otrzymała 25 września rozkaz opuszczenia Wołowyska. Kilka dni później pod Skrobowem 18 pułk przerwał obronę sowiecką, co umożliwiło polskiej 15 DP kontynuowanie pościgu za uchodzącymi armiami bolszewickimi.
Pościg na południu.
Sukces Polaków pod Lidą umożliwił przystąpienie do kolejnego etapu operacji, dwustronnego okrążenia wojsk Frontu Zachodniego Tuchaczewskiego w rejonie Baranowicz. Po stwierdzeniu, że nieprzyjaciel rozpoczął odwrót ("26 września"), Piłsudski rozpoczął realizację planu okrążenia wojsk Frontu Zachodniego. W rejonie Pińska 26 września Grupa Kawalerii gen. Franciszka Krajowskiego z 3 Armii zagroziła Sowietom podwójnym okrążeniem. 27 września oddziały 4 Armii zajęły Pińsk, odcinając 4 Armię sowiecką od reszty sił Frontu zachodniego. Zmusiło to bolszewików do szybkiego odwrotu. 4 Armia polska wkrótce dotarła do Szczary. 28 września 4 Armia zgrupowała swe dywizje do natarcia na ważny węzeł kolejowy Baranowicze. W rejon Słonima wyszły 14 i 15 DP, a za nimi w odwodzie 16 DP. 29 września rozpoczęto uderzenie prawego skrzydła 4 Armii Skierskiego wzdłuż szosy słuckiej w kierunku na Baranowicze. Od północy miasto atakował 15 pułk ułanów. Równoczesne natarcie sił głównych 2 Armii Śmigłego-Rydza na to miasto miało doprowadzić do zamknięcia pierścienia właśnie w rejonie Baranowicz i opanowania Baranowicz 30 września 1920 r. 11 DP osiągnęła linię Połonka – Tartak i doszła do Miłowid.
Lotnictwo w operacji niemeńskiej.
W czasie operacji we wrześniu 1920 r. na północy, działania lotnictwa były przygotowane skrupulatniej niż w czasie kontruderzenia znad Wieprza. Zorganizowano podział eskadr na armie. Wykonująca zadania na głównym kierunku uderzenia 2 Armia gen. E. Śmigłego-Rydza otrzymała cztery najsilniejsze eskadry, z zadaniem rozpoznania przepraw na Niemnie pod Druskiennikami. 4 Armia gen. L. Skierskiego trzy eskadry. Po raz pierwszy dowództwa armii wyznaczyły lotnictwu zadania bojowe. Do zadań należało rozpoznanie, bombardowanie i prowadzenie działań szturmowych szczególnie podczas forsowania i pokonywania przeszkód wodnych. W operacji niemeńskiej walczyło osiem eskadr lotniczych z których siedem podzielono pomiędzy dwie armie, 2 Armia – 1 Eskadra Wywiadowcza, 12 Eskadra Wywiadowcza, 13 Eskadra Myśliwska i 16 Eskadra Wywiadowcza, 4 Armia – 10 Eskadra Wywiadowcza, 17 Eskadra Wywiadowcza i 19 Eskadra Myśliwska, jedna 3 Eskadra Wywiadowcza była podporządkowana sztabowi Naczelnego Wodza.
W związku z małą liczbą radiostacji lotnictwo miało także zadanie zabezpieczenia łączności z Grupą Manewrową 2 Armii, która wykonywała zagon na tyły przeciwnika.
Powodzenie walk zależało od przekazywania informacji między sztabem armii a dywizjami i brygadami. Rozpoznanie kierunku wycofania wojsk sowieckich pozwoliło Naczelnemu Wodzowi na wydanie rozkazu o przyspieszeniu pościgu i przegrupowaniu wojsk. Szybka informacja przekazana gen. Skierskiemu o sforsowaniu Niemna w rejonie Hoży, umożliwiła wydanie rozkazu o zmianie kierunku natarcia, co z kolei pozwoliło na szybkie opanowanie Grodna. W walkach brak było współdziałania piechoty z lotnictwem. Wojska lądowe nie oznaczały swoich oddziałów, co zmuszało pilotów do dokonywania dodatkowych przelotów do określenia „swój” – „obcy”. Niejednokrotnie dochodziło do ostrzelania przez własna piechotę polskich samolotów.
W operacji straty w polskich eskadrach wyniosły: 1 zabity, 8 rannych i 17 uszkodzonych samolotów.
Walki lotników polskich nad Niemnem zostały upamiętnione po 1990 r. na jednej z tablic poświęconych lotnikom na Grobie Nieznanego Żołnierza w Warszawie napisem „OPERACJA NIEMEŃSKA NAD NIEMNEM SIERPIEŃ – WRZESIEŃ 1920”.
Epilog.
Bitwa nad Niemnem, umożliwiająca (po zajęciu Kuźnicy, Odelska i Indury) zdobycie ufortyfikowanego Grodna,to ostatnia wielka bitwa wojny polsko-bolszewickiej. Armia Czerwona poniosła kolejną po bitwie warszawskiej wielką klęskę. Od bitwy nad Niemnem trudno mówić o wojnie z Armią Czerwoną – był to już pościg za jej maruderami. 29 września dywizja gen. Krajowskiego zdobyła Pińsk, biorąc do niewoli 3 tysiące jeńców, w tym sztab 4 Armii. Następnego dnia pułki wielkopolskie zdobyły Baranowicze, biorąc ponad tysiąc żołnierzy do niewoli. 12 października Polacy zdobyli Mołodeczno, a 14 października Mińsk. Na froncie południowym 8 Brygada Jazdy płk. Juliusza Rómmla zdobyła Korosteń, rozbijając 17 Brygadę Sowiecką. Wzięto wówczas 8 tysięcy jeńców. Zdobycie Korostenia stanowiło punkt wypadowy do ataku na Kijów.
Bitwa nad Niemnem zniweczyła ostatecznie bolszewickie plany zawładnięcia Polską – po bitwie warszawskiej Armia Czerwona szybko odbudowała swoje siły i była gotowa do dalszej walki.
Miała olbrzymi wpływ na przebieg rokowań pokojowych w Rydze. Delegacja sowiecka była zmuszona odstąpić od wcześniej stawianych warunków, które godziły w godność i suwerenność państwa polskiego. W wyniku zakończonej zwycięsko bitwy nad Niemnem i traktatu ryskiego Polska otrzymała (odzyskała) 114 tys. km² i ok. 4 mln ludności ponad tzw. linię Curzona. Granica II RP oparta o Dźwinę, Dzisnę, błota Polesia i linię Zbrucza na południowym wschodzie odpowiadała w przybliżeniu granicom Polski sprzed III rozbioru.
Front Zachodni przestał stanowić zagrożenie dla Polski. Nie był nawet w stanie zahamować marszu wojsk polskich na wschód.
W ręce polskie dostało się 40 tys. jeńców, 140 dział, dużo sprzętu i zapasów wojennych.
Organizacja wojsk.
Wojsko Polskie.
Kierownictwo operacyjne nad 2 i 4 Armią sprawował Naczelny Wódz, Józef Piłsudski.
Armia Czerwona.
Front Zachodni gen. Michaiła Tuchaczewskiego (ok. 100 tys., 220 dział)

</doc>
<doc id="471671" url="https://pl.wikipedia.org/wiki?curid=471671" title="Velká Deštná">
Velká Deštná



</doc>
<doc id="471674" url="https://pl.wikipedia.org/wiki?curid=471674" title="Siedmiogródzka Góra">
Siedmiogródzka Góra



</doc>
<doc id="471678" url="https://pl.wikipedia.org/wiki?curid=471678" title="Lider uwielbienia">
Lider uwielbienia

Lider uwielbienia – posługa występująca w wielu ewangelikalnych kościołach protestanckich, szczególnie (choć nie tylko) o charakterze zielonoświątkowym sprawowana zarówno przez pastorów, jak i osoby świeckie, której celem jest prowadzenie zboru w muzycznym uwielbieniu, przeważnie w stylu współczesnej muzyki praise &amp; worship.
Wspólnoty te, chcąc wyjść ze starszej, bardziej tradycyjnej formy oprawy muzycznej swych zgromadzeń, poszukiwały nowej, która zainteresowałaby wiernych i była bardziej entuzjastycznym i radosnym uwielbieniem Boga. Stąd pojawienie się takich osób jak liderzy uwielbienia oraz urozmaicenie muzyki w kościele.
Ostatnio w łonie kościołów tradycyjnych (np. w Katolickiej Odnowie Charyzmatycznej, a także w niektórych kościołach ewangelickich) zauważa się podobne zjawiska.
Typy liderów uwielbienia.
Część Kościołów protestanckich odrzuca istnienie funkcji lidera uwielbienia uznając, iż jedynie Duch Święty może prowadzić zbór w uwielbianiu Boga, a obieranie funkcji lidera uwielbienia nie ma podstaw biblijnych.

</doc>
<doc id="471679" url="https://pl.wikipedia.org/wiki?curid=471679" title="Terlica">
Terlica

Terlica – stanowi szkielet (stelaż), każdego siodła. W jej skład wchodzą takie części jak: siedzisko, maszynki (zamki puślisk) oraz przedni i tylny łęk (w siodle klasycznym – angielskim) lub ławki, rożek, widelec i tylny łęk (w siodle westernowym). Do budowy terlicy wykorzystuje się dziś głównie tworzywa sztuczne, kiedyś terlice wykonywano z drewna.
Gotową terlicę pokrywa się na siedzisku specjalną gąbką lub pianką, która nadaje mu miękkość oraz kształt, a następnie płatami wyprawionej skóry. Później doszywa się tybinki z poduszkami kolanowymi, podtybinki i przystuły. Na koniec do spodniej części siodła mocuje się panele wypełnione wełną lub systemem poduszek powietrznych. Ich zadaniem jest równomierne rozłożenie ciężaru jeźdźca na jak największą powierzchnię grzbietu konia przy jednoczesnym umożliwieniu mu swobodnego poruszania się.
Dopasowanie siodła.
Aby dobrze dopasować siodło do jeźdźca oraz konia należy wziąć pod uwagę dwa podstawowe czynniki

</doc>
<doc id="471684" url="https://pl.wikipedia.org/wiki?curid=471684" title="Sing When You’re Winning">
Sing When You’re Winning

Sing When You’re Winning – album brytyjskiego wokalisty Robbie’ego Williamsa z 2000.
Lista utworów.
źródło:.

</doc>
<doc id="471688" url="https://pl.wikipedia.org/wiki?curid=471688" title="Sawica">
Sawica

Sawica (w górnym biegu "Sasek") – rzeka, lewy dopływ Omulwi o długości 53,52 km.
Zlewnia Sawicy znajduje się w granicach mezoregionów – Pojezierza Mazurskiego i Równiny Mazurskiej. Rzeka przepływa głównie przez tereny gmin Szczytno i Wielbark. Płynie m.in. przez miejscowości: Sędańsk, Sasek Wielki, Kucbork i Wielbark.

</doc>
<doc id="471689" url="https://pl.wikipedia.org/wiki?curid=471689" title="Ławki (jeździectwo)">
Ławki (jeździectwo)

Ławki – części siodła, którymi terlica opiera się na grzbiecie konia, rozkładają ciężar jeźdźca po obu stronach kręgosłupa. Do budowy ławek najczęściej używane jest drewno lub plastik.

</doc>
<doc id="471691" url="https://pl.wikipedia.org/wiki?curid=471691" title="Tumnus">
Tumnus

Tumnus – faun, występujący w "Opowieściach z Narnii" brytyjskiego pisarza fantasy C.S. Lewisa. Pojawia się w części pierwszej „"Lew, czarownica i stara szafa"”, piątej „"Koń i jego chłopiec”" oraz siódmej „"Ostatnia bitwa”". Jest pierwszym stworzeniem narnijskim, które pojawia się w "Opowieściach z Narnii", spotyka go Łucja Pevensie na Latarnianym Pustkowiu. 
Charakterystyka.
Tumnus jest uprzejmym i wrażliwym faunem, od razu zaprasza małą dziewczynkę do siebie, na podwieczorek. Jego pieczara, wykuta w czerwonej skale, jest czysta i schludna. Tumnus pięknie gra na flecie i dużo czyta, a także posiada dar opowiadania pięknych historii. Ma bardzo miękkie serce i przyznaje się Łucji, że przyprowadził ją do siebie z rozkazu białej czarownicy, która rozkazała mu uwięzić każde dziecko, jakie pojawi się w jego okolicy. Nie czyni tego jednak i odprowadza dziewczynkę do latarni. Kiedy dowiaduje się o tym Czarownica, nasyła na niego wilczą tajną policję, a następnie zamienia w kamień. Tumnus zostaje jednak odczarowany, kiedy Aslan powraca do Narnii i pomaga siłom dobra w walce z wojskami Czarownicy.
W powieści „"Koń i jego chłopiec"” Tumnus jest wśród dworzan królowej Zuzanny Łagodnej i króla Edmunda Sprawiedliwego i wraz z nimi trafia do stolicy Kalormenu. To on również wymyślił podstęp, jak uciec z zamkniętego pałacu. Nie wiadomo, czy brał udział w bitwie z Rabadaszem, możliwe, że został u boku Zuzanny.

</doc>
<doc id="471695" url="https://pl.wikipedia.org/wiki?curid=471695" title="Ławka (jeździectwo)">
Ławka (jeździectwo)



</doc>
<doc id="471696" url="https://pl.wikipedia.org/wiki?curid=471696" title="Struga (hydrologia)">
Struga (hydrologia)

Struga – niewielki ciek uchodzący do rzeki, płynący wolno w terenie o małych deniwelacjach. 
Struga w odróżnieniu od potoku płynie na terenie nizinnym. Charakteryzuje się spadkami do 2‰, a na obszarach o bardziej zróżnicowanej rzeźbie czasami więcej – do 5‰. Zlewnie strug, podobnie jak zlewnie potoków, nie przekraczają 100 km². Struga może wypływać zarówno ze źródła, jak i ze zbiornika wodnego, np. z jeziora. Nazwa "struga" jest nazwą oficjalną, występującą także w oficjalnych dokumentach dot. hydrologii (np. Przęsocińska Struga), choć w języku potocznym strugi nazywane są po prostu rzeczkami lub małymi rzekami. Wyraz ten występuje także w nazwach własnych rzek, np. Lejkowska Struga.

</doc>
<doc id="471697" url="https://pl.wikipedia.org/wiki?curid=471697" title="Habemus papam">
Habemus papam

Habemus papam () – formuła wygłaszana po dokonaniu wyboru nowego papieża przez konklawe. Formułę tę wypowiada kardynał protodiakon z balkonu bazyliki św. Piotra na Watykanie.
Obecny tekst formuły.
Błędy gramatyczne.
Ogłaszając wybór kardynała Josepha Ratzingera w 2005 roku, kardynał Jorge Medina Estévez popełnił błąd gramatyczny, używając niewłaściwego łacińskiego przypadka (dopełniacza, łac. "genetivus"), mówiąc: "qui sibi nomen imposuit Benedicti Decimi Sexti". Podobny błąd popełnił dwukrotnie kardynał Pericle Felici, ogłaszając wybór Albino Lucianiego oraz Karola Wojtyły, mówiąc w pierwszym przypadku: "qui sibi nomen imposuit Joannis Pauli Primi", zamiast "...Joannem Paulum Primum," a w drugim przypadku: ..."Joannis Pauli," zamiast ..."Joannem Paulum Secundum" (Felici ominął słowo "Secundi" / "Secundum"). W 1958 roku kardynał Canali powiedział: "qui sibi nomen imposuit Ioannis Vigesimi Tertii," zamiast "Ioannem Vigesimum Tertium." We wszystkich przypadkach oficjalne dokumenty Watykanu wydane po wygłoszeniu formuły "habemus papam" korygują cytaty kardynałów, przytaczając je poprawnie w bierniku, mimo że faktycznie wygłoszone były błędnie w dopełniaczu.
Historia.
Nie wiadomo, kiedy zapoczątkowano zwyczaj ogłaszania wyboru papieża za pomocą tej formuły. Najstarszy odnotowany w źródłach tekst formuły "Habemus Papam" pochodzi z 1484, kiedy protodiakon Francesco Piccolomini następującymi słowami ogłosił wybór kardynała Giovanniego Battisty Cibo z Molfetty na papieża Innocentego VIII:
W źródłach historycznych odnotowano dosłowne brzmienie formuły przy okazji licznych konklawe począwszy od XV wieku. Ich porównanie wskazuje, że przez długi czas nie miała ona ściśle ustalonego tekstu.

</doc>
<doc id="471699" url="https://pl.wikipedia.org/wiki?curid=471699" title="Jadis">
Jadis

Jadis (z języka perskiego „czarownica”), zwana Białą Czarownicą – postać fikcyjna, stworzona przez C.S. Lewisa w cyklu książek "Opowieści z Narnii". Określenie Biała Czarownica wiąże się z jej bardzo bladą skórą. 
W ekranizacjach w jej rolę wcieliły się Barbara Kellerman ("Lew, czarownica i stara szafa", 1988) oraz Tilda Swinton (', 2005; ', 2008; "", 2010). 
Charakterystyka.
Biała Czarownica pojawia się jako antagonistka w pierwszej części "Opowieści z Narnii". Według słów pana Bobra miała wywodzić się od olbrzymów i - jako potomkini Lilit - dżinów. Dzięki magii, która pozwala jej utrzymywać w Narnii wieczną zimę oraz zmieniać żywe istoty w kamienie zaprowadziła w Narnii rządy terroru. Na swoje usługi miała także tajną policję pod wodzą wilka Maugrima. Lękała się przepowiedni, zgodnie z którą kres jej władzy miał położyć lew Aslan i czworo ludzi. Nakłoniła Edmunda do zdrady rodzeństwa i zabiła Aslana na Kamiennym Stole, ostatecznie jednak poniosła klęskę.
Biała Czarownica zostaje wspomniana w drugiej części cyklu: wilkołak, wiedźma i zdradziecki karzeł proponują wskrzesić ją, aby wspomogła Narnijczyków w walce przeciwko ludziom.
Imię Jadis po raz pierwszy zostaje wymienione w "Siostrzeńcu czarodzieja", którego akcja dzieje się wiele lat przed wydarzeniami przedstawionymi w "Lwie, czarownicy i starej szafie". Czarownica pojawia się tam jako ostatnia mieszkanka równoległego świata Charn, na który sama sprowadziła zagładę podczas walki o władzę ze swoją siostrą. W wyniku nieostrożności Digory'ego, głównego bohatera powieści, zostaje sprowadzona do nowo stworzonego świata Narnii. Tam włamuje się do Ogrodu na Wzgórzu i zjada jabłko z drzewa życia, co zapewnia jej nieśmiertelność, ale też skazuje ją na wieczną rozpacz (wtedy też skóra Jadis staje się trupio blada). Przez wiele lat przed jej magią Narnię ma chronić drzewo, które wyrosło z nasion drzewa życia.
Nawiązania.
Nazwę Jadis nosi brytyjski neoprogresywny zespół muzyczny, istniejący od 1989.

</doc>
<doc id="471700" url="https://pl.wikipedia.org/wiki?curid=471700" title="Prezydent Katowic">
Prezydent Katowic



</doc>
<doc id="471702" url="https://pl.wikipedia.org/wiki?curid=471702" title="Rada miejska Katowic">
Rada miejska Katowic



</doc>
<doc id="471705" url="https://pl.wikipedia.org/wiki?curid=471705" title="Prezydenci Katowic">
Prezydenci Katowic



</doc>
<doc id="471711" url="https://pl.wikipedia.org/wiki?curid=471711" title="Ciemiężyca czarna">
Ciemiężyca czarna

Ciemiężyca czarna, ciemierzyca czarna ("Veratrum nigrum" L.) – gatunek byliny należący do rodziny melantkowatych. Występuje w Eurazji od Francji na zachodzie po Koreę na wschodzie. W Polsce występuje na Roztoczu na dwóch współczesnych stanowiskach: Teresin i rezerwat przyrody Łabunie. Status gatunku we florze Polski: gatunek rodzimy.
Zagrożenia i ochrona.
Roślina objęta ochroną gatunkową. Gwałtownie spada liczba jej stanowisk. Gatunek umieszczony w Polskiej Czerwonej Księdze Roślin oraz na polskiej czerwonej liście w kategorii CR (krytycznie zagrożony).

</doc>
<doc id="471714" url="https://pl.wikipedia.org/wiki?curid=471714" title="Herb Malezji">
Herb Malezji

Herb Malezji – jeden z oficjalnych symboli Malezji.
Obecne godło Malezji przeszło szereg zmian – przykładowo:

</doc>
<doc id="471719" url="https://pl.wikipedia.org/wiki?curid=471719" title="William Moseley">
William Moseley

William Thomas Peter Moseley (ur. 27 kwietnia 1987 w Sheepscombe) – brytyjski aktor, występował w roli Piotra Pevensie w filmach ' oraz '.
Życiorys.
Urodził się w Sheepscombe w Anglii jako syn Juliette E. (z domu Fleming) i Petera A. Moseleya, członka zarządu brytyjskiej kinematografii. Dorastał wraz ze swym młodszym rodzeństwem - siostrą Daisy Elizabeth (ur. 1989) i bratem Benjaminem Hugh (ur. 1992). Od września 1991 do lipca 1998 uczęszczał do Sheepscombe Primary School, gdzie startował w licznych konkursach recytatorskich. 
Swój pierwszy występ przed kamerą zaliczył w wieku jedenastu lat w produkcji telewizyjnej PBS "Cydr z różą" ("Cider with Rosie", 1998). Małą rolę otrzymał również w 2002 w filmie "Żegnaj Chips" ("Goodbye, Mr. Chips").
Niepowodzeniem zakończył się casting do roli głównego bohatera serii o Harrym Potterze, gdzie William został pokonany przez Daniela Radcliffe’a. Uznanie publiczności i krytyków przyniosła mu kreacja Piotra Pevensie w filmowej adaptacji książek C.S. Lewisa ' (2005) i kolejnej części ' (2008). Przeczytał całą serię mając zaledwie 7 lat.

</doc>
<doc id="471722" url="https://pl.wikipedia.org/wiki?curid=471722" title="Ilona Wrońska">
Ilona Wrońska

Ilona Katarzyna Wrońska (ur. 17 września 1977 w Lęborku) – polska aktorka.
Życiorys.
Jest technikiem rolnikiem. W 2002 ukończyła Państwową Wyższą Szkołę Teatralną we Wrocławiu.
W latach 2003–2020 wcielała się w rolę Kingi Brzozowskiej w serialu TVN "Na Wspólnej".
Występowała w teatrach: Teatrze Polskim we Wrocławiu (2001), Teatrze Polskim w Bydgoszczy (2002–2003) oraz Teatrze Śląskim im. Stanisława Wyspiańskiego w Katowicach (2004).

</doc>
<doc id="471727" url="https://pl.wikipedia.org/wiki?curid=471727" title="Ptasie mleczko (cukiernictwo)">
Ptasie mleczko (cukiernictwo)

Ptasie mleczko – produkt cukierniczy w postaci mlecznych pianek o łagodnym smaku, pierwotnie waniliowym, później także w innych wersjach smakowych. Produkowane było przez różne przedsiębiorstwa cukiernicze.
Historia.
W Polsce.
Według informacji podawanych przez przedsiębiorstwo E. Wedel nazwę wyrobu wymyślił Jan Wedel w 1936 roku. 10 lipca 1936 roku zarejestrowano pod numerem 27069 znak towarowy „Ptasie Mleko” wraz z jego nieistotną odmianą „Ptasie mleczko”. Prawo ochronne na ten znak towarowy wygasło 10 lipca 1956 roku na skutek jego nieprzedłużenia na kolejny okres. Przez szereg lat wyroby o tej nazwie były wytwarzane przez różnych producentów. Istniała też branżowa norma na ten typ produktów cukierniczych.
W 1985 roku Zakłady „22 Lipca, d. E. Wedel” zarejestrowały pod nr 61591 słowno-graficzny znak towarowy „d. E.Wedel Ptasie Mleczko”. W kolejnych latach Urząd Patentowy RP rejestrował na rzecz różnych przedsiębiorstw cukierniczych słowno-graficzne znaki towarowe zawierające sformułowania „Ptasie mleczko”. Argumentował to tym, że wyrażenie „ptasie mleczko” to rodzajowe określenie wyrobów cukierniczych. Oznaczało to, że ochrona tego typu znaków obejmowała jedynie ich wygląd. Nikt natomiast nie miał wyłączności do samej nazwy.
W 2003 roku oznaczenie słowne „Ptasie Mleczko” zostało zarejestrowane przez spółkę Lotte Wedel sp. z o.o. jako wspólnotowy znak towarowy o numerze 003475291.
Od 2006 r. Cadbury Wedel dokonywał zgłoszenia do Urzędu Patentowego RP słownego znaku towarowego „Ptasie Mleczko”. Po 8 latach, 30 czerwca 2014 r. znak ten ostatecznie został zarejestrowany pod nr 266762.
Inne przedsiębiorstwa cukiernicze produkują podobne wyroby pod zbliżonymi nazwami, takimi jak: „Alpejskie mleczko”, „Rajskie mleczko”, „Anielskie mleczko” czy „Niebiańska pianka”.
W ZSRR/Rosji.
Recepturę radzieckiego ptasiego mleczka (ros. Птичье молоко) opracowała w 1967 roku , pracownica przedsiębiorstwa cukierniczego we Władywostoku. Od lat 90. posiadaczem praw patentowych do nazwy „Птичье молоко” na terenie Rosji pozostaje moskiewska spółka Рот Фронт.
W kuchni rosyjskiej spotyka się również ptasie mleczko w formie tortu.

</doc>
<doc id="471728" url="https://pl.wikipedia.org/wiki?curid=471728" title="Handel narkotykami">
Handel narkotykami

Handel narkotykami – sformułowanie to jest pojęciem potocznym. W języku prawniczym używa się określenia nielegalny obrót środkami odurzającymi i substancjami psychotropowymi, zwanymi potocznie narkotykami.
Zasady i restrykcje nielegalnego obrotu narkotykami w większości państw określa prawo wewnętrzne danego państwa, z reguły (w krajach wysoko rozwiniętych) zwalczając ten proceder. Obecnie obrót narkotykami w większości państw jest niemal całkowicie zabroniony, z pominięciem wyszczególnionych zarejestrowanych środków farmaceutycznych, których sprzedaż jest kontrolowana.
W Polsce zagadnienia obrotu narkotykami szczegółowo reguluje "Ustawa o przeciwdziałaniu narkomanii", definiująca pojęcia środków odurzających i substancji psychotropowych oraz czynności związanych z ich wytwarzaniem i rozprowadzaniem, a także sankcji karnych za naruszenia ustawowych zakazów.
Historia.
Produkcja i handel narkotykami towarzyszyły społeczeństwom od lat. Już we wczesnych stadiach rozwoju kulturowego, pojawiały się społeczne restrykcje dotyczące korzystania ze środków odurzających. W plemionach używać ich mogli jedynie szamani („medycy”), wojowie lub cierpiący (w celach leczniczych). Narkotyki rozprzestrzeniały się po świecie wraz z rozwojem kupiectwa – stały się elementem handlowym i sprzedawane były m.in. jako magiczne zioła czy przyprawy. Jednak jako środki uzależniające, w działaniu rozluźniające, po jego ustaniu powodowały narastanie napięć, m.in. napięć społecznych, powstawania licznych patologii i w związku z tym powstanie rozbudowanej przestępczości narkotykowej, której celem było zapewnienie stałego dostęp do środków lub zysków z jego handlu. Handel narkotykami stał się więc obszarem sporów, na tyle groźnych i tragicznych, że powodujących konflikty zbrojne (wojny w których jedyną wartością był narkotyk) – przykładem mogą być słynne wojny opiumowe w XIX w. Chinach.
W XX wieku, w obliczu dynamicznych postępów w dziedzinie chemii i farmaceutyki i wynalezienia nowych, silnych środków psychotropowych (heroina, amfetamina), konieczne stało się prawne uregulowanie produkcji i obrotu tymi substancjami. W tym czasie obserwowano także wzrost popularności narkotyków pochodzenia naturalnego, jak np. opium i marihuana.
Traktat wersalski w art. 23 c) powierzał Lidze Narodów "ogólny nadzór nad porozumieniami w sprawie handlu kobietami i dziećmi, handlu opium i innymi szkodliwymi środkami". 
Efektem prób uregulowania obrotu narkotykami są międzynarodowe konwencje o kontroli narkotyków przyjęte w Hadze z 23 stycznia 1912 czy w Genewie z 11 lutego i 19 lutego 1925, 13 lipca 1931, 26 czerwca 1936 oraz w Bangkoku 27 listopada 1931 roku.
W 1946 konwencje te zostały zaktualizowane. Uprawnienia Komitetu Higieny Ligi Narodów przejęła WHO, Sekretarza Ligi Sekretarz generalny ONZ, Rady Ligi Rada Gospodarcza i Społeczna ONZ, STSM zaś MTS.
Z inicjatywy ONZ w roku 1961 podpisane zostały jednolita konwencja o środkach odurzających, Konwencja o substancjach psychotropowych w 1971 i konwencja o zwalczaniu nielegalnego obrotu środkami odurzającymi i substancjami psychotropowymi w 1988, którą Rząd Polski ratyfikował w 1994. W sprawach handlu narkotykami ONZ powołało kilka komisji, w tym INCB i UNODC.
Pomimo powszechnych zakazów dotyczących posiadania narkotyków, przez wiele lat nie zlikwidowano ani nie zmniejszono popytu na substancje odurzające. Nielegalną produkcją i handlem zajęły się zorganizowane grupy przestępcze, a ogromne ilości pieniędzy pochodzące z obrotu narkotykami są jednym z podstawowych źródeł finansowania organizacji o charakterze terrorystycznym.
Obecnie coraz częściej w debacie publicznej można usłyszeć głosy nawołujące do rewizji obowiązującego prawa tak, by część zysku z handlu narkotykami, w postaci podatków mogła trafiać w ręce legalnych rządów.

</doc>
<doc id="471738" url="https://pl.wikipedia.org/wiki?curid=471738" title="Robert Kudelski">
Robert Kudelski

Robert Kudelski (ur. 24 czerwca 1974 w Zgierzu) – polski aktor teatralny i telewizyjny, piosenkarz i osobowość medialna. Największą rozpoznawalność przyniosła mu rola Michała Brzozowskiego w serialu "Na Wspólnej".
Życiorys.
Urodził się w Zgierzu. Wychowywał się w Kutnie z młodszą siostrą Agnieszką (ur. 1981). Początkowo, zgodnie z wolą rodziców, miał zostać muzykiem. W trakcie nauki w liceum występował w szkolnym kabarecie PINGWINEK (Przedsiębiorstwo Intelektualnej Groteski Wpływającej Imiennie Na Edukację Koleżenską), a także z grupą teatralną w lokalnym Kutnowskim Domu Kultury. Odnosił pierwsze sukcesy na konkursach recytatorskich.
Po dwóch latach zdał do warszawskiej Akademii Teatralnej, a następnie przeniósł się do łódzkiej Szkoły Filmowej, Telewizyjnej i Teatralnej. Na roku był między innymi z Agnieszką Dygant. Zanim ukończył studia, w 1997 zdobył pierwszą nagrodę na Festiwalu Piosenki Francuskiej. W 1998 został laureatem Przeglądu Piosenki Aktorskiej. Studiował dziennikarstwo na Uniwersytecie Warszawskim.
W 1997 zadebiutował w roli Romea w spektaklu szekspirowskim "Romeo i Julia" w reżyserii Adama Hanuszkiewicza na scenie Teatru Nowego w Warszawie. W 1998 ukończył studia i zamieszkał w Warszawie, gdzie do 2001 grał role amantów w spektaklach w reż. Adama Hanuszkiewicza, w tym "Ballady i romanse" (1998), "Chopin, jego życie" (1999) czy "Kobieta bez skazy" (2000), które były wystawiane w Teatrze Nowym. W kolejnych latach występował na deskach stołecznych teatrów: Syrena (1999-2005), Scena Prezentacje (2000) i Komedia (2001).
Pod koniec lat 90. zadebiutował na małym ekranie, grając statystów w filmach oraz występując w reklamach. Oprócz tego pracował w szkole, ucząc historii sztuki. Grywał epizody w popularnych serialach: "Klan" (1997-2004), "Na dobre i na złe" (1999) czy "Lokatorzy" (2000). W 2000 wcielił się w rolę Maćka Reutta, syna doktora w serialu "Przeprowadzki". Z czasem odgrywał większe role m.in. postać Ruteckiego w filmie "Syzyfowe prace" (2001) czy w serialu "Złotopolscy" (2001-2003). W 2002 zagrał w pełnometrażowym filmie francuskim "Powiedz mi, że mnie kochasz". Od 2003 gra Michała Brzozowskiego, młodszego brata Andrzeja w serialu "Na Wspólnej", który przyniósł mu największą rozpoznawalność. W 2003 był nominowany do nagrody TeleTygrysa dla najlepiej zapowiadającego się młodego aktora.
W 2002 przygotował recital pt. "Jacques Brel", który prezentował w Teatrze Syrena. W listopadzie 2005 premierę miał jego autorski recital pt. "Hymn miłości według Édith Piaf". W grudniu 2010 zrealizował kolejną sztukę teatralną, "Love Boutique" z Olgą Borys.
W 2003 współprowadził program "Para w Polskę", a także zaczął zajmować się aktorem dubbingowym; podłożył głos m.in. pod Geoffa w serialu animowanym "Wyspa Totalnej Porażki" (2007–2009). W marcu 2004 wziął udział w akcji charytatywnej "Pomóż dzieciom godnie żyć", a także zrealizował spektakl "Aznavour".
Wiosną 2005 uczestniczył w pierwszej edycji programu rozrywkowego TVN "Taniec z gwiazdami". W tym czasie media pisały o tym, że jest związany ze swoją trenerką, Agnieszką Pomorską. Na planie programu poznał kolejną partnerkę życiową, producentkę telewizyjną Magdę Szwedkowicz, która pracowała na planie programu jako kierowniczka produkcji.
W 2008 założył prywatny teatr „Projekt Teatr Warszawa”, którego jest dyrektorem artystycznym. W 2009 uczestniczył w programie "Jak oni śpiewają".

</doc>
<doc id="471749" url="https://pl.wikipedia.org/wiki?curid=471749" title="Andrzej Ketterley">
Andrzej Ketterley



</doc>
<doc id="471761" url="https://pl.wikipedia.org/wiki?curid=471761" title="Anradin Tarkaan">
Anradin Tarkaan



</doc>
<doc id="471763" url="https://pl.wikipedia.org/wiki?curid=471763" title="Kungur">
Kungur

Kungur () – miasto w Rosji, w Kraju Permskim, siedziba administracyjna rejonu kungurskiego. Ma status okręgu miejskiego. Leży na południowym wschodzie Kraju Permskiego, na środkowym Przeduralu, 90 km na południowy wschód od Permu. Oficjalnie założone w 1663 roku, od 1970 roku weszło na listę historycznych miejscowości Rosji. Zyskało popularność dzięki unikalnej jaskini lodowej. Liczba ludności w 2021 roku wynosiła 64 259, a powierzchnia 68,7 km².
Pochodzenie nazwy.
Nazwę dała miastu rzeczka Kungurka wpadająca do Irienia w miejscu, gdzie zbudowano pierwszy ostróg. Hydronim mógł powstać w związku bogato rozwiniętymi zjawiskami krasowymi w okolicy miasta. W tym przypadku od pochodzącego z języków tureckich słowem "ungur" lub "unkur" (jaskinia, wąwóz, szczelina w skałach).
Historia.
Pierwszy raz o założeniu Kunguru wspomniano w 1623 roku, ale Wasilij Szyszonko w swojej publikacji „Piermskaja letopis´” uważał, że "do twierdzenia tego nie należy przywiązywać wagi", ponieważ nie jest oparte na dokumentach, a "na jednym tylko zapisku prywatnej osoby". Miasto założone zostało w 1648 roku na "ziemi kupionej przez Rosjan od Tatarów znad Irienia" przez wojewodów czerdyńskich i solikamskich: dworianina Prokopija Jelizarowa, stolników – kniazia Piotra Prozorowskiego i Siemieona Kondyriewa. Do założenia miasta wybrano miejsce położone o dwie wiorsty od ujścia rzeczki Kungurki do Irienia, gdzie znajdowała się wieś Staroj Posad (obecnie Troick), a które znajduje się 17 wiorst na południe od obecnego Kunguru. Zbudowane miasto zasiedlono przesiedleńcami z Czerdynia i Solikamska, do których później przyłączyli się imigranci z Wiatki, Kajgorodu, Solwyczegodska i Ustiugu.
W 1662 roku wybuchło powstanie Baszkirów (powstanie baszkirskie 1662-64) niezadowolonych z oszustw ze strony Rosjan, którzy kupili ziemię i nadużyciami urzędników przy poborze jasaka. Kungur, który w tym czasie, według różnych źródeł, liczył od 58 do 96 domów, został zdobyty i zniszczony przez Tatarów i Baszkirów 2 sierpnia 1662 roku. Przy życiu zostali tylko ci, którym udało się ukryć w okolicznych lasach i jaskiniach na brzegach Irienia i Syłwy.
Ocaleni mieszkańcy w petycji wysłanej do cara Aleksego Michajłowicza prosili, by jeszcze w tym roku zezwolić im na budowę nowej twierdzy, gdyż "z powodu Tatarów i Baszkirów boją się osiedlać, ponieważ w Kungurze nie ma ani ostrogu, ani broni". W odpowiedzi przyszło oficjalne pismo zarządzające by „znaleźć dogodne miejsce i na nim wybudować ostróżek”. W 1663 roku Kungur był założony powtórnie, ale już w nowym miejscu, gdzie znajdowała się wieś Mys lub też Mysowskoje. Z południowej i południowo-wschodniej strony wzgórza, na którym wybudowano miasto, płynął Irień, a z północnej, Syłwa. Wysoki i kręty podjazd stanowił prawdziwą ochronę w przypadku ataku. Od 1673 do 1675 roku w miejsce dotychczasowego ostrogu wzniesiono drewniany kreml z 8 basztami, z których dwie – Spasskaja i Tichwinskaja – zostały wyposażone w bramy i były przejezdne. Wysokość murów kremla w niektórych miejscach sięgała trzech sążni, czyli ok. 6,5 m.
W 1703 roku Siemion Riemiezow, znany syberyjski kartograf, wykonał plany Kunguru i otaczającego go ujezdu. W tym samym roku Kungur był oblężony przez chłopów posesyjnych, niezadowolonych z wizyty w mieście wojewody wierchoturskiego. Oblężenie trwało tydzień, od 17 do 23 lipca. W następnym 1704 roku w Kungurze zakończono budowę i poświęcono pierwszą w mieście murowaną świątynię, cerkiew Zwiastowania (Błagowieszczeńską). Świątynia była ludowa w dosłownym tego słowa znaczeniu – na jego wzniesienie od każdego mieszkańca miasta zebrano po 25 kopiejek, co nie przeszkodziło wysadzeniu jej w końcu lat 30. XX wieku pod budowę Pałacu Obrony, którego ostatecznie i tak nie wybudowano.
W 1720 roku w mieście wygarbowano pierwszych 120 skór, a w 1724 roku otwarto garbarnię zajmującą się produkcją skór juchtowych. W pierwszym okresie garbarnie były usytuowane w górnej części Kunguru i dopiero na początku XIX wieku przeniesiono je do dolnego miasta, ponieważ procesy warsztatu mokrego zanieczyszczały wodę w Syłwie, czyniąc ją nieprzydatną do picia. Oprócz tego nad Kungurem unosił się "„...wszędzie smród skór, widoczny znak, że miasto z tego żyje”". W tymże 1720 roku Wasilij Tatiszczew otworzył w Kungurze Biuro Górnicze, przemianowane w 1721 roku na Urząd Górniczy, a w 1725 roku pierwszą uralską szkołę górniczą. Kungur stał się centrum okręgu górniczego, a w 1737 roku do miasta przeniósł się zarząd prowincji z Solikamska.
W 1770 roku odwiedził Kungur ze swoją ekspedycją znany podróżnik doktor Lepiochin i stwierdził, że miejscowy kreml został "„celowo zniszczony”", a samo miasto jest całe wybudowane z drewna, oprócz sześciu cerkwi i "„źle skonstruowanego”" kamiennego ratusza.
Na początku 1774 roku do Kunguru zbliżyły się tatarskie, baszkirskie i zbuntowane kozackie oddziały Pugaczowa pod dowództwem Saławata Jułajewa i Iwana Kuzniecowa w sile około 11 tysięcy. Kungurski wojewoda jeszcze 27 października 1773 roku uciekł ze wszystkimi urzędnikami do Czusowskich Gorodków do Stroganowów, wskutek czego został pozbawiony urzędów i wysłany do Wiatki. Organizacją obrony zajął się burmistrz Filipp Krotow i prezydent magistratu Iwan Chlebnikow, którzy uzbroili wszystkich mieszkańców miasta i zwrócili się o pomoc do sąsiednich miast. Ze strony wojskowej obroną dowodził sekund major Aleksandr Papow, który przybył do Kunguru w celu poboru rekruta. Zawrócił z drogi kapitana Rylejewa z 376 rekrutami i 12 starymi żołnierzami. Do miasta przybyło także 50 kozaków z Zakładów Jugowskich z artylerią i 100 kozaków dwoma działami z Jekaterynburga pod dowództwem podporucznika Posochowa. Sekund major Papow odparł cztery szturmy: 4, 5, 9 i 23 stycznia, przeprowadzone z różnych kierunków, za co został nagrodzony stopniem podpułkownika przez carycę Katarzynę. Przed ostatnim szturmem przybył do miasta z Kazania sekund major Gagrin z 200 żołnierzami, a z Jekaterynburga Nikonow ze 170 żołnierzami. Rebelianci uciekli. Po zakończeniu powstania Pugaczowa w 1775 roku F. Krotow i Jemieljan Chlebnikow zostali nagrodzeni, a Kungurowi anulowano zaległości w wysokości 5069 rubli i 95 kopiejek.
W 1786 roku przekształcono Kungur z centrum prowincji permskiej na miasto ujezdowe namiestnictwa permskiego, a po zmianie nazwy w 1797 roku – kungurskiego ujezdu guberni permskiej. 1783 roku do miasta dotarła budowa traktu syberyjskiego, którym 1790 roku po drodze na zsyłkę przyjechał do miasta Aleksandr Radiszczew. W dniach od 28 listopada do 4 grudnia zatrzymał się w domu wojewody. O Kungurze pisał tak:
"Stare miasto, źle zbudowane. Kiedyś stolica prowincji. Na górze stara twierdza, tzn. mury z basztami, w których są bramy. Na placu przed murami stoi 20 odlewanych armat na lawetach, z których trzy zdatne do użycia... Miejsce piękne, dookoła pola..."
W 1837 roku w Kungurze przebywał Wasilij Żukowski, towarzysz przyszłego cara Aleksandra II w czasie jego podróży zapoznawczej po Rosji. Według legendy, o mieście wypowiedział się epigramem: "Miasto – dziura, lud – pijany". W 1840 roku w Kungurze otworzono pierwszą w mieście publiczną bibliotekę, złożoną z książek podarowanych przez Kiriłła Chlebnikowa, badacza Kamczatki i Alaski. W tym samym roku kupiec Aleksiej Gubkin zapoczątkował w Kungurze handel herbatą, który dzięki staraniom jego i innych kungurskich przedsiębiorców szybko przekształcił miasto duże centrum hurtowego handlu herbatą.
W lipcu 1877 roku ten sam Gubkin otworzył w mieście Kungurską Szkołę Techniczną, przy której znajdowały się warsztaty mechaniczne, będące po 1917 roku zalążkiem Kungurskich Zakładów Budowy Maszyn. W 1887 roku uruchomiono szybką linię parowcową między Permem i Kungurem po Kamie, Czusowej i Syłwie, a w 1909 roku otwarto kungurski dworzec kolejowy na trasie Perm – Jekaterynburg, będącej częścią Kolei Transsyberyjskiej. Również w 1909 roku zaczął funkcjonować miejski wodociąg i muzeum krajoznawcze, a dwa lata wcześniej pojawiła się w Kungurze łączność telefoniczna.
Przed samą I wojną światową w 1913 roku w mieście zainstalowano elektryczne oświetlenie i pojawił się kinematograf w drewnianym kinie „Olimp”, które w czasach radzieckich zmieniło nazwę na „Proletarij”, a potem na „Zwiozdoczka”. Później go rozebrano. W 1914 roku Aleksandr Chlebnikow otworzył dla zwiedzających Kungurską Jaskinię Lodową, w której 13 czerwca tego roku przebywała niemiecka księżna Wiktoria Hessen-Darmstadt, starsza siostra cesarzowej Rosji Aleksandry Fiodorownej, żony ostatniego cara Mikołaja II ze swoją córką Ludwiką. 18 dni później zaczęła się wojna.
28 października (10 listopada) 1917 roku w Kungurze ustanowiono władzę radziecką. 30 listopada w mieście dokonano pogromów na „kontrrewolucjonistach”, a zimą 1918 roku do Kunguru przybył oddział Czeka z Permu pod dowództwem Aleksandra Borczaninowa. W nocy z 5 na 6 lutego przeprowadzono pierwsze mordy: rozstrzelano rodzinę Agiejewów za "uczestnictwo w spisku przeciwko władzy radzieckiej". W kwietniu i wrześniu odbyło się jeszcze kilka zbiorowych egzekucji mieszkańców miasta – "wrogów władzy radzieckiej", przy czym od 27 czerwca 1918 roku egzekucjami w mieście zajmowała się miejscowa Kungurska Komisja Nadzwyczajna. Jednostki jekaterynburskiej grupy Armii Syberyjskiej pod dowództwem generała majora Radoli Gajdy, które zajęły miasto 21 grudnia 1918 roku, odkryły w baraku naprzeciwko podmiejskiego więzienia "38 przez nikogo nierozpoznanych trupów". 1 lipca 1919 roku miasto zostało zdobyte przez jednostki Armii Czerwonej. Z białymi ewakuowała się znaczna liczba mieszkańców miasta, należących do klasy średniej.
W 1921 roku w Kungurze zaczęto drukować miejscową gazetę „Iskra”, która ukazuje się do chwili obecnej. W 1928 roku wybudowano obok miasta rzeźnię, na bazie której powstał niewielki kombinat mięsny. Z czasem jego produkcja wzrosła, a obecnie nosi nazwę OOO Miasokombinat „Kungurskij”. W pierwszej połowie lat 30. XX wieku powstały zakłady mleczarskie, obecnie noszące nazwę OAO Mołkombinat „Kungurskij”. W 1931 roku warsztaty mechaniczne kungurskiego technikum przekształcono w szkołę-zakład mechaniczny, który od 1933 roku zaczął produkcję koparek różnych typów. Od 1943 roku specjalizuje się w wyrobie sprzętu dla wiertnictwa i przemysłu petrochemicznego, obecnie pod nazwą OAO „Kungurskie Zakłady Budowy Maszyn”.
Wraz z początkiem wojny niemiecko-radzieckiej miasto przeszło na produkcję wojenną, która odbywała się w miejscowych zakładach i tych, które ewakuowano tu z Odessy, Kramatorska i Tuapse. Na froncie walczyło 25 tys. mieszkańców miasta. Na pamiątkę sformowanej w Kungurze brygady 10 Gwardyjskiej Dywizji Pancernej na placu Zwycięstwa ustawiono czołg T-34.
W 1970 roku Kungur wpisano na listę historycznych miejscowości Rosji. Od lipca 2002 roku w mieście zaczęto corocznie organizować „Niebiański Jarmark” – festiwal balonowy, na którym można zobaczyć wiele aerostatów o różnych konstrukcjach.
Warunki naturalne.
Miasto położone jest na północy kungurskiego lasostepu, formacji roślinnej w swoisty sposób łączącej las mieszany ze stepem. Bogatą roślinność stepową, leśną i łąkową uzupełniają relikty i endemity. Ukształtowanie powierzchni w granicach miasta jest urozmaicone. Podłoże składa się z miękkich skał – wapieni, anhydrytów i gipsów, w których występują bogate zjawiska krasowe. Utrudnia to prace budowlane prowadzone w mieście. Na terenie miasta znajduje się unikalny geologiczny pomnik przyrody Kungurska Jaskinia Lodowa, jedna z większych jaskiń krasowych w europejskiej części Rosji. Jej długość wynosi 5600 m i znajduje się w niej ok. 70 jeziorek.
Miasto leży nad Syłwą i uchodzących do niej rzek Irienia i Szakwy. Wody tych rzek odznaczają się wysokim stężeniem wodorowęglanów potasu i magnezu (szczególnie Irienia), co ogranicza możliwości ich użytkowania do celów bytowych i w gospodarce. Wiele przedsiębiorstw wykorzystuje dla swoich potrzeb wody podziemne. Gwałtowne topnienie śniegu prowadzi często do powodzi. Poziom wody w mieście potrafi wzrosnąć o 5–7 m.
Demografia.
Pod względem liczby mieszkańców w dniu 1 stycznia 2014 roku Kungur znajduje się na 234. miejscu wśród 1100 miast Federacji Rosyjskiej.
Liczba mieszkańców miasta jest stabilna i praktycznie nie rośnie w ostatnich latach. Ubytek mieszkańców jest całkowicie kompensowany przez migrację z sąsiednich rejonów i przyrost naturalny. Parametry struktury demograficznej pod względem płci i wieku odpowiadają średniemu poziomowi regionalnemu. Udział ludności w wieku produkcyjnym wynosi 57,6%, a w wieku poprodukcyjnym – 17,3%. Średni wiek – 33,9 roku. Średnioroczna liczba pracowników i urzędników wynosi 35,8 tys. osób. Liczba specjalistów z wyższym i średnim wykształceniem specjalistycznym jest w mieście wyższa niż w rejonach wiejskich.
Skład etniczny
Dominują Rosjanie (ponad 90%), ale są też Baszkirzy, Tatarzy i inne narodowości. Zasoby siły roboczej są wysokie. Miasto wyróżnia się wśród okolicznych miast wysokim udziałem ludności z wyższym i średnim specjalistycznym wykształceniem i jednocześnie znaczną liczbą ludzi z wykształceniem podstawowym i bez wykształcenia.
Transport.
Kungur jest dużym węzłem komunikacyjnym, przez który przechodzą drogi o znaczeniu federalnym (R242) i krajowym (R343). W mieście jest dworzec kolejowy kolei transsyberyjskiej.
Historycznie Kungur był węzłem komunikacyjnym Przedurala. Przez miasto przechodził znany trakt syberyjski. Trakt Gorobłagodatski łączył Kungur z Osą, a Trakt Birski z Birskiem i Ufą.
Gospodarka.
W Kungur rozwinął się przemysł maszynowy, skórzano-obuwniczy, drzewny oraz materiałów budowlanych. Ponadto w mieście znajduje się fabryka instrumentów muzycznych.
Religia.
Prawosławie.
Świątynie prawosławne na terenie miasta zgrupowane są w dwóch dekanatach eparchii permskiej Rosyjskiego Kościoła Prawosławnego: kungurskim pierwszym i drugim. W mieście czynne są:
Rezerwaty.
Góra Ledianaja ("Ledianaja gora") i Kungurska Jaskinia Lodowa to zespół historyczno-przyrodniczy o znaczeniu regionalnym. Obejmuje obszerny system jaskiń krasowych i położony nad nimi obszar z lejami krasowymi i roślinnością reliktową. Rezerwat znajduje się na obrzeżu miasta, w południowo-wschodniej części płaskowyżu zwanego Ledianą górą. Ledianaja gora ciągnie się z północnego wschodu na południowy zachód między Syłwą i jej dopływem, Szakwą, wznosząc się do 90 m ponad poziom rzek i wrzynając się w obszar miasta.

</doc>
<doc id="471765" url="https://pl.wikipedia.org/wiki?curid=471765" title="Bell X-14">
Bell X-14

Bell X-14 (inne oznaczenie Bell Type 68) – eksperymentalny samolot amerykański o własnościach pionowego startu i lądowania VTOL zbudowany w latach 50. XX wieku przez firmę Bell Aircraft Corporation w celu zademonstrowania możliwości pionowego startu, pionowego ladowania, zawisu w powietrzu i przejścia z zawisu do lotu poziomego.
Historia.
Wytwórnia "Bell Aircraft" skonstruowała "X-14" jako całkowicie metalowy dolnopłat w otwartą kabiną pilota. Napęd stanowiły dwa turboodrzutowe silniki wyposażone w odwracacze ciągu. Silniki maszyny nie poruszały się, a przejście z zawisu do lotu poziomego osiągnięto poprzez zastosowanie ruchomych przesłon, które zmieniały kierunek ciągu silników. "X-14" był w stanie osiągnąć prędkość maksymalną 277 km/h na pułapie 6096 metrów. Samolot został zbudowany w oparciu o podzespoły dwóch ówcześnie produkowanych samolotów wytwórni Beech Aircraft Corporation. Skrzydła wraz z lotkami i podwoziem głównym zapożyczono od maszyny Beechcraft Bonanza, a sekcję ogonową od Beechcraft T-34 Mentor.
"X-14" został oblatany 14 lutego 1957 roku. Podczas pierwszego lotu zaprezentował możliwość pionowego startu, zawisu i pionowego lądowania, a pierwszego przejścia z zawisu do lotu poziomego dokonano 24 maja 1958 roku. W następnym roku wymieniono silniki maszyny na mocniejsze General Electric J85 i dostarczono ją jako X-14A do centrum badawczego NASA Ames Research Center w Kalifornii. Maszyna ta służyła jako platforma testowa do 1981 roku.
Samolot "X-14" dostarczył wiele cennych informacji na temat technologii VTOL, a użytkowana przez NASA maszyna w wersji "X-14A", pozwoliła opracować sposób manewrowania lądownikami księżycowymi. System sterowania "X-14A" był podobny do zaproponowanego systemu dla modułu księżycowego misji Apollo 11, a Neil Armstrong odbył jeden lot treningowy tą maszyną w ramach treningu lądowania na Księżycu.
W 1971 roku w "X-14A" po raz kolejny wymieniono silniki na GE J85-GE-19 i przemianowano go na X-14B. Dodatkowo zaimplementowano w maszynie system sterowania fly by wire, aby umożliwić zbadanie charakterystyk lądowania samolotu VTOL.
"X-14B" był używany w roli platformy testowej do dnia 29 maja 1981 roku, w którym uległ on uszkodzeniu podczas lądowania. W tym samym czasie planowano zbudowanie wersji rozwojowej maszyny oznaczonej jako X-14C i posiadającej zamkniętą kabinę. Drugą planowaną wersją była maszyna treningowa X-14T, ale żaden z projektów nie został zrealizowany.
Podczas całego wieloletniego programu badawczego "X-14" był pilotowany przez 25 pilotów i przez ten czas nie uległ żadnym poważniejszym uszkodzeniom. Był to jedyny z samolotów serii X z otwartą kabiną.
Numery seryjne samolotów X-14.
Chociaż zbudowano tylko jeden płatowiec "X-14" to ze względu na poważne modyfikacje, zmieniano także numery seryjne maszyny.

</doc>
<doc id="471766" url="https://pl.wikipedia.org/wiki?curid=471766" title="Saidin">
Saidin



</doc>
<doc id="471767" url="https://pl.wikipedia.org/wiki?curid=471767" title="Arttu Lappi">
Arttu Lappi

Arttu Ville Eemeli Lappi (ur. 11 maja 1984 w Kuopio) – fiński skoczek narciarski, reprezentant klubu Puijon Hiihtoseura.
Przebieg kariery.
Na międzynarodowej arenie zadebiutował 11 listopada 2001 w Ruce podczas konkursu Pucharu Kontynentalnego. Zajął wówczas 27. miejsce. 15 grudnia 2001 w Lahti zajął 25. miejsce, a dzień później miejsce 12. 23 lutego 2002 na skoczni Pine Mountain w Iron Mountain zajął 5. miejsce, a 24 lutego wygrał. Wyniki te pozwoliły mu wystartować w Pucharze Świata. 1 marca 2002 podczas konkursu PŚ w Lahti zajął 8. miejsce. 13 marca w Falun zajął 15. miejsce. W efekcie zakończył sezon 2001/2002 na 48. miejscu w klasyfikacji Pucharu Świata. W 2003 zajął 6. miejsce na mistrzostwach świata w Val di Fiemme na skoczni K-95, a na skoczni K-120 był 12. 
W lutym 2006 doznał kontuzji więzadła prawego kolana.
Sezon 2006/2007 rozpoczął od swojego pierwszego zwycięstwa w konkursie Pucharu Świata w Ruce. Jury, z powodu złych warunków atmosferycznych, nie zdecydowało się na przeprowadzenie drugiej serii. W jedynym skoku Fin uzyskał odległość 141,5 metra.
W tym samym sezonie w Vikersund ustanowił swój rekord życiowy (204 m).
Po sezonie 2009/2010 postanowił zakończyć swoją karierę.
Skakał na nartach marki Elan i w butach Jalas.

</doc>
<doc id="471769" url="https://pl.wikipedia.org/wiki?curid=471769" title="Wymiar sprawiedliwości">
Wymiar sprawiedliwości

Wymiar sprawiedliwości – funkcja działalności państwa polegającą na rozstrzyganiu sporów o prawo, w których przynajmniej jedną ze stron jest osoba fizyczna lub podmiot podobny (np. osoba prawna). Spory te rozstrzygane są w trybie przepisanym przez prawo.
Międzynarodowy wymiar sprawiedliwości.
Wymiar sprawiedliwości leży w obszarze działania nie tylko państwa, ale także organizacji międzynarodowych (międzynarodowy wymiar sprawiedliwości), w tym zakresie obok osób fizycznych i prawnych, stronami mogą być również państwa jako podmioty prawnomiędzynarodowe. Organy wymiaru sprawiedliwości utworzono w takich organizacjach międzynarodowych, jak:
Międzynarodowy wymiar sprawiedliwości działa subsydiarnie do sądownictwa państwowego, co oznacza, że sąd lub trybunał międzynarodowy działa wtedy, gdy nie ma możliwości rozstrzygnięcia danej sprawy w ramach prawa krajowego. Subsydiarność dotyczy w szczególności międzynarodowego prawa karnego.

</doc>
<doc id="471770" url="https://pl.wikipedia.org/wiki?curid=471770" title="Maduraj">
Maduraj

Maduraj (tamil. மதுரை, hind. मदुरै, transkrypcja madurai) – miasto w południowej części Indii, w stanie Tamilnadu, nad rzeką Wajhaj (uchodzi do cieśniny Palk), stolica dystryktu Madurai. Około 2 mln mieszkańców. Ważny węzeł komunikacyjny na szlaku prowadzącym na Cejlon, ośrodek przemysłu odzieżowego i rzemiosła.
Religijne i kulturowe centrum Tamilów, znajduje się w nim kompleks świątynny Świątynia Minakszi w Maduraju poświęcony Śiwie i jego małżonce, Parwati w legendarnym miejscu ich ślubu. Do głównej budowli prowadzi dwanaście monumentalnych bram (gopur), umieszczonych w trzech pierścieniach murów i pokrytych tysiącami malowanych rzeźb miejscowych władców i bóstw. Najwyższa z bram sięga 60 metrów, a całkowity teren zajmowany przez świątynię ma wymiary 259 na 233 m.

</doc>
<doc id="471772" url="https://pl.wikipedia.org/wiki?curid=471772" title="Hajdarabad (Pakistan)">
Hajdarabad (Pakistan)

Hajdarabad (urdu حیدرآب, ang. "Hyderabad") – miasto w południowym Pakistanie, w prowincji Sindh, nad dolnym biegiem Indusu.
Gospodarka.
W mieście znajdują się zakłady tekstylne, cementownie, przemysł kosmetyczny. W okolicy miasta uprawia się ryż, pszenicę, bawełnę i owoce.

</doc>
<doc id="471776" url="https://pl.wikipedia.org/wiki?curid=471776" title="Moshi">
Moshi

Moshi – miasto w północno-wschodniej Tanzanii, ośrodek administracyjny regionu Kilimandżaro, w pobliżu masywu wulkanicznego Kilimandżaro. Około 158 tys. mieszkańców.
W mieście rozwinął się przemysł spożywczy, włókienniczy, drzewny, skórzany, obuwniczy, szklarski oraz zapałczany. Znajduje się tu również port lotniczy Moshi.

</doc>
<doc id="471779" url="https://pl.wikipedia.org/wiki?curid=471779" title="Szadoki i wielkie nic">
Szadoki i wielkie nic

Szadoki i wielkie nic ("Les Shadoks et le big blank") – czwarty cykl francuskich filmów animowanych z serii "Szadoki" ("Les Shadoks"), wyreżyserowany (w styczniu 2000) przez Jacques'a Rouxela i René Borga, wyprodukowany przez francuską telewizję Canal+. W Polsce, program emitowany był przez telewizję ZigZap w paśmie 12.00–16.00, w przerwach między dużymi programami. Serial "Szadoki" jest zjawiskiem uznawanym za kultowe we francuskim pejzażu telewizyjnym.
Zarys fabuły.
Serial opowiada o świecie niewielkich stworzeń, żyjących w strachu przed "Wielkim Nicem", zmniejszaczem wszechświatów. Gdy "Big Blank" napada na wszechświat szadoków, zaczyna się "spadoza", polegająca na spadaniu z nieba różnych śmieci. Jest to spowodowane kurczeniem się wszechświata. Szadoki wpadają na pomysł by napompować wszechświat, i budują w tym celu wielką pompę. Nie osiągają jednak zamierzonych celów. Wielki Nic zmniejsza wszechświat do wielkości ziarna fasoli.
Po odbudowaniu czasu, szadoki zaczynają żyć na "Wielkiej Szpuli", gdzie czas przesuwa się z jednej szpuli na drugą, a Big Blank zapisuje wszystkie informacje na "Wielkiej Szpuli Przyszłości". Decyduje o wszystkim. Szadoki zaczynają chcieć przewidywać co ma się wydarzyć przez czytanie z "Wielkiej paćki", lub "Wielkiej szlamy". Prognozy są jednak chaotyczne. Szadoki chcą, z obawy, że Wielka Szpula Przyszłości rozwinie się, uciec z tej dziwnej planety do "Dziury całości". Jednak Big Blank nie puszcza ich, a nad szadokami litują się gibaski. Stworki te jednak zarażają się od szadoków chorobami i uciekają. Zostawiają im maszynę transformacyjną, którą jednak astrolog zaraża wirusami. Wirusy pozostają wierne szadokom, więc te ostatnie idą do Profesora. Wymyśla on komputer, który steruje szadokami. Jednak i na to Big Blank znajduje sposób i zostaje on popsuty przez wirusy komputerowe. Wkrótce szpula się rozwija, oznaczając koniec świata szadoków.
Wersja polska.
Wersja polska: Master Film na zlecenie MiniMaxa
Opowiadał: Piotr Borowiec
W połowie lat 80 w TVP emitowano (ok. godziny 16.00) cykl z tej serii zatytułowany "Oto Szadoki". Tłumaczenie różniło się w szczegółach od wersji Master Film, a lektorem był Piotr Fronczewski.

</doc>
<doc id="471780" url="https://pl.wikipedia.org/wiki?curid=471780" title="Danielle Rousseau">
Danielle Rousseau

Danielle Rousseau – jedna z bohaterek serialu "Zagubieni". Gra ją Mira Furlan.
Osoba tajemnicza. Dokładnie szesnaście lat temu brała udział w ekspedycji naukowej, w czasie której załoga statku odebrała dziwne sygnały - ciągle powtarzające się liczby. Zmiana kursu nie okazała się dobrym pomysłem. Statek zatonął podczas sztormu, a Danielle wraz z grupą ocalałych naukowców wylądowała na wyspie. Nie byłoby w tym nic dziwnego, gdyby nie fakt, iż to właśnie w tym samym miejscu kilkanaście lat później dojdzie do katastrofy "Lotu 815". Z opowiadań Francuzki wynika, że po dwóch miesiącach pobytu na nieznanym terytorium reszta załogi zachorowała na jakąś nieuleczalną chorobę. Dlatego też Rosseau musiała zabić swoich przyjaciół. Jakiś czas później urodziła dziecko, które zabrali jej "Inni". Od tej chwili pogrążona w rozpaczy kobieta chorobliwie dąży do odzyskania Alex. To właśnie dlatego torturuje Sayida i rzekomo wykrada Aarona – syna Claire. W gruncie rzeczy Danielle jest całkiem przyjazną i skorą do pomocy osobą. Niejednokrotnie pomaga rozbitkom. Tylko dzięki niej grupa pod dowództwem Jacka bezpiecznie przedostaje się przez "Ciemne Terytorium" i odnajduje "Czarną Skałę" (XIX wieczny statek z niewolnikami; oryginalna pisownia: "Black Rock"). Ginie na wyspie w 8 odcinku 4 sezonu. 
W 4. odcinku piątej serii pojawia się ponownie jako ta sama, młoda uczestniczka ekspedycji naukowej.

</doc>
<doc id="471782" url="https://pl.wikipedia.org/wiki?curid=471782" title="Volta Redonda">
Volta Redonda

Volta Redonda – miasto w południowo-wschodniej Brazylii, w stanie Rio de Janeiro, nad rzeką Paraíba, przy linii kolejowej Rio de Janeiro-São Paulo. Około 275 tys. mieszkańców.
W mieście rozwinął się przemysł chemiczny, metalowy, maszynowy oraz cementowy.

</doc>
<doc id="471785" url="https://pl.wikipedia.org/wiki?curid=471785" title="De">
De

De – pojęcie w tradycyjnej filozofii chińskiej, oznaczające cnotę lub moc. Ma kluczowe znaczenie w taoizmie, w którym jest to wewnętrzna natura przedmiotu, istota tej rzeczy, jej przeznaczenie. "De" stanowi przejaw powszechnej energii "dao" w każdej jednostce, rzeczy i zjawisku.

</doc>
<doc id="471786" url="https://pl.wikipedia.org/wiki?curid=471786" title="Elżbieta de France (1764–1794)">
Elżbieta de France (1764–1794)

Elżbieta Filipina Maria Helena de France (franc. "Élisabeth Philippine Marie Hélène de France"), zwana również jako Madame Elisabeth (ur. 3 maja 1764 w Wersalu, zm. 10 maja 1794 w Paryżu) – księżniczka Francji, wielka mistrzyni lóż adopcyjnych Francji. Jest uważana przez Kościół rzymskokatolicki za męczennicę i czczona jako Służebnica Boża.
Życiorys.
Urodziła się jako najmłodsza córka Ludwika Ferdynanda, delfina Francji i jego drugiej żony Marii Józefy Wettyn. Była młodszą siostrą królów Francji: Ludwika XVI, Ludwika XVIII i Karola X, oraz królowej Sardynii – Marii Klotyldy.
Jej ojciec zmarł, kiedy miała rok. Jej matka zmarła dwa lata później. Elżbieta wychowywała się w posiadłości Montreuil w centrum Wersalu, a jej opiekunką była hrabina de Marsan, a następnie madame de Mackau. Była wysportowana – świetnie jeździła konno. Udzielała się na polu działalności charytatywnej. Znana z pobożności, Elżbieta znalazła się pod silnym wpływem ciotek (Madame Adelajdy, Madame Wiktorii i Madame Zofii), niezamężnych córek Ludwika XV.
W 1770 poznała starszą od siebie o 9 lat, Marię Antoninę, która przyjechała do Francji, aby zostać żoną najstarszego z braci Elżbiety. W 1777 Elżbieta miała poślubić starszego brata Marii Antoniny – cesarza Józefa II, ale Ludwik XVI pozwolił jej pozostać w Wersalu. W miarę upływu czasu, Elżbieta była coraz bardziej przywiązana do swojego brata i odmawiała ręki wszystkim kandydatom, ponieważ nie chciała opuszczać brata.
Rewolucja francuska.
Kiedy wybuchła rewolucja, Elżbieta odmówiła udania się na emigrację, chociaż większa część jej rodziny wyjechała z Francji. Razem z bratem Ludwikiem XVI i bratową Marią Antoniną uciekli do Varennes i razem wrócili do Paryża. Zostali uwięzieni w Tuileries, a potem przeniesieni do twierdzy Temple. Elżbieta była obecna na posiedzeniu Legislatywy, na którym jej brata-króla Francji skazano na śmierć za zdradę ojczyzny.
Kilka miesięcy po jego egzekucji, jej bratanek Ludwik XVII został przeniesiony do osobnej celi. 2 października 1793 Maria Antonina została przeniesiona do więzienia Conciergerie. Elżbieta została w Temple ze swoją bratanicą Marią Teresą. Maria Antonina, kilka godzin przed egzekucją 16 października, swój ostatni list napisała właśnie do Elżbiety, ale ta nigdy go nie otrzymała. Ani ona, ani Maria Teresa i Ludwik, nie zostali powiadomieni o egzekucji królowej Francji.
9 maja 1794 Elżbietę przeniesiono do więzienia Conciergerie i postawiono przed Trybunałem Rewolucyjnym. Podobnie jak jej brat została oskarżona o zdradę kraju. Została zgilotynowana następnego dnia razem z kilkoma innymi osobami uznanymi za zdrajców. Pochowano ją w zbiorowej mogile na cmentarzu des Errancis. Po rewolucji szczątki jej i innych ofiar ekshumowano i przeniesiono do paryskich katakumb. W bazylice Saint-Denis, tradycyjnym miejscu pochówku królów Francji, znajduje się medalion ją reprezentujący.

</doc>
<doc id="471787" url="https://pl.wikipedia.org/wiki?curid=471787" title="Islandia albo Krótkie opisanie wyspy Islandii">
Islandia albo Krótkie opisanie wyspy Islandii

Islandia albo Krótkie opisanie wyspy Islandii – opis podróży na Islandię autorstwa czeskiego drukarza Daniela Vettera (1592-1669), wydany po raz pierwszy w 1638 w języku polskim. Jest to najstarszy opis tej wyspy w języku polskim.
Vetter odwiedził zachodnią Islandię w 1613 jako 21-latek. Na wyspie spędził prawdopodobnie 9-11 tygodni, przejeżdżając kraj konno z południa na północ. Po drodze zatrzymał się m.in. w Þingvellir, gdzie uczestniczył w posiedzeniu islandzkiego parlamentu Althingu oraz w Skálholcie, ówczesnej siedzibie islandzkiego biskupa. W czasie podróży podziwiał również islandzkie wulkany Heklę i Snæfellsjökull.
Dzieło Vettera wydane zostało najpierw w języku polskim w Lesznie w 1638. Wzbudziło ono tak duże zainteresowanie, że wkrótce ukazały się wydania w języku niemieckim (1640) i w języku czeskim (prawdopodobnie około 1640, najstarsze potwierdzone z 1673). Przekład w języku duńskim ukazał się w 1859, a w islandzkim – dopiero w 1983 ("Ísland. Ferðasaga frá 17. öld"). Oryginał polskiego wydania przechowywany jest we wrocławskim Ossolineum.
"Krótkie opisanie..." obejmuje opisy islandzkiej przyrody i organizację życia społeczeństwa islandzkiego. Właściwa część dzieła, którą poprzedza wstęp i przedmowa autora, dzieli się na 15 rozdziałów:
Relacja Daniela Vettera stała się inspiracją do podróży oraz książki Piotra Milewskiego zatytułowanej „Islandia albo najzimniejsze lato od pięćdziesięciu lat”, która ukazała się nakładem wydawnictwa Świat Książki w listopadzie 2018 roku i otrzymała Nagrodę Magellana przyznawaną przez redakcję Magazynu Literackiego Кsiążki dla najlepszej książki podróżniczej 2018 r.

</doc>
<doc id="471792" url="https://pl.wikipedia.org/wiki?curid=471792" title="Panama City">
Panama City

Panama City – miasto w Stanach Zjednoczonych, w stanie Floryda, siedziba administracyjna hrabstwa Bay oraz port nad Zatoką Meksykańską. Liczba mieszkańców 36 484 (2010).
W mieście rozwinął się przemysł rybny, papierniczy oraz chemiczny.

</doc>
<doc id="471794" url="https://pl.wikipedia.org/wiki?curid=471794" title="Salomon Barciński">
Salomon Barciński

Salomon Barciński (ur. 5 lipca 1850 w Nieszawie, zm. 9 kwietnia 1902 w Łodzi) – przemysłowiec łódzki.
Życiorys.
Był członkiem „Talmud-Tora”, organizacji skupiającej postępowych Żydów, w końcu lat osiemdziesiątych XIX wieku w Łodzi. W 1884 roku założył fabrykę wyrobów wełnianych przy ulicy Tylnej 6, a dwa lata później powstała przędzalnia, tkalnia i wykończalnia wyrobów wełnianych i półwełnianych – jedno z pierwszych łódzkich przedsiębiorstw oświetlanych elektrycznie.
Jego żoną była Róża Rozalia Birnbaum (ur. 1853, zm. 1929), córka Izydora Birnbauma. Mieli trzech synów: Henryka (1876–1940?), Stefana (1878–1939) i Marcelego (1881–1929). Pochowany został na nowym cmentarzu żydowskim.
W 1921 zakłady Barcińskiego zamieniono w Spółkę Akcyjną pod nazwą "Przemysł Wełniany S.Barciński i S-ka". Po wojnie zakładom nadano nazwę "Państwowe Zakłady Przemysłu Wełnianego nr 3 im. 9 maja".

</doc>
<doc id="471796" url="https://pl.wikipedia.org/wiki?curid=471796" title="Lianyungang">
Lianyungang

Lianyungang (chiń. 连云港; pinyin: "Liányúngǎng") – miasto o statusie prefektury miejskiej we wschodnich Chinach, w prowincji Jiangsu, port nad Morzem Żółtym. W 2010 roku liczba mieszkańców miasta wynosiła 490 649. Prefektura miejska w 1999 roku liczyła 4 481 543 mieszkańców. Ośrodek rybołówstwa morskiego oraz przemysłu rybnego i pozyskiwania soli z salin morskich; w pobliżu miasta wydobywa się fosforyty, marmury i granit.
W latach 1949–60 miasto nosiło nazwę Xinhailian (新海连).

</doc>
<doc id="471800" url="https://pl.wikipedia.org/wiki?curid=471800" title="Aes Sedai">
Aes Sedai



</doc>
<doc id="471801" url="https://pl.wikipedia.org/wiki?curid=471801" title="Tadeusz Brzozowski (generał jezuitów)">
Tadeusz Brzozowski (generał jezuitów)

Tadeusz Brzozowski (ur. 21 października 1749 w Królewcu, zm. 5 lutego 1820 w Połocku) – polski jezuita, dwudziesty z kolei generał jezuitów, pierwszy zaś po kasacie zakonu w 1773 r. Swą światową funkcję sprawował w latach 1814–1820 z Imperium Rosyjskiego.
Życiorys.
Do Towarzystwa Jezusowego wstąpił 26 sierpnia 1765 w Nieświeżu, a następnie m.in. uczył w szkołach jezuickich w Mińsku, gdzie zastała go kasata zakonu (21 lipca 1773).
Studia teologiczne odbył w seminarium duchownym w Wilnie i przyjął święcenia kapłańskie w Pińsku w 1775 r. Nauczyciel dzieci na dworach magnatów, a potem języka francuskiego w szkołach KEN w Mińsku. W 1782 r. przybył na zajętą przez Rosję (I rozbiór Polski) wschodnie rubieże Rzeczypospolitej, gdzie nie ogłoszono breve kasacyjnego i zakon jezuitów funkcjonował nadal. Pracował jako nauczyciel i prefekt w szkołach w Orszy, Połocku i Witebsku. W latach 1797–1805 pełnił obowiązki sekretarza zakonu oraz asystenta przełożonego generalnego. Na V Kongregacji Połockiej został dnia 14 września 1805 wybrany generałem zakonu. Do końca 1815 rezydował w Petersburgu.
Otoczył szczególna troską kult męczennika Andrzeja Boboli i w 1808 sprowadził jego ciało z Pińska do Połocka.
Po długich staraniach uzyskał zgodę cara Aleksandra I na erekcję Akademii Połockiej, która nadzorowała pozostałe szkoły jezuickie bez ingerencji z zewnątrz. Otworzył nowe misje w Mozdoku na Kaukazie (1806), w Irkucku (1810) i Tomsku (1814), a także planował wysłanie misjonarzy do Chin. Wysyłając w latach 1806–1810 ośmiu jezuitów białoruskich do Bostonu, oraz następnych do Maryland i do Georgetown wspomógł odradzające się tam struktury zakonu. Obradował także z braćmi na terenie Europy zachodniej o przyszłych możliwościach. Jako tłumacz wydał "Dykcjonarz filozoficzny religii" (Wilno 1782) K. F. Nonnotte'a i "O naśladowaniu Najświętszej Maryi Panny" (Połock 1800) A. de Rouville.
W 1814 doczekał wznowienia zakonu na całym świecie przez papieża Piusa VII, co wywołało niechęć cara Aleksandra. Jej pierwszym przejawem było wyrzucenie jezuitów z Petersburga. Brzozowski nie uzyskał carskiego pozwolenia na wyjazd do Rzymu i zmarł w Połocku, zaś po jego śmierci jezuici zostali usunięci z granic monarchii rosyjskiej.

</doc>
<doc id="471802" url="https://pl.wikipedia.org/wiki?curid=471802" title="Pakt Lanckoroński">
Pakt Lanckoroński



</doc>
<doc id="471805" url="https://pl.wikipedia.org/wiki?curid=471805" title="Mudanjiang">
Mudanjiang

Mudanjiang (chiń. 牡丹江; pinyin: "Mǔdānjiāng") – miasto o statusie prefektury miejskiej w północno-wschodnich Chinach, w prowincji Heilongjiang, nad rzeką Mudan Jiang (dorzecze Sungari). W 2010 roku liczba mieszkańców miasta wynosiła 700 538. Prefektura miejska w 1999 roku liczyła 2 675 492 mieszkańców. Ośrodek przemysłu drzewno-papierniczego, petrochemicznego, chemicznego i maszynowego.
W mieście znajduje się stacja kolejowa Mudanjiang.
Podział administracyjny.
Prefektura miejska Mudanjiang podzielona jest na:

</doc>
<doc id="471808" url="https://pl.wikipedia.org/wiki?curid=471808" title="Rochester (Minnesota)">
Rochester (Minnesota)

Rochester – miasto w Stanach Zjednoczonych, w południowo-wschodniej części stanu Minnesota. Około 97,8 tys. mieszkańców - trzecie pod względem ludności miasto stanu.
W mieście rozwinął się przemysł spożywczy, metalowy, elektroniczny oraz elektrotechniczny.

</doc>
<doc id="471810" url="https://pl.wikipedia.org/wiki?curid=471810" title="Bogactwo narodów">
Bogactwo narodów



</doc>
<doc id="471811" url="https://pl.wikipedia.org/wiki?curid=471811" title="Lucicy">
Lucicy



</doc>
<doc id="471813" url="https://pl.wikipedia.org/wiki?curid=471813" title="Huai’an">
Huai’an

Huai’an (chiń.: 淮安; pinyin: "Huái’ān") – miasto o statusie prefektury miejskiej we wschodnich Chinach, w prowincji Jiangsu, port nad Wielkim Kanałem. W 2010 roku liczba mieszkańców miasta wynosiła 557 565. Prefektura miejska w 1999 roku liczyła 5 024 838 mieszkańców. Ośrodek przemysłu maszynowego, spożywczego, bawełnianego i chemicznego.
Obecna nazwa miasta została wprowadzona w 2001 roku; wcześniej nosiło ono nazwę Huaiyin (淮阴, "Huáiyīn").

</doc>
<doc id="471820" url="https://pl.wikipedia.org/wiki?curid=471820" title="Tomasz Schimscheiner">
Tomasz Schimscheiner

Tomasz Schimscheiner (ur. 26 lutego 1967 w Krakowie) – polski aktor teatralny i telewizyjny.
Życiorys.
W 1989 ukończył krakowską Państwową Wyższą Szkołę Teatralną.
Do 1991 grał w Teatrze Bagatela, po czym podjął pracę w Teatrze Ludowym w Krakowie. Występuje w krakowskim Teatrze STU.
Na wielkim ekranie debiutował w 1994 rolą Franka w filmie Wojciecha Solarza "Legenda Tatr". Następnie zagrał m.in. w filmach Kazimierza Kutza: górnika w "Śmierć jak kromka chleba" (1994), epizodyczną rolę w "Zawróconym" (1994) i żołnierza w "Pułkowniku Kwiatkowskim" (1995). W 1999 zagrał i pracował jako asystent reżysera w serialu "Historia filozofii po góralsku według ks. Józefa Tischnera", który został nagrodzony na Festiwalu Polskich Filmów Fabularnych w Gdyni w 2000. Zagrał również w kilku odcinkach "Plebanii" (2001). Za rolę w filmie "Anioł w Krakowie" (2002) zdobył trzy nagrody na 27. Festiwalu Polskich Filmów Fabularnych. Telewizyjną rozpoznawalność zdobył dzięki roli Andrzeja Brzozowskiego w serialu TVN "Na Wspólnej", w którym gra od 2003.
W latach 2002–2003 był animatorem widowni w programie TVN "Chwila prawdy". W 2008 uczestniczył w siódmej edycji programu rozrywkowego TVN "Taniec z gwiazdami".
Życie prywatne.
Żonaty z aktorką Beatą Schimscheiner. Mają dwie córki, Lenę (ur. 1991) i Adelę (ur. 2008).

</doc>
<doc id="471821" url="https://pl.wikipedia.org/wiki?curid=471821" title="Skye terrier">
Skye terrier

Skye terrier – rasa psa, należącego do grupy terierów, zaklasyfikowana do sekcji terierów krótkonożnych. Typ jamnikowaty. Nie podlega próbom pracy.
Rys historyczny.
Nazwa tej rasy pochodzi od wyspy Skye archipelagu Hebrydy u północno-zachodnich wybrzeży Szkocji. Przodkami skye terrierów były niskie psy długiej sierści, które na wyspie żyły od dawna. W 1576 roku ukazała się praca Johna Caiusa o psach, w której opisany został prawdopodobny przodek skye terriera. Wedle Caiusa ma on wywodzić się z „krain barbarzyńskich, z najdalszej północy”, a ponadto „przez obfitość włosów nie ukazuje ni pyska, ni ciała”. Istnieje legenda dotycząca udziału w powstaniu rasy psów uratowanych po rozbiciu galeonu hiszpańskiej Wielkiej Armady.
W Edynburgu znajduje się kamienna fontanna ze statuą przedstawiającą skye terriera, znanego jako Greyfriars Bobby. Została ufundowana w 1872 przez baronową Angelię Georginę Burdett-Coutts w celu upamiętnienia psa, który po śmierci swojego pana przez niemal 14 lat mieszkał przy jego grobie.
Psy tej rasy posiadali królowa Wiktoria, jej syn król Edward VII oraz jego żona Aleksandra.
Wzorzec.
Wygląd ogólny.
Długi, niski pies o obfitej sierści. Jego długość jest równa dwukrotnej wysokości. Porusza się ze swobodą. Ma silny tułów i szczęki oraz przednie i tylne kończyny. Szyja długa o profilu lekko wygiętym. Długość psa od czubka nosa do końca ogona wynosi minimum 103 cm.
Charakter.
Pełen godności, elegancki. Jest to pies jednego pana, nieufny wobec obcych, ale nigdy złośliwy.
Głowa.
Długa i mocna. Bardziej się ceni mocną niż przesadnie długą. Mózgoczaszka średniej szerokości w tylnej części, stopniowo zwęża się ku mocnej kufie. Stop łagodny. Trufla nosa czarna. Kufa silna. Szczęka i żuchwa mocne, równej długości, zgryz nożycowy, regularny i kompletny. Oczy brązowe, najlepiej ciemnobrązowe, średniej wielkości, wąsko osadzone, o pojętnym spojrzeniu. Uszy stojące lub opadające. Jeśli są stojące, mają frędzle i są nieduże. Brzeg zewnętrzny jest prosty, a wewnętrzny lekko zagina się od czubka do nasady, gdzie rozstawienie uszu jest najmniejsze. Jeżeli są opadające, są większe, opadają prosto i płasko, a ich krawędzie wewnętrzne przylegają do głowy.
Tułów.
Długi i niski. Boki wydają się nieco płaskie, gdyż sierść gładko na nich przylega. Grzbiet prosty, lędźwie krótkie, klatka piersiowa nisko położona, głęboko ożebrowana. Ogon, jeśli jest opuszczony, powinien w górnej części zwisać, a w dolnej być lekko zagięty. Kiedy jest uniesiony, powinien stanowić przedłużenie linii grzbietu. Ogon nie może unosić się ponad linią grzbietu ani zakręcać się do góry. Powinien być pokryty frędzlą z włosa.
Kończyny.
Przednie krótkie i muskularne. Łopatki szerokie, przylegające. Opuszki palców grube, pazury mocne. Kończyny tylne silne, dobrze skonstruowane i ukątowane, proste, krótkie, muskularne. Nie powinno być na nich wilczych pazurów.
Ruch.
Swobodny, energiczny i płynny. Kończyny są stawiane prosto do przodu.
Okrywa włosowa.
Włos dwojakiego rodzaju. Podszerstek jest krótki, przylegający, miękki i wełnisty. Włos okrywowy jest długi, twardy, prosty, płaski, bez lokowatości. Na głowie sierść jest krótsza, miększa, przykrywa oczy i wierzch głowy. Uszy porośnięte frędzlami. Umaszczenie czarne, jasno- lub ciemnoszare, płowe lub kremowe z czarnymi koniuszkami włosów. Każde jednolite umaszczenie jest dozwolone z możliwym ciemniejszym nalotem. Nos i uszy czarne. Dopuszczalna jest mała, biała plamka na piersi.
"Tłumaczenie wzorca: Elżbieta Chwalibóg. Wzorzec zamieszczony za zgodą tłumacza"
Zdrowie i pielęgnacja.
Słabymi stronami skye terriera są układy kostno-stawowy i pokarmowy. Ryzyko problemów ze stawami spowodowane jest sylwetką psa: jego bardzo długi tułów zwiększa prawdopodobieństwo kontuzji. Zaleca się, by pies unikał skoków i chodzenia po schodach, nie powinien też trenować sportów takich jak agility czy frisbee. Wrażliwy układ pokarmowy skye terriera wymaga odpowiedniej dobranej karmy wysokiej jakości.
Sierść tego psa należy pielęgnować starannie i systematycznie, wyczesywać po każdym spacerze, okresowo strzyc. Długość życia skye terriera wynosi od 12 do 15 lat.

</doc>
<doc id="471825" url="https://pl.wikipedia.org/wiki?curid=471825" title="Bani Saf">
Bani Saf

Bani Saf (arab. بني صاف) – miasto w północno-zachodniej Algierii, w wilai Ajn Tumuszanat, nad Morzem Śródziemnym.
Około 48 tys. mieszkańców w 2003 r.

</doc>
<doc id="471834" url="https://pl.wikipedia.org/wiki?curid=471834" title="Lędzanie">
Lędzanie



</doc>
<doc id="471837" url="https://pl.wikipedia.org/wiki?curid=471837" title="Taís Araújo">
Taís Araújo

Taís Araújo, właśc. Taís Bianca Gama de Araújo (ur. 25 listopada 1978 w Rio de Janeiro) - brazylijska aktorka telewizyjna, największy sukces odniosła grając Pretę de Souza w telenoweli "Barwy grzechu" ("Da Cor do Pecado") u boku aktora i modela Reynalda Gianecchini. Jej mężem jest Lazaro Ramos. Mają syna João Vicente. W 2010 została odznaczona Krzyżem Oficerskim Orderu Rio Branco.

</doc>
<doc id="471841" url="https://pl.wikipedia.org/wiki?curid=471841" title="Henryk I Saski">
Henryk I Saski



</doc>
<doc id="471845" url="https://pl.wikipedia.org/wiki?curid=471845" title="Hydronetka">
Hydronetka

Hydronetka – podręczny, przenośny sprzęt gaśniczy przystosowany do podawania strumienia wody poprzez pompowanie ręczną pompką dwustronnego działania (wbudowaną w hydronetkę); najskuteczniej gasi małe pożary ciał stałych (klasa A).
Ładunek gaśniczy mieści się w zbiorniku na środek gaśniczy i jest wyrzucany na źródło ognia poprzez około 5-metrowy wąż zakończony prądownicą. Zbiornik zawiera około 15 litrów środka. Podczas gaszenia hydronetką jedna osoba obsługuje wąż, druga pompuje wodę i uzupełnia wodę w pojemniku, dzięki czemu urządzenie pracuje w sposób ciągły.
Przy zastosowaniu odmiennej prądownicy, środkiem gaśniczym używanym w hydronetce może być również wodny roztwór środka pianotwórczego. Wówczas zakres stosowania takiej hydronetki powiększa się o pożary cieczy palnych.
Współcześnie hydronetki wychodzą z użycia i są wypierane przez nowocześniejszy i skuteczniejszy sprzęt gaśniczy.

</doc>
<doc id="471846" url="https://pl.wikipedia.org/wiki?curid=471846" title="Ludewit">
Ludewit



</doc>
<doc id="471850" url="https://pl.wikipedia.org/wiki?curid=471850" title="Barista">
Barista

Barista (lub kawiarz; – barman) – osoba zawodowo zajmująca się wybieraniem, parzeniem oraz podawaniem kawy. W języku polskim istnieje również słowo kawiarka.
Kursy.
Kursy dla baristów obejmują zwykle naukę takich umiejętności jak:
Organizowane są Mistrzostwa Świata Baristów ("World Barista Championship"). W Polsce od 2002 roku odbywają się Mistrzostwa Polski Baristów (organizowane przez SCA Poland). Obecnie (2020) każdy z zawodników ma 15 minut na przygotowanie: 4 espresso, 4 napojów mlecznych na bazie espresso i 4 bezalkoholowych drinków na bazie espresso własnego przepisu.
Polska.
W Polsce osobę zawodowo zajmującą się przyrządzaniem i podawaniem kawy określano jako kawiarz. W XIX w. w Polsce często należała do służby domowej zamożnego ziemiaństwa i podawała kawę zwykle na śniadanie i na podwieczorek. Współcześnie częściej używa się włoskiego słowa barista; kawiarzem obecnie częściej nazywana jest osoba, która lubi kawę i pije ją regularnie.
W kulturze.
O pracy kawiarki pisał Adam Mickiewicz w II Księdze ("Zamek") poematu "Pan Tadeusz" (1834):
Mistrzostwa Polski Baristów.
Mistrzostwa Polski Baristów są organizowane od 2002 roku. Zwycięzca reprezentuje Polskę na Mistrzostwach Świata Baristów. W kolejnych latach zwyciężali:

</doc>
<doc id="471851" url="https://pl.wikipedia.org/wiki?curid=471851" title="Rejencja Düsseldorf">
Rejencja Düsseldorf

Rejencja Düsseldorf (niem. "Regierungsbezirk Düsseldorf") – jedna z pięciu rejencji niemieckiego kraju związkowego Nadrenia Północna-Westfalia. Siedziba rejencji oraz zarząd znajdują się w Düsseldorfie.
Geografia.
Rejencja Düsseldorf leży w północno-zachodniej części kraju związkowego. Od południa graniczy z rejencją Kolonia, od zachodu i północnego zachodu z Holandią, od północnego wschodu z rejencją Münster i od wschodu z rejencją Arnsberg. Rejencja stanowi najludniejszy i najgęściej zamieszkany region Niemiec, mimo że 52% powierzchni stanowią uprawy rolne, zaś jedną siódmą – lasy.
Historia.
Rejencja powstała 22 kwietnia 1816 na mocy pruskiej ustawy z 30 kwietnia 1815. Początkowo należała do Prowincji Jülich-Kleve-Berg, a od 22 czerwca 1822, kiedy wcielono do niej rejencję Kleve, do Prowincji Reńskiej.
Podział administracyjny.
W skład rejencji Düssseldorf wchodzi dziesięć miast na prawach powiatu oraz pięć powiatów.
Miasta na prawach powiatu:
Powiaty ziemskie:

</doc>
<doc id="471855" url="https://pl.wikipedia.org/wiki?curid=471855" title="Lista najlepiej sprzedających się gier">
Lista najlepiej sprzedających się gier



</doc>
<doc id="471856" url="https://pl.wikipedia.org/wiki?curid=471856" title="Paszport do Paryża">
Paszport do Paryża

Paszport do Paryża (ang. "Passport to Paris") – amerykański film komediowy z 1999 roku. W głównych rolach wystąpiły bliźniaczki Olsen.
Film opowiada o dwóch bliźniaczkach, Melanie i Allison, które przyjeżdżają do Paryża, aby odwiedzić dziadka i zwiedzić miasto. Ich dziadek, amerykański ambasador, nie ma czasu zajmować się wnuczkami, dlatego powierza je opiece swego sekretarza. Dzięki temu bliźniaczki uzyskują dostęp do większej swobody. Zwiedzają miasto w towarzystwie rówieśników, Francuzów jeżdżąc na skuterach, oglądając zabytki i poznając ciekawych ludzi (np. znaną fotomodelkę).
W czasie paryskich wakacji dziewczynki pomyślnie rozwiązują pewien problem wagi państwowej, z którym dziadek ambasador sam by sobie nie poradził. Melanie to (Mary-Kate) a Allison (Ashley)

</doc>
<doc id="471857" url="https://pl.wikipedia.org/wiki?curid=471857" title="Wałpusza">
Wałpusza

Wałpusza (niem. ) – rzeka, lewy dopływ Omulwi o długości 37,16 km.
Rzeka płynie na terenie powiatu szczycieńskiego z północy na południe. Wypływa z jeziora Wałpusz, a na południowej granicy powiatu wpływa do Omulwi. Przy trasie tworzy niewielkie rozlewisko zwane Młyńskim Stawem. 
Nad rzeką znajdował się kiedyś młyn i kuźnica hutnicza. W okolicy miejscowości Rudka wytapiano niegdyś rudę darniową. 

</doc>
<doc id="471860" url="https://pl.wikipedia.org/wiki?curid=471860" title="Jezioro Marksoby">
Jezioro Marksoby



</doc>
<doc id="471871" url="https://pl.wikipedia.org/wiki?curid=471871" title="Under a Funeral Moon">
Under a Funeral Moon

Under a Funeral Moon – trzeci album norweskiego zespołu muzycznego Darkthrone, nagrany w czerwcu 1993 roku i wydany jeszcze w tym samym miesiącu przez brytyjską wytwórnię płytową Peaceville Records. W czerwcu 1993 roku firma Peaceville Records wydała album na płycie kompaktowej w wersji z czarną płytą i z płytą z nadrukiem oraz wydanie na płycie gramofonowej z dołączonym plakatem. W 2003 roku ukazała się reedycja na płycie kompaktowej w formie digi-pack, wydawnictwo z dodatkową ścieżką multimedialną zawierającą wywiady z członkami zespołu. W 2005 roku nakładem Back on Black Records album ukazał się na płycie gramofonowej w formie picture-disc, w limitowanym do 2000 sztuk nakładzie.

</doc>
<doc id="471873" url="https://pl.wikipedia.org/wiki?curid=471873" title="Sekser">
Sekser



</doc>
<doc id="471875" url="https://pl.wikipedia.org/wiki?curid=471875" title="Tadeusz Żenczykowski">
Tadeusz Żenczykowski

Tadeusz Żenczykowski, ps. „Kania”, „Kowalik”, przybrane nazwisko Tadeusz Zawadzki (ur. 2 stycznia 1907 w Warszawie, zm. 30 marca 1997 w Londynie) – polski prawnik, działacz polityczny i publicysta. Kapitan Wojska Polskiego. Kawaler Orderu Orła Białego.
Życiorys.
Syn Tadeusza Franciszka (ur. 1880) i Władysławy Eugenii z d. Schonbrener (ur. 1879). W 1923 będąc w siódmej klasie, przystąpił do Związku Strzeleckiego, w którym działał do 1939. W maju 1924 zdał egzamin dojrzałości w gimnazjum Kulwiecia w Warszawie. W 1927 ukończył Szkołę Nauk Politycznych w Warszawie, a w 1930 Wydział Prawa Uniwersytetu Warszawskiego. Pracował w Ministerstwie Sprawiedliwości i Ministerstwie Skarbu. Od 1932 był członkiem Związku Polskiej Młodzieży Demokratycznej. Szef VI. Oddziału Propagandy Sztabu Obozu Zjednoczenia Narodowego w 1938 roku. Od listopada 1938 poseł na Sejm V kadencji z listy OZN.
Podczas kampanii wrześniowej brał udział w obronie Warszawy. Od jesieni 1939 działał w konspiracji. Był jednym z inicjatorów i założycieli Związku Odbudowy Rzeczypospolitej. Od 1940 pracował w Biurze Informacji i Propagandy Komendy Głównej ZWZ/AK. Kierował Akcją N, a od 1943 był kierownikiem Podwydziału „Antyk”, zajmującego się propagandą antykomunistyczną W październiku 1943 wszedł w skład Społecznego Komitetu Antykomunistycznego, powołanego przez Krajową Reprezentację Polityczną. Brał udział w powstaniu warszawskim, pełniąc funkcję szefa Wydziału Propagandy AK. Po upadku powstania znalazł się w niewoli niemieckiej.
Po uwolnieniu z niewoli w lutym 1945 powrócił do kraju. Został redaktorem konspiracyjnego pisma antykomunistycznego „Głos Wolności”. W listopadzie 1945 wyjechał z Polski. W latach 1954–1975 był redaktorem, następnie zastępcą dyrektora Rozgłośni Polskiej Radia Wolna Europa. Należał do Rady Powierników Polskiej Fundacji Kulturalnej w Londynie, przez wiele lat współpracował z „Dziennikiem Polskim i Dziennikiem Żołnierza”. Był autorem wielu prac historycznych.
Stanisław Cat-Mackiewicz w swej publicystyce Tadeusza Żenczykowskiego nazywał "ozonowskim Goebbelsem".
Zmarł w Londynie. Został pochowany 15 kwietnia 1997 na Cmentarzu Gunnersbury w zachodnim Londynie.

</doc>
<doc id="471881" url="https://pl.wikipedia.org/wiki?curid=471881" title="Freisen">
Freisen

Freisen – miejscowość i gmina w zachodnich Niemczech, w kraju związkowym Saara, w powiecie St. Wendel.
Geografia.
Gmina leży w nad rzeką Hofbach, przy granicy z Nadrenią-Palatynatem.
Ma powierzchnię 48,08 km², zamieszkuje ją 8 336 osób (2010).
Freisen położone jest ok. 40 km na północ od Saarbrücken, ok. 50 km na wschód od Trewiru, ok. 40 km na południowy zachód od Kaiserslautern i ok. 80 km na północny wschód od Luksemburga.
Dzielnice.
W skład gminy wchodzi osiem dzielnic: 
Historia.
Pierwsze wzmianki o Freisen jako "Fresenacum" pochodzą z 1325. Gmina powstała w 1974, z ośmiu niezależnych gmin, które teraz stanowią jej dzielnice.
Polityka.
Rada gminy.
Rada gminy składa się z 27 członków:
Współpraca.
Miejscowości partnerskie:
Zabytki i atrakcje.
Asweiler
Freisen
Grügelborn
Haupersweiler
Oberkirchen
Reitscheid
Schwarzerden
Komunikacja.
Przez teren gminy przebiega autostrada A62 (zjazd "5 Friesen"), nieopodal administracyjnych granic gminy znajdują się drogi krajowe B41, B269 (odcinek łączony z B41) i B420.
Kończy się tu również muzealna linia kolejowa Ostertal, do 1969 użytkowana była linia Türkismühle–Kusel.
Stacje i przystanki kolejowe w gminie Freisen:

</doc>
<doc id="471882" url="https://pl.wikipedia.org/wiki?curid=471882" title="Nagana">
Nagana

Nagana – pasożytnicza choroba wielu ssaków domowych i dzikich w Afryce równikowej, wywoływana przez świdrowce, przenoszona przez muchy tse-tse.
Etiologia.
Przyczyną choroby są 3 gatunki świdrowców:
Epizootiologia.
Choroba ta, będąc ściśle powiązana z muchą tse-tse, jest ograniczona do rejonu występowania tych owadów.
Rezerwuarem zarazy dla zwierząt domowych są wszystkie antylopy, u których inwazja pasożytnicza przebiega bezobjawowo. Choroba nagana może też pojawić się na terenach wolnych od much tse-tse, jednak przyległych do obszaru jej występowania i jest wtedy przenoszona mechanicznie przez bąki, które nie są jednak żywicielami świdrowców.
Objawy.
Okres inkubacji trwa od 4 do 14 dni. Wyróżniamy dwie postacie choroby:

</doc>
<doc id="471885" url="https://pl.wikipedia.org/wiki?curid=471885" title="Transilvanian Hunger">
Transilvanian Hunger

Transilvanian Hunger – czwarta płyta norweskiego zespołu Darkthrone, wydana 1994 roku.

</doc>
<doc id="471889" url="https://pl.wikipedia.org/wiki?curid=471889" title="The Ego Has Landed">
The Ego Has Landed

The Ego Has Landed – album brytyjskiego wokalisty Robbie’ego Williamsa z 1999 roku. Album ten został wydany początkowo tylko w USA, zawiera mieszankę utworów z pierwszych dwóch płyt wykonawcy: „Life Thru a Lens” i „I’ve Been Expecting You”.
Lista utworów.
źródło:.

</doc>
<doc id="471892" url="https://pl.wikipedia.org/wiki?curid=471892" title="Panzerfaust (album)">
Panzerfaust (album)

Panzerfaust – piąta płyta norweskiego zespołu Darkthrone, wydana 6 czerwca 1995 roku przez wytwórnię płytową Moonfog Productions. Płyta została prawie w całości stworzona przez perskusistę zespołu Fenriza, jest autorem muzyki oraz większości tekstów. Dwa teksty do utworów są autorstwa osób spoza zespołu: "Quintessence" Varga Vikernesa oraz "Snø Og Granskog" - wiersz norweskiego poety Tarjei'ego Vesaasa. Fenriz zagrał też na wszystkich instrumentach podczas sesji nagraniowej. Nocturno Culto nagrał tylko ścieżki śpiewu.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="471893" url="https://pl.wikipedia.org/wiki?curid=471893" title="Joe Stump">
Joe Stump

Joe Stump (ur. 18 września 1960) - amerykański gitarzysta i kompozytor. Wydał albumy razem z zespołem Reign Of Terror, jak również albumy solowe. Nagrał również kilka lekcji gitarowych dostępnych na DVD. Jego styl to połączenie stylów takich gitarzystów jak : Yngwie Malmsteen, Michael Shenker, Uli Jon Roth i Ritchie Blackmore. Prowadzi lekcje gry na gitarze na uniwersytecie Berklee School of Music. Od 2019 jest członkiem zespołu Alcatrazz.
Dyskografia.
Albumy solowe
Reign Of Terror
Alcatrazz

</doc>
<doc id="471894" url="https://pl.wikipedia.org/wiki?curid=471894" title="Total Death">
Total Death

Total Death – szósta płyta norweskiego zespołu Darkthrone, wydana w 1996 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="471896" url="https://pl.wikipedia.org/wiki?curid=471896" title="Młyński Staw (województwo warmińsko-mazurskie)">
Młyński Staw (województwo warmińsko-mazurskie)

Młyński Staw (Zb. Młyńsko) – staw w Polsce położony w województwie warmińsko-mazurskim, w powiecie szczycieńskim, w gminie Szczytno, ok. 800 m od wschodniej granicy miasta Szczytna, przy przysiółku Młyńsko. Podobną nazwę nosi inne jezioro położone po przeciwnej stronie Szczytna – Młyński Staw.
Dane:
Staw jest rozlewiskiem rzeki Wałpusza powstałym za pomocą jazu piętrzącego w przysiółku Młyńsko. Jaz powstał w okresie przedwojennym. Obecny poziom dna stawu i lustra wody w rzece jest taki, że jaz nie jest konieczny i zlikwidowanie go nie spowodowałoby całkowitego zniknięcia zbiornika. Staw leży przy trasie krajowej 53 biegnącej do Ostrołęki, ok. 800 m od granic Szczytna. Staw jest też granicą okręgów wędkarskich, jak i granicą przebiegu Wałpuszy – powyżej jest rzeką dziką, poniżej w dużym stopniu uregulowaną.
Położenie stawu, zaopatrzenie w czystą wodę z Wałpuszy, zanieczyszczenie jezior miejskich i usytuowanie stawu blisko granicy miasta spowodowało, że w okresie PRL Młyński Staw był miejscem rekreacji dla mieszkańców Szczytna. Tego miejsca wypoczynku nie nazywano wtedy Młyńskim Stawem, ale Czerwonym Mostkiem. Zbiornik, mimo że tak mały, był w dobrej kondycji, gdyż co roku odmulano mechanicznie dno, plaże i zejścia pokrywano piaskiem. W latach 90. o zbiornik przestano dbać, czyścić dno, tak więc zarósł całkowicie i uległ wypłyceniu. Obecnie cała tafla jeziora pokryta jest roślinnością pływającą, dno jest zamulone i zbiornik całkowicie nie nadaje się do celów rekreacyjnych.

</doc>
<doc id="471900" url="https://pl.wikipedia.org/wiki?curid=471900" title="Goatlord (album Darkthrone)">
Goatlord (album Darkthrone)

Goatlord to kompilacyjna płyta norweskiego zespołu Darkthrone, wydana w 1997 roku zawierająca nagrania z prób z lat 1990-1991. Partie wokalne zostały dodane w 1994 roku.

</doc>
<doc id="471903" url="https://pl.wikipedia.org/wiki?curid=471903" title="Linia 4 metra w Paryżu">
Linia 4 metra w Paryżu

Linia 4 paryskiego metra jest linią zbudowaną w Paryżu w 1908 roku. Ostatnio rozbudowywana w 2022 roku. Przebiega przez całe miasto - z północy od Porte de Clignancourt na południe do Bagneux "–" Lucie Aubrac. Aktualnie trwa automatyzacja linii, która ma się zakończyć w 2022 roku.

</doc>
<doc id="471904" url="https://pl.wikipedia.org/wiki?curid=471904" title="Patyczak indyjski">
Patyczak indyjski

Patyczak indyjski ("Carausius morosus") – gatunek bezskrzydłego owada z rodziny Phasmatidae, przypominający kształtem patyk, koloru od brązowego do zielonego. Mierzy około 7-10 cm. Popularny jako zwierzę domowe.

</doc>
<doc id="471905" url="https://pl.wikipedia.org/wiki?curid=471905" title="Linia 5 metra w Paryżu">
Linia 5 metra w Paryżu

Linia 5 paryskiego metra jest linią zbudowaną w Paryżu w 1906 roku. Ostatnio rozbudowywana w 1985 r. Przebiega na wschodzie Paryża od Bobigny do Place d’Italie.

</doc>
<doc id="471906" url="https://pl.wikipedia.org/wiki?curid=471906" title="Ravishing Grimness">
Ravishing Grimness

Ravishing Grimness – siódma płyta norweskiego zespołu Darkthrone, wydana w 1999 roku przez wytwórnię płytową Moonfog Productions.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="471907" url="https://pl.wikipedia.org/wiki?curid=471907" title="I’ve Been Expecting You">
I’ve Been Expecting You

I’ve Been Expecting You – drugi solowy album brytyjskiego wokalisty Robbie’ego Williamsa wydany w 1998 roku.
Lista utworów.
źródło:.

</doc>
<doc id="471908" url="https://pl.wikipedia.org/wiki?curid=471908" title="Antyfont">
Antyfont

Antyfont z Ramnus a. Antyfon z Ramnus (prawd. ur. 480 p.n.e., zm. 411 p.n.e.) – grecki retor, filozof, logograf, sofista o przekonaniach zbliżonych do Hippiaszowych.
Znaczenie.
Antyfont zaistniał w historii filozofii dopiero na początku XX wieku, gdy w latach 1915 i 1922 odkryto dwa papirusy z Oksyrynchos przytaczające słowa Antyfonta. Przedstawiają one część poglądów filozoficznych, lecz o samej osobie sofisty nadal niewiele wiadomo. Niektórzy nawet mają wątpliwości co do tego, czy Antyfont-mówca i Antyfont-sofista to jedna i ta sama osoba.
Poglądy.
"Nomos" i "physis".
Antyfont zajmował się, podobnie jak Hippiasz, tematyką przeciwstawienia "nomos" i "physis" czyli prawa stanowionego i prawa naturalnego, lecz posunął się w tym temacie dalej niż poprzednik. Podobnie jak u Hippiasza wszyscy ludzie są dla Antyfonta równi wobec prawa natury. Wszelkie podziały i wyróżnienia uznane zostały za nieuzasadnione. Prawo natury jest wszystkim znane i wszystkich zobowiązuje, a podstawowym jego nakazem jest zachowanie życia, oraz dążenie do tego, co przyjemne i co przynosi mu korzyści. "Physis" to dla Hippiasza tyle co "prawda," a "nomos" uznaje on za "mniemanie". O prawie pozytywnym mówił, że zadaje gwałt naturze, wobec tego można je łamać bez poczucia winy, gdy nikt nie jest w stanie wykryć naszego czynu, a zatem gdy nie ciągnie to za sobą nieprzyjemnych konsekwencji. Prawo tworzone przez człowieka opiera się więc wyłącznie na sile i dlatego roztropność nakazuje, aby go przestrzegać. Zupełnie inaczej odnosił się jednak do "physis". Przeciwstawienie się "physis" jest złe i godne potępienia zarówno na widoku publicznym, jak i w ukryciu. Wina jest bowiem konsekwencją "prawdy" a nie "mniemania". Za najkorzystniejszy stosunek do sprawiedliwości uznawał przestrzeganie praw stanowionych, gdy jest taka konieczność, lecz trzymanie się prawa naturalnego, gdy mamy ku temu możliwość. 
Kosmopolityzm i egalitaryzm.
Według Hippiasza wszyscy obywatele Grecji mieli być równi bez względu na to, z którego polis pochodzą. Również w tej materii Antyfont wychodzi o krok dalej od swego poprzednika – sugeruje, że nawet barbarzyńcy (mieszkający poza granicami Grecji) mają tę samą naturę i należy ich traktować na równi z obywatelami. Poglądy te zadają cios odwiecznemu podziałowi, jaki powszechnie funkcjonował w starożytności. Antyfont sugeruje także wyprowadzenie łączącej wszystkich ludzi natury z fizyczności. Każdy pracuje za pomocą rąk, a chodzi na nogach, płacze gdy cierpi, a śmieje się gdy mu wesoło. Takie podejście do tematu może zostać jednak błędnie zrozumiane, bowiem ludzie różnią się fizycznie i na gruncie tej teorii można wnioskować np. że prawo naturalne daje silniejszemu władzę nad słabszym, co nie było zamierzeniem Antyfonta, a co szybko wychwycili sofiści politycy.
Styl.
Hermogenes z Tarsu omawiając "styl polityczny" w sztuce retorycznej, scharakteryzował mowy Antyfonta jako napisane w sposób bardzo jasny. Wskazał również, iż Antyfont był pierwszym, który wynalazł i rozwijał "styl polityczny", co wynika z faktu, iż był on chronologicznie najstarszym ze wszystkich dziesięciu mówców. Pod względem zastosowania podniosłości języka, oceniony przez Hermogenesa wyżej niż Hyperejdes i Ajschines. Ogólnie ocenia jego styl jako elegancki, choć bez przesady, "w miarę żywy i w miarę doskonały".

</doc>
<doc id="471911" url="https://pl.wikipedia.org/wiki?curid=471911" title="Action script">
Action script



</doc>
<doc id="471912" url="https://pl.wikipedia.org/wiki?curid=471912" title="Everett (Waszyngton)">
Everett (Waszyngton)

Everett – miasto w Stanach Zjednoczonych, w stanie Waszyngton, w zespole miejskim Seattle, przy ujściu rzeki Snohomish do Puget Sound (Ocean Spokojny). Około 111 tys. mieszkańców. W tym mieście znajdują się zakłady montażowe samolotów Boeing. Ponadto w mieście rozwinął się przemysł drzewny oraz chemiczny.

</doc>
<doc id="471913" url="https://pl.wikipedia.org/wiki?curid=471913" title="Linia 8 metra w Paryżu">
Linia 8 metra w Paryżu

Linia 8 paryskiego metra jest linią zbudowaną w Paryżu w 1913 roku. Ostatnio rozbudowywana w 2011 r. Jest to ostatnia linia wybudowana według projektu z 1898 r oraz jedna z najdłuższych linii paryskiego metra (23,4 km). Jest obsługiwana przez składy typu MF 77.
Lista stacji.
 

</doc>
<doc id="471914" url="https://pl.wikipedia.org/wiki?curid=471914" title="Kolumbowie. Rocznik 20">
Kolumbowie. Rocznik 20

Kolumbowie. Rocznik 20 – powieść Romana Bratnego o tematyce wojennej. Napisana została w latach 1955–1956, a wydana w 1957 r. Składa się z trzech tomów: „Śmierć po raz pierwszy”, „Śmierć po raz drugi” i „Życie”.
Książka opowiada o losach młodych warszawiaków wchodzących w dorosłość w czasie II wojny światowej. Jej bohaterami są przedstawiciele młodzieży inteligenckiej należącej do Armii Krajowej. Bratny opisuje m.in. ich walkę z okupantem przed i podczas powstania warszawskiego. Akcja powieści obejmuje lata 1942–1948.
Autor oparł powieść na własnych wspomnieniach i doświadczeniach. Ściśle trzyma się faktów historycznych, co widać zwłaszcza w drugim tomie – Oddział Wydzielony Kolegium A Kedywu rzeczywiście istniał (jednak w sile kompanii, nie plutonu), jego szlak bojowy w powstaniu warszawskim pokrywa się z tym opisanym w książce; mowa jest również o planowanym wyjściu pułku „Radosław” wraz z Komendą Główną AK ze stolicy na początku powstania, w opisie próby przebicia powstańców ze Starówki do Śródmieścia nie zabrakło wzmianki o śmierci majora Jana Andrzejewskiego „Jana”, dowódcy „Brody”, pojawia się także wzmianka o śmierci Krzysztofa Kamila Baczyńskiego.
Postacie.
Kolumb.
Prawdziwe imię i nazwisko – Stanisław Skiernik, syn Wandy i Tadeusza, adwokata, brat Aliny. Postać powstała w oparciu o postaci Stanisława Likiernika „Staszka” oraz Krzysztofa Sobieszczańskiego „Kolumba”, od którego Bratny zapożyczył pseudonim dla swojego bohatera. Kolumb w powieści jest Polakiem o żydowskich korzeniach, których wstydzi się. Przed wojną uczył się grać na fortepianie, rzucił jednak muzykę dla piłki nożnej. W chwili wybuchu wojny miał szesnaście lat. Postać bardzo przesądna: posiada cały „system” odpukiwań, zmienia trasę, jeśli drogę przeciął mu kot, a w pewnym okresie zaczyna chodzić tylko parzystą stroną ulicy. W pierwszym tomie jego dziewczyną jest Basia (nazywana przezeń Basikiem z racji niskiego głosu), córka sklepowej, mieszkająca właśnie po parzystej stronie, uczęszczająca na tajne komplety.
Próby ukrycia żydowskiego pochodzenia są nieudane – Kolumb nie ma pojęcia, że jeden z jego przyjaciół, Zygmunt, rozpowszechnia nawet wymyślony przez siebie, wywiedziony z Biblii alternatywny pseudonim, „Machabeusz”. W pewien sposób strach przed „zdemaskowaniem” pcha jednak Kolumba do okazywania tym większej odwagi – wynika to z przekonania, że „tchórza łatwiej posądzić o bycie Żydem”. Jako członek Szarych Szeregów bierze udział w akcjach małego sabotażu, później dołącza do grupy dywersyjnej Zygmunta i zostaje podchorążym. W roku 1942 opieczętowanie mieszkania (Skiernikowie mieszkali w dużym budynku na Żoliborzu, niedaleko wiaduktu Dworca Gdańskiego – dokładny adres nie został podany) przez Niemców przyczyniło się do licznych kłopotów rodziny. Matka wraz z Aliną zostają umieszczone w wynajętym pokoju u Jerzego, znajomego Zygmunta, jako żona i teściowa Kolumba. Ojciec, który ledwo uniknął aresztowania (przekradłszy się przez balkon do sąsiadki), zamieszkał w Śródmieściu – niestety, oddzielony od żony, ponieważ początkowo zakładano, że został aresztowany i Zygmunt zdążył załatwić matce Kolumba „autentyczne wdowie papiery”. Kolumb, nie chcąc narażać rodziny, również zamieszkał osobno, przy ulicy Nowogrodzkiej, w „skrzynce” – punkcie przerzutowym materiałów konspiracyjnych.
Po wybuchu powstania w getcie warszawskim, ojciec Kolumba załamuje się nerwowo. Wystarał się o cyjanek na wypadek wpadki. Kolumb, w drodze do matki, dzięki dobrze podrobionym papierom, unika aresztowania w łapance, jednak z powodu zbliżającej się godziny policyjnej decyduje przenocować u ojca, który mieszka bliżej. Zaraz po tym, kiedy wpada – w jeszcze otwartą – bramę, przed sąsiednim budynkiem zatrzymuje się gestapowski samochód. Ojciec Machabeusza, przekonany, że został zadenuncjowany, popełnia samobójstwo, połykając cyjanek, gdy syn dobija się do zamkniętych drzwi mieszkania.
Niedługo potem Kolumb przeprowadza się do kawalerki, lecz w ucieczce po ataku na strażnicę kolejową gubi dokumenty – nie fałszywe, lecz z prawdziwym adresem. W jego mieszkaniu Niemcy aresztują Basię, która w wyniku tortur stosowanych podczas przesłuchań umiera w więzieniu.
W trakcie powstania warszawskiego, Kolumb dowodzi drugą drużyną plutonu Zygmunta (w rzeczywistości oddział Kolegium A Kedywu był kompanią). Kilkukrotnie zostaje ranny. Ze Starówki do Śródmieścia przenosi go kanałami sanitariuszka Niteczka, jego powstańcza miłość. Kiedy na Czerniakowie znów odnosi poważną ranę, po upadku dzielnicy, dostaje się do niewoli. SS likwiduje rannych powstańców, jednak przed śmiercią swoim kosztem ratuje go Niteczka. Ona sama zostaje zgwałcona i zamordowana.
Po wojnie Kolumb nie wrócił do Polski. Po wyzwoleniu obozu jenieckiego i pobycie w zachodnich Niemczech wyjeżdża we Francji, zastanawia się, czy nie zamieszkać w Izraelu. Tak w Niemczech, jak i we Francji podejmuje się wielu nielegalnych przedsięwzięć, jak przemyt czy handel bronią, razem z Władysławem Jagiełłą – żołnierzem z plutonu Zygmunta, jedynym z dwóch braci bliźniaków, który przeżył powstanie – oraz Robertem, poznanym w Niemczech byłym członkiem AK. Zyskuje kontakt z przebywającym w Polsce Jerzym, zaczyna się skłaniać ku powrotowi do kraju. Kluczowa w decyzji jest audycja radiowa – a właściwie jej brak – obiecana przez Jerzego.
Pierwowzorami postaci Kolumba są dwie osoby, których biografie autor połączył: Stanisław Likiernik i Krzysztof Sobieszczański.
Zygmunt.
„Wysoki, opalony brunet”; w charakterystyczny sposób wymawia „r”, w jego wykonaniu głoska ta brzmi już nawet nie jak „h”, ale niemalże jak „k”. Student biologii tajnego nauczania. Bimbrownik (choć w pewnym momencie tę część działalności przejął jego czternastoletni brat), wprawny organizator, posiada dobre kontakty z „Legalizacją”, dzięki czemu nigdy nie ma problemu z załatwieniem potrzebnych dokumentów. Zatrudniony w warsztatach remontowych, z których notorycznie giną za jego sprawą opony czy też części zamienne. Dowódca grupy dywersyjnej, po jednej z akcji zostaje aresztowany i poddany torturom, ale Podziemiu udaje się go wydobyć. W powstaniu warszawskim dowodzi plutonem, zostaje ranny, niemal traci wzrok; następnie zostaje oficerem łącznikowym na Czerniakowie. Ewakuuje się wraz z jednymi z ostatnich żołnierzy LWP. Po wojnie – major Ludowego Wojska Polskiego Zygmunt Barbański walczy skutecznie z UPA, zwierzchnicy nie ufają mu jednak. Kontaktują się z nim członkowie odbudowującej się siatki Armii Krajowej, Zygmunt jednak decyduje się nie angażować, dzięki czemu unika aresztowania przez Bezpiekę. Kiedy jego oddział zaczyna walczyć z podziemiem antykomunistycznym, Zygmunt z częścią żołnierzy dezerteruje i dołącza do partyzantów. Szybko spotyka go rozczarowanie – partyzanci okazują się być właściwie bandytami, nękającymi ludność cywilną, chłopów biorących udział w parcelacji ziemi. Zygmunt znów ucieka, tym razem dociera do Warszawy. Tam okazuje się, że Bezpieka aresztowała jego matkę. To wstrząsa byłym bohaterem Podziemia i LWP.
Pierwowzorem postaci Zygmunta był zapewne częściowo ppor. „Stasinek” – syn generała Sosabowskiego, dowódca kompanii Kolegium A Kedywu, który w powstaniu stracił wzrok.
Jerzy.
Syn architekta-endeka, sam jednak ma zdecydowanie lewicowe poglądy, które w latach gimnazjum przysporzyły mu wielu kłopotów. Namiętny bibliofil, przekorny, indywidualista – nie pali, ponieważ jako nastolatek uważał, że jest to bardziej dojrzałe, niż palenie „na pokaz”. Do pewnego czasu nie uprawia również „modnej” poezji. Mieszka w domku na Mokotowie. W kampanii wrześniowej jego ojciec, oficer rezerwy, trafił do niewoli. Sam Jerzy był członkiem batalionu zapasowego, rozbitego przez Niemców w pierwszym starciu. Uciekł do wschodniej Polski, gdzie był świadkiem wkroczenia Armii Czerwonej i przejęcia władzy przez ukraińskich nacjonalistów pod pozorem wprowadzania ustroju ludowego, co pozbawiło go części złudzeń związanych z Krajem Rad. Powróciwszy do Warszawy, Jerzy podjął próby utrzymania siebie i matki ze szmuglu. Skończyły się one niestety niepowodzeniem, ciężka sytuacja doprowadziła matkę niedoszłego handlarza do próby samobójczej. Dlatego też Jerzy zdecydował wynająć jeden pokój oraz, wbrew sobie, przyjąć pracę prywatnego nauczyciela dzieci pana Kosiorka – byłego rzeźnika, który na produkcji sztucznego miodu oraz handlu dorobił się za okupacji niemałych pieniędzy i zamieszkał naprzeciwko.
Jerzy jest przekonany o nikłości wysiłku polskiego Podziemia, ponadto ma poglądy całkowicie sprzeczne z emigracyjnym rządem, jednak ostatecznie przystępuje do AK. Bierze udział w tajnym kursie podchorążych, na którym podpada majorowi Junoszy i na koniec zostaje jedynym spośród grona kursantów podchorążym bez stopnia. Zostaje członkiem grupy dywersyjnej Zygmunta – swojego szkolnego kolegi.
W międzyczasie spotyka niemieckiego żołnierza, Petera Ahlgrima, którego oddział zatrzymał się na kilka dni w okolicy. Dzięki kontaktom uzyskanym przez niejakiego Żaboklickiego (pracującego dla Niemców w kasynie kombinatora, próbującego na wszelkie sposoby oczyścić się przed Podziemiem) publikuje w podziemnej prasie (także przeznaczonej dla Niemców) fragment pamiętnika Ahlgrima. Zawierał on opis rozstrzeliwania Żydów na Ukrainie. Wkrótce publikuje tam również swój pierwszy wiersz. Kontakty z Żaboklickim próbuje wykorzystać również próbując wykupić aresztowanego Basika z więzienia.
Część mieszkania wynajął matce i siostrze Kolumba, poszukujących lokum po „spaleniu się” ich własnego mieszkania. Obie panie zostają mu przedstawione jako żona i teściowa kolegi, a odwiedzający je często pan Tadzio – jako przyjaciel. Jerzy zakochuje się w Alinie. W czasie likwidacji getta dowiaduje się od dzieci Kosiorków, że ich ojciec dziwi się, że u Jerzego mieszkają Żydzi. Wpada na pomysł, by wziąć z Aliną fikcyjny w gruncie rzeczy ślub, aby w ten sposób zabezpieczyć ją i panią Wandę przed podejrzeniami. Kiedy dowiaduje się, że Kolumb jest w rzeczywistości bratem Aliny, fałszywe małżeństwo przekształca się w szczęśliwy związek, w którym pojawia się dziecko. Alina z synem giną w wyniku ostrzału Mokotowa przez Niemców podczas powstania warszawskiego.
Znajomość z Ahlgrimem przysparza Jerzemu kłopotów, kiedy z powodu wsypy zainstalowanej u niego radiostacji jest podejrzewany o współpracę z Niemcami. Na szczęście nieporozumienie udało się wyjaśnić. Dowództwo przekonało się, że w tym czasie wpadło wiele lokali, a przeciek był gdzie indziej.
W powstaniu warszawskim Jerzy jest dowódcą drużyny, z którą przeszedł szlak bojowy przez Wolę, Starówkę, Śródmieście, Czerniaków i Mokotów. Na Starówce jego ludzie biorą do niewoli m.in. Ahlgrima, jednak Jerzy o tym nie wie. Ahlgrim został rozstrzelany przez strzelca Jagiełłę, mszczącego śmierć brata. Jerzy po upadku dzielnicy traci chęć do walki, powraca ona na krótko, kiedy na Czerniakowie lądują siły LWP. Jednak desant kończy się klęską, resztki plutonu przechodzą na Mokotów.
Z obozu jenieckiego powraca do Polski, gdzie zakłada pismo. Prezentowane w nim poglądy sprowadzają na Jerzego gniew zarówno środowisk prolondyńskich i poakowskich, jak i władz. Zostaje zastrzelony przez agentów Bezpieki (lub byłych akowców – nie jest to jasno stwierdzone) w drodze do mieszkania Zygmunta. Ma to miejsce niedługo przed tym, jak miał zostać wyemitowany w radio jego skierowany do Kolumba „List do przyjaciela”.
Czarny Olo.
Pochodzi ze szlacheckiej rodziny, jednak poglądy ma raczej lewicowe. W miejscowości, gdzie znajduje się wujowski majątek, pomagał organizować ruch oporu. Wskazał m.in. broń, zakopaną we wrześniu 1939 przez żołnierzy WP, którzy we dworze wuja przebierali się w cywilne ubrania, unikając niewoli. Wiejskiemu nauczycielowi obiecał, że po wojnie ziemia zostanie rozdzielona między chłopów. W tajnym nauczaniu studiował prawo, wykorzystał to uzyskując zgodę na udział w akcjach „Egzekutywy”, z których normalnie wyłączano byłych członków Szarych Szeregów.
W zespole Zygmunta Olo bierze udział w wykonywaniu co najmniej jednego z wyroków sądów podziemnych – akcja ta miała miejsce na ul. Puławskiej. W noc sylwestrową 1942/1943 wchodzi (obok Zygmunta, Kolumba i Jerzego) w skład grupy dokonującej jednego z ataków na linie kolejowe („Wieniec II”), w trakcie akcji odpowiada za wysadzenie toru. Później za pomocą gajowego Ogórka wykonuje zdjęcia wyrzutni rakiet V1 i V2 nieopodal wsi Blizna, niedaleko rodzinnego majątku. Udaje się im również wydobyć z rozbitego niewypału część mechanizmu sterującego V1.
1 sierpnia 1944 r., tuż przed godziną W, Olo odłącza się od reszty pododdziału. Uzyskawszy zgodę Kolumba, dowódcy swojej drużyny, jedzie do matki, zostawić jej choć trochę pieniędzy. Niestety, nie udaje mu się na czas powrócić na miejsce zbiórki. Pozostaje w Śródmieściu, gdzie obejmuje stanowisko dowódcy drużyny uderzeniowej jednej z kompanii. Zabija jednego z żołnierzy za niewykonanie rozkazu, przez co długo dręczą go wyrzuty sumienia. Bierze udział w dwóch atakach na budynek PAST-y, również w tym udanym z 20 sierpnia. Po przedarciu się resztek żołnierzy Zygmunta do Śródmieścia, Olo dołącza do swoich. Do niewoli trafił razem z Jerzym. Pomaga mu w jego działalności w Polsce, po jego śmierci próbuje doprowadzić do emisji „Listu do przyjaciela”, jednak bezskutecznie.
Dziwne wydaje się, że w pierwszym tomie powieści Olo nazywany jest zastępcą Zygmunta, natomiast później zostaje przez autora w pewien sposób „zdegradowany”. W II tomie podlega Kolumbowi jako dowódcy drużyny, zastępcą jest nazwany Jerzy. W trzeciej części (pisanej być może w pośpiechu) Olo sprawia wrażenie podporządkowanego, uległego Jerzemu.
Adaptacja telewizyjna.
W 1970 r. powieść została zekranizowana pod tym samym tytułem ("Kolumbowie"). Adaptację wyreżyserował Janusz Morgenstern, a scenariusz napisał sam Bratny. W filmie wystąpili m.in.: Jerzy Matałowski (jako Kolumb), Jan Englert (jako Zygmunt), Władysław Kowalski (jako Jerzy), Krzysztof Machowski (Czarny Olo), Alicja Jachiewicz (jako Niteczka) Jerzy Trela (jako por. Jerzy Jagiełło) i Marek Perepeczko (jako Malutki). Na podstawie serialu ma być nakręcony film fabularny.

</doc>
<doc id="471915" url="https://pl.wikipedia.org/wiki?curid=471915" title="Preparing for War">
Preparing for War

Preparing for War – płyta kompilacyjna norweskiego zespołu Darkthrone podsumowująca pierwsze dziesięć lat jego działalności. Wydana 30 października 2000 roku. 14 grudnia 2005 roku została ponownie wydana, tym razem poszerzona o dodatkowy CD z rzadkimi nagraniami z prób i dem oraz DVD zawierający fragmenty koncertów oraz wywiady z członkami zespołu.

</doc>
<doc id="471917" url="https://pl.wikipedia.org/wiki?curid=471917" title="Chengde">
Chengde

Chengde (chiń. 承德; pinyin: "Chéngdé"), w przeszłości znane także pod mandżurską nazwą Dżehol/Jehol (chiń.: 熱河; pinyin: "Rèhé") – miasto o statusie prefektury miejskiej we wschodnich Chinach, w prowincji Hebei, w górach Yan Shan, nad rzeką Re He, na północny wschód od Pekinu. W 2010 roku liczba mieszkańców miasta wynosiła 464 916. Prefektura miejska w 1999 roku liczyła 3 533 940 mieszkańców. Siedziba rzymskokatolickiej diecezji Chengde.
Chengde to uzdrowisko z gorącymi źródłami i znany ośrodek turystyczny. Zachowały się tu wpisane na listę światowego dziedzictwa UNESCO pozostałości po największych w Chinach ogrodach królewskich wraz z letnim pałacem dynastii Qing, a także zespół świątyń buddyjskich.
Historia.
Przez większą część swojej historii Chengde było niewielką mieściną. Rozwój miasta rozpoczął się dopiero w 1703 roku, kiedy cesarz Kangxi rozpoczął budowę letniego pałacu. W kolejnych latach Chengde pełniło funkcję siedziby rządu. Szczyt świetności miasta przypada na koniec wieku XVIII, tj. czasy rządów cesarza Qianlonga, wnuka Kangxi. Powstało tu wówczas wiele replik budowli mniejszości narodowych, w tym replika Pałacu Potala (oryginalna budowla znajduje się w Lhasie). Zamysłem cesarza było, aby wysłannicy innych narodów czuli się pewnie.
Współcześnie Chengde straciło na znaczeniu, a działania w czasie rewolucji kulturalnej doprowadziły do ruiny wiele tutejszych zabytków. Nierestaurowane pałace i świątynie zaczęły się rozsypywać, rozbito buddyjskie posągi, świątyniom zamurowano okna. Obecnie trwa stopniowa odbudowa historycznego kompleksu pod patronatem UNESCO.
Zabytki.
Letni Pałac i ogrody królewskie.
Letni Pałac Cesarski (避暑山庄, "Bìshǔ Shānzhuāng") otoczony jest 10-kilometrowym murem i leży wśród kompleksu 590 ha zaniedbanych dziś ogrodów. Około 90% powierzchni ogrodów zajmują jeziora, wzgórza, lasy i równiny ze sporadycznie poustawianymi pawilonami widokowymi. W północnej części parku cesarze oglądali pokazy łucznictwa i jeździectwa, a także ogni sztucznych. Odbywały się tu też pikniki dla książąt mniejszości narodowych. Na terenach przypominających mongolskie stepy, stawiano nawet jurty.
Tuż przy głównej bramie znajduje się Zheng Gong (正宫, "Zhèng Gōng"; "Pałac Frontowy"), kryjący główną salę tronową oraz Salę Prostoty i Szczerości zbudowaną z drewna "Phoebe nanmu". Działa tu muzeum, w którym obejrzeć można pamiątki po cesarzach, broń, stroje itp, a także kompletnie umeblowane sypialnie cesarskie.
Na północno-zachodnim brzegu stawu na obszarze parku stoi Yun Yu Lou (云雨楼, "Yún Yǔ Lóu"; "Wieża Obłoków i Deszczu"), w której znajdował się kiedyś gabinet cesarski.
Świątynie.
Osiem Świątyń Zewnętrznych (外八庙, "Wàibā Miào"), położonych poza obrębem murów w odległości 3–5 km od głównej bramy, powstało w latach 1750–1780. Większość z nich popadła w ruinę w czasie rewolucji kulturalnej, obecnie są odbudowywane. Całkowicie odbudowano świątynie Puren Si (溥仁寺, "Pǔrén Sì") w stylu chińskim i Shuxiang Si (殊像寺, "Shūxiàng Sì") w stylu szanghajskim. Inne ważniejsze świątynie w Chengde to: 
Podział administracyjny.
Prefektura miejska Chengde podzielona jest na:

</doc>
<doc id="471920" url="https://pl.wikipedia.org/wiki?curid=471920" title="Sierotki">
Sierotki

Sierotki (, , , ) – odłam taborytów, radykalnej grupy husytów. Grupa najbliższych współpracowników Jana Žižki, nazwana tak po jego śmierci, co symbolizowało więź między zmarłym a nimi. Nosili wyszywany kielich na szatach. Ich przywódcą w późniejszym okresie był Jan Královec.
Po śmierci Žižki, w latach 1424–1428 ich przywódcą był ksiądz Ambrož z Hradca, a następnie Prokop Mały. W latach 1431–1434 ich przywódcą wojskowym był Jan Čapek z Sán, wówczas podczas wojny polsko-krzyżackiej wraz z wojskami polskimi najechali krzyżacką Nową Marchię i Pomorze Gdańskie. U boku sił Prokopa Wielkiego wzięli udział w bitwie pod Lipanami.
Znani zwolennicy.
Zwolennikami sierotek byli:

</doc>
<doc id="471921" url="https://pl.wikipedia.org/wiki?curid=471921" title="Plaguewielder">
Plaguewielder

Plaguewielder – ósma płyta norweskiego zespołu Darkthrone, wydana 10 września 2001 roku przez wytwórnię płytową Moonfog.

</doc>
<doc id="471922" url="https://pl.wikipedia.org/wiki?curid=471922" title="Ładowarka przenośnikowa">
Ładowarka przenośnikowa

Ładowarka przenośnikowa – maszyna samojezdna, wyposażona w urządzenie załadowcze, stosowana do przeładunku materiałów sypkich ze składowiska na środki transportowe przy wykorzystaniu przenośnika.
Budowa.
W ładowarce przenośnikowej można wyróżnić zespoły:
Typy ładowarek przenośnikowych.
Dwie ostatnie grupy ładowarek są najczęściej stosowane do przeładunku materiałów gruboziarnistych (takich jak węgiel czy kruszywa).

</doc>
<doc id="471924" url="https://pl.wikipedia.org/wiki?curid=471924" title="Buchanan (Liberia)">
Buchanan (Liberia)

Buchanan (dawniej "Grand Bassa") – miasto w południowej Liberii, ośrodek administracyjny okręgu Grand Bassa, nad Oceanem Atlantyckim. Według danych na rok 2008 liczy 34 270 mieszkańców. 
Podczas wojny domowej w Liberii do Buchanan uciekało wielu uchodźców.
Jedną z najważniejszych gałęzi gospodarki w Buchanan stanowi rybołówstwo.

</doc>
<doc id="471925" url="https://pl.wikipedia.org/wiki?curid=471925" title="Hate Them">
Hate Them

Hate Them – dziewiąta płyta norweskiego zespołu Darkthrone, wydana 10 marca 2003 roku.

</doc>
<doc id="471930" url="https://pl.wikipedia.org/wiki?curid=471930" title="Chanthaburi (miasto)">
Chanthaburi (miasto)

 
Chanthaburi (tajski: จันทบุรี) – miasto w środkowej Tajlandii, na wschodnim wybrzeżu Zatoki Tajlandzkiej. Mieści się w prowincji Chanthaburi. 86,461 mieszkańców (2000).

</doc>
<doc id="471932" url="https://pl.wikipedia.org/wiki?curid=471932" title="Karme (księżyc)">
Karme (księżyc)

Karme (Jowisz XI) – księżyc Jowisza, odkryty 30 lipca 1938 roku przez S.B. Nicholsona z Mount Wilson Observatory w Kalifornii.
Nazwa.
Swoją oficjalną nazwę otrzymał dopiero w 1975 roku. Przyjęta nazwa pochodzi z mitologii greckiej. Karme to imię nimfy, towarzyszki Artemidy. Wraz z Zeusem powiła Britomartis (boginię kreteńską).
Wcześniej satelita był określany jako "Jowisz XI", w pewnym okresie proponowano dla niego nazwę "Pan".
Parametry orbity.
Karme obiega Jowisza ruchem wstecznym, czyli w kierunku przeciwnym do obrotu planety wokół własnej osi. Z racji dużej odległości od Jowisza ruch księżyca jest zakłócany m.in. przez Słońce. Jest to najprawdopodobniej przechwycona planetoida, która uległa kolizji i rozpadła się na kilkanaście części, które są dziś księżycami zaliczanymi do grupy Karme, charakteryzującymi się zbliżonymi orbitami i czerwonawą barwą. Karme jest największym obiektem tej grupy, a jej masa stanowi aż 99% masy całej grupy.
Charakterystyka fizyczna.
Karme ma średnicę około 46 km. Średnia gęstość tego ciała to ok. 2,6 g/cm3, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 17,9 magnitudo, jest więc około 44 tys. razy słabsza od najsłabszych gwiazd widzialnych gołym okiem i ok. 132 mln razy słabsza od Jowisza.

</doc>
<doc id="471935" url="https://pl.wikipedia.org/wiki?curid=471935" title="Wrocławski węzeł wodny">
Wrocławski węzeł wodny

Wrocławski węzeł wodny (WWW) – węzeł wodny na Nizinie Śląskiej, na terenie miasta Wrocławia. Obejmuje Odrę, jej dopływy, kanały wodne oraz budowle i urządzenia hydrotechniczne do celów przeciwpowodziowych, żeglugowych i przemysłowych.
Stare Miasto leży w szerokiej dolinie Odry, gdzie rzeka tworzy liczne rozgałęzienia opływające kilkanaście wysp, i gdzie uchodzą do niej cztery dopływy średniej wielkości: Oława, Ślęza, Bystrzyca i Widawa. Układ koryt rzecznych zmieniał się w czasach historycznych na skutek licznych powodzi oraz działalności człowieka. Proces kształtowania się Wrocławskiego Węzła Wodnego zakończył się w drugim dziesięcioleciu XX wieku.
Historia.
Średniowiecze.
Powyżej historycznego Wrocławia równoległy do Odry przebieg ma zarówno jej największy w tej okolicy lewy dopływ (Oława), jak i prawy (Widawa). Obie rzeki posiadają nieproporcjonalnie szerokie doliny w stosunku do ilości niesionej wody, przebiegają bowiem poprzez dawne starorzecza odrzańskie. Oława być może jeszcze w czasach wczesnohistorycznych uchodziła do Odry kilkadziesiąt kilometrów wcześniej, już na wysokości miasta Oława. Z kolei wiadomo również, że obecna dolina Widawy na terenie Wrocławia mieściła przez jakiś czas koryto Odry. Niemiecki geograf Richard Leonhard wyraził w związku z tym przypuszczenie, jakoby słowiańska nazwa rzeki Widawy była identyczna z łacińską nazwą "Viadua", którą identyfikuje się zwykle z Odrą. Przesunięcie się Odry w czasach wczesnohistorycznych na południe i powstanie obecnego biegu przez centrum miasta należy datować najpóźniej na wiek IX, czyli przed powstaniem grodu wrocławskiego na Ostrowie Tumskim.
Powyżej Wrocławia Odra meandrowała od Opatowic w kierunku północno-zachodnim między Sępolnem na lewym brzegu a Kowalami na prawym brzegu, następnie skręcając na południowy zachód i rozwidlając się, a następnie ponownie łącząc, tworząc w ten sposób wyspę porośniętą lasem dębowym, określaną jako "Leerbeutel" (współczesne osiedle Zalesie). Lewe koryto otaczające Zalesie było już w roku 1442 określane jako starorzecze, podczas gdy prawe jeszcze w 1483 uchodziło za stosunkowo nowe. Dawny bieg Odry przez między Sępolnem i Kowalami zachował się jako potok "Schwarzwasser" aż do początków XX wieku (do budowy kanałów w tym rejonie), zaś ślady dawnego prawego koryta w okolicy Zalesia są zachowane do dziś jako „Czarna Woda” (albo – pomimo braku w nim przepływu – „Czarny Potok”, „Czarna Rzeczka”), „Morskie Oko” i pas zieleni między Zalesiem i Zaciszem oraz Park Szczytnicki i znajdujące się w nim stawy; nazwę „Czarna Woda” nosi też, będący pozostałością tego samego koryta Odry, podłużny staw na Swojczycach, w pobliżu ulic: Swojczyckiej, Miłoszyckiej, Ludowej, Gospodarskiej i stacji kolejowej Wrocław Swojczyce.
Odra Miejska.
Odra w połączonym korycie kierowała się najpierw na zachód, aby na wysokości obecnego cmentarza przy ul. Bujwida ponownie się podzielić na Odrę Miejską i Odrę Świętego Wincentego. Główne i zapewne starsze koryto Odry Miejskiej biegło dalej na południe, pozostawiając na lewym brzegu rybacką wieś Szczytniki, zaś w okolicy dzisiejszego mostu Szczytnickiego rozwidlała się. Jedno z ramion biegło dalej na południe, zataczając następnie szeroki łuk wzdłuż dzisiejszego Wybrzeża Wyspiańskiego, aby w okolicy dzisiejszego Ostrowa Tumskiego wpłynąć do Wrocławia. Drugie, węższe ramię biegło wzdłuż ul. Grunwaldzkiej, łącząc się z odnogą otaczającą Ostrów Tumski za katedrą, w miejscu stawu na terenie obecnego Ogrodu Botanicznego. W samym Wrocławiu Odra dzieliła się na dalsze odnogi, tworząc kilkanaście wysp i wysepek, z których kilka (m.in. Wyspa Piasek, Wyspa Słodowa, Kępa Mieszczańska) istnieje do dziś, inne zaś zostały z biegiem czasu zlikwidowane lub naturalnie zanikły. Lokacyjne miasto wrocławskie leżało na lewym brzegu Odry, od południa otoczone było Oławą, która uchodziła do Odry na wysokości Arsenału Odrzańskiego (dziś w tym miejscu znajduje się Trasa W-Z); po rozbudowie miasta w 1263 przekopano nową Fosę. Odra miała we Wrocławiu istotne znaczenie gospodarcze, napędzała bowiem kilkanaście młynów (dodatkowo Oława jeden) i foluszy, ponadto miasto posiadało prawo składu względem transportowanych Odrą towarów.
Odra Św. Wincentego.
Z kolei powstała prawdopodobnie dopiero po XI wieku Odra św. Wincentego (niem. "Vinzenzoder") płynęła od rozwidlenia przez pewien odcinek w kierunku północnym, a następnie najkrótszą drogą kierowała się na zachód, wzdłuż obecnej ul. Bolesława Prusa, mijając od północy Ołbin i zabudowania klasztoru św. Wincentego, które dały tej odnodze Odry nazwę. Następnie wpadała do miejskiej odnogi Odry na wysokości Wyspy Bielarskiej. Z roku na rok po letniej powodzi koryto Odry św. Wincentego stawało się coraz szersze, tak że w XIII w. zakonnicy wznieśli napędzany jej wodą młyn, po raz pierwszy wspomniany w 1294. W połowie XIV wieku odnoga rzeki stała się spławna, zaś w 1359 klasztor zapewnił sobie przywilej żeglugi na niej bez uiszczania cła. Już od początku XIV wieku trwał konflikt między miastem a klasztorem o wodę, zapewniającą energię młynom. Prosty i wartki prąd Odry Wincentego niósł więcej wody, a mieszczanie uskarżali się na jej niedostatek i oskarżali mnichów o podstępne pogłębianie rzeki w celu podkradania wody. Ostatecznie rada miejska zdecydowała w czerwcu 1425 o przegrodzeniu na własną inicjatywę spornej odnogi Odry tamą, co jednak spotkało się ze sprzeciwem i tama musiała zostać rozebrana. Problem niedostatku wody młyńskiej trwał jeszcze kilkadziesiąt lat.
Poniżej Wrocławia Odra łączyła się za Kępą Mieszczańską i płynęła korytem na przedłużeniu kierunku koryta otaczającego Kępę od wschodu tworzącym zakole wzdłuż dzisiejszych ulic Młodych Techników, Legnickiej oraz Słubickiej. Pozostawiło to trwały ślad w układzie przestrzennym miasta w postaci szerokiego łuku ul. Legnickiej w okolicy pl. Strzegomskiego. Dalej Odra płynęła na północ, zakolami wzdłuż dzisiejszej linii kolejowej na Poznań, na wschód od Osobowic i Rędzina. Obecny prosty bieg Odry, pozostawiający Szczepin na lewym brzegu, powstał po 1261, lecz przed 1313. W podobnym okresie główne koryto Odry w jej dalszym biegu przesunęło się na południowy skraj doliny, wobec czego Osobowice i Rędzin znalazły się na prawym brzegu.
Nowożytność.
W końcu XV wieku zaszły okoliczności, które zmusiły radę miejską do podjęcia zdecydowanych działań. W 1492 we wsi Swojczyce Odra zaczęła się bowiem niebezpiecznie przybliżać do Widawy i istniało poważne ryzyko zmiany koryta i wyschnięcia miejskiej odnogi. W latach 1495–1496 przekopano kanał, zaczynający się koło klasztornego dobra Sępolno, pozostawiający na lewym brzegu rzeki Biskupin i znaczną część Szczytnik i wpadający do zakola Odry miejskiej w okolicy obecnej Przystani Zwierzynieckiej. Główny prąd płynął nadal starą odnogą na północ od Zalesia, Nowa Odra okazała się nieudanym przedsięwzięciem, zapewne dlatego, że odbiegała od starego koryta pod zbyt dużym kątem. W 1531 podjęto się zatem wykonania nowego, obszerniejszego przekopu o całkowicie prostym brzegu, rozpoczynającego się dalej w górę rzeki, w miejscowości Opatowice. Prace trwały aż dwadzieścia cztery lata, głównie dlatego, że w dalszym ciągu nie udawało się zmienić biegu wód. Dopiero przekopanie dodatkowego odcinka na przedłużeniu zakola koło wsi Bartoszowice, skierowanego do istniejącego już przekopu w kierunku południowo-zachodnim zakończyło się sukcesem. Dotychczasowe koryto istniało jako Czarny Potok i napełniało się większą ilością wody tylko w czasie powodzi.
Dzięki skierowaniu prądu rzeki bezpośrednio do miasta Odra św. Wincentego zaczęła stopniowo zarastać, jej pozostałości wykorzystano później jako fosę dzieła obronnego na północ od Ostrowa Tumskiego. Zmiany stosunków wodnych spowodowały jednak wzrost zagrożenia powodziowego we Wrocławiu. W średniowieczu powodziami zagrożony był przede wszystkim prawy brzeg rzeki, w 1231 klasztor na Piasku uzyskał przywilej przewozów promami na wypadek powodzi na tym obszarze. Zakrzywiony przebieg nowego przekopu spowodował, że lewy brzeg zaczął się przesuwać w kierunku wsi Bierdzany i już w 1648 wyrażano obawy, że Odra przeleje się w tym miejscu do doliny Oławy. Oława przepływała bowiem w tym czasie przez Wrocław jako Fosa Miejska oraz przez ciasne koryto w miejscu dzisiejszej Trasy W-Z. Zagrożenie powodzią starano się zmniejszyć, łącząc krótko przez rokiem 1700 różne starorzecza na północ od Wrocławia, dzięki czemu powstała odnoga wypływająca z Czarnego Potoku w okolicy ul. Bujwida, dalej biegiem zbliżonym do obecnego aż po most Trzebnicki, a stamtąd kanałem wzdłuż dzisiejszej ul. Trzebnickiej i do nieistniejącej już Kępy Strzeleckiej (w miejscu obecnej elektrociepłowni). W czasie wiosennej powodzi w 1748 Nowa Odra przebiła się przez cypel u zbiegu ze Starą Odrą i woda popłynęła Starą Odrą w odwróconym kierunku i dalej poprzez wspomniany już przekop powstały przed rokiem 1700. W 1789 wyprostowano dolny bieg przekopu poniżej dzisiejszego mostu Trzebnickiego, tak że Kleczków znalazł się na jego lewym brzegu. Przekop północny uzyskał bieg podobny do współczesnego, a na jego całą długość rozciągnięto nazwę Stara Odra, dotyczącą niegdyś jedynie odcinka na południe od mostu Szczytnickiego.
Dopiero dzięki udrożnieniu Starej Odry rzeka stała się na wysokości Wrocławia spławna – wcześniej była bowiem przegrodzona przez młyny. Miasto długo opierało się jednak dopuszczeniu wolnej żeglugi na Odrze, widząc narastającą konkurencję miast górnośląskich, toteż Starą Odrę wykorzystywano jedynie do spławu drewna na masową skalę. Dopiero w latach 1792–1794 przekopano kanały przez wrocławskie wyspy Piasek i Kępę Mieszczańską, tworząc dwie śluzy, pozwalające na żeglugę statkom o wyporności do 175 ton. Jednocześnie (w 1793) przegrodzono Starą Odrę palisadą w miejscu, gdzie odgałęziała się od głównego biegu. Powstał w ten sposób jaz przelewowy, istniejący w tym miejscu do dziś (lecz umocniony żelbetem), który pozwalał utrzymać stosunkowo stabilny stan wody we wrocławskim śródmieściu.
XIX i XX wiek.
Powstała w ten sposób droga wodna nie wystarczała już na potrzeby transportowe XIX wieku. W roku 1846 przedstawiono projekt budowy drogi wodnej równoległej do lewego brzegu Starej Odry i uzyskano na niego wstępną zgodę władz. Jednak w 1848 zgoda ta została wycofana ze względu na bardzo wysokie koszty. Ruch na Odrze silnie się rozwijał i zaszła potrzeba budowy nowoczesnych portów, umożliwiających przeładunek towarów ze statków na wagony kolejowe. Pierwszy taki powstał w 1882 poniżej mostu Kolei Prawego brzegu Odry – był to jednak tylko stosunkowo niewielki basen z bocznicą. W 1888–1889 powstał natomiast na Popowicach, poniżej mostu Kolei Poznańskiej większy port, zbudowany przez Frankfurckie Towarzystwo Kolei Towarowej. Ponadto w tym czasie powstała na wówczas podwrocławskim Kozanowie stocznia rzeczna, produkująca barki i holowniki, a w czasie I wojny światowej także niewielkie przybrzeżne okręty wojenne (minowce).
6 czerwca 1888 zdecydowano o pełnej regulacji Odry od Kozanowa w górę, w związku z tym także projekt wrocławskiego kanału uzyskał fundusze. Pierwotny projekt przewidywał szczodrze zwymiarowany kanał zaczynający się na wysokości Strachocina, a następnie przebiegający doliną Czarnej Wody i po północnej stronie Starej Odry do Kozanowa. Ostatecznie w 1895 rozstrzygnięto, że zrealizowany będzie skromniejszy wariant drogi wodnej, korzystającej z górnego odcinka Starej Odry, a następnie z kanału po jej lewym brzegu. Otwarta w 1901 droga wodna posiada dwie śluzy – górną przy ul. Wybrzeże Wyspiańskiego, dolną na Kleczkowie, ponadto wrota przeciwpowodziowe przy moście Burzowym. Mogą z niej korzystać statki o wyporności sięgającej 400 ton. W związku z jej budową wymieniono trzy mosty – Zwierzyniecki, Szczytnicki i Osobowicki, ten ostatni przesuwając o 700 m w górę rzeki. Było to konieczne, aby zbudować położony na zachód od Kleczkowa Port Miejski, otwarty jednocześnie z Kanałem Miejskim.
Nowy port powstał na mocy umów między miastem i rządem (z 1896/1897) oraz miastem i koleją (1899). Budowę rozpoczęto 29 listopada 1897. Do urządzeń portowych zaliczały się: jeden obszerny basen portowy (z opcją dobudowy dwóch dalszych), wymurowane z cegły klinkierowej magazyny nawozów, cukru oraz ziarna (spichlerz) i hala stoczniowa, wzdłuż których mogły się przemieszczać dźwigi półportalowe. Między basenem portowym i brzegiem Odry zamocowano suwnicę służącą do przeładunku węgla, w porcie funkcjonowały też dźwigi portalowe i obrotowe. Ponadto zbudowano budynek dyrekcji i lokomotywownię na dwie lokomotywy manewrowe. Obiekty projektowali m.in. radcy budowlani Richard Plüddemann, Karl Klimm oraz radca budownictwa wodnego, L. Günther (którego nazwiskiem nazwano później dzisiejsze mosty Chrobrego). Dojazd do portu stanowił przebudowany w tym celu ciąg ulic Pomorska-Reymonta, do portu prowadziły bocznice z Dworca Nadodrze oraz wąskotorowa, z kolejki Wrocław-Trzebnica. Port położony jest średnio 113,5 m n.p.m.
Już w memoriale wydanym z okazji otwarcia portu ubolewano, że w związku z budową drogi wodnej nie rozwiązano ostatecznie problematyki zagrożenia powodziowego oraz wykorzystania terenów między Odrą a Oławą. Już dwa lata później, w lipcu 1903, nastąpiła wielka powódź, w wyniku której zalane zostały znaczne części wrocławskiego śródmieścia. Wedle relacji, na placu przed Dworcem Głównym pływano wówczas łodziami. Powódź przyspieszyła decyzję o budowie nowego Kanału Powodziowego, rozpoczynającego się na wysokości Strachocina z Bartoszowic przez Swojczyce wpadającego do Odry powyżej mostu Warszawskiego. Jednocześnie podjęto budowę nowej drogi wodnej o jeszcze większej przepustowości, wiodącej poprzez równoległy do Kanału Powodziowego Kanał Nawigacyjny, odcinek Starej Odry oraz Kanał Różanka ze śluzą na Polance. Kanały zrealizowano w latach 1912–1917, zbudowano przy tym trzy nowe mosty (dziś zwane Bartoszowicki, Chrobrego i Jagielloński), a dwa kolejne (Warszawski i Trzebnicki) zastąpiono nowymi konstrukcjami. Na prawym brzegu nowego Kanału Żeglugowego powstało w latach 20. kilka dużych zakładów przemysłowych, a także kolejna stocznia.
Również w centrum miasta zaszły pewne zmiany. Stopniowo zlikwidowano większość starych młynów, część z nich zastępując dwiema elektrowniami wodnymi projektu Maksa Berga. Pierwsza z nich, południowa (Elektrownia Wodna Wrocław I), powstała przy współpracy Ludwiga Moshamera i została otwarta 2 maja 1924, przy projektowaniu drugiej (Elektrownia Wodna Wrocław II), otwartej 19 listopada 1925 i położonej na Odrze Północnej współpracowali z Bergiem Paul Schreiber i Wilhelm Anders. Ostatnie koła młyńskie we Wrocławiu (w Młynie Maria) zlikwidowano w latach 50., zastępując je napędem elektrycznym.
Po II wojnie światowej częściowo zniszczone urządzenia nie zostały w pełni odbudowane, m.in. do końca XX wieku szlak żeglugowy przez śródmieście pozostał niedrożny. W 1997 w czasie powodzi tysiąclecia słabo konserwowany system przeciwpowodziowy zawiódł, Odra przelała się powyżej Wrocławia do Oławy i zalała Przedmieście Oławskie i Świdnickie, nie wytrzymały także wały Kanału Powodziowego i Starej Odry, przez co zalana została część Wielkiej Wyspy. Tak jak niespełna sto lat wcześniej, przed Dworcem Głównym pojawiły się na kilka dni łodzie i pontony. Niemal całkowitemu zniszczeniu uległ Jaz Szczytniki. Odbudowa urządzeń wodnych trwa do chwili obecnej (2006).
Współczesność.
Węzeł wodny Wrocławia.
Rozciąga się on od km 243,5, tj. odgałęzienia kanału do śluzy Opatowice do śluzy Rędzin, tj. km 260,1. Na terenie Wrocławia rozróżniamy następujące odcinki:
Górna Odra Wrocławska od km 243,5 do km 251,7. Kanał Opatowicki dł. ok. 2 km na kanale Śluza Opatowice (72 × 9,60 m), jaz Opatowice sektorowy.
Północna i Południowa Odra Wrocławska km 251–254. Od 29 kwietnia 2010 otwarta dla żeglugi. Dwie śluzy: Mieszczańska i Piaskowa.
Na km 249,6 Górnej Odry Wrocławskiej odgałęzia się Stara Odra Wrocławska; oddzielona jest Jazem Szczytniki; płynie do km 255,8, tj. połączenia z Dolną Odrą Wrocławską.
Dolna Odra Wrocławska od km 254, tj. od połączenia Płn. Płd. Odry Wrocławskiej do km 255,8, tj. do połączenia z kanałem Nawigacyjnym (Starą Odrą). Na tym odcinku znajdują się: Port Miejski (km 250) i stocznia przy ul. Długiej. Dalej na km od 255,8 do km 261 na tym odcinku znajdują się Port Popowice i zimowiska: Osobowice I i II.
Na km 250,1 Górnej Odry Wrocławskiej odgałęzia się kanał Miejski, który biegnie przez kanał śluzy Szczytniki następnie korytem Starej Odry i powyżej jazu Psie Pole kanałem – Kanałem Miejskim; długość kanału 7,1 km, dwie śluzy: Szczytniki i Miejska o wymiarach 55 × 9,60 m. Za Śluzą Miejską znajduje się Przeładownia Elektrociepłowni Wrocław.
Na km 244,5 odgałęzia się Kanał Powodziowy, który poniżej jazu Psie Pole łączy się ze Starą Odrą, na kanale jaz Bartoszowice.
Na km 244,2 odgałęzia się Kanał Nawigacyjny, który biegnie do km 255,8 częściowo korytem Starej Odry. Długość kanału 10,7 km, osobno kilometrowany, na kanale śluzy: Bartoszowice, Zacisze, oraz Różanka.
Transport wodny na Odrze.
Obecnie Port Miejski oraz Port Popowice stanowią własność spółki "Odratrans-Porty Sp. z o.o." Transport wodny silnie podupadł w związku z ograniczeniem wydobycia górnośląskiego węgla. Nadal jednak chętnie transportowane jest rzeką kruszywo i piasek.
Małe statki rzeczne, dzięki europejskiej sieci żeglugowej, do której włączona jest Odra i kanały łączące ją ze Sprewą, Łabą, Renem i Rodanem są w stanie przepłynąć z Wrocławia do Niemiec, a nawet do Francji, Włoch i Szwajcarii i choć rzadko, to jednak widywane są we Wrocławiu egzotyczne z tutejszego punktu widzenia statki np. bandery szwajcarskiej, przypływające z Bazylei.
Wykorzystanie rekreacyjne rzeki.
Po Odrze we Wrocławiu kursują statki Białej Floty, cumujące na kilku przystaniach. Regularna pasażerska żegluga rekreacyjna realizowana jest przez kilka statków będących własnością firm prywatnych i odbywa się na krótkich odcinkach z wykorzystaniem Przystani Zwierzynieckiej koło ZOO i Mostu Zwierzynieckiego oraz przystani przy Wyspie Piasek i Hali Targowej, a także na dłuższej trasie od przystani na Zaciszu przy ul. Kochanowskiego do Rędzina i z powrotem. Ponadto z Odry korzysta dziś kilka klubów jachtowych. Wały wzdłuż Odry, najczęściej porośnięte dwoma rzędami drzew (często dębów) stanowią natomiast atrakcyjne szlaki spacerowe i rowerowe dla mieszkańców okolicznych osiedli.
System przeciwpowodziowy.
Ze względu na położenie większości dzielnic miasta na obszarze starorzeczy odrzańskich i płaskiej rzeźby terenu, Wrocław regularnie zagrożony jest powodzią w czasie wiosennych roztopów oraz w okresie letnich opadów. Ukształtowany ostatecznie w początku XX wieku system przeciwpowodziowy zakłada odprowadzenie wód powodziowych Odry przez północne dzielnice Wrocławia. Odra podzielona jest stopniami wodnymi – jazami, w przypadku normalnej ilości niesionej przez rzekę wody regulujących jej poziom i służących również ochronie przeciwpowodziowej. Przekop Odry i Kanał Powodziowy są na wysokości Opatowic, Bartoszowic i Strachocina przegrodzone dwoma jazami, odpowiednio Opatowickim i Bartoszowickim. Zamknięcie Jazu Opatowickiego kieruje wodę poprzez Kanał Powodziowy i Starą Odrę, gdzie stan wody jest regulowany przez dalsze jazy. Pomocniczo istnieje możliwość przerzucenia części wód powodziowych do doliny Widawy, poprzez Kanał Odpływowy na Strachocinie. W przypadku przelania się przegrody Jazu Opatowickiego i nadmiaru wody w przekopie Odry może się ona poprzez Jaz Szczytniki przelewać do Starej Odry, Stare Miasto nie jest jednak chronione dalszą przegrodą. Poniżej centrum Wrocławia stan wody regulowany jest przez jaz w Rędzinie.
W roku 2012 rozpoczęła się gruntowna przebudowa całego węzła.

</doc>
<doc id="471939" url="https://pl.wikipedia.org/wiki?curid=471939" title="Sardonic Wrath">
Sardonic Wrath

Sardonic Wrath – dziesiąta płyta norweskiego zespołu Darkthrone, wydana 6 września 2004 roku.

</doc>
<doc id="471944" url="https://pl.wikipedia.org/wiki?curid=471944" title="Life Thru a Lens">
Life Thru a Lens

Life Thru a Lens – pierwszy solowy album brytyjskiego wokalisty Robbie’ego Williamsa wydany w 1997 roku.
Lista utworów.
źródło:.

</doc>
<doc id="471950" url="https://pl.wikipedia.org/wiki?curid=471950" title="Too Old, Too Cold">
Too Old, Too Cold

Too Old, Too Cold – minialbum promujący płytę "The Cult Is Alive" norweskiego zespołu Darkthrone. Wydany 23 stycznia 2006 roku przez wytwórnię płytową Peaceville Records.

</doc>
<doc id="471955" url="https://pl.wikipedia.org/wiki?curid=471955" title="The Cult Is Alive">
The Cult Is Alive

The Cult Is Alive – jedenasta płyta norweskiego zespołu Darkthrone, wydana 27 lutego 2006 roku.

</doc>
<doc id="471958" url="https://pl.wikipedia.org/wiki?curid=471958" title="Manon Bollegraf">
Manon Bollegraf

Manon Bollegraf (ur. 10 kwietnia 1964 w ’s-Hertogenbosch) – tenisistka holenderska, specjalistka gry podwójnej, zwyciężczyni czterech turniejów wielkoszlemowych w grze mieszanej, reprezentantka w Pucharze Federacji, olimpijka.
Kariera tenisowa.
Kariera zawodowa praworęcznej Holenderki przypadła na lata 1983-2000, ale od 1996 występowała wyłącznie w turniejach deblowych. Odniosła łącznie 26 zwycięstw w turniejach deblowych rangi "WTA Tour", wygrała również jeden turniej w grze pojedynczej. Zarobiła na korcie przeszło dwa miliony dolarów. Jej najlepszym sezonem w karierze był rok 1997, kiedy wygrała pięć turniejów deblowych, była w finale Wimbledonu w deblu, w półfinale US Open i ćwierćfinałach pozostałych dwóch turniejów wielkoszlemowych, a ponadto wygrała US Open i Australian Open w mikście. Starty te dały jej pozycję nr 4 w rankingu światowym deblistek (w lutym 1998).
Najlepsze wyniki osiągała w parze z Amerykanką Nicole Arendt. W finale Wimbledonu 1997 para Bollegraf-Arendt uległa ówczesnym liderkom kobiecego debla, Białorusince Natalli Zwierawej i Amerykance Gigi Fernández (6:7, 4:6). Skuteczne pary Bollegraf tworzyła również m.in. z Meredith McGrath, Martiną Navrátilovą (grały razem w 1994, kiedy Navrátilová zamierzała zakończyć karierę sportową), Katriną Adams, Rennae Stubbs, Łarysą Sawczenko-Neiland. Sukcesy w mikście odnosiła wspólnie z Amerykaninem Rickiem Leachem i rodakiem Tomem Nijssenem. Skutecznie grała do końca kariery - w swoim ostatnim występie turniejowym dotarła do finału deblowego Masters 2000 ("Chase Champioships") w Nowym Jorku, ulegając razem z Arendt Martinie Hingis i Annie Kurnikowej 2:6, 3:6.
Do 1995 łączyła starty deblowe z grą pojedynczą. W latach 1989-1992 była klasyfikowana w czołowej pięćdziesiątce rankingu, najwyżej w lipcu 1990 - jako nr 29. Jedyne zwycięstwo turniejowe odniosła w 1989, pokonując w finale w Oklahomie Leilę Meschi 6:4, 6:4. Była również kilkakrotnie w finałach turniejowych (Oklahoma 1990, porażka z Amy Frazier; Denver 1991, porażka z Lori McNeil), a w 1992 doszła w singlu do ćwierćfinału wielkoszlemowego French Open, pokonując po drodze Manuelę Maleewą (wówczas nr 10 WTA) i Nathalie Tauziat (nr 14 WTA); przegrała z Hiszpanką Arantxą Sánchez Vicario (nr 5 WTA). Bollegraf odniosła w karierze również zwycięstwo nad Sánchez Vicario, a wśród innych zawodniczek, które udało się jej pokonać, były m.in. Amanda Coetzer, Jo Durie, Zina Garrison, Sabine Hack, Julie Halard-Decugis, Conchita Martínez, Natalija Medwediewa, Raffaella Reggi, Chanda Rubin, Barbara Paulus, Brenda Schultz.
W latach 1988-1999 występowała w reprezentacji narodowej w Pucharze Federacji. Grała głównie jako deblistka, ale w początkowym okresie zaliczyła także kilkanaście pojedynków singlowych. Bilans jej występów to 15 wygranych i 15 porażek. W 1996 uczestniczyła w Igrzyskach Olimpijskich w Atlancie, w parze z Schultz docierając do półfinału. Nie udało się jej jednak zdobyć medalu - w półfinale od Holenderek lepsza okazała się para amerykańska Gigi Fernández i Mary Joe Fernández, a w meczu o brązowy medal Hiszpanki Sánchez Vicario i Martínez. W 2006 roku Bollegraf objęła funkcję kapitana reprezentacji Holandii w Pucharze Federacji.
Historia występów wielkoszlemowych.
Turniej Australian Open odbył się dwukrotnie w 1977 roku w (styczniu i grudniu), za to nie został rozegrany w 1986 roku.

</doc>
<doc id="471962" url="https://pl.wikipedia.org/wiki?curid=471962" title="Opel Manufacturing Poland">
Opel Manufacturing Poland

Opel Manufacturing Poland sp. z o.o. ("poprzednio General Motors Manufacturing Poland sp. z o.o.") – spółka grupy Stellantis od chwili fuzji włosko-amerykańskiej spółki Fiat Chrysler Automobiles z francuską spółką Groupe PSA, która wcześniej przejęła Opla od amerykańskiego koncernu motoryzacyjnego General Motors, założona w 1998 roku z siedzibą w specjalnej strefie ekonomicznej w Gliwicach.
Historia.
O budowę najnowocześniejszej na świecie fabryki amerykańskiego koncernu General Motors w latach 90. XX wieku ubiegało się blisko sto miast. W połowie lat 90. podjęto decyzję o budowie fabryki w Gliwicach, na obrzeżach Górnośląskiego Okręgu Przemysłowego w Katowickiej Specjalnej Strefie Ekonomicznej. Zakład został wybudowany bardzo szybko, ponieważ od chwili symbolicznego wbicia łopaty w październiku 1996 roku do uruchomienia produkcji w sierpniu 1998 roku minęły 22 miesiące. Pierwotne moce produkcyjne wynosiły 150 tys. sztuk rocznie. Pierwszym produkowanym modelem był Opel Astra Classic I, który powstawał od 31 sierpnia 1998 do 27 czerwca 2002 roku.
W 2000 roku Opel Polska, jako jedyny na świecie zakład General Motors, rozpoczął produkcję mikrovana Opla Agili. Ponad 95% produkcji Agili była eksportowana. W połowie 2007 roku zakończono produkcję tego modelu. Od marca 2005 do maja 2007 roku produkowano tu również niewielką liczbę modelu Suzuki Wagon R+.
W październiku 2003 roku uruchomiono produkcję Opla Astra Classic II. Od 12 września 2005 roku do 19 lipca 2010 roku w fabryce produkowano model Zafira II.
Wartość eksportu samochodów produkowanych w tej fabryce wynosiła w 2005 roku 1,37% całego eksportu Polski.
22 sierpnia 2007 roku z taśmy montażowej „GMMP” zjechał Opel Astra III sedan oznaczony numerem 1. Auto zostało wykonane na zamówienie dilera w Rosji. Auto to, podobnie jak kiedyś Agila jest produkowane wyłącznie w GMMP.
14 listopada 2007 roku zakład wyprodukował 1 000 000 samochód. Jubileuszowym samochodem był Opel Astra III sedan przeznaczony na rynek rosyjski.
4 listopada 2009 roku rozpoczęto produkcję Opla Astry IV w wersji pięciodrzwiowej. Na koniec roku 2011 uruchomiono produkcję sportowej Astry GTC w wersji trzydrzwiowej oraz sedan. Od 28 lutego 2013 roku produkowany jest Opel Cascada.
9 kwietnia 2015 roku zjechał z taśmy 2 000 000 samochód. Był to Holden Cascada przeznaczony na rynek australijski.
29 września 2015 ruszyła produkcja Opla Astry K w wersji pięciodrzwiowej.
Rekordowym rokiem w historii fabryki był rok 2016, kiedy wyprodukowano łącznie ponad 201 tys. samochodów.
W roku 2017 maksymalna zdolność produkcyjna zakładu wynosiła ok. 207 tys. sztuk samochodów rocznie.
GM zainwestował do tej pory w Gliwicach około 700 mln EUR. Były to również inwestycje w ramach umowy offsetowej rządu polskiego z Lockheed Martin na zakup samolotów F-16. Gliwicki zakład stosuje najnowocześniejsze systemy produkcyjne, m.in.: Just-in-time, Just-in-sequence.
W ostatnich latach „GMMP” zdobywa nagrody w wewnętrznym konkursie GM na najlepszy pod względem jakości produkcji zakład koncernu w Europie.
Na początku 2018 roku wraz ze spadkiem produkcji rozpoczęła się redukcja zatrudnienia w polskim oddziale Opla.
17 marca 2020 roku z powodu pandemii COVID-19 wstrzymano produkcje samochodów. Produkcja została wznowiona 8 czerwca, początkowo jednak tylko na jedną zmianę, przy czym wdrożono do niej wiele rozwiązań, które mają chronić pracownika i wyeliminować ryzyko przeniesienia koronawirusa wewnątrz zakładu. 20 lipca 2020 roku jak wyjaśnił dyrektor generalny fabryki Andrzej Korpak wprawdzie fabryka ma o ok. 500 osób zbyt liczną załogę na bieżące potrzeby, które bardzo zmniejszyły się w ostatnim czasie, ale nie planuje nikogo zwalniać. Być może ok. stu osób skorzysta z planów dobrowolnych odejść, pozostali będą wykorzystani w tworzonej fabryce w Tychach.
30 listopada 2021 roku z fabryki wyjechał ostatni Opel Astra. W gliwickiej fabryce Opla produkowano astry przez ostatnie 23 lata. Nowy właściciel Opla (Stellantis) postanowił wycofać produkcję aut osobowych; w zamian będzie produkować samochody dostawcze grupy Stellantis.

</doc>
<doc id="471964" url="https://pl.wikipedia.org/wiki?curid=471964" title="Błękitna Dywizja">
Błękitna Dywizja

Błękitna Dywizja (, ) lub 250 hiszpańska dywizja ochotnicza – formacja wojskowa z okresu II wojny światowej, złożona z hiszpańskich frankistów, którzy walczyli u boku armii niemieckiej na froncie wschodnim przeciwko Armii Czerwonej w okresie od 20 lipca 1941 do 20 października 1943. Oficjalna nazwa hiszpańska formacji brzmiała "Division Española de Voluntarios" (Hiszpańska Dywizja Ochotnicza), w języku niemieckim "250 Infanterie Division (spanische)" (250 Dywizja Piechoty (hiszpańska)). 
Powstanie.
Po ataku Niemiec na ZSRR 22 czerwca 1941 roku działacze hiszpańskiej Falangi przystąpili do organizowania formacji wojskowej do walki u boku armii niemieckiej. Miał to być gest rewanżu za pomoc jakiej III Rzesza udzieliła Francisco Franco podczas wojny domowej w Hiszpanii wysyłając Legión Cóndor.
24 czerwca 1941 roku w centrum Madrytu miała miejsce antyradziecka manifestacja członków Falangi. Okrzyk "Rusia es culpable!" („Rosja jest winna”) stał się hasłem frankistów deklarujących gotowość walki z „wrogami Europy”, Rosją i „bezbożnym komunizmem”. 28 czerwca 1941 rząd Franco wezwał Hiszpanów do wstępowania w szeregi tej ochotniczej formacji. W pierwszym miesiącu zgłosiło się 70 tysięcy, z czego wybrano 18 tysięcy. Jej odpowiednikiem lotniczym była Błękitna Eskadra.
Dywizja była formowana przez Wehrmacht na poligonie Grafenwähr na mocy rozkazu z 20 lipca 1941 roku, poza falą mobilizacyjną, w XII Okręgu Wojskowym.
Wchodzące w skład pułków bataliony formowano we wszystkich większych miastach Hiszpanii: Madrycie, Saragossie, Sewilli, Ceucie, Valladolid, La Coruna, Burgos, Walencji i Barcelonie. Podczas werbunku zgłosiło się ok. 70 tys. ochotników, z czego wybrano 18 tysięcy. Równolegle formowano pułk artylerii, jednostki towarzyszące oraz zaplecze. Początkowo powstał problem tego jakie mundury mogą nosić żołnierze dywizji – Hiszpania nie była oficjalnie w stanie wojny z ZSRR, więc oficjalnie nie można było używać mundurów armii hiszpańskiej. Wybrnięto z problemu tworząc uniform kombinowany, składający się z błękitnej bluzy mundurowej Falangi (stąd nazwa dywizji), czerwonego beretu hiszpańskich monarchistów – karlistów i oliwkowych bryczesów z munduru hiszpańskiej Legii Cudzoziemskiej. Nieoficjalnie jednak wielu ochotników, szczególnie oficerów, nosiło zwykłe mundury wojskowe. Dowódcą dywizji został gen. Agustín Muñoz Grandes, doświadczony frankistowski dowódca z czasów wojny domowej i jednocześnie zwolennik przystąpienia Hiszpanii do wojny po stronie państw Osi.
Zdaniem publicysty historycznego Tymoteusza Pawłowskiego, organizując „Błękitną Dywizję” Franco pogłębiał przyjazne stosunki z Niemcami, które naciskały na włączenie się Hiszpanii do wojny, nie narażając się przy tym zbytnio Wielkiej Brytanii, z którą współpraca była konieczna dla zapewniania dostaw ropy naftowej, a przy tym walczył ze znienawidzonym komunizmem, dając zarazem „zajęcie” części sfrustrowanych bezczynnością weteranów wojny domowej oraz najaktywniejszym germanofilom.
Walki.
13 lipca wyruszył pierwszy pociąg z ochotnikami z Madrytu do Niemiec. Niemcy wyposażyli hiszpańską dywizję w standardowy sprzęt Wehrmachtu, włącznie z umundurowaniem. Jednostka została też przemianowana na 250 Dywizję Piechoty i włączona w skład 16 Armii. Drogę na front, w rejon Nowogrodu Wielkiego żołnierze przebyli do Suwałk pociągiem, a pozostałe 1300 km pieszo, gdyż Niemcy nie dostarczyli przewidzianych dla tej dywizji ciężarówek.
Dywizja walczyła na północy Rosji nad rzeką Wołchow i jeziorem Ilmeń, następnie wzięła udział w blokadzie Leningradu, biorąc udział w odpieraniu radzieckiej operacji tichwińskiej w listopadzie i grudniu 1941 roku. Również pod Leningradem przyszło jej stoczyć najkrwawszą, ale zwycięską bitwę z wielokrotnie silniejszym przeciwnikiem pod Krasnym Borem 10 lutego 1943 roku. Za cenę utrzymania pozycji Hiszpanie ponieśli ogromne straty np. w jednym z batalionów, z 835 żołnierzy, sprawnych pozostało 27. Ogółem poległo w tej bitwie 1127 Hiszpanów, a 1035 było rannych, zaginęło 91 żołnierzy. Kulminacja walk przypadła na luty 1943 roku, kiedy dowództwo nad Dywizją objął gen. Emilio Esteban Infantes. Wkrótce jednak, w związku z naciskami angielskiej i amerykańskiej dyplomacji (zażądanymi w formie ultymatywnej przez Stalina) i zmianą sytuacji międzynarodowej (coraz bardziej widoczna porażka państw Osi), Hiszpania została zmuszona do ogłoszenia pełnej neutralności i od 12 października 1943 roku rozpoczęła wycofywanie „Błękitnej” Dywizji do kraju. Ogółem przez jednostkę przewinęło się ok. 45 tys. żołnierzy, a jej straty wyniosły ok. 5 tys. poległych i ponad 8 tys. rannych. 372 żołnierzy dostało się do niewoli, z której pozostałych 286 zwolniono dopiero w 1954 roku.
Po repatriowaniu dywizji do Hiszpanii część jej żołnierzy kontynuowała walkę z Sowietami w niemieckich mundurach: najpierw jako Błękitny Legion, następnie w szeregach 28 Dywizji Ochotniczej SS „Wallonien”.
Ustanowiono specjalne medale dla członków Błękitnej Dywizji:

</doc>
<doc id="471966" url="https://pl.wikipedia.org/wiki?curid=471966" title="Nakres drogi">
Nakres drogi

Nakres drogi - wykreślony (na bieżąco) na mapie morskiej wykres drogi jaką przebyła jednostka pływająca od momentu rozpoczęcia podróży morskiej do jej zakończenia wraz z wszystkimi określonymi jego pozycjami. Na nakresie drogi oznacza się też czas dokonania pomiaru pozycji, kurs rzeczywisty oraz szybkość statku.

</doc>
<doc id="471967" url="https://pl.wikipedia.org/wiki?curid=471967" title="Peter Žonta">
Peter Žonta

Peter Žonta (ur. 9 stycznia 1979 w Lublanie) – słoweński skoczek narciarski, brązowy medalista olimpijski i dwukrotny medalista mistrzostw świata juniorów.
Kariera.
Reprezentował klub Dolomiti Lublana, pierwszy skok oddał w 1985 roku. W Pucharze Świata zadebiutował 8 grudnia 1995 roku w austriackim Villach, gdzie zajął 46. miejsce. Pierwsze punkty PŚ zdobył blisko miesiąc później, podczas trzeciego konkursu 44. edycji Turnieju Czterech Skoczni, 4 stycznia 1996 roku w Innsbrucku, kiedy zajął 15. miejsce. Punktował także 17 lutego w amerykańskim Iron Mountain, zajmując tym razem 28. miejsce. Dało mu to 69. miejsce w klasyfikacji generalnej sezonu 1995/1996. W międzyczasie wystąpił na Mistrzostwach Świata Juniorów w Asiago, gdzie wraz z kolegami z reprezentacji wywalczył brązowy medal w konkursie drużynowym.
Starty w sezonie 1996/1997 zaczął dopiero w styczniu zajmując między innymi 16. i 26. miejsce w szwajcarskim Engelbergu, w dniach 11 i 12 stycznia 1997 roku. Punktował jeszcze trzykrotnie, ale najlepszy wynik osiągnął pierwszego dnia w Engelbergu. W połowie lutego zdobył złoty medal w konkursie drużynowym podczas Mistrzostw Świata Juniorów w Canmore. Już kilka dni później wystartował na Mistrzostwach Świata w Trondheim, gdzie indywidualnie plasował się poza najlepszą trzydziestką, a w konkursie drużynowym był szósty. W klasyfikacji generalnej zajął 60. pozycję. W kolejnym sezonie zaprezentował się jeszcze słabiej, punktując cztery razy, najlepszy wynik osiągając 8 grudnia 1997 roku w Villach oraz 1 stycznia 1998 roku w Garmisch-Partenkirchen, gdzie zajmował 22. miejsce. Na Mistrzostwach Świata w Lotach w Oberstdorfie uplasował się na 32. pozycji. Wystartował także na Igrzyskach Olimpijskich w Nagano, gdzie był dziesiąty w drużynie, a w lepszym z indywidualnych startów zajął. 28. miejsce na dużej skoczni. Po powrocie do zawodów pucharowych nie zdobywał już punktów i sezon zakończył na 63. miejscu.
Po słabym początku sezonu 1998/1999, w dalszej części cyklu prezentował się lepiej. Wtedy też po raz pierwszy znalazł się w czołowej dziesiątce zawodów - 17 stycznia 1999 roku w Zakopanem zajął dziewiąte miejsce. Wynik ten powtórzył 9 marca w norweskim Trondheim i 11 marca w szwedzkim Falun. Najlepszy wynik osiągnął jednak 7 lutego w czeskim Harrachovie, gdzie był siódmy. Pozwoliło mu to zająć 25. miejsce w klasyfikacji generalnej. Pod koniec lutego wystąpił na Mistrzostwach Świata w Ramsau, indywidualnie plasując się drugiej dziesiątce, a wspólnie z kolegami z reprezentacji zajął piąte miejsce w konkursie drużynowym.
Przyzwoicie prezentował się także w pierwszej części sezonu 1999/2000. Zajął między innymi ósme i siódme miejsce we włoskim Val di Fiemme, w dniach 4 i 5 grudnia 1999 roku. Od tego momentu uzyskiwał coraz słabsze wyniki, ostatnie punkty zdobywając pod koniec stycznia. W klasyfikacji generalnej uplasował się jedną pozycję wyżej niż przed rokiem. W sezonie 2000/2001 startował rzadko. Siedmiokrotnie zdobył punkty, najlepiej wypadając 20 stycznia 2001 roku w amerykańskim Park City, gdzie zajął 10. miejsce. W efekcie zakończył sezon na 39. pozycji.
Wystartował we wszystkich konkursach sezonu 2001/2002, tylko raz nie zdobywając punktów - 12 stycznia 2002 roku w niemieckim Willingen zajął 37. miejsce. W klasyfikacji końcowej 50. Turnieju Czterech Skoczni uplasował się na 11. pozycji po tym, jak zajął osiemnaste miejsce w Oberstdorfie, siedemnaste w Ga-Pa, 24. miejsce w Innsbrucku i ósme w Bischofshofen. Dobre wyniki uzyskał także podczas konkursów w Japonii: 24 stycznia w Hakubie był siódmy, a dwa dni później w Sapporo zajął czwarte miejsce. Na Igrzyskach w Salt Lake City w 2002 roku razem z Damjanem Frasem, Robertem Kranjcem i Primožem Peterką wywalczył brązowy medal w konkursie drużynowym. W obu startach indywidualnych zajął trzynaste miejsce. Sezon zakończył na czternastej pozycji w klasyfikacji generalnej.
W 2003 roku wystąpił na Mistrzostwach Świata w Val di Fiemme, indywidualnie zajmując 29. miejsce na dużej skoczni i szóste w konkursie drużynowym. W sezonie 2002/2003 sześciokrotnie plasował się w czołowej dziesiątce, najlepszy wynik osiągając 14 grudnia 2002 roku w Titisee-Neustadt, gdzie był piąty. W klasyfikacji generalnej zajął 19. miejsce. Najlepsze wyniki osiągnął w sezonie 2003/2004, kiedy to zajął 10. miejsce w klasyfikacji końcowej. Wtedy też po raz pierwszy w karierze stanął na podium, zwyciężając 4 stycznia w Innsbrucku. Dwa dni później w Bischofshofen zajął drugie miejsce, ustępując tylko Sigurdowi Pettersenowi z Norwegii. W pozostałych konkursach 52. Turnieju Czterech Skoczni zajął jedenaste miejsce w Oberstdorfie i piąte w Garmisch-Partenkirchen. Dało mu to trzecie miejsce w klasyfikacji końcowej turnieju, za Pettersenem i Martinem Höllwarthem z Austrii. Nigdy później nie stanął na podium zawodów Pucharu Świata. Zajął ósme miejsca w obu konkursach w Libercu oraz dziesiąte w pierwszym konkursie w Zakopanem 17 stycznia. Na Mistrzostwach Świata w Lotach w Planicy zajął 46. pozycję.
W sezonie 2004/2005 spisywał się słabiej, często kończył rywalizację już na pierwszej serii zawodów. Ani razu nie znalazł się w czołowej dziesiątce, a od początku lutego nie startował w zawodach. W 2005 roku odniósł kontuzję, przez co nie startował w sezonie 2005/2006. Do rywalizacji powrócił 3 lutego 2007 roku, zajmując 24. miejsce w Titisee-Neustadt. Następnego dnia zajął jednak dopiero 47. miejsce. Został powołany do kadry słoweńskiej na Mistrzostwa Świata w Sapporo w 2007 roku, gdzie indywidualnie zajmował odległe miejsca, a w konkursie drużynowym Słoweńcy z Žontą w składzie zajęli 10. miejsce. W klasyfikacji końcowej sezonu 2006/2007 zajął 77. miejsce.
W 2007 roku zakończył karierę, z zawodu jest policjantem. Skakał na nartach firmy Rossignol, miał buty Raess i wiązania Win Air.

</doc>
<doc id="471972" url="https://pl.wikipedia.org/wiki?curid=471972" title="Energia maretermiczna">
Energia maretermiczna



</doc>
<doc id="471974" url="https://pl.wikipedia.org/wiki?curid=471974" title="Zapasy (ekonomia)">
Zapasy (ekonomia)

Zapasy – rzeczowe składniki aktywów obrotowych, do których zalicza się: materiały – surowce, materiały podstawowe i pomocnicze, półfabrykaty obcej produkcji, opakowania, części zamienne i odpady; produkty gotowe – wyroby gotowe, wykonane usługi, zakończone roboty, w tym także budowlano-montażowe, prace naukowo-badawcze, prace projektowe, geodezyjno-kartograficzne itp.; półprodukty i produkty w toku – produkcję niezakończoną, tj. produkcję (usługi, w tym roboty budowlane) w toku oraz półfabrykaty (półprodukty) własnej produkcji; towary – rzeczowe składniki majątku obrotowego nabyte w celu odsprzedaży w niezmienionej postaci; zaliczki na poczet dostaw zapasów.
Zapasy stanowią rezerwy w obliczu nieterminowości dostaw oraz niepewności związanej z sytuacją na rynku produktów i czynników, a także na skutek sezonowości sprzedaży produktów i zakupu czynników. Ponadto, dokonywanie zakupów w większej skali na ogół wiąże się z niższymi cenami, np. zakupu, czy transportu. Zarządzanie zapasami decyduje o ich wielkości, a ta jest wypadkową korzyści z ich posiadania i kosztów ich utrzymywania.
W bilansie przedsiębiorstwa zapasy wykazywane są jako jedna z pozycji aktywów obrotowych, a zmiany w ich wycenie oraz sposobie ewidencji wpływają na wynik finansowy przedsiębiorstwa. Dlatego metody ewidencji zapasów są ściśle określone jak np. FIFO, LIFO lub metoda średniej ważonej.
W modelu Keynesa zapasy zaliczane są do inwestycji i jest to jedyny komponent inwestycji, który jest częściowo determinowany decyzjami gospodarstw domowych dotyczących konsumpcji, a więc zapasy nie są w pełni kontrolowane przez firmy.

</doc>
<doc id="471980" url="https://pl.wikipedia.org/wiki?curid=471980" title="Altötting">
Altötting

Altötting – miasto powiatowe w Niemczech, w kraju związkowym Bawaria, w rejencji Górna Bawaria, w regionie Südostoberbayern, siedziba powiatu Altötting. Od 1489 jest miejscem pielgrzymkowym.
Historia.
Pierwsze ślady osadnictwa człowieka na tych terenach pochodzą z późnej epoki brązu – znaleziono pozostałości po kulturze pól popielnicowych. Pierwsza pisemna wzmianka o mieście, jako "villa publica" pochodzi z roku 748, pod nazwą "Autingas", gdy miejscowość była pod władzą książęcej dynastii bawarskiej Agilolfingów. W roku 876/877 pan miasta – król Karloman założył przy nim klasztor. Karloman zmarł i został pochowany w Altötting. Następnie Altötting był w rękach Wittelsbachów.
W roku 1489 zgodnie z legendą wydarzyły się dwa przywrócenia do życia. Zabytkowa kaplica, w której znajduje się posąg Matki Bożej z Altötting (Czarnej Madonny) została zbudowana ok. 700 roku, natomiast posąg pochodzi z roku 1330. W ołtarzu głównym w kaplicy znajdują się srebrne urny z sercami książąt bawarskich, biskupów oraz sześciu królów Bawarii.
Ostatnie lata życia spędził tu biskup wojsk III Rzeszy Franz Justus Rarkowski.
Polityka.
Burmistrzem miasta jest Stephan Antwerpen (CSU), w latach 1995–2020 był nim Herbert Hofauer z FW, rada miasta składa się z 24 osób.
Współpraca.
Miejscowości partnerskie:

</doc>
<doc id="471996" url="https://pl.wikipedia.org/wiki?curid=471996" title="Osiedle Batorego (Łask)">
Osiedle Batorego (Łask)

Osiedle Stefana Batorego – część miasta, osiedle Łasku.
Główne ulice to: 9 Maja, Batorego, Spółdzielcza, Danuty Siedzikówny i część Warszawskiej. Na os. Batorego mieszczą się głównie bloki mieszkalne, po 30 mieszkań w każdym. Znajduje się tu również siedziba Łaskiej Telewizji Kablowej, filia Łaskiej Spółdzielni Mieszkaniowej, pub oraz kilka sklepów.

</doc>
<doc id="471997" url="https://pl.wikipedia.org/wiki?curid=471997" title="Midori (imię)">
Midori (imię)

 – żeńskie imię japońskie.
Możliwa pisownia.
Midori można zapisać, używając wielu różnych znaków kanji i może znaczyć m.in.:

</doc>
<doc id="471999" url="https://pl.wikipedia.org/wiki?curid=471999" title="Hana">
Hana

 – żeńskie imię japońskie
Możliwa pisownia.
Hana można zapisać, używając wielu różnych znaków kanji i może znaczyć m.in.:

</doc>
<doc id="472002" url="https://pl.wikipedia.org/wiki?curid=472002" title="Pozycja statku">
Pozycja statku

Pozycja statku - jest to określone miejsce na morzu oraz wykreślony na mapie morskiej punkt, w którym znajduje się w danym czasie statek (okręt). Pozycję podaje się za pomocą współrzędnych geograficznych. Ze względu na sposób określenia pozycji statku dzieli się je na:
Zobacz też: nawigacja

</doc>
<doc id="472003" url="https://pl.wikipedia.org/wiki?curid=472003" title="T’Pol">
T’Pol

Subkomandor T’Pol – fikcyjna postać serialu . T’Pol jest wolkańskim oficerem przydzielonym do załogi pierwszego ziemskiego statku zdolnego do osiągnięcia prędkości warp 5, czyli NX-01 Enterprise. Gra ją Jolene Blalock.
Życiorys.
Przed przybyciem na Enterpise.
W zasadzie wiemy bardzo mało o przeszłości T’Pol. Urodziła się na Wolkanie w 2088 lub 2089 roku.. Jej matką była T'Les, ojca nie znamy. Wiemy za to, że jej prababką była T'Mir (występująca w odcinku "Carbon Creek"). T'Pol, zgodnie z wolkańskim zwyczajem, była od dzieciństwa zaręczona z mężczyzną o imieniu Koss.
16 lat przed przydziałem do Enterprise była agentem wolkańskiego wywiadu (ang.: Vulcan's Intelligence Service). Następnie pełniła funkcję oficera naukowego na wolkańskim okręcie „Seleya”.
Mniej więcej rok później rozpoczęła współpracę z ambasadorem Sovalem w wolkańskiej ambasadzie na Ziemi.
Służba na Enterprise.
T’Pol w kwietniu 2151 roku została przydzielona przez Wolkańskie Dowództwo (Vulcan High Command) do pierwszej misji statku NX-01 „Enterprise”, która polegała odwiezieniu klingońskiego kuriera o imieniu Klaang (zaatakowanego na Ziemi w dziwnych okolicznościach) na jego rodzinną planetę - Kronosa. Jednak misja skomplikowała się, gdy w połowie drogi Klaang został porwany przez rasę Suliban. T’Pol uważała, że należy obrać kurs na Ziemię, lecz kapitan statku - Jonathan Archer - postanowił odbić Klingona. Akcja powiodła się i „Enterprise” dostarczył Klaanga na Kronosa. Zaraz po zakończeniu tej misji „Enterprise” miał wrócić na Ziemię, lecz Dowództwo Gwiezdnej Floty zachęcone jej sukcesem postanowiło nie zawracać statku, lecz kontynuować misję, rozpoczynając tym samym naukową eksplorację kosmosu. Po T’Pol miał przylecieć wolkański statek, jednak za namową kapitana Archera poprosiła ona o stały przydział do załogi w roli oficera naukowego.
Kilka miesięcy po rozpoczęciu służby T’Pol na „Enterprise”, kapitan Archer postanawia odwiedzić wolkański klasztor P'Jem. Okazuje się, że klasztor jest okupowany przez wysłanników Andorian, którzy sądzą, iż znajduje się tam stacja szpiegowska. Obawy Andorian potwierdzają się, gdy podczas strzelaniny w katakumbach odsłoniło się ukryte wejście do pomieszczenia ze sprzętem szpiegowskim (odc. "The Andorian Incident"). Cztery miesiące później klasztor wraz z placówką obserwacyjną zostają zniszczone przez Andorian, a wolkańskie dowództwo, obarczając T’Pol współodpowiedzialnością za incydent, postanawia odsunąć ją od obowiązków i wysyła po nią statek. Jednak w trakcie strzelaniny na powierzchni planety Coridan, przy której zatrzymał się „Enterprise”, T’Pol osłoniła własnym ciałem kapitana owego statku przed strzałem. Gdy T’Pol przebywa w ambulatorium, Archerowi udaje się przekonać ocalonego przez nią kapitana Sopeka, żeby wstawił się za nią, co chroni ją przed utratą stanowiska (odc. "Shadows of P'Jem").
W trzecim sezonie serialu, w którym załoga „Enterprise” stara się uchronić Ziemię przed zniszczeniem przez rasę Xindich, T'Pol nadal jest oficerem naukowym. Żeby udać się w misję, musiała zrezygnować ze swojej pozycji w służbie Wolkańskiego Dowództwa; mimo nalegań Sovala, zdecydowała się towarzyszyć kapitanowi Archerowi, argumentując, że wciąż potrzebuje on jej pomocy. Po udanej misji Gwiezdna Flota oficjalnie zaoferowała jej stanowisko w swoich szeregach. W czasie krótkiego pobytu na rodzinnej planecie T'Pol dowiaduje się, że w odwecie za jej niesubordynację Najwyższe Dowództwo zmusiło jej matkę do odejścia na emeryturę. Koss oferuje protekcję swej wysoko postawionej rodziny dla T'Les, jeśli T'Pol zrealizuje swe zobowiązanie i poślubi go, jak to ustalono. Pomimo otwarcie zadeklarowanej niechęci do tego małżeństwa, a także więzi łączącej ją z komandorem Tuckerem, T'Pol wyraża w końcu zgodę, by jej matka mogła odzyskać stanowisko (odc. "Home"). Małżeństwo to zostaje rozwiązane w serii czwartej, po wydarzeniach związanych z odkryciem artefaktu Kir'Shara. Po śmierci T'Les w bombardowaniu nakazanym przez Najwyższe Dowództwo, Koss uznaje, że zniknął jedyny powód, dla którego T'Pol zgodziła się na ślub, i anuluje ich małżeństwo. T'Pol pozostaje na „Enterprise” aż do końca serii.

</doc>
<doc id="472007" url="https://pl.wikipedia.org/wiki?curid=472007" title="Biała (Rzeszów)">
Biała (Rzeszów)

Biała – południowa część Rzeszowa, dzielnica niestanowiąca jednostki pomocniczej gminy, dawna wieś. Wchodzi w skład Osiedla Biała, stanowiącego jednostkę podziału administracyjnego miasta. 
Od północy graniczy z Drabinianką, od wschodu z Zalesiem i Matysówką, od południa z Tyczynem, zaś od zachodu z Budziwojem. Biała rozciąga się nad rzeką Strug, zwaną w dawnych wiekach Białą lub Białką. Od samego Wisłoka oddzielają dzielnicę sąsiednie Drabinianka i Budziwój.
Biała jest siedzibą parafii Miłosierdzia Bożego, należącej do dekanatu Rzeszów Katedra, diecezji rzeszowskiej.
Ta malowniczo położona dzielnica (na wschód rozciąga się ściana wzniesień Pogórza Karpackiego, różnica poziomów wynosi ok. 100 m n.p.m.), przyciąga wciąż nowych mieszkańców.
Na terenie Białej, szczególnie jej wcześniej przyłączonej do Rzeszowa części, trwa w ostatnich latach intensywna rozbudowa miasta; oprócz rozbudowującej się tu od kilkunastu lat dzielnicy domów jednorodzinnych, zostało oddanych także sporo mieszkań przy zbiegu ulic Sikorskiego i Robotniczej, a w trakcie budowy znajdują się osiedla bloków mieszkalnych przy ul. Miłej, Strażackiej oraz przy al. Sikorskiego. Na terenie dzielnicy, przy granicy z Tyczynem znajduje się siedziba Miejskiego Przedsiębiorstwa Gospodarki Komunalnej w Rzeszowie. Na terenie dzielnicy funkcjonuje również Szkoła Podstawowa nr 9 oraz kilka ośrodków edukacji przedszkolnej.
Historia.
Wieś Biała sięga swymi początkami czasów Rusi Halicko-Włodzimierskiej. Pierwsza wzmianka o niej pochodzi z 14 marca 1368, kiedy na mocy przywileju Kazimierza Wielkiego w lasach królewskich „obok starej wsi Biała” ("prope villam antiquam [...] Byala") nad Białą (Strugiem) lokowany został na prawie magdeburskim Tyczyn. Biała wchodziła odtąd w skład włości tyczyńskiej, zaliczanej początkowo do ziemi sanockiej. W 1369 dobra tyczyńskie wykupił za 500 grzywien Otto z Pilczy. Z czasem pojawiła się dążność do przyłączenia tego terytorium do ziemi przemyskiej (do której wówczas należały pobliskie dobra rzeszowskie), co, po latach sporów, zostało ostatecznie uznane w XVI wieku. W rękach Pileckich Biała pozostawała do około 1585 roku. Od tego czasu stosunkowo często zmieniała właścicieli na skutek małżeństw, koligacji, transakcji sprzedaży i zapisów spadkowych.
Teren wsi, podobnie jak cała okolica, ulegał często najazdom obcych wojsk, zwłaszcza tatarskich i rozmaitym plagom i epidemiom, był jednak stosunkowo bogaty. Jeszcze w XVIII wieku wydobywano tu piaskowiec i gips, który ówcześni właściciele, Braniccy, spławiali Strugiem i Wisłokiem, a następnie Sanem i Wisłą. Tą samą drogą wędrowały stąd także inne towary, przede wszystkim: zboża, mąka, drewno i wyroby drzewne, miód i skóry. Jeszcze w okresie międzywojennym istniał w Białej młyn. W Białej istniał też od wielu wieków folwark (pierwsze wzmianki o nim pochodzą z 1598 roku) – aż do roku 1944, kiedy to został rozparcelowany.
Część dzielnicy (tereny na południe i wschód od ulic Strażackiej i Miłej) włączono w obręb Rzeszowa w roku 1977, administracyjnie przyporządkowując przyłączony teren do rady osiedla Drabinianka.
Z dniem 1 stycznia 2009 dzielnica powiększyła się o cały dotychczasowy obszar wsi Biała oraz utworzono odrębną radę osiedla dla tej dzielnicy.

</doc>
<doc id="472015" url="https://pl.wikipedia.org/wiki?curid=472015" title="Meijin – mistrz go">
Meijin – mistrz go

 – powieść noblisty Yasunariego Kawabaty, wydana w 1951 r. w odcinkach w magazynie literackim Shinchō, a następnie w 1954 r. w formie książkowej. Tematyka powieści porusza zagadnienia związane z grą go.
Treść.
"Meijin" jest półfikcyjną relacją z ostatniej gry, będącego w podeszłym wieku, mistrza go Shūsai Hon’inbō, którą rozegrał w 1938 r. przeciwko Minoru Kitani, który był wówczas graczem młodego pokolenia. Gra trwała z przerwami około sześć miesięcy. Kawabata opisał również otoczkę wokół gry, w tym zachowanie graczy. Zwracał przy tym szczególną uwagę na zmiany kulturowe, które zachodziły wówczas w Japonii i na walkę „starego” z „nowym”.

</doc>
<doc id="472017" url="https://pl.wikipedia.org/wiki?curid=472017" title="Feeder (wędkarstwo)">
Feeder (wędkarstwo)

Feeder – metoda stosowana w wędkarstwie. Polega na zastosowaniu koszyczka zanętowego i drgającej szczytówki. Zamiast drgającej szczytówki można zastosować specjalne bombki, które zawiesza się na żyłkę pomiędzy przelotkami wędziska. Po pociągnięciu przynęty przez rybę bombka unosi się lub opada. Można też stosować elektroniczny sygnalizator brań. Żyłkę wkłada się w specjalne miejsce, podczas brania sygnalizator wydaje dźwięk oraz świeci, niektóre posiadają kilkadziesiąt różnych tonów, a inne pamięć ostatniego brania. Sygnalizatorów tych używa się jednak zasadniczo przy połowie większych ryb karpiowatych, np. karpi. Dobrym sposobem na zapobiegnięciu splątywania się zestawu jest zastosowanie tzw. rurki antysplątaniowej. Wędkowanie feederowe wymaga odpowiedniego przygotowania i sprzętu .
Do tej metody wędkowanie wykorzystywane są specjalistyczne wędziska długości od 2,70 do 3,90 m w zależności od upodobań wędkującego.
Do połowów w wodach stojących wykorzystuje się wędziska o długości 3,6 do 3,9m i o ciężarze do 80g. Istotnym jest zaopatrzenie się w wymienne szczytówki o różnej twardości i ciężarze obciążenia, w zależności od występujących ryb.
Wędzisko feederowe a pickerowe.
Picker to wędka do połowów w wodach stojących przy użyciu lekkich sprężyn (szczególnie polecana na wody stojące) lub koszyków bez dociążenia. Zwykle górna granica c.w. pickerów to ok. 40 g, a długość do 3 m.
Feeder to wędka stosowana głównie na rzeki. Ciężar wyrzutu feedera zaczyna się od około 50 g, a dochodzi nawet do 200 g. Feedera można też użyć na wodzie stojącej w przypadku, gdy zależy nam na dużym dystansie rzutu. Długość tych wędek sięga do 4,2 m, rzadko więcej.

</doc>
<doc id="472019" url="https://pl.wikipedia.org/wiki?curid=472019" title="Picker">
Picker



</doc>
<doc id="472021" url="https://pl.wikipedia.org/wiki?curid=472021" title="Kocioł pod Rysami">
Kocioł pod Rysami

Kocioł pod Rysami (, , ) – kocioł polodowcowy leżący na poziomie ok. 1950–2300 m, utworzony u wylotu żlebu opadającego z wierzchołka Rysów na polską – północno-zachodnią stronę Tatr. Jest najwyższym piętrem Doliny Rybiego Potoku. Jego ograniczenie tworzą:
Piarżysty wał odchodzący od środkowej części Grzędy Rysów i dochodzący do Buli pod Rysami dzieli kocioł na dwie części. Wody lewej części kotła (patrząc od dołu) spływają pomiędzy płytami Buli pod Rysami a Żlebem Orłowskiego do najniższej części tego żlebu. Wody prawej części kotła (częściej jest to śnieg) są odprowadzane przez Żleb pod Rysami. Trudna do ustalenia, umowna granica między tym żlebem a kotłem biegnie mniej więcej po poziomicy 1950 m przez tzw. Kamień.
Przez Żleb pod Rysami i Kocioł pod Rysami prowadzi znakowany szlak turystyczny na Rysy.

</doc>
<doc id="472024" url="https://pl.wikipedia.org/wiki?curid=472024" title="Charles Tucker">
Charles Tucker

Charles „Trip” Tucker III – fikcyjna postać, bohater serialu z serii Star Trek, komandor. Jest on główny inżynierem na statku kosmicznym Enterprise NX-01. W jego rolę wcielił się Connor Trinneer.
Życiorys.
Charles Tucker urodził się w 2121 roku w mieście Panama City na Florydzie, jego ojcem był Charles Tucker II (a dziadkiem analogicznie Charles Tucker I), imienia matki nie znamy. Miał młodszą siostrę Elizabeth, która zginęła w czasie ataku Xindich na Florydę.
Pierwszy raz poznał Archera (wtedy komandora) mniej więcej 10 lat przed ukończeniem Enterprise (miał wtedy rangę porucznika), podczas testu statku eksperymentalnego "NX-Alpha".

</doc>
<doc id="472031" url="https://pl.wikipedia.org/wiki?curid=472031" title="Malcolm Reed">
Malcolm Reed

Porucznik Malcolm Reed – fikcyjna postać, bohater serialu . Pełni on tam rolę Oficera Uzbrojenia na statku kosmicznym USS Enterprise, grany przez Dominic Keating.
Życiorys.
Dzieciństwo.
Malcolm urodził się 2 września 2117 roku, jego rodzicami byli Stuart i Mary Reed. Malcolm ma też siostrę Madeline.
Pradziadek Reeda był także Oficerem Uzbrojenia, tylko że nie w Gwiezdnej Flocie, ale Royal Navy, na Ziemi. Jednak zmarł, gdy jego okręt uderzył w górę lodową. Malcolm darzył pradziadka wielkim uznaniem. Oprócz niego miał w rodzinie także kilka osób – weteranów Brytyjskiej Marynarki Wojennej.

</doc>
<doc id="472032" url="https://pl.wikipedia.org/wiki?curid=472032" title="Czarni Otmuchów">
Czarni Otmuchów

Czarni Otmuchów – piłkarski klub sportowy mający siedzibę w Otmuchowie. Obecnie występuje w klasie Okręgowej.
Największym sukcesem drużyny były występy w III lidze w sezonie 1993/94, 2013/2014.
Drużyna juniorów w 2008 roku awansowała do I ligi wojewódzkiej.
Od sezonu 2022 / 2023 powstała Gminna Akademia Piłkarska (GAP).

</doc>
<doc id="472033" url="https://pl.wikipedia.org/wiki?curid=472033" title="Arawis">
Arawis

Arawis Tarkiina ("Aravis Tarkheena") – fikcyjna postać z książki Koń i jego chłopiec z serii Opowieści z Narnii brytyjskiego pisarza fantasy C.S. Lewisa.
Jedyna córka Kidrasza Tarkaana, który ożenił się ponownie. Macocha usiłowała doprowadzić do zawarcia małżeństwa Arawis z o wiele starszym wezyrem Ahosztą Tarkaanem. Arawis ucieka z domu, chce popełnić samobójstwo. Ratuje ją mówiąca klacz narnijska Hwin. Arawis postanawia uciec z Kalormenu. W czasie ucieczki spotyka Szastę i razem z dwojgiem mówiących koni podążają do Narnii.
Perypetie związane z ucieczką z Kalormenu sprawiają, iż Arawis przechodzi metamorfozę. Przyznaje się do popełnionych przez siebie błędów. Po kilku latach Arawis Tarkiina wychodzi za mąż za Szastę (króla Kora), tym samym zostając królową Archenlandii. Razem mają syna, Rama Wielkiego.

</doc>
<doc id="472040" url="https://pl.wikipedia.org/wiki?curid=472040" title="Phlox (Star Trek)">
Phlox (Star Trek)

Doktor Phlox - fikcyjna postać, bohater serialu . Jest przedstawicielem rasy Denobulan, na statku Enterprise pełni rolę pokładowego lekarza. Gra go John Billingsley

</doc>
<doc id="472048" url="https://pl.wikipedia.org/wiki?curid=472048" title="Hoshi Sato">
Hoshi Sato

Chorąży Hoshi Sato – fikcyjna postać, bohaterka serialu . Pełni role tłumacza i łącznościowca. Gra ją południowokoreańska aktorka – Linda Park.
Życiorys.
Przed służba na Enterprise.
W 2149 Hoshi Sato skończyła studia Exo-lingistyczne jako druga na roku. Po czym wstąpiła do Gwiezdnej Floty. Jednak już po dwóch miesiącach wysłano ją w stan zawieszenia, gdyż między nią a jej przełożonym doszło do bójki (miała czarny pas w Aikido). Po tym incydencie wyjechała do Brazylii i tam, wykładała na Uniwersytecie. 
Służba na Enterprise.
Na początku kwietnia 2151 roku została przydzielona do załogi NX-01 Enterprise, miała tam pełnić rolę tłumacza oraz łącznościowca. Głównym impulsem do jej przydziału były duże zdolności językowe, które były niezbędne do nauki Klingońskiego, by porozumieć się z Klaangiem – Klingonem, którego Enterprise miał zawieźć na rodzimą planetę – Kronosa.

</doc>
<doc id="472054" url="https://pl.wikipedia.org/wiki?curid=472054" title="Travis Mayweather">
Travis Mayweather

Chorąży Travis Mayweather – fikcyjna postać, jeden z głównych bohaterów serialu . Gra go Anthony Montgomery.

</doc>
<doc id="472056" url="https://pl.wikipedia.org/wiki?curid=472056" title="Władcy Bhutanu">
Władcy Bhutanu

Zarys dziejów.
Bhutan został założony około 1640 przez buddyjskiego duchownego, Ngałanga Namgjala. Po jego śmierci w 1651 ustalono, że kraj będzie rządzony na zasadzie tzw. "podwójnego systemu rządów", jak mówił Namgjal. Polegało to na tym, że krajem rządziły dwie osoby: przywódca polityczny ("Druk Desi") i religijny ("Dże Khenpo"). 
W praktyce jednak było tak, że to "Druk desi" sprawował rzeczywistą władzę a "Dże Khenpo" tylko "był". Dlatego też poniżej umieszczono tylko listę "Druk desi", ponieważ lista "Je Khenpo" w artykule "Władcy Bhutanu" byłaby zbędna. 
W 1850 został intronizowany druk desi Dzigme Norbu, który uznał miasto Thimphu za swą siedzibę; nie zgodziła się z tym pewna grupa ludzi, która w 1851 intronizowała „swojego” druk desi, Czagpa Sangje, z siedzibą w Punakʽa. Rok później, w 1852 sytuacja została opanowana przez Damczo Lhundrupa, który został intronizowany jako jeden, właściwy druk desi. Jednak po jego śmierci w 1856 znów kraj podzielił się i jednocześnie intronizowano dwóch druk desi: Kunga Palden z siedzibą w Punakʽa i Szeraba Tharczina z siedzibą w Thimphu. W 1861 zostali oni obaleni obydwaj, a intronizowany został Phuntsho Namgjal. Sytuacja więcej nie powtarzała się. 
Choley Jeshe Ngodup, ostatni "druk desi" Bhutanu, został obalony w 1905. Następnie Bhutan pozostawał przez dwa lata bez władcy. W 1907 urządzono wśród bhutańskiej ludności głosowanie za nowym władcą. Zwyciężył Ugyen Wangchuck, który był też popierany przez Brytyjczyków. Przyjął on tytuł "druk gyalpo" (w języku dzongkha "król smok") i został pierwszym królem Bhutanu. Ustanowiono wtedy system dziedziczny, tj. królem zostawało się w kolejności "ojciec-syn". 

</doc>
<doc id="472057" url="https://pl.wikipedia.org/wiki?curid=472057" title="Ramstein Air Base">
Ramstein Air Base

Ramstein Air Base – największa amerykańska baza lotnicza w Europie, siedziba United States Air Forces in Europe (USAFE, "Dowództwo Amerykańskich Sił Powietrznych w Europie"), jednocześnie jedna z największych instalacji NATO. Położona jest koło miasta Ramstein-Miesenbach w zachodnich Niemczech.
28 sierpnia 1988 roku doszło w Ramstein do jednej z największych katastrof w historii pokazów lotniczych. Podczas pokazów "Flugtag ’88" doszło do wypadku – trzy samoloty Aermacchi M.B.339 z włoskiej grupy Frecce Tricolori wykonującej ewolucje zderzyły się i spadły na tłum widzów. Zginęło 70 osób (67 na ziemi i trzech pilotów), w tym żony i dzieci wielu pilotów. Od tego czasu zostały zaostrzone przepisy dotyczące organizowania pokazów lotniczych (przede wszystkim zrezygnowano z ewolucji odbywających się nad głowami widzów).
8 września 2010 roku na terenie bazy odsłonięto pomnik (w postaci drzewka dębu) i tablicę pamiątkową poświęcone gen. Andrzejowi Błasikowi, który zginął w katastrofie polskiego Tu-154 w Smoleńsku; odsłonięcia pomnika dokonał dowódca Sojuszniczego Połączonego Dowództwa Powietrznego w Bazie Ramstein (Allied Air Command Ramstein) gen. Roger A. Brady.

</doc>
<doc id="472065" url="https://pl.wikipedia.org/wiki?curid=472065" title="USS Nevada (BB-36)">
USS Nevada (BB-36)

USS Nevada (BB-36) – pancernik typu "Nevada" Marynarki Wojennej USA z okresu I i II wojny światowej. Bliźniaczą jednostką był pancernik USS "Oklahoma" (w praktyce oba okręty technicznie różniły się od siebie – m.in. napędem, rodzajem płyt pancernych, szczegółami w konstrukcji ochrony przeciwtorpedowej itp. – nawet po przebudowie). 
Stępkę pod okręt położono 4 listopada 1912 roku, wodowanie odbyło się 11 lipca 1914 roku. Matką chrzestną była 11-letnia Eleanor Anne Seibert. Okręt oddano do służby 11 marca 1916 r.
W latach 1927–1929 okręt został całkowicie przebudowany. Wymieniono między innymi kotły, turbiny, przekładnie, śruby, armaty, system kierowania ogniem, wzmocniono opancerzenie pionowe i poziome, dodano zbiorniki wypornościowe i dodatkowe grodzie przeciwtorpedowe, zmieniono architekturę nadbudówek i poprawiono social. Po przebudowie USS „Nevada” operował głównie na Pacyfiku.
Podczas japońskiego ataku na Pearl Harbor 7 grudnia 1941 r. USS „Nevada” znajdował się na końcu tzw. Battleship Row (Kotwicowiska Pancerników), tuż za rufą USS „Arizona”. Położenie to było bardzo niefortunne, ze względu na wystawienie kadłuba na ataki torpedowe od lewej burty oraz na fakt, że na „Arizonie” wkrótce wybuchł magazyn ładunków miotających wieży nr 2, co mogło doprowadzić do zagłady także stojący z tyłu USS „Nevada”. W związku z tym okręt odcumowano i poprowadzono w kierunku kanału wyjściowego. Podczas tej operacji pancernik został uszkodzony przez płonące paliwo z rozbitego USS „Arizona”, a ponadto otrzymał trafienie torpedą, ciężką bombą o masie 800 kg (to trafienie jest kwestią sporną i nie znajduje potwierdzenia w raportach japońskich oraz części raportów amerykańskich; według nowszych analiz zniszczenia uznane za skutki wybuchu bomby 800 kg spowodowała jedna z bomb 250 kg) oraz 5- bezpośrednio i 10- pośrednio bombami o masie 250 kg. W rewanżu załoga USS „Nevada” mogła poszczycić się pewnym zestrzeleniem pięciu samolotów wroga i trzech dalszych prawdopodobnie. Uszkodzenia okrętu były niewielkie i kontynuowano rejs w kierunku wyjścia z portu. Jednak obawy przed atakiem japońskich okrętów podwodnych rzekomo patrolujących wybrzeże wokół Pearl Harbor spowodowały panikę w dowództwie i wydano rozkaz zakazujący jakiemukolwiek okrętowi opuszczania bazy. Ponadto obawiano się, że lekko przegłębiony na dziób pancernik „Nevada” stanie się celem kolejnych ataków i może zablokować płytki kanał wyjściowy. W związku z tym przy pomocy holowników przeprowadzono okręt w kierunku plaży Hospital Point, gdzie osadzono go dziobem na mieliźnie.
Okręt został w latach 1942–43 wyremontowany i przebudowany według doświadczeń wyniesionych z Pearl Harbor. Wziął udział w lądowaniu wojsk alianckich w Normandii. Następnie brał udział w operacjach desantowych na Okinawie i Iwo Jimie.
Po zakończeniu wojny okręt posłużył do testów broni jądrowej w lipcu 1946 roku na atolu Bikini w ramach „Operacji Crossroads”. Pancernik bez większych szkód przetrwał dwa wybuchy (powietrzny i podwodny). Broń jądrowa okazała się nieskuteczna do walki z pancernikami – pancerz USS „Nevada” pozostał nietknięty, a dzięki systemowi nadciśnieniowych filtrów, opad radioaktywny nie przeniknął do wnętrza okrętu. Niedługo potem, 29 sierpnia 1946 roku okręt został wycofany ze służby i stał się okrętem-celem. Pomimo wielu trafień bombami i rakietami przeciwokrętowymi Tiny Tim zrzuconymi z samolotów lotnictwa morskiego, Nevada utrzymał się na powierzchni praktycznie bez szwanku. Dalsze bombardowania, tym razem potężnymi pociskami APC Mk-8 kalibru 406 mm (masa 1225 kg) i 152 mm wystrzelonymi z pancernika „Iowa” oraz dwóch krążowników także nie przyniosły efektów. USS Nevada miał tylko niewielki przechył na burtę i pożar na pokładzie głównym. Był to kolejny praktyczny dowód na to, jak bardzo udana i solidna była konstrukcja tego pancernika. Ostatecznie okręt zatonął 31 lipca 1948 roku w wyniku ćwiczebnych ataków torpedowych na Hawajach.
11 maja 2020 roku wrak „Nevady” został odnaleziony ok. 65 mil morskich (ok. 120 km) na południowy zachód od Pearl Harbor.
Dane techniczne.
Napęd.
Napęd 1941:
Zobacz też.
Lista okrętów noszących nazwę USS Nevada.

</doc>
<doc id="472067" url="https://pl.wikipedia.org/wiki?curid=472067" title="Ishigokoro">
Ishigokoro

Ishigokoro (Serce Kamienia) – metoda opracowana przez Yasudę Yasutoshi mająca na celu poszerzenie form pracy z dziećmi, osobami w podeszłym wieku, upośledzonymi i niepełnosprawnymi, poprzez popularyzację Atari-go.
Metoda została opracowana na początku lat 90. przez zawodowego gracza Go Yasudę Yasutoshi. 
W opinii Yasutoshi granie w Atari-go jako interaktywną i bardzo prostą grę, pozwala na wielowymiarowy kontakt i rozwój zarówno intelektualny jak i emocjonalny wszystkich - tak uczestników jak i instruktorów.
W Polsce tę metodę stosował Jan Lubos w szkołach i przedszkolach w Wodzisławiu Śląskim.

</doc>
<doc id="472076" url="https://pl.wikipedia.org/wiki?curid=472076" title="Radio Rodło Bytom">
Radio Rodło Bytom



</doc>
<doc id="472083" url="https://pl.wikipedia.org/wiki?curid=472083" title="Conchita Martínez Granados">
Conchita Martínez Granados

Conchita Martínez Granados (ur. 20 stycznia 1976 w Barcelonie) – hiszpańska tenisistka.
Posiada status profesjonalny, ale na razie odnotowała tylko sukcesy w rozgrywkach z cyklu ITF. Jest tenisistką praworęczną z oburęcznym Bekhendem. Ma 171 cm wzrostu, waży 60 kg.
Nie posiada szczególnych osiągnięć w turniejach wielkoszlemowych. Podczas swojego debiutu w Australian Open w 1999 roku grała tylko w pierwszej rundzie. Podobnie było w większości jej dotychczasowych startów. Trzykrotnie awansowała do drugiej rundy: we French Open 2002, Wimbledonie 2003 i Australian Open 2006. Najwyżej w singlu sklasyfikowana na 66 miejscu (5 maja 2003).
Trenerem Conchity jest Albert Molina. Gra w tenisa od momentu, gdy skończyła 10 lat. Lubi grać na kortach ziemnych, a jej najmocniejszym uderzeniem jest Forhend. Ojciec, Salvador Martínez, jest inżynierem, a matka, Conchita Granados, gospodynią domową. Ma siostrę Sandrę Martínez, która studiuje psychoterapię. Mieszka w Barcelonie.

</doc>
<doc id="472084" url="https://pl.wikipedia.org/wiki?curid=472084" title="Peter Zonta">
Peter Zonta



</doc>
<doc id="472085" url="https://pl.wikipedia.org/wiki?curid=472085" title="Flaga wspólnoty autonomicznej Madrytu">
Flaga wspólnoty autonomicznej Madrytu

Flaga wspólnoty autonomicznej Madrytu – symbolizuje:
Przyjęta 23 grudnia 1983 roku. Posiada proporcje 7:11.

</doc>
<doc id="472087" url="https://pl.wikipedia.org/wiki?curid=472087" title="Źródło Marii (potok)">
Źródło Marii (potok)

Źródło Marii - to niewielki potok w Gdyni, w dzielnicy Wielki Kack, biorący źródło w pobliżu kapliczki o tej samej nazwie - Źródło Marii.
Potok Źródło Marii po wypłynięciu z Lasów Oliwskich biegnie w kierunku zabudowanej części dzielnicy Wielki Kack, lecz zanim do niej dopłynie, przepływa pod linią kolejową Gdynia - Kościerzyna, a niecałe ½ km dalej, kolejno pod ulicą także noszącą nazwę Źródło Marii i obwodnicą Trójmiasta. Następnie przecina zamieszkany fragment Wielkiego Kacka na dwie części - wschodnią i zachodnią, które są połączone tylko dwoma mostami - na ulicy Ornej oraz znów na ulicy Źródło Marii. Po przepłynięciu pod ulicą Chwaszczyńską (droga wojewódzka nr 474), a tym samym minięciu granicy dzielnic Wielki Kack i Karwiny przepływa pod ulicą Zofii Nałkowskiej, po raz drugi pod linią kolejową Gdynia-Kościerzyna i wpływa na teren Trójmiejskiego Parku Krajobrazowego. Tam zaś przepływa przez Krykulec i w rezerwacie przyrody Kacze Łęgi uchodzi do rzeki Kaczej.

</doc>
<doc id="472089" url="https://pl.wikipedia.org/wiki?curid=472089" title="Jan Kola">
Jan Kola



</doc>
<doc id="472094" url="https://pl.wikipedia.org/wiki?curid=472094" title="USS Oklahoma (BB-37)">
USS Oklahoma (BB-37)

USS Oklahoma (BB-37) – pancernik typu "Nevada" amerykańskiej marynarki wojennej z okresu I i II wojny światowej. Bliźniaczą jednostką był pancernik USS „Nevada” (oba okręty różniły się od siebie napędem, nawet po przebudowie – „Nevada” miał nowoczesne kotły, turbiny i przekładnie, a „Oklahoma” napędzany był przestarzałą maszyną parową VTE). 
Stępkę pod okręt położono 26 października 1912 roku, wodowanie odbyło się 23 marca 1914 roku. Okręt oddano do służby 2 maja 1916 r.
USS „Oklahoma” był ostatnim pancernikiem floty USA wyposażonym w maszyny parowo-tłokowe VTE. W latach 1927-1929 okręt został całkowicie przebudowany. Wymieniono między innymi kotły, śruby, armaty, system kierowania ogniem, wzmocniono opancerzenie pionowe i poziome, dodano zbiorniki wypornościowe i dodatkowe grodzie przeciwtorpedowe i zmieniono architekturę nadbudówek. Po przebudowie USS „Oklahoma” operował głównie na Pacyfiku.
Podczas ataku japońskiego na Pearl Harbor 7 grudnia 1941 r. USS „Oklahoma” został trafiony dziewięcioma torpedami w lewą burtę ok. godziny 8.10 (w tym samym mniej więcej czasie eksplodował pancernik USS „Arizona”), przy czym pierwsze pięć torped uderzyło w czasie krótszym niż minuta i 10 sekund. Kolejna, dziesiąta torpeda przeszła pod dnem i detonowała w zetknięciu z nabrzeżem. Podmuch eksplozji nieznacznie uszkodził fragment prawej burty „Oklahomy”. Na skutek bezpośredniego, bardzo szybkiego uderzenia 9 torped w jedną burtę, nieprzygotowany do walki okręt (status Z) przewrócił się do góry dnem, grzebiąc w swoim wnętrzu 400 osób z załogi liczącej ponad 1300 ludzi. Przyczyną zatonięcia był fakt, że wszystko wydarzyło się zbyt szybko. Pomimo doskonałego podziału grodziami i skutecznego systemu ochrony przeciwtorpedowej, po niemal jednoczesnym uderzeniu pierwszych pięciu torped nie było czasu na szybkie kontrbalastowanie i kolejne torpedy uderzały już w górne partie burty, gdzie woda mogła rozlewać się o wiele swobodniej poprzez włazy, rury komunikacyjne i przewody wentylacyjne. Po ataku na Pearl Harbor przedstawiciele BuShips orzekli, że winy za zatonięcie okrętu nie ponosi jego konstrukcja, a zaskoczenie i zbyt szybkie uderzenia kolejnych torped.
USS „Oklahoma” została podniesiona z dna w 1943 roku, ale ze względu na wielkość szkód, przestarzały napęd oraz na fakt, że przewaga w pancernikach floty USA nad Japońską Cesarską Flotą była już wówczas przytłaczająca, zrezygnowano z remontu. Kadłub sprzedano po zakończeniu wojny na złom. Nieszczelny kadłub zerwał się jednak z holu i zatonął w sztormie po drodze do San Francisco.

</doc>
<doc id="472098" url="https://pl.wikipedia.org/wiki?curid=472098" title="Ana Guevara">
Ana Guevara

Ana Guevara, właśc. Ana Gabriela Guevara Espinoza (ur. 4 marca 1977 w Nogales) – meksykańska lekkoatletka,
specjalizująca się w biegu na 400 metrów.
W 1999 roku zwyciężyła w biegu na 400 metrów na Igrzyskach Panamerykańskich w Winnipeg. Zwyciężała w tych zawodach trzykrotnie.
Na olimpiadzie w Sydney w 2000 roku przybiegła na piątym miejscu. 27 sierpnia 2003 roku w Paryżu poprawiła swój rekord życiowy, przebiegając dystans 400 metrów w czasie 48.89 sekund. W 2001 roku zdobyła brązowy medal na mistrzostwach świata w lekkoatletyce w Edmonton. W 2002 i 2003 roku wygrała cykl Golden League, a także zwyciężyła w 30 kolejnych biegach. Na igrzyskach w Atenach w 2004 roku zdobyła srebrny medal. W 2005 roku zdobyła brązowy medal na mistrzostwach świata w lekkoatletyce w Helsinkach. W biegach sztafetowych nie odnosiła tak spektakularnych sukcesów, głównie z powodu niskiego poziomu biegów sprinterskich wśród Meksykanek. Jej największymi sukcesami w tej konkurencji były trzy finały Igrzysk Panamerykańskich (7 w 1999, 4 w 2003, oraz 2 wraz z Marią Teresą Ruguerio, Gabrielą Mediną i Zudikey Rodriguez w 2007). Zajęła również 8. miejsce w finale mistrzostw świata w 2007 roku, ze sztafetą 4 × 400 metrów (skład Medina, Rodriguez, Vella). W styczniu 2008 zrezygnowała z wyczynowego uprawiania sportu. W 2009 zajęła się polityką. Została członkinią partii PRD i obecnie, od 2012 roku, jest senatorem w meksykańskim parlamencie.

</doc>
<doc id="472099" url="https://pl.wikipedia.org/wiki?curid=472099" title="Yach Film 2004">
Yach Film 2004

13. Festiwal Polskich Wideoklipów Yach Film 2004 – festiwal odbyła się w dniach 7-9 października 2004. Gala wręczenia nagród odbyła się w Centrum św. Jana w Gdańsku. Retransmisja gali odbyła się na antenie stacji telewizyjnej TVP1 i TV Polonia.
Grand Prix.
Opracowano na podstawie materiału źródłowego.
Reżyseria.
Opracowano na podstawie materiału źródłowego.
Scenariusz.
Opracowano na podstawie materiału źródłowego.
Montaż.
Opracowano na podstawie materiału źródłowego.
Zdjęcia.
Opracowano na podstawie materiału źródłowego.
Plastyczna aranżacja przestrzeni.
Opracowano na podstawie materiału źródłowego.
Animacja.
Opracowano na podstawie materiału źródłowego.
Kreacja aktorska.
Opracowano na podstawie materiału źródłowego.
Inna Energia.
Opracowano na podstawie materiału źródłowego.
Cytryna (najbardziej obciachowy klip).
Opracowano na podstawie materiału źródłowego.
Yach Publiczności.
Opracowano na podstawie materiału źródłowego.
Drewniany Yach.
Opracowano na podstawie materiału źródłowego.

</doc>
<doc id="472101" url="https://pl.wikipedia.org/wiki?curid=472101" title="Jan Koła (hetman polny)">
Jan Koła (hetman polny)

Jan Kola z Dalejowa herbu Junosza (zm. 1543) – hetman polny koronny od 1529, kasztelan halicki, starosta kamionacki.
Życiorys.
Jego ojcem był Paweł Koła (syn Jana Starszego Koli), podkomorzy halicki i kasztelan halicki oraz wojewoda podolski.
Brał udział w wojnie mołdawskiej w 1506. W roku 1513 został podkomorzym, a w 1520 kasztelanem halickim. W 1529 został dowódcą obrony potocznej. Był pierwszym dowódcą tej formacji, którego tytułowano hetmanem polnym (łac. "capitaneus campestris"). Już jako hetman odparł najazd hospodara mołdawskiego Piotra Raresza na Pokucie.
31 grudnia 1530 poniósł jednak porażkę w bitwie pod Chocimiem. W 1534 odrzucił zagony czambułów tatarskich atakujące Wołyń. W 1539 przekazał buławę polną koronną swojemu zięciowi Mikołajowi Sieniawskiemu.

</doc>
<doc id="472102" url="https://pl.wikipedia.org/wiki?curid=472102" title="Sylvain Freiholz">
Sylvain Freiholz

Sylvain Freiholz (ur. 23 listopada 1974 w Le Brassus) – szwajcarski skoczek narciarski, reprezentant klubu SC Le Brassus, brązowy medalista mistrzostw świata.
W Pucharze Świata zadebiutował 2 grudnia 1990 podczas konkursu w Lake Placid. 9 grudnia 1990 w Thunder Bay zajął 5. miejsce i właśnie wtedy zdobył pierwsze w karierze punkty. 31 grudnia podczas pierwszego konkursu Turnieju Czterech Skoczni w Oberstdorfie szóste miejsce. 6 stycznia 1991 w Bischofshofen zajął siódme miejsce. 14 grudnia 1991 w Sapporo zajął piąte miejsce, a dzień później miejsce siódme. Najwyższe miejsce w karierze w zawodach Pucharu Świata zajął 19 grudnia 1993 w Engelbergu, kiedy był drugi. Było to zarazem jedyne w karierze Freiholza podium w zawodach PŚ.
Swój rekord życiowy wynoszący 196 m ustanowił w Planicy w 1999.
Skoki narciarskie uprawia również jego syn, Néo.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix w skokach narciarskich.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)
Puchar Kontynentalny.
Pierwsze punkty w zawodach Pucharu Kontynentalnego zdobył w sezonie 1991/1992. W sezonie 1998/1999 zajął najwyższe w karierze, 50. miejsce w końcowej klasyfikacji tego cyklu. Po raz ostatni wystartował 5 lutego 2003 w Willingen, gdzie po skokach na 128 i 118,5 m zajął 28. miejsce.

</doc>
<doc id="472104" url="https://pl.wikipedia.org/wiki?curid=472104" title="Kerry Reid">
Kerry Reid

Kerry Ann Reid z domu Melville (ur. 7 sierpnia 1947 w Mosman) – australijska tenisistka, zwyciężczyni turniejów wielkoszlemowych, zdobywczyni Pucharu Federacji w 1968 roku.
Karierę zawodową zakończyła w 1979 roku. W grze pojedynczej wygrywała m.in. South Australian Open w 1978 roku, Australian Open rok wcześniej, 1973 – Tucson, 1972 – Detroit, 1971 – Dutch Open, Manchester i wiele innych. W grze podwójnej także osiągała tytuły podczas Australian Open (w 1968 roku oraz w grudniu 1977 roku), a także na Wimbledonie (w 1978 roku).
Triumfowała w deblowych turniejach wielkoszlemowych, m.in. w Wimbledonie i Australian Open.

</doc>
<doc id="472108" url="https://pl.wikipedia.org/wiki?curid=472108" title="Tuscaloosa (ujednoznacznienie)">
Tuscaloosa (ujednoznacznienie)



</doc>
<doc id="472110" url="https://pl.wikipedia.org/wiki?curid=472110" title="Flaga Nawarry">
Flaga Nawarry

Flaga Nawarry - W centrum flagi jest herb Nawarry ustanowiony w XIII wieku. Tarczę herbową zwieńcza korona królewska.
Przyjęta 10 sierpnia 1982 roku. Proporcje 2:3.

</doc>
<doc id="472112" url="https://pl.wikipedia.org/wiki?curid=472112" title="Pecaric">
Pecaric



</doc>
<doc id="472115" url="https://pl.wikipedia.org/wiki?curid=472115" title="Dianne Balestrat">
Dianne Balestrat

Dianne Fromholtz Balestrat (ur. 10 sierpnia 1956 w Albury) – australijska tenisistka.
Tenisistka leworęczna. Ma 165 cm wzrostu, waży 59 kg. Największym sukcesem zawodniczki w turniejach wielkoszlemowych jest finał styczniowego Australian Open w 1977 w grze pojedynczej i zwycięstwo w zawodach gry podwójnej.
Grę w tenisa rozpoczęła w wieku dziesięciu lat. Poślubiła francuskiego biznesmena Claude’a Balestarta w 1983 roku. Małżeństwo posiada własną farmę w Australii. Lubi jeździć konno i na rowerze. Jej ojciec jest inżynierem elektrykiem. Opuściła szkołę w wieku 16 lat na rzecz startów w zawodowych turniejach tenisowych. Mieszka w Sydney.

</doc>
<doc id="472117" url="https://pl.wikipedia.org/wiki?curid=472117" title="Juszka">
Juszka

Juszka – rzeka biorąca początek w okolicach Godzięcina, dopływ Jezierzycy w pobliżu Krzelowa o długości 30,62 km. Przepływa przez Wołów i następnie wpływa na teren Parku Krajobrazowego Dolina Jezierzycy.

</doc>
<doc id="472121" url="https://pl.wikipedia.org/wiki?curid=472121" title="Mikołaj Sieniawski (1520–1584)">
Mikołaj Sieniawski (1520–1584)

Mikołaj Sieniawski herbu Leliwa (ur. 1520, zm. 1584) – hetman polny koronny w latach 1562–1564 i 1575-1576, rotmistrz jazdy obrony potocznej w latach 1547–1574, kasztelan kamieniecki w latach 1576–1584, starosta stryjski.
Życiorys.
Syn Mikołaja Sieniawskiego, hetmana wielkiego koronnego, i Katarzyny Kolanki.
Wychował się na dworze podkanclerzego koronnego biskupa krakowskiego Piotra Tomickiego. Brał udział w wielu wojnach z Turkami i Tatarami. W latach (1527–1552) rotmistrz jazdy na Podolu, później w latach 1564 i 1566 na Litwie. W roku 1552 brał udział w wyprawie do Mołdawii, która wprowadziła na tron hospodarski stronnika Polski Aleksandra Lupuşneanu, który uznał się za lennika Rzeczypospolitej. W 1555 podjął służbę w wojsku księcia pruskiego Albrechta Hohenzollerna. W latach 1562–1566 brał udział w wojnie z Moskwą. 21 czerwca 1567 otrzymał zezwolenie królewskie na wykupienie starostwa stryjskiego z wyłączeniem miasta Doliny z rąk żony wojewody kijowskiego ks. Konstantego Wasyla Ostrogskiego Zofii Tarnowskiej. Od roku 1569 pełnił faktycznie funkcję hetmana polnego koronnego (jako łac. "„Campiductor Russiae”)." W roku 1572 wyprawił się do Mołdawii, by bronić hospodara Bohdana Lupuşneanu (syna Aleksandra) przed Iwonią, pretendentem do tronu popieranym przez Turcję. W roku 1576 został kasztelanem kamienieckim. Bronił kresów południowo-wschodnich przed zagonami czambułów tatarskich. W 1580 wziął udział w kampanii wielkołuckiej króla Stefana Batorego, gdzie odznaczył się przy zdobywaniu twierdzy. W 1581 posiłkował wojska litewskie pod Pskowem. W roku 1582 na rozkaz króla ściął we Lwowie obalonego hospodara mołdawskiego Janku Sasa.

</doc>
<doc id="472123" url="https://pl.wikipedia.org/wiki?curid=472123" title="Sky Europe">
Sky Europe



</doc>
<doc id="472126" url="https://pl.wikipedia.org/wiki?curid=472126" title="SkyEurope">
SkyEurope



</doc>
<doc id="472129" url="https://pl.wikipedia.org/wiki?curid=472129" title="Parafia Trójcy Przenajświętszej i św. Leopolda w Rzezawie">
Parafia Trójcy Przenajświętszej i św. Leopolda w Rzezawie

Parafia Trójcy Przenajświętszej i św. Leopolda w Rzezawie – parafia rzymskokatolicka w dekanacie Bochnia-Wschód w diecezji tarnowskiej.
W skład terytorium parafii wchodzą miejscowości Rzezawa, Jodłówka, Grądy oraz część Jasienia i Krzeczowa.
Historia.
Początkowo parafia miała zostać utworzona w sąsiednim Borku. Mówi o tym dokument króla Kazimierza Wielkiego z 10 lutego 1350. Z nieznanych bliżej powodów parafię erygowano 26 maja tegoż roku w Rzezawie. O zmianie lokalizacji mówią dwie legendy "Siwa klacz w Borku" i "Wzniesienie Pacynkowa".
Pierwszy drewniany kościół został spalony w czasie najazdu Kozaków. Potem ks. Wawrzyniec Ubiński zbudował tymczasową kaplicę. Budowę nowego kościoła pw. Wszystkich Świętych rozpoczął ks. Florian Tchórzewski, a zakończył w 1687 ks. Kazimierz Górnicki. Świątynia była kilkakrotnie palona w XVII i XVIII w. Tak przetrwała do XIX wieku, kiedy znowu uległa zniszczeniu.
Kamień węgielny pod obecny murowany kościół położono 24 września 1848. Budowa nowej świątyni prowadzona była z fundacji Leopolda Henryka Bondy, Edwarda Somolaka i Józefa Milewskiego, właścicieli miejscowych dóbr i parafian. Były już ściany, dach oraz wieża, brakowało tylko sklepienia. Zrobiono je za ks. Filipa Kijasa w 1848. Nowy kościół nosił tytuł św. Leopolda, na cześć austriackiego fundatora o takim właśnie imieniu. Świątynię poświęcono w 1851, a w 1854 konsekrował ją bp Józef Pukalski.
W 1902 kościół odrestaurowano i odmalowano. W roku 1909 w parafii została założona ochronka i przybyły siostry służebniczki starowiejskie. W 1913 za ks. Józefa Padykuły zrobiono posadzkę. Kupiono również dzwony, które podczas I wojny światowej zostały zabrane przez Austriaków. Pozostał tylko jeden, do którego dokupiono kolejne. Podczas II wojny światowej wszystkie dzwony skradli Niemcy. Obecne pochodzą z roku 1947. Ks. Padykuła zrobił również ogrodzenie z pięcioma kapliczkami oraz wybudował plebanię.

</doc>
<doc id="472131" url="https://pl.wikipedia.org/wiki?curid=472131" title="Flaga Murcji">
Flaga Murcji

Flaga Murcji, autonomicznego regionu Hiszpanii, ma kształt prostokątu o proporcjach 2:3. Na purpurowym tle w lewym górnym rogu znajdują się cztery złote zamki, a w prawym dolnym rogu siedem złotych koron.
Obowiązuje od 9 czerwca 1982 roku.
Zamki odnoszą się do położenia dawnego Królestwa Murcji, usytuowanego między Królestwem Aragonii i Królestwem Kastylii, muzułmańską Grenadą i Morzem Śródziemnym.
Siedem koron symbolizuje sukcesywnie nadawane Murcji przywileje królewskie. Pięć pierwszych koron pochodzi od króla Alfonsa X, na mocy przywileju wydanego 14 maja 1281, który przyznawał Murcji własny sztandar i pieczęć magistracką. Szósta korona pochodzi od Piotra I Okrutnego, została nadana 4 maja 1361, w podziękowaniu za wsparcie w staraniach o tron. Siódma została przyznana przez Filipa V 16 września 1709 za poparcie, jakie otrzymał od Murcji w czasie wojny o sukcesję z Arcyksięciem Karolem.

</doc>
<doc id="472134" url="https://pl.wikipedia.org/wiki?curid=472134" title="Mima Jaušovec">
Mima Jaušovec

Mima Jaušovec (ur. 20 lipca 1956 w Mariborze) – jugosłowiańska tenisistka.
Życiorys.
Kariera zawodowa tenisistki przypadała na lata 1975–1988. W tym czasie zawodniczka wygrała pięć tytułów singlowych i sześć deblowych z cyklu rozgrywek WTA Tour. Wygrała French Open 1977 oraz była w finale French Open 1978 i French Open 1983. Dwukrotnie w ćwierćfinale (1981) French Open i Wimbledonu. Ostatni swój występ, w 1988 roku w Australian Open zakończyła na pierwszej rundzie. W parze z Virginią Ruzici wygrała zawody niemieckie, włoskie i francuski turniej wielkoszlemowy oraz dotarła do finału Wimbledonu 1978.
Złota medalistka zawodów tenisowych podczas Igrzysk Śródziemnomorskich 1979 zarówno w grze pojedynczej, jak i podwójnej w parze z Renatą Šašak.
Czterokrotnie zostawała sportsmenką roku w Słowenii (1975–1977, 1980).
Mieszka w Mariborze, mieście, w którym się urodziła.
Wyniki w turniejach wielkoszlemowych.
NH = turniej się nie odbył.
A = zawodniczka nie brała udziału w imprezie.
Bilans = stosunek wygranych turniejów, do wszystkich startów

</doc>
<doc id="472136" url="https://pl.wikipedia.org/wiki?curid=472136" title="Dzielnik napięcia">
Dzielnik napięcia

Dzielnik napięcia – czwórnik, który zapewnia uzyskanie określonego stosunku pomiędzy napięciem wejściowym a wyjściowym. Dzielniki napięć buduje się z elementów pasywnych (np. rezystory, kondensatory lub cewki).
Stosunek napięcia wyjściowego formula_1 do wejściowego formula_2 dzielnika napięcia oznaczamy formula_3
Dzielnik napięcia rezystancyjny.
Napięcie wyjściowe nieobciążonego dzielnika zasilanego jest zawsze mniejsze od napięcia zasilania i zależy tylko od stosunku wartości użytych oporników oraz wartości napięcia wejściowego
Wynika to z faktu, że natężenie prądu elektrycznego płynącego przez nieobciążony dzielnik napięcia ma wartość taką samą dla obu elementów
natomiast spadek napięcia na oporniku formula_7 wynosi
Wyprowadzenie głównego wzoru formula_1 przy użyciu powyższych informacji można przeprowadzić następująco:
Zastosowania dzielnika napięcia.
Najczęściej używanym typem dzielnika napięcia jest potencjometr, będący dzielnikiem rezystancyjnym. Jest to specyficzna odmiana dzielnika, w której wartości formula_19 i formula_7 mogą być płynnie regulowane, co można wykorzystać do regulacji napięcia wyjściowego w zależności od prądu obciążenia.
Dzielniki napięcia w postaci potencjometrów są używane w każdym układzie audiofonicznym do regulacji głośności – bowiem opisana powyżej zasada dzielnika napięcia jest wykorzystywana zarówno w potencjometrach analogowych (regulacja płynna), jak i cyfrowych (regulacja skokowa).
Wartości użytych rezystancji mogą być dokładnie zmierzone, czyli napięcie wyjściowe może być również obliczone z dużą dokładnością. Tę właściwość dzielnika napięcia wykorzystuje się do poszerzania zakresu pomiarowego woltomierzy. Woltomierz mierzy napięcie dołączone do jego zacisków. Jeśli mierzone napięcie zostanie podłączone przez dzielnik napięcia wówczas
dlatego też:
gdzie stała formula_23 jest zawsze większa od jedności (następuje więc poszerzenie zakresu pomiarowego), a jej wartość wynika tylko ze stosunku użytych rezystancji.
Dzielnik napięcia może się składać z więcej niż dwóch elementów połączonych szeregowo. Takie rozwiązanie jest stosowane np. w woltomierzach o zmiennych zakresach pomiarowych. Każde "pośrednie" napięcie wyjściowe reprezentuje odpowiedni zakres pomiarowy, którego wartość wynika z odpowiednich wartości rezystancji użytych w dzielniku.
Dzielnik napięcia przemiennego.
Dzielniki napięcia mogą być także używane w układach prądu i napięcia przemiennego. Niemniej jednak, przy zasilaniu prądem przemiennym należy wziąć pod uwagę przesunięcia fazowe wynikające z występowania możliwych reaktancji pojemnościowych i indukcyjnych w samym dzielniku, jak również i w zasilającym obwodzie.
Najbardziej korzystnym jest używanie dzielnika napięciowego zbudowanego z bezindukcyjnych, bezpojemnościowych rezystorów, niemniej jednak nie zawsze jest to możliwe. Czasami więc stosuje się dzielniki pojemnościowe – zbudowane z dwóch kondensatorów.

</doc>
<doc id="472140" url="https://pl.wikipedia.org/wiki?curid=472140" title="2S1 Goździk">
2S1 Goździk

2S1 Goździk (ros. 2S1 Gwozdika – "2C1 Гвоздикa"; oznaczenie NATO – "M1974") – samobieżna haubica kalibru 122 mm, konstrukcji radzieckiej.
Historia.
Pod koniec lat sześćdziesiątych XX wieku rozpoczęto prace konstrukcyjne nad działem samobieżnym, zdolnym do pływania. Jego budowę oparto na konstrukcji czołgu pływającego PT-76 oraz przedłużonym podwoziu transportera opancerzonego MTLB.
Prototyp samobieżnej haubicy został zbudowany w 1967 roku, a od 1971 roku rozpoczęto jego produkcję seryjną. Oprócz ZSRR, gdzie produkowane były do 1991 roku, działo to produkowane było na licencji także w Bułgarii i Polsce. W Polsce działa te produkowane były w zakładach Huta Stalowa Wola, gdzie w latach 1983–1991 wyprodukowano 602 egzemplarze. Działa produkcji HSW trafiły głównie na uzbrojenie polskiej armii, jedynie 73 zostały wyeksportowane do ZSRR jako rozliczenie licencji.
W Polsce opracowano ulepszoną wersję tej haubicy Wolfram, z polepszoną możliwością pływania, z pędnikami śrubowymi, lecz pozostała prototypem. W XXI wieku na bazie wycofywanych podwozi 2S1 opracowano w HSW Lekkie Podwozie Gąsienicowe.
Służba.
Samobieżna haubica "2S1 Goździk" od 1971 roku była wprowadzana do jednostek artylerii państw Układu Warszawskiego. W późniejszym okresie haubice takie zostały sprzedane do niektórych krajów arabskich i afrykańskich.
Do polskiej armii pierwszych dwanaście haubic 2S1 Goździk trafiło w 1974 roku. Kolejnych egzemplarzy nie zamawiano w związku z planowaną produkcją w kraju. W 1990 roku wojsko dysponowało 534 wozami tego typu, choć powinno ich być 543. Różnica wynikała z tego, że część pojazdów została przebudowana na pojazdy pochodne, a część dział utracono w wypadkach. Od 2009 roku część wycofywanych pojazdów została użyta w Polsce do przebudowy na Lekkie Podwozie Gąsienicowe pod wozy dowodzenia. W 2019 roku Polska posiadała 362 sztuki 2S1, a w 2021 roku 227, z czego nieujawnioną liczbę przekazano w 2022 roku Ukrainie.
Haubica ta jest współcześnie podstawowym rodzajem samobieżnych haubic w jednostkach artylerii samobieżnej m.in. w Rosji.
Bojowo została użyta w wojnie w Czeczenii, w latach 1999–2000, oraz w Iraku.
Opis konstrukcji.
Samobieżna haubica "2S1 Goździk" ma klasyczny układ konstrukcyjny i stosunkowo niską sylwetkę (zbudowano ją na wydłużonym podwoziu MTLB). Kadłub spawany z płyt pancernych zawiera w przedniej części zespoły układu napędowego i przedział kierowania, w środkowej – silnik, a w tylnej – przedział bojowy i amunicyjny.
W umieszczonej z tyłu kadłuba wieży zamontowano haubicę "2A31" (zmodernizowana wersja haubicy ciągnionej D-30 kal. 122 mm). Haubicę "2A31" wyposażono w: przedmuchiwacz przewodu lufy, dwukomorowy hamulec wylotowy i zamek klinowy o pionowym ruchu klina. W wieży znajdują się: zmechanizowany układ zasilania amunicją, który zapewnia prowadzenie ognia z szybkostrzelnością od 5 do 7 strz./min. i stanowiska dla trzech żołnierzy. Przy czym obsługa haubicy składa się z 4 członków załogi w czasie pokoju, tj. dowódcy, celowniczego, ładowniczego i kierowcy, zaś w czasie wojny dodatkowo obecny jest amunicyjny. Stanowisko czwartego członka załogi (mechanik-kierowca) znajduje się z przodu kadłuba po lewej stronie.
Do strzelania stosuje się naboje rozdzielnego ładowania, przede wszystkim z pociskiem: odłamkowo-burzącym (o maksymalnej donośności 15 300 m i masie 21,76 kg), dymnym i kumulacyjnym (o masie 18,2 kg) stabilizowanym brzechwowo. Ponadto dostępne są naboje z pociskami:
Pojazd przewozi 40 sztuk amunicji, jednak podczas przygotowania działa do pływania liczbę nabojów należy ograniczyć do 30.
Napęd samobieżnej haubicy stanowi silnik wysokoprężny, chłodzony cieczą, 8-cylindrowy "JAMZ-238N" lub "SW-680T" (późniejsze egzemplarze). Gąsienicowy układ bieżny, z przednimi kołami napędowymi i siedmioma kołami nośnymi po każdej stronie. Zawieszenie indywidualne na wałkach skrętnych.
Użytkownicy.
Aktualni użytkownicy
Dawni użytkownicy

</doc>
<doc id="472141" url="https://pl.wikipedia.org/wiki?curid=472141" title="Laramie">
Laramie

Miejscowości:
Rzeki:
Osoby:
Inne znaczenia związane z geografią:
Pozostałe:

</doc>
<doc id="472144" url="https://pl.wikipedia.org/wiki?curid=472144" title="Metoda Mohra">
Metoda Mohra

Metoda Mohra dotyczy: 
Zobacz też: koło Mohra

</doc>
<doc id="472146" url="https://pl.wikipedia.org/wiki?curid=472146" title="Krzywka">
Krzywka



</doc>
<doc id="472150" url="https://pl.wikipedia.org/wiki?curid=472150" title="Siergijew Posad">
Siergijew Posad

Siergijew Posad (ros. Сергиев Посад) – miasto w Rosji, w obwodzie moskiewskim, siedziba Siergijewo-Posadskiego rejonu. Miasto położone 71 km na północ od Moskwy, przy linii kolejowej Moskwa – Jarosław, nad rzeką Kanczurą i jej dopływami. W 2020 Siergijew Posad liczył 100,3 tys. mieszkańców.
Nazwy miasta: do 1919 – Siergijewskij Posad, Siergijew Posad, 1919–1930 – Siergijew, 1930–1992 – Zagorsk, od 1992 – Siergijew Posad.
Historia.
Początkowo na obszarze dzisiejszego miasta znajdowało się kilka niewielkich wiosek i przysiółków (m.in. Kokujewo, Panino, Klementiewo), powstały w końcu XIV wieku i na początku XV wokół klasztoru Trójcy Świętej i św. Sergiusza (Troicko-Siergijewskiego), od 1744 ławry, założonego w latach 40. XIV wieku przez świętego mnicha Sergiusza z Radoneża. Wsie były znane dzięki rzemiosłu, drewnianej rzeźbie i produkcji zabawek. W 1782 Katarzyna II założyła w tym miejscu miasto, które w 1792 przybrało regularny plan. W 1845 Siergiewskij Posad połączyła szosa z Moskwą, zaś w 1862 doprowadzono linię kolejową. W 1919 roku miasto zmieniło nazwę na Siergijew. W 1930 przyjęło nazwę Zagorsk, na cześć działacza rewolucyjnego W. Lubockiego (Zagorskiego). W 1992 przywrócono miastu historyczną nazwę.
Zabytki.
Najważniejszą atrakcją turystyczną miasta stanowi kompleks ławry Troicko-Siergijewskiej. Była to twierdza, którą w latach 1608–1610 bezskutecznie oblegała 30 tysięczna armia polsko-litewska. W klasztorze pracowali słynni ikonopisarze Andriej Rublow i Danił Czarny. Główną cerkwią kompleksu jest sobór Trójcy Świętej, w którym przechowywane są relikwie św. Sergiusza. Inne zabytkowe cerkwie miasta to: Wprowadzenia Matki Bożej do Świątyni i św. Paraskiewy (z 1547), Wniebowstąpienia Pańskiego (1766–1799), Zaśnięcia Matki Bożej (1769), św. Eliasza (1733). Do ważnych zabytków należą również hotel klasztorny z 1823, w stylu klasycystycznym, kramy kupieckie (początek XX wieku) i studnia piatnicka z XVIII wieku. Miasto zalicza się do Złotego Pierścienia Rosji.
Kultura.
W Siergijew Posadzie działa Moskiewskie Seminarium Duchowne (od 1742) i Moskiewska Akademia Duchowna (od 1814 roku). W 1918 założono tutaj działające do dziś muzeum zabawek, których wytwarzaniem zajmowali się mieszkańcy tych terenów od dawna. Na terenie Ławry Troicko-Siergijewskiej znajduje się od 1920 muzeum. W mieście znajduje się instytut naukowy hodowli ptaków, instytut humanistyczny, filie Uniwersytetu Moskiewskiego i akademii technicznej w Moskwie. Wydaje się tutaj lokalną gazetę „Wpierjod” („Naprzód”).
Przemysł.
W mieście mają siedzibę liczne zakłady przemysłowe: przemysłu samochodowego, maszynowego, chemicznego, lakierniczego, poligraficznego, optycznego, elektromechanicznego. Znajduje się tutaj kombinat materiałów budowlanych, fabryka traktorów, szwalnia i kilka małych zakładów przemysłu chemicznego. Ważnymi zakładami są również dwie fabryki zabawek i fabryka artystycznej rzeźby.

</doc>
<doc id="472154" url="https://pl.wikipedia.org/wiki?curid=472154" title="Anastasija Rodionowa">
Anastasija Rodionowa

Anastasija Rodionowa, ros. Анастасия Ивановна Родионова (ur. 12 maja 1982 w Tambowie) – australijska tenisistka pochodzenia rosyjskiego, finalistka Wimbledonu 2003 w grze mieszanej, półfinalistka US Open 2010 w grze podwójnej, klasyfikowana w rankingu WTA na 62. miejscu w grze pojedynczej (2010) i 15. w grze podwójnej (2014), medalistka Igrzysk Wspólnoty Narodów, reprezentantka Australii w Pucharze Federacji i na letnich igrzyskach olimpijskich (2012, 2016). Siostra Ariny Rodionowej.
Kariera tenisowa.
Anastasija Rodionowa rozpoczęła treningi tenisowe w wieku siedmiu lat. Jej ojciec był graczem amatorem, więc pośród wielu zabawek jego córek znajdowały się także piłeczki tenisowe. Trenowana była przez ojca do ukończenia osiemnastego roku życia, kiedy to wyprowadziła się z Tambowa do Niemiec, gdzie trenowała przez trzy lata. W 2003 przeprowadziła się z powrotem do Moskwy. W notowaniach z 3 stycznia 2000 zajmowała 181. miejsce w singlowym rankingu juniorek i 167. w deblowym.
Status profesjonalnej tenisistki otrzymała w maju 1997 roku.
Gra pojedyncza.
Anastasija Rodionowa nie ma na koncie wygranego tytułu WTA w grze pojedynczej. Dwukrotnie występowała w półfinałach takich zawodów: w Quebecu w 2002 i w Kantonie w 2007. Osiągnęła trzecie rundy wszystkich turniejów wielkoszlemowych poza Australian Open. 16 sierpnia 2010 zajmowała najwyższe, 62. miejsce w światowej klasyfikacji gry pojedynczej.
Jej turniejowy debiut w WTA miał miejsce w 2000 w Taszkencie – przeszła eliminacje gry pojedynczej i przegrała w pierwszej rundzie z Sarah Pitkowski. W 2001 wystąpiła w tej samej imprezie z podobnym skutkiem; w lipcu przeszła też kwalifikacje w Sopocie. W lipcu 2002 po raz pierwszy dostała się do turnieju WTA na podstawie miejsca rankingowego; miało to miejsce w Casablance, tam też wygrała pierwszy seniorski mecz z Marlene Weingärtner 6:1, 6:0, w następnym pojedynku skreczowała jednak przeciwko Marii Elenie Camerin. Pierwszy większy sukces odnotowała we wrześniu w Quebec, dochodząc tam do półfinału, przegranego z Jeleną Bowiną.
W kwietniu 2003 zagrała w swoim drugim zawodowym ćwierćfinale w Casablance; wygrała tam z rozstawioną Patricią Wartusch. Wynik ten wyrównała w listopadzie w Pattaya. W tym samym roku zadebiutowała w drabince głównej turnieju wielkoszlemowego w Londynie (w siódmym roku profesjonalnej kariery). Po serii słabych występach w kolejnych miesiącach awansowała do drugiej rundy w San Diego w sierpniu 2005, pokonując wcześniej Samanthę Stosur. W czerwcu 2006 wygrała swój pierwszy mecz w drabince głównej turnieju wielkoszlemowego, pokonując w pierwszej rundzie Wimbledonu Émilie Loit. Po osiągnięciu drugiej rundy w Los Angeles po raz pierwszy w karierze została sklasyfikowana w gronie stu najlepszych tenisistek świata rankingu WTA. W US Open ustanowiła swój życiowy wynik w Wielkim Szlemie, dochodząc do trzeciej rundy.
We wrześniu 2007 znalazła się w półfinale turnieju WTA po raz drugi w karierze, tym razem w Kantonie. W ćwierćfinale pokonała Anabel Medinę Garrigues, przegrała z Tziporą Obziler. W sierpniu 2009 awansowała ponownie do trzeciej rundy US Open. W 2010 roku kilkakrotnie znajdowała się w ćwierćfinałach imprez zawodowych: w Kuala Lumpur, Estoril, Strasburgu i Stambule, awansowała też do trzeciej rundy French Open. Dnia 16 sierpnia 2010 zajmowała najwyższe w karierze, 62. miejsce w singlowym rankingu WTA.
Po serii porażek w pierwszych startach w 2011 roku zdołała wygrać spotkanie w pierwszej rundzie w Charleston przeciwko Zuzanie Ondraškovej. W Rzymie pokonała wyżej notowaną Jarosławę Szwiedową, awansowała też do trzeciej rundy French Open, triumfując między innymi nad rozstawioną Nadieżdą Pietrową. Kolejne przegrane sprawiły, że wypadła z czołowej setki rankingu WTA. W październiku doszła do ćwierćfinału w Linzu, po przejściu eliminacji. Wygrała w pierwszej rundzie z Barborą Záhlavovą-Strýcová, a następne spotkanie jej przeciwniczka, Flavia Pennetta, oddała walkowerem. W meczu jednej czwartej finału uległa w trzech setach Dominice Cibulkovej.
W styczniu 2012 została sklasyfikowana na 98. miejscu listy rankingowej WTA. W kwietniu odnotowała trzecią rundę w Charleston, gdzie odprawiła rozstawioną z dziesiątym numerem Anabel Medinę Garrigues, by następnie przegrać z Venus Williams.
W 2013 roku, jako kwalifikantka, osiągnęła drugie rundy w Pattai i w Dosze. W Charleston, Waszyngtonie, Toronto, Québecu i Tokio przegrywała w pierwszym meczu. W kwalifikacjach do wielkoszlemowych turniejów osiągnęła odpowiednio trzecią rundę French Open i US Open oraz pierwszą Wimbledonu.
W sezonie 2014 Rodionowa osiągnęła drugą rundę kwalifikacji do Australian Open. W Norymberdze pomyślnie przeszła przez kwalifikację, swój udział w turnieju kończąc na drugiej rundzie. W kwalifikacjach do Wimbledonu nie wygrała meczu. Pomyślnie przechodząc przez kwalifikacje do US Open, przegrała dopiero w drugiej rundzie singla. W Tiencinie, nie musząc grać w kwalifikacjach, przegrała w pierwszej rundzie.
W 2015 roku Rodionowa ponownie osiągnęła drugą rundę kwalifikacji do turnieju w Melbourne. W Bogocie przegrała w pierwszej rundzie po wcześniejsze grze w eliminacjach. Nie wygrała meczu w kwalifikacjach do Wimbledonu.
Gra podwójna.
Anastasija Rodionowa wygrała 11 turniejów WTA w grze podwójnej w latach 2005–2017 (5 z Ałłą Kudriawcewą, 2 z Dariją Jurak oraz po jednym z Jeleną Wiesniną, Andreeą Ehritt-Vanc, Sanią Mirzą i Carą Black), a także 14 razy przegrywała w finałach. W każdej z czterech imprez wielkoszlemowych w tej konkurencji osiągnęła przynajmniej ćwierćfinał, jej rekordowym rezultatem jest półfinał wywalczony w ramach US Open 2010. 8 września 2014 zajmowała najwyższe, 15. miejsce w światowej klasyfikacji deblistek.
W ramach rozgrywek cyklu WTA Tour zadebiutowała w grze podwójnej w czerwcu 1999 w Taszkencie, odpadając już w pierwszej rundzie. W swoim czwartym takim występie, a pierwszym w innym mieście niż stolica Uzbekistanu – w Sopocie awansowała do finału w parze z Juliją Bejhelzimer. Rosjanka i Ukrainka przegrały walkę o tytuł z Joanette Kruger i Francescą Schiavone. Wynik ten pozwolił Rodionowej znaleźć się w drugiej setce rankingu. Jesienią zagrała w półfinale w Bratysławie, a w styczniu 2002 odnotowała debiut wielkoszlemowy podczas Australian Open. Po licznych sukcesach w rozgrywkach ITF, w Wimbledonie po raz pierwszy znalazła się w ćwierćfinale Wielkiego Szlema razem z Marlene Weingärtner. W trzeciej rundzie wyeliminowały Silvię Farinę i Barbarę Schett, zatrzymały się na rozstawionych z numerem drugim Virginii Ruano Pascual i Paoli Suarez. Rodionowa awansowała w rankingu o ponad trzydzieści pozycji, utraciła jednak miejsce w pierwszej setce z powodu słabych występów w dalszej części sezonu.
W kwietniu 2003 zagrała w półfinale w Casablance z Taccianą Puczak, następny taki wynik odnotowała ponad rok później, we wrześniu 2004 w Hasselt. W sierpniu 2005 z Kateryną Bondarenko doszła do ćwierćfinału w San Diego, gdzie w pierwszej rundzie wyeliminowały Annę Grönefeld i Martinę Navrátilovą. W parze z Galiną Woskobojewą została wicemistrzynią w Taszkencie (uległy Marii Elenie Camerin i Emilie Loit). Swój pierwszy tytuł w grze podwójnej zdobyła Rodionowa w listopadzie tego roku w Quebecu razem z Jeleną Wiesniną.
W lutym 2006 tenisistki te wystąpiły w finale w Bengaluru, pokonane przez Liezel Huber i Sanię Mirzę. W kwietniu 2007 Rodionowaa i Andrea Ehritt triumfowały w Estoril, ogrywając w decydującym meczu Lourdes Domínguez Lino i Arantxę Parrę Santonję, a wcześniej także duet Wiktoryja Azaranka i Caroline Wozniacki. Walkę o mistrzostwo w Fezie miesiąc później przegrały z Mirzą i Vanią King, podobnie na finale zakończyły zmagania w Taszkencie.
Już jako reprezentantka Australii po raz pierwszy zagrała w finale w lutym 2010 w Kuala Lumpur u boku siostry Ariny. W ćwierćfinale wyeliminowały najwyżej rozstawione Alisę Klejbanową i Yan Zi. Z Ałłą Kudriawcewą zostały wicemistrzyniami w maju w Strasburgu po porażce z Alizé Cornet i Vanią King. Trzeci tytuł w swojej kolekcji, a pierwszy w nowych barwach narodowych, zdobyła Rodionowa w czerwcu w ’s-Hertogenbosch. W sierpniu razem z Carą Black osiągnęła najlepszy wynik wielkoszlemowy – półfinał – w ramach US Open 2010 i awansowała do czołowej trzydziestki klasyfikacji WTA.
W styczniu 2011 odnotowała pierwszy ćwierćfinał Australian Open (z Black), a potem doszła do tego samej fazy turnieju podczas French Open i Wimbledonu (z Pietrową). Z Galiną Woskobojewą awansowała do finału w Moskwie.
W lutym 2012 zdobyła swoje czwarte mistrzostwo – w parze z Sanią Mirzą w Pattaya. Z Nurią Llagosterą Vives zagrała w półfinałach w Dubaju i Dosze, a razem z siostrą doszła do tego etapu w Kopenhadze. Z rodaczką Jarmilą Gajdošovą znalazła się w ćwierćfinale French Open, wyrównując swój najlepszy wynik z paryskiej imprezy. W półfinale w Montrealu z Galiną Woskobojewą przegrały z późniejszymi mistrzyniami, Klaudią Jans-Ignacik i Kristiną Mladenovic.
Na początku 2013 roku razem z Carą Black zwyciężyła w turnieju w Auckland. Podczas Australian Open osiągnęły trzecią rundę zawodów. W Dosze osiągnęła drugą rundę, a w Dubaju przegrała w półfinale. Podczas zawodów w Indian Wells wygrała jeden mecz, natomiast w Miami nie awansowała do drugiej rundy. W Charleston przegrała w półfinale, a w Stuttgarcie w pierwszej rundzie. Również półfinał osiągnęła w Oeiras. W zawodach WTA Premier Mandatory w Madrycie pokonana została w drugim spotkaniu. W Rzymie awansowała natomiast do półfinału. Podczas French Open przegrała w trzeciej rundzie. W Birmingham osiągnęła ćwierćfinał, a na Wimbledonie pierwszą rundę. W turniejach WTA Premier 5 w Toronto i Cincinnati zanotowała drugie rundy, tak jak na US Open. Razem z Ałłą Kudriawcewą triumfowały w Québecu, a w Tokio awansowały do półfinału. W Pekinie przegrały w pierwszej rundzie. Kończąc sezon, osiągnęły finał w Moskwie.
Sezon 2014 Rodionowa rozpoczęła od triumfu w Brisbane, a na Australian Open przegrała w pierwszej rundzie. W Pattayi Australijka osiągnęła finał. W Dosze awansowała do ćwierćfinału, zaś w Dubaju odniosła kolejne karierowe zwycięstwo. W Indian Wells, Madrycie i Rzymie przegrała w pierwszej rundzie, a w Miami – w ćwierćfinale. W Charleston zaszła o rundę dalej. We French Open i na kortach w Birmingham nie wygrała meczu, ale na Wimbledonie zanotowała ćwierćfinał. Na kortach w Stanach Zjednoczonych osiągnęła odpowiednio: półfinał w Stanford i Cincinnati, pierwszą rundę w Montrealu oraz trzecią na US Open. Pod koniec sezonu wywalczyła ćwierćfinał w Tokio i Wuhan, półfinał w Pekinie oraz tytuł w Tiencinie. W zawodach WTA Finals osiągnęła półfinał.
W pierwszej części sezonu 2015 Rodionowa osiągnęła finał w Monterrey, ćwierćfinały w Brisbane, Pattayi, Dubaju i Miami, drugą rundę Australian Open oraz pierwszą w Dosze i Indian Wells. W Charleston, Madrycie i Rzymie poległa w pierwszej rundzie, we French Open – w trzeciej, a w Bogocie dopiero w ćwierćfinale. W drugiej części sezonu wygrała dwa mecze na kortach w ’s-Hertogenbosch, jeden na trawnikach Wimbledonu, a bez wygranej opuszczała Birmingham, Waszyngton i Toronto.
Gra mieszana.
Od 2002 roku występuje w turniejach gry mieszanej w ramach imprez wielkoszlemowych. Najlepszy rezultat osiągnęła w 2003 roku na kortach Wimbledonu, gdy wraz z Andym Ramem doszła do finału. Przegrali z Martiną Navratilovą i Leanderem Paesem. Ponadto w 2011 była w ćwierćfinale Australian Open razem z Maheshem Bhupathim, a w 2012 awansowała do ćwierćfinału US Open, gdy partnerował jej Jean-Julien Rojer. Razem z Michaiłem Jełginem osiągnęła ćwierćfinał Wimbledonu w sezonie 2014, a z Aisamem-ul-Haq Qureshim awansowała do tej samej fazy podczas French Open 2015.
Występy reprezentacyjne.
Rodionowa od 2010 roku reprezentuje Australię w rozgrywkach Pucharu Federacji. W 2010 występowała w Grupie Światowej, ale w 2011 jej drużyna spadła do Grupy Światowej II.
W 2010 wystąpiła w Igrzyskach Wspólnoty Narodów w New Delhi w barwach Australii. Zdobyła tam medale we wszystkich możliwych konkurencjach: złoto w grze pojedynczej kobiet po finale z Sanią Mirzą, złoto w grze podwójnej kobiet w parze z Sally Peers oraz srebro w grze mieszanej w parze z Paulem Hanleyem.
W 2012 zadebiutowała w letnich igrzyskach olimpijskich w Londynie, reprezentując Australię. W pierwszej rundzie gry podwójnej w parze z Jarmilą Gajdošovą uległy Rosjankom Jekatierinie Makarowej i Jelenie Wiesninie.
Życie prywatne.
Jej ulubionym i najmocniejszym uderzeniem jest forehand. Ojciec Ivan jest trenerem tenisa ziemnego, matka Natalia pracuje w domu. Ma młodszą siostrę, Arinę, która również gra w tenisa. Podziwia Martinę Hingis. 10 grudnia 2009 otrzymała obywatelstwo australijskie.
Na początku września 2019 roku urodziła syna, o czym poinformowała przez swój profil na portalu społecznościowym.

</doc>
<doc id="472163" url="https://pl.wikipedia.org/wiki?curid=472163" title="Formuła 1 Sezon 2007">
Formuła 1 Sezon 2007

Sezon 2007 Formuły 1 – 58. sezon o Mistrzostwo Świata Formuły 1. Sezon rozpoczął się 18 marca w Australii, a zakończył 21 października w Brazylii. Tytuł mistrza kierowców zdobył Kimi Räikkönen, zaś mistrzostwo konstruktorów zdobyła ekipa Ferrari.
Opis sezonu.
Prawie wszystkie zespoły (oprócz Toyoty i BMW Sauber) zmieniły kierowców w porównaniu z końcówką poprzedniego sezonu. Do najważniejszych transferów można zaliczyć przejście do McLarena mistrza świata z sezonów 2005–2006 Fernando Alonso oraz przejście Kimiego Räikkönena do Ferrari (na miejsce Schumachera).
W barwach Renault zadebiutował Heikki Kovalainen, natomiast mistrz GP2 sezonu 2006 Lewis Hamilton został kierowcą McLarena. Warto wspomnieć również o Robercie Kubicy dla którego był to pierwszy pełny sezon w Formule 1.
Po wycofaniu się Michelin, Bridgestone pozostał jedynym dostawcą opon dla wszystkich zespołów. Już podczas pierwszych testów okazało się, iż nowa specyfikacja opon (na sezon 2007) jest wolniejsza o około 2 sekundy od ubiegłorocznej.
Prezentacje samochodów.
W styczniu 2007 większość czołowych zespołów zaprezentowała swoje pojazdy na sezon 2007. Jako pierwszy zrobił to zespół Toyoty 12 lutego. Renault zaprezentował swój nowy samochód 24 stycznia (po zmianie głównego sponsora na ING zmieniły się również barwy pojazdu). Jednym z ciekawszych konceptów wykazał się zespół Honda. Loga sponsorów zostały zastąpione dużych rozmiarów obrazem ziemi.
Testy zimowe.
Już w listopadzie 2006 zespoły rozpoczęły testy przygotowujące do nowego sezonu na torze Circuit de Catalunya. W związku z tym iż nowe pojazdy nie były jeszcze gotowe, testowano nowe części na sezon 2007, jak również nowe opony dostarczone przez Bridgestone.
W styczniu 2007 testy ruszyły cała parą. Testowano głównie na hiszpańskich torach (Walencja, Jerez). W lutym testowano w Barcelonie oraz w Bahrajnie (gdzie po raz pierwszy testowano w optymalnych warunkach). Dla większości zespołów były to ostatnie testy przed rozpoczęciem sezonu.
Trudno na podstawie wyników testów określić który z zespołów jest najsilniejszy. Dobre wyniki zaprezentowały zespoły McLaren oraz Ferrari. Również Renault zaprezentował się dobrze, chociaż słabiej niż Ferrari i McLaren. Niespodzianką zimowych testów był zespół BMW Sauber, który przeważnie plasował się tuż za czołówką.
Lista startowa.
Numery startowe zostały określone na podstawie klasyfikacji kierowców i konstruktorów sezonu 2006.

</doc>
<doc id="472166" url="https://pl.wikipedia.org/wiki?curid=472166" title="Jacek Laszczkowski">
Jacek Laszczkowski

Jacek Laszczkowski (ur. 28 marca 1966 w Szczuczynie) – polski śpiewak operowy, który z powodzeniem godzi śpiewanie głosem sopranowym z tenorowym, zapraszany jako pedagog do prowadzenia kursów mistrzowskich. Śpiewał na najważniejszych scenach oraz festiwalach muzycznych w Europie.
Życiorys.
Wczesne lata.
Urodził się w Szczuczynie. Naukę gry na klarnecie rozpoczął w Państwowej Szkole Muzycznej w Białymstoku. Studiował śpiew w warszawskiej Akademii Muzycznej im. Fryderyka Chopina, gdzie uzyskał dyplom z wyróżnieniem, a zdobywając najwyższe wyniki był dwukrotnym stypendystą Ministra Kultury i Sztuki. Jeszcze jako student wystąpił jako Ernesto w operze "Don Pasquale" Gaetana Donizettiego w Wiener Kammeroper w Wiedniu. 
Kariera.
Debiutował w operze "Uprowadzenie z seraju" Wolfganga Amadeusa Mozarta na scenie Warszawskiej Opery Kameralnej, gdzie stał się etatowym solistą. W roku 1991 otrzymał trzy nagrody na Międzynarodowym Konkursie Wokalnym w Vercelli (we Włoszech). Rok potem wystąpił w brytyjskim prawykonaniu opery "Hermiona" ("Ermione", 1992) Gioacchina Rossiniego w Queen Elisabeth Hall w Londynie; koncert ten był transmitowany i nagrywany przez radio BBC 3. W 1993 został laureatem Międzynarodowego Konkursu Wokalnego w Tuluzie (we Francji). W 1995 wziął udział w operze "Caritea, Regina di Spagna" Saverio Mercadante na Festiwalu Della Valle D’Itria we Włoszech. Opera, wykonywana po raz pierwszy w XX wieku, została nagrana i wydana na płytach CD. W 1996 w mediolańskiej La Scali w operze "Gracz" Siergieja Prokofjewa. 
Jako sopranista zadebiutował z wielkim powodzeniem w roku 1997. Występował na największych scenach operowych Europy jak: Hamburgische Staatsoper, Monachijska Bayerische Staatsoper czy Palais Garnier w Paryżu. Zagrał główną rolę Adama w filmie telewizyjnym "" (1997) Krzysztofa Zanussiego. Wystąpił również w filmie "Ono" (2004) Małgorzaty Szumowskiej. Kreacja Nerona w "Koronacji Poppei" Monteverdiego w inscenizacji Hamburskiej Staatsoper przyniosła mu tytuł Śpiewaka Roku 2003, przyznawany przez najbardziej uznanych światowych krytyków operowych, którzy współpracują z prestiżowym czasopismem operowym "Opernwelt". 
Dokonał wielu nagrań dla TV, Radia i na płyty CD. W 2007 Telewizja Arte nakręciła "Die Stimme des Himmels" ("Głos z niebios"), film-portret o Jacku Laszczkowskim.
Występował także m.in. jako Tirinto w "Imeneo" Haendla, Sesto w "Giulio Cesare" Haendla w Warszawskiej Operze Kameralnej, Anfione w "Niobe, Regina di Tebe" Agostino Steffaniego w Operze Królewskiej w Londynie (2010), Czartkow w "Portrecie" Mieczysława Wajnberga w Teatrze Wielkim w Poznaniu (2013), Ubu w "Ubu Rex" Krzysztofa Pendereckiego w Operze Bałtyckiej (2013-2014) czy Herod w "Salome" Richarda Straussa wg dramatu Oscara Wilde’a w reż. Mariusza Trelińskiego w Teatrze Wielkim-Operze Narodowej (2016). 
W 2011 został odznaczony Srebrnym Medalem „Zasłużony Kulturze Gloria Artis”.
Na antenie TVN prowadził program rozrywkowy pt. "Start w TVN-ie - meta na scenie".
Wybrana dyskografia.
jako tenor:
jako sopran:

</doc>
<doc id="472168" url="https://pl.wikipedia.org/wiki?curid=472168" title="Czarny Rycerz">
Czarny Rycerz



</doc>
<doc id="472178" url="https://pl.wikipedia.org/wiki?curid=472178" title="Flaga Estremadury">
Flaga Estremadury

Flaga Estremadury - Na fladze połączono barwy dwóch części wspólnoty - Cáceres (zielona i biała) i Badajoz (biała i czarna).
Przyjęta 3 czerwca 1985 roku. Proporcje 2:3.

</doc>
<doc id="472181" url="https://pl.wikipedia.org/wiki?curid=472181" title="Zakres pomiarowy">
Zakres pomiarowy

Zakres pomiarowy określa graniczne górne i dolne wartości, dla których dany miernik lub działa poprawnie. Dokładność pomiarowa danego urządzenia jest zagwarantowana dla całego zakresu pomiarowego (przy czym nie musi być ona w całym zakresie jednakowa).
Obecnie urządzenia pomiarowe posiadają zazwyczaj kilka przełączalnych zakresów pomiarowych, często przełączanych automatycznie w przypadku urządzeń cyfrowych.
Zazwyczaj dokładność pomiarowa na krańcach zakresu jest niższa niż w jego środku. Dla urządzeń analogowych czułość jak i dokładność pomiarowa urządzenia jest zazwyczaj niższa w dolnej części zakresu pomiarowego.
Część przyrządów pomiarowych ma ustalony (i podany w jego danych technicznych) punkt pomiarowy (lub punkty pomiarowe), w którym został on fabrycznie wykalibrowany (bądź w którym zaleca się jego okresową kalibrację przez użytkownika) i w tym punkcie ma on zwykle najlepsze parametry pomiarowe. 
Zakres pomiarowy narzędzia pomiarowego - zakres wartości wielkości mierzonej (albo 
innych wielkości wyznaczających wielkość mierzoną), dla których narzędzie pomiarowe może być 
stosowane z błędem nie przekraczającym dopuszczalnych granic, bez szkody dla wytrzymałości 
trwałości narzędzia i bez naruszenia warunków bezpieczeństwa. Wyróżnia się dolną i górną 
granicę zakresu pomiarowego. Zastrzeżenie co do wytrzymałości i zachowania warunków 
bezpieczeństwa dotyczy sygnałów pomiarowych, które są nośnikami energii. Na przykład nie 
można mierzyć ciśnienia rzędu dziesiątek megapaskali manometrem przeznaczonym do pomiaru ciśnienia rzędu kilkudziesięciu paskali. Przyrządy działający w oparciu o sygnał elektryczny najczęściej są wielozakresowe. Wówczas jako zakres przyrządu traktuje się zakres największy.

</doc>
<doc id="472183" url="https://pl.wikipedia.org/wiki?curid=472183" title="Dzielnik napięciowy">
Dzielnik napięciowy



</doc>
<doc id="472187" url="https://pl.wikipedia.org/wiki?curid=472187" title="Dzielnik prądowy">
Dzielnik prądowy



</doc>
<doc id="472198" url="https://pl.wikipedia.org/wiki?curid=472198" title="Brenda Schultz">
Brenda Schultz

Brenda Anne Marie Schultz-McCarthy (ur. 28 grudnia 1970 w Haarlemie) – tenisistka holenderska, zwyciężczyni turniejów zawodowych w grze pojedynczej i podwójnej, reprezentantka w Pucharze Federacji, olimpijka.
Pochodzi z rodziny, gdzie tenis uprawiało – chociaż nie wyczynowo – kilka osób. Treningi tenisowe rozpoczęła w wieku 9 lat, a karierę zawodową w 1986. Najsilniejszą bronią Holenderki jest serwis, przed epoką sióstr Williams uznawany za najpotężniejszy w tenisie kobiecym. W latach 1990-1997 regularnie wygrywała klasyfikację na najszybszy serwis sezonu. Praworęczna, posługuje się bekhendem jednoręcznym, ale zazwyczaj slajsowanym – albo defensywnym, albo przygotowującym atak. Ofensywniej gra forhendem. Po wyjściu za mąż za Amerykanina, byłego zawodnika futbolu amerykańskiego Seana McCarthy (8 kwietnia 1995), posługuje się w startach turniejowych podwójnym nazwiskiem Schultz-McCarthy.
Jej pierwszym znaczącym osiągnięciem była IV runda (1/8 finału) French Open w 1988. Na tym samym turnieju osiągnęła finał w grze mieszanej, występując w parze z rodakiem Michielem Schapersem. W decydującym pojedynku para holenderska uległa duetowi Lori McNeil i Jorge Lozano 5:7, 2:6. Również w sezonie 1988 Brenda Schultz zaliczyła pierwsze finały turniejowe w singlu, przegrywając jednak zarówno w Oklahomie (z McNeil, po drodze notując zwycięstwo nad Janą Novotną), jak i Tajpej (ze Stephanie Rehe). Na pierwsze zwycięstwo turniejowe Holenderka czekała do 1991 (Schenectedy). W tym samym sezonie po raz pierwszy pokonała rywalki sklasyfikowane w czołowej dziesiątce rankingu – Janę Novotną w czasie Wimbledonu (w 1988 Novotná była notowana niżej) i Mary Joe Fernández na turnieju w Filadelfii. W 1992 wygrała turniej w Birmingham i zaliczyła dalsze dwa finały. W 1993 w Taranto triumfowała i w singlu, i w deblu.
W sezonie 1994 nie odniosła wprawdzie zwycięstwa turniejowego, ale zaliczyła aż cztery finały (w Oklahomie przegrała z Meredith McGrath, w Berlinie ze Steffi Graf, w Palermo z Iriną Spîrleą, w Québecu z Kateriną Maleewą). W drodze do półfinału dużego turnieju w Miami pokonała wiceliderkę rankingu Hiszpankę Sánchez Vicario. Debiutowała w turnieju "Masters"' (WTA Tour Championships), ale już w I rundzie odpadła z Graf. Rok zakończyła jako 15. zawodniczka rankingu. W ćwierćfinale turnieju na kortach trawiastych w Birmingham przeciwko Chorwatce Ivie Majoli ustanowiła rekord asów serwisowych w meczu (22). Jeszcze skuteczniej grała w kolejnym sezonie – wygrała dwie imprezy i jako pierwsza Holenderka od osiemnastu lat (od czasu Betty Stöve) doszła do wielkoszlemowych ćwierćfinałów na Wimbledonie i US Open. Na US Open pokonała m.in. wysoko rozstawioną Japonkę Kimiko Date. Po raz drugi wystąpiła również w turnieju Masters, tym razem dochodząc do półfinału po zwycięstwach nad Magdaleną Maleewą i Conchitą Martínez (przegrała z Anke Huber).
W 1996 wygrała turniej w Oklahomie (w finale z Amandą Coetzer). W marcu t.r. po raz pierwszy została sklasyfikowana w czołowej dziesiątce, osiągając w maju najwyższą pozycję rankingową w karierze – nr 9. W 1997 odniosła ostatnie jak dotychczas turniejowe zwycięstwo – w Québecu. W obu tych sezonach grała także w Masters (rok 1996 zakończyła jako 13. rakieta świata, 1997 – jako 15.), odpadając jednak już w pierwszych meczach (kolejno z Sánchez Vicario i Hingis). W 1997 na turnieju w Eastbourne (korty trawiaste) pokonała wiceliderkę rankingu Seles.
Wkrótce jej kariera załamała się ze względu na kontuzje, głównie pleców. W 1998 grała tylko do wiosny, zaliczając zaledwie jeden ćwierćfinał turniejowy. Po rocznej przerwie wystąpiła we French Open, ale słaby występ i dalsze problemy zdrowotne sprawiły, że był to jej jedyny turniej w 1999. Ogłosiła zakończenie kariery sportowej, ale po pięcioletniej przerwie pojawiła się ponownie na kortach – wystąpiła w meczu Pucharu Federacji z Polską w kwietniu 2005 (w parze z młodszą o niemal czternaście lat Michelle Gerards pokonała Klaudię Jans i Alicję Rosolską). Do życia turniejowego powróciła w 2006, ale dwa pierwsze starty zakończyła na eliminacjach, a dwa kolejne – w turniejach, do których otrzymała specjalne zaproszenia ("dzikie karty") – na I rundzie.
Podobnie jak u innych czołowych zawodniczek występy deblowe Brendy Schultz pozostają nieco w cieniu gry pojedynczej, ale Holenderka ma na koncie i w deblu poważne sukcesy. Wygrała łącznie dziewięć deblowych turniejów, była w dziesięciu finałach. Wśród jej turniejowych triumfów są prestiżowe mistrzostwa Kanady, mistrzostwa Niemiec czy turniej w Indian Wells. W 1995 w parze z Australijką Rennae Stubbs była w finale wielkoszlemowego US Open. W 1996 wygrała pięć turniejów deblowych. W 1995 została sklasyfikowana jako 7. deblistka świata i wystąpiła w deblowym Masters. W grze mieszanej, poza finałem French Open 1988, osiągnęła jeszcze półfinał US Open 1997 (z Amerykaninem Luke Jensenem). Jej dotychczasowe zawodowe zarobki – w singlu i deblu – przekroczyły dwa i pół miliona dolarów amerykańskich.
W latach 1988-2005 (ale z przerwą 1997-2004) wygrała 19 spotkań w ramach Pucharu Federacji, przegrała 11. Barw Holandii broniła również na olimpiadzie w Barcelonie w 1992 i Atlancie w 1996. W grze pojedynczej na obu olimpiadach odpadała z późniejszymi srebrnymi medalistkami – Graf (Barcelona, w II rundzie) i Sánchez Vicario (Atlanta, III runda). W Atlancie z Manon Bollegraf była bliska medalu deblowego, ale zajęła ostatecznie 4. miejsce.

</doc>
<doc id="472199" url="https://pl.wikipedia.org/wiki?curid=472199" title="Kazimierz Rudzki">
Kazimierz Rudzki

Kazimierz Rudzki (ur. 6 stycznia 1911 w Warszawie, zm. 2 lutego 1976 tamże) – polski aktor, reżyser, konferansjer, pedagog i oficer rezerwy Wojska Polskiego.
Życiorys.
Ukończył studia ekonomiczne, słuchacz Instytutu Reduty związanego z Juliuszem Osterwą, a następnie Państwowego Instytutu Sztuki Teatralnej w Warszawie, który ukończył w 1938. W tym samym roku zadebiutował w Warszawie. W międzyczasie odbył jednoroczną służbę wojskową i został mianowany na stopień podporucznika ze starszeństwem z 1 stycznia 1936 i 81. lokatą w korpusie oficerów rezerwy łączności.
W 1939 został powołany do wojska, brał udział w kampanii wrześniowej i dostał się do niewoli pod Kockiem, trafiając do obozu jenieckiego w Woldenbergu (Dobiegniewie). Tam zorganizował teatr, w którym był aktorem, reżyserem i konferansjerem.
Po wojnie wrócił do Warszawy i występował w teatrze, radiu i telewizji (niemal od początku). Był dyrektorem Teatru Syrena w Warszawie w latach 1950–1953.
Jego dorobek sceniczny to ok. 20 ról, filmowy ponad 20 ról. Wykorzystywał w nich perfekcyjnie swoje warunki fizyczne (był wysoki, szczupły z orlim nosem i bardzo charakterystycznym tembrem głosu, podawał mistrzowsko błahe i komiczne teksty z kamienną twarzą i tonem), wypracował swoisty styl konferansjerki estradowej i kabaretowej.
Od 1956 profesor warszawskiej Państwowej Wyższej Szkoły Teatralnej, a następnie jej prorektor. Sukces przyniosła mu rola podporucznika Turka w filmie "Eroica" Andrzeja Munka, lecz dziś pamiętany jest z roli ojca Pawła w serialu "Wojna domowa" Jerzego Gruzy. Prowadził też w Polskim Radiu audycje dla młodzieży propagujące kulturę słowa, uczące podstawowych umiejętności aktorskich.
Życie prywatne.
Urodzony w rodzinie Bronisława, właściciela wydawnictwa nutowego i wytwórni płytowej. Jego siostrą była Lena Rudzka-Głowacka, matka pisarza Janusza Głowackiego.
Był żonaty z Walą, nie mieli dzieci. Został pochowany na Cmentarzu Wojskowym na Powązkach (kwatera A39-3-2).

</doc>
<doc id="472200" url="https://pl.wikipedia.org/wiki?curid=472200" title="Brenda Schultz-McCarthy">
Brenda Schultz-McCarthy



</doc>
<doc id="472216" url="https://pl.wikipedia.org/wiki?curid=472216" title="Mała Syrena">
Mała Syrena



</doc>
<doc id="472217" url="https://pl.wikipedia.org/wiki?curid=472217" title="Władcy Jerozolimy">
Władcy Jerozolimy



</doc>
<doc id="472219" url="https://pl.wikipedia.org/wiki?curid=472219" title="Paralelizm psychofizyczny">
Paralelizm psychofizyczny

Paralelizm psychofizyczny to pogląd filozoficzny, konsekwencja dylematu psychofizycznego, a dokładniej jedno z jego "rozwiązań". 
Jeśli przyjmiemy ontologiczne założenie, że człowiek złożony jest z dwu substancji, jednej materialnej, przestrzennej, mianowicie ciała, i drugiej niematerialnej, duszy czy też umysłu, i będziemy starali się wyjaśnić fakt, że obie te substancje są nierozerwalnie ze sobą związane, (np. myśl czy też wola ruchu poprzedza wykonanie tego ruchu), możemy uznać, że ten związek czasowy jest czymś innym niż związkiem przyczynowym między tymi dwiema substancjami. Jednym z możliwych rozwiązań tego dylematu jest okazjonalizm, innym właśnie paralelizm psychofizyczny, który tłumaczy, że zbieżność w czasie faktów na płaszczyźnie materialnej i niematerialnej jest spowodowana działaniem jakiejś zewnętrznej siły, która ustaliła na samym początku bieg zdarzeń na obu płaszczyznach, tak żeby pasowały do siebie, ale nie interweniuje już podczas stawania się faktów materialnych i niematerialnych. Paralelizm psychofizyczny w wersji tzw. "harmonii przedustawnej" jest dziełem Leibniza.
W psychologii do przedstawicieli paralelizmu psychofizycznego zalicza się ojca psychologii naukowej Wilhelma Wundta.

</doc>
<doc id="472221" url="https://pl.wikipedia.org/wiki?curid=472221" title="Port lotniczy Bratysława">
Port lotniczy Bratysława

Port lotniczy im. Milana Rastislava Štefánika (, IATA: BTS, ICAO: LZIB) – port lotniczy położony około 9 kilometrów na północny wschód od centrum Bratysławy (przy autostradzie D1), w dzielnicy Ružinov i jest najważniejszym lotniskiem w kraju. Jest położone zaledwie około godzinę drogi od Wiednia, Brna i Győru. Imię lotnisko uzyskało od wybitnego słowackiego polityka i astronoma, który zginął w katastrofie lotniczej w czasie podróży do ojczyzny.
Port posiada dwa pasy startowe: jeden długości 2950 metrów, natomiast drugi o długości 2090 metrów, oba o szerokości 60 metrów. Ostatni raz były remontowane w 1980 roku. Rocznie z lotniska korzysta niespełna 1,8 miliona pasażerów. Ze względu na bliskość wiedeńskiego lotniska przeprowadzono wiele zmian w celu zwiększenia liczby pasażerów. Plany rządu Mikuláša Dzurindy powiodły się, bo wzrost pasażerów pomiędzy latami 2004 a 2005 wyniósł 100%.
W 2005 najwięcej pasażerów z tego portu podróżowało do Pragi, Paryża (Orly), Londynu (Stansted), Koszyc, Amsterdamu, Moskwy i Monachium.

</doc>
<doc id="472228" url="https://pl.wikipedia.org/wiki?curid=472228" title="Diane Keaton">
Diane Keaton

Diane Keaton (ur. 5 stycznia 1946 w Los Angeles) – amerykańska aktorka, reżyserka i producentka filmowa.

</doc>
<doc id="472229" url="https://pl.wikipedia.org/wiki?curid=472229" title="Jacques Laffite">
Jacques Laffite

Jacques-Henri Laffite (ur. 21 listopada 1943 w Paryżu) – były francuski kierowca wyścigowy. Brał udział w wyścigach Formuły 1 w latach 1974-1986.
Dwa razy związany był z Williamsem i Ligierem. Największe sukcesy odnosił w latach 1979-1981, kiedy trzy razy z rzędu zajął czwarte miejsce w klasyfikacji generalnej.
Z Formuły 1 wycofał się po wypadku do którego doszło podczas GP Wielkiej Brytanii na torze Brands Hatch w 1986. Laffite złamał obie nogi, ale wkrótce wyleczył się i zaczął ścigać się w wyścigach samochodów turystycznych. Obecnie pracuje jako komentator francuskiej telewizji TF1.

</doc>
<doc id="472232" url="https://pl.wikipedia.org/wiki?curid=472232" title="Diane Hall">
Diane Hall



</doc>
<doc id="472234" url="https://pl.wikipedia.org/wiki?curid=472234" title="Choroba Osgood-Schlattera">
Choroba Osgood-Schlattera



</doc>
<doc id="472235" url="https://pl.wikipedia.org/wiki?curid=472235" title="Rasputin">
Rasputin



</doc>
<doc id="472236" url="https://pl.wikipedia.org/wiki?curid=472236" title="Gnus">
Gnus

Gnus (wymawiamy codice_1) – czytnik wiadomości w edytorach GNU Emacs i XEmacs. Umożliwia czytanie i komponowanie listów elektronicznych i wiadomości grup dyskusyjnych. Dodatkowo, potrafi korzystać ze źródeł na stronach internetowych.
Użytkownicy Gnusa mają do dyspozycji program, w którym wiadomości pocztowe i usenetowe są zwięźle zasymilowane, nie wspominając już o możliwości używania Emacsa do pisania listów elektronicznych. 
Tak samo, jak w wyrazie "GNU", litera "g" w "Gnus" jest zawsze wymawiana.
Jeżeli jakiejś funkcji w Gnusie brakuje, może być względnie łatwo (w porównaniu do większości innych klientów) dodana przez samego użytkownika za pomocą kilku linijek Emacs Lispa.
Historia.
Gnus to kopia programu GNUS napisanego przez Masanobu Umeda, który zaprzestał być tworzony w 1992. W 1994 Lars Magne Ingebrigtsen rozpoczął pisanie kopii pod nazwą "ding", która jest rekurencyjnym akronimem słów " ding is not Gnus".
Wydania.
W nawiasach są nazwy wersji Alpha poszczególnych wydań. Można zauważyć, że pierwsze litery tych nazw są poprzedzającymi się literami w alfabecie.
Aktualna wersja niestabilna, która zostanie wydana jako Gnus 5.12, nazywa się "No Gnus".

</doc>
<doc id="472237" url="https://pl.wikipedia.org/wiki?curid=472237" title="Histerosalpingografia">
Histerosalpingografia

Histerosalpingografia, HSG – badanie rentgenowskie mające na celu uwidocznienie jamy macicy i jajowodów.
Technika ta pozwala diagnozować nieprawidłowości budowy macicy i jajowodów. Jest to badanie pierwszego rzutu w diagnostyce niedrożności jajowodów, mogącej być przyczyną niepłodności – jednak nie da się za jego pomocą wykryć endometriozy ani zrostów okołoprzydatkowych, które również mogą powodować niepłodność.
Odmianą histerosalpingografii jest histerografia, która jest ograniczona jedynie do obrazowania jamy macicy, polegająca na wprowadzeniu do niej środka cieniującego za pomocą specjalnej strzykawki. Podczas podawania środek kontrastowy stopniowo wypełnia jamę macicy, jajowód i następnie dostaje się do jamy otrzewnej.

</doc>
<doc id="472240" url="https://pl.wikipedia.org/wiki?curid=472240" title="Epos rycerski">
Epos rycerski

Epos rycerski – utwór najczęściej wierszowany, rzadziej tworzony prozą, ukazujący dzieje życia legendarnych, częściowo lub całkiem historycznych rycerzy, na tle wydarzeń przełomowych dla danego narodu. Eposy rycerskie powstawały głównie w średniowieczu i były wtedy najbardziej rozwiniętymi formami poezji dworskiej. Do eposów rycerskich zaliczane są następujące utwory:
W schyłkowym okresie pojawiały się utwory satyryczne, naśladujące eposy rycerskie, ale przedstawiające tradycje rycerskie w komicznym świetle. Najbardziej znanym przykładem tego rodzaju utworu jest powstały w XVII wieku "Don Kichot" Cervantesa. Innym prześmiewczym naśladownictwem eposu rycerskiego jest Hudibras Samuela Butlera.

</doc>
<doc id="472245" url="https://pl.wikipedia.org/wiki?curid=472245" title="Równowaga sił">
Równowaga sił

Równowaga sił – jedna z podstawowych kategorii analizy i opisu stosunków międzynarodowych. Określa stan, w którym żadne państwo nie góruje nad innymi i nie posiada możliwości podporządkowania sobie innych państw. Naukowa interpretacja równowagi sił wyjaśnia postępowanie państw, które dążąc do zapewnienia sobie zwiększonego bezpieczeństwa, podejmują działania służące zachowaniu lub też ustanowieniu równomiernego podziału siły między podmiotami na arenie stosunków międzynarodowych.
Zgodnie z informacjami zebranymi na podstawie licznej literatury przedmiotu, w teorii równowagi sił wyróżniono dwa istotne aspekty. Po pierwsze, głównym celem państwa jest zapewnienie sobie bezpieczeństwa pod każdą postacią, opierając się na doktrynie realizmu. Po drugie, wprowadzenie równowagi sił uznano za najefektywniejszy sposób samoobrony, aby uniknąć w przyszłości hegemonii pojedynczego, dominującego państwa. Równowaga sił jest jednym z głównych pojęć w teorii realizmu. Koncepcja ta uznawana była za najważniejsze prawo objaśniające funkcjonowanie polityki międzynarodowej. Gorącymi zwolennikami konceptu równowagi sił byli Hans Morgenthau oraz Kenneth Waltz.
W czasach współczesnych rola równowagi sił wydaje się być niezwykle istotna. Stanowi ważką cechę ładu globalnego. Dzięki zachowaniu równowagi sił na arenie międzynarodowej panuje względna równowaga potencjałów (militarnych, gospodarczych, politycznych, technologicznych), nie zapewnia jednak równości statusu wszystkich aktorów. Równowaga sił jest stanem braku konfliktu zbrojnego, niemniej jednak nie jest już stanem nieobecności konfliktu interesów.
Modele równowagi sił.
Jednobiegunowość (unipolarność).
Gdy jedno państwo posiada znaczącą przewagę nad pozostałymi, możemy mówić o systemie jednobiegunowym. System unipolarny, z jednym mocarstwem na czele ma wiele zalet, jak i wad. Można powiedzieć, że występowanie jednego dominującego państwa może zapobiec próżni władzy w stosunkach międzynarodowych. Państwa słabsze, mogą czuć się zmobilizowane do poprawy swojej sytuacji. Mobilizacja państw może spowodować ich rozwinięcie się, co zdecydowanie jest pozytywnym skutkiem. Cechą jednobiegunowości, może być również rozpowszechnianie określonych wartości, np. jeżeli państwem dominującym jest państwo demokratyczne, może propagować przestrzeganie praw człowieka i zachęcać inne państwa do praktykowania podobnych zasad. Jednak wiąże się z tym ryzyko, że państwo będzie ingerować w sprawy innych i zagrozi ich suwerenności.
Przewaga jednego państwa może być przyczyną uprzedzenia wobec niego. Awersja wobec hegemona może spowodować wśród innych państw chęć ataku. Mimo iż słabsze państwo może nie być w stanie poważnie zagrozić jego pozycji, to może zapoczątkować poważniejszy konflikt. Konflikt taki może przerodzić się w wojnę, co przyniosłoby ogromne straty, a przede wszystkim spowodowałoby destabilizację międzynarodową.
Dwubiegunowość (bipolarność).
System międzynarodowy złożony z dwóch dominujących państw jest systemem dwubiegunowym. Państwa mogą wraz z innymi, tworzyć grupy państw, tzw. bloki. Przykładowo, w trakcie zimnej wojny, większość państw była podzielona na dwie części, Wschodnią i Zachodnią. W takim systemie, to właśnie dwa państwa nadają kształt polityce międzynarodowej. Są najbardziej wpływowe i zazwyczaj od nich zależy los innych państw. Dwubiegunowy podział ma praktycznie ogólnoświatowy zasięg. Do obu bloków przyłączają się najczęściej najważniejsze państwa. Mocarstwa są bardzo wpływowe, określane są jako przywódcze. Mimo potężnej siły, jaką oba posiadają, nie są w stanie wzajemnie się pokonać. Próba pokonania tak silnego przeciwnika mogłaby oznaczać wojnę totalną, nieopłacalną dla żadnej ze stron. Dzięki takiemu podziałowi wpływów i siły wytwarza się między nimi równowaga sił. Często jednak zdarza się, że wiele państw nie opowiada się za żadną ze stron i pozostają neutralne.
Wielobiegunowość (multipolarność).
System złożony z więcej niż dwóch państw: "jest najczęściej spotykaną wersją systemów równowagi sił w stosunkach międzynarodowych. Występuje we wszystkich epokach historycznych i kręgach kulturowych. Jego charakterystyczną cechą jest istnienie kilku (co najmniej trzech) elementów, czyli wielkich mocarstw, w podsystemie sterującym. Archetypy systemu wielobiegunowego możemy wskazać już w starożytności". Wielobiegunowa równowaga sił w klasycznym znaczeniu jest złożona z pięciu państw. Przykładem takiego układu może być koncert europejski, istniejący w XIX w. w Europie. Zakłada się, że im większa ilość państw, tym łatwiej o nieporozumienia. Jednak to stwierdzenie można przekształcić na korzyść wielobiegunowości. Mianowicie: „wraz ze wzrostem liczby uczestników zwiększa się liczba interakcji między nimi a tym samym zmniejsza się poziom wzajemnej agresji”. Państwa mogą zwiększyć współpracę między sobą i dążyć do kompromisów dzięki dużej ilości kontaktów.

</doc>
<doc id="472246" url="https://pl.wikipedia.org/wiki?curid=472246" title="Dzielnik prądu">
Dzielnik prądu

Dzielnik prądu jest specjalnym równoległym połączeniem dwóch lub więcej pasywnych elementów elektrycznych, np. oporników. Natężenie prądu elektrycznego w jednej z gałęzi dzielnika zasilanego prądem stałym jest zawsze mniejsze od natężenia prądu wejściowego (zasilającego) i zależy tylko od stosunku wartości użytych: rezystancji oraz wartości prądu wejściowego:
Wynika to z faktu, że napięcie elektryczne zasilające dzielnik prądu ma taką samą wartość dla obydwu elementów, czyli:
Zastosowanie dzielnika prądu.
Wartości użytych rezystancji mogą być dokładnie zmierzone, czyli wartość natężenia prądu w każdej z gałęzi dzielnika może być również obliczona z dużą dokładnością. Tę właściwość dzielnika prądu wykorzystuje się do poszerzania zakresu pomiarowego amperomierzy. Amperomierz mierzy wartość prądu płynącego w danej gałęzi obwodu. Jeżeli równolegle do amperomierza zostanie podłączony opornik o odpowiedniej wartości, wówczas powstanie dzielnik prądu (jednym ze składowych elementów będzie rezystancja własna amperomierza), dla którego:
dlatego też:
gdzie stała formula_5 jest zawsze większa od jedności (następuje więc poszerzenie zakresu pomiarowego), a jej wartość wynika tylko ze stosunku użytych rezystancji.
Dzielnik prądu może się składać z więcej niż dwóch elementów połączonych równolegle. Takie rozwiązanie jest stosowane np. w amperomierzach o zmiennych zakresach pomiarowych. Każde "pośrednie" ustawienie dzielnika reprezentuje odpowiedni zakres pomiarowy, którego wartość wynika z odpowiednich wartości użytych rezystancji.
Dzielnik prądu przemiennego.
Dzielniki prądu mogą być także używane w układach prądu i napięcia przemiennego. Niemniej jednak, przy zasilaniu prądem przemiennym należy wziąć pod uwagę przesunięcia fazowe wynikające z występowania możliwych reaktancji pojemnościowych i indukcyjnych w samym dzielniku, jak również i w zasilającym obwodzie.
Najbardziej korzystnym jest oczywiście używanie dzielnika prądowego zbudowanego z bezindukcyjnych, bezpojemnościowych rezystorów, niemniej jednak nie zawsze jest to możliwe, szczególnie przy wysokich częstotliwościach prądu przemiennego.

</doc>
<doc id="472247" url="https://pl.wikipedia.org/wiki?curid=472247" title="Układ mostkowy">
Układ mostkowy



</doc>
<doc id="472250" url="https://pl.wikipedia.org/wiki?curid=472250" title="Objaw Trousseau">
Objaw Trousseau



</doc>
<doc id="472253" url="https://pl.wikipedia.org/wiki?curid=472253" title="Objaw Stellwaga">
Objaw Stellwaga

Objaw Stellwaga – objaw chorobowy polegający na rzadkim mruganiu powiekami, pojawiający się w przypadkach nadczynności tarczycy, także w chorobie Parkinsona. Opisany przez austriackiego okulistę Carla Stellwaga von Cariona (1823-1904).

</doc>
<doc id="472255" url="https://pl.wikipedia.org/wiki?curid=472255" title="Odczyn Wassermanna">
Odczyn Wassermanna

Odczyn Wassermanna – odczyn nieswoisty wykonywany w diagnostyce kiły. mający obecnie znaczenie historyczne (został wycofany w 1976 r.) z uwagi na jego niespecyficzny charakter (był w zasadzie odczynem antykardiolipinowym, a nie przeciwkrętkowym). Oparty jest na wiązaniu dopełniacza i wykrywa immunoglobuliny G.

</doc>
<doc id="472260" url="https://pl.wikipedia.org/wiki?curid=472260" title="Blok przewodnictwa przedsionkowo-komorowego">
Blok przewodnictwa przedsionkowo-komorowego

Blok serca przedsionkowo-komorowy (łac. "dissociatio atrioventricularis") – jest to czasowe, napadowe lub stałe zaburzenie przewodzenia bodźców z węzła przedsionkowo-komorowego do roboczego mięśnia komór, przebiegający w 3 stopniach zaawansowania:

</doc>
<doc id="472262" url="https://pl.wikipedia.org/wiki?curid=472262" title="Koncept">
Koncept



</doc>
<doc id="472266" url="https://pl.wikipedia.org/wiki?curid=472266" title="Sępolno (Wrocław)">
Sępolno (Wrocław)

Sępolno – część (zwyczajowo nazywana osiedlem) Wrocławia, na osiedlu Biskupin-Sępolno-Dąbie-Bartoszowice (w byłej dzielnicy Śródmieście), do roku 1924 (kiedy zostało włączone w granice administracyjne miasta) podwrocławska wieś, potem podmiejskie osiedle o niemieckiej nazwie "Zimpel".
Historia.
Wieś istniała już w średniowieczu, wspominana jest m.in. w 1288 jako "Zemplin" przy okazji nadania jej ziem kolegiacie św. Krzyża; w 1353 opisywana jako "Czympelin", w 1368 natomiast pod nazwą "Semplino". Wieś ówczesna zlokalizowana jednak była na południowy wschód wobec obecnego centrum osiedla, w pobliżu dzisiejszego skrzyżowania Bacciarellego, Mielczarskiego i Żmichowskiej, a zatem na pograniczu ze współczesnymi osiedlami Biskupin i Bartoszowice. Teren ten był podmokły: bieg Odry i innych płynących w tej okolicy rzek i strumieni (Widawy, nieistniejącej dziś Czarnej Wody i pomniejszych) zmieniał się przez stulecia wiele razy, często niemal po każdej większej powodzi, zwłaszcza po zdarzających się tu co kilkadziesiąt lat powodziach katastrofalnych. Z tego powodu aż do początków XX wieku okolica ta nie sprzyjała osadnictwu. Wprawdzie pewna poprawa nastąpiła po wykonaniu w latach 1531–1555 przekopu Bartoszowicko-Szczytnickiego na południe od Biskupina, gdy kanał ten przejął główny nurt Odry i w zasadzie oddalił niebezpieczeństwo płynące z dotychczasowych ciągłych zmian koryta rzeki. Powodzie jednak trapiły wciąż mieszkańców wszystkich okolicznych wsi, rujnując co jakiś czas ich dobytek. Sytuacja zmieniła się w istotnej mierze dopiero po katastrofalnej powodzi z 1905, po której zdecydowano o przekopaniu w miejscu meandrującego cieku Czarnej Wody, pomiędzy Bartoszowicami a Karłowicami, kanałów Nawigacyjnego i Powodziowego. Budowa ta zakończona została w 1919 i od tego roku datuje się współczesny rozwój Sępolna.
Położenie i plan przestrzenny.
Osiedle położone w obrębie tzw. Wielkiej Wyspy, oprócz Biskupina i Bartoszowic graniczy z Dąbiem, Szczytnikami i Zalesiem. Granice ścisłego osiedla zaprojektowanego przez architektów Paula Heima, Hermanna Wahlicha i Alberta Kemptera i realizowanego w latach 1919–1935 z założeniem „miasta-ogrodu” dla przedstawicieli wrocławskiej klasy średniej biegną wzdłuż ulic Dembowskiego, 8 maja, Mickiewicza i Monte Cassino, zazwyczaj wlicza się jednak też do niego teren położony wzdłuż ulic Smętnej i Żmichowskiej na wschodzie oraz niezabudowany teren przy ul. 8 maja i Heweliusza. Większość budynków na Sępolnie stanowią wielorodzinne dwukondygnacyjne domy szeregowe, a także 4- lub 6-mieszkaniowe domy wolno stojące oraz pewna liczba domów jednorodzinnych. Osiedle ma powierzchnię stu hektarów, z czego 3/4 zajmuje zabudowa i przydomowe ogródki, a resztę – ulice i parki i inna zieleń publiczna. Osiedle ma przemyślany układ komunikacyjno-przestrzenny z dwiema głównymi ulicami, zbiegającymi się przy błoniu i otoczonymi stosunkowo zwartą zabudową wielorodzinną, prostopadłymi ulicami bocznymi, wokół których powstały domy wolno stojące (a w drugim etapie szeregowe) oraz ścieżkami pieszymi, przeprowadzonymi niezależnie od dróg kołowych na zapleczu ogródków.
Centralny plac osiedla, określany często jako błonie (dziś Skwer Powstańców Warszawskich), zamknięty jest od wschodu budynkiem ewangelickiego Kościoła Pamięci Króla Gustawa Adolfa (w czasach PRL funkcjonowały w tym budynku dwa kina), a od zachodu budynkiem szkoły podstawowej nr 45 (w czasach wojny znajdował się tu obóz pracy przymusowej dla kobiet).

</doc>
<doc id="472269" url="https://pl.wikipedia.org/wiki?curid=472269" title="Mostek (elektronika)">
Mostek (elektronika)

Mostek – równoległe połączenie co najmniej dwóch dzielników napięcia. Napięciem wyjściowym mostka jest napięcie pomiędzy punktami wyjściowymi dzielników napięcia.
Jedną z największych zalet układu mostkowego jest to, że może on zostać doprowadzony do punktu równowagi – napięcie wyjściowe mostka zrównoważonego jest równe zero, co jest często wykorzystywane w mostkach pomiarowych. Obecnie mostki pomiarowe są coraz rzadziej wykorzystywane z uwagi na nieustający rozwój stosunkowo tanich i coraz dokładniejszych wszelkiego rodzaju mierników cyfrowych. Niemniej, w powszechnym użyciu są również mostki niezrównoważone pracujące nie tylko w punkcie równowagi.
Układy mostkowe mogą być zbudowane również z elementów nieliniowych, takich jak np. diody prostownicze. Zasilenie mostka prostowniczego, zwanego powszechnie mostkiem Graetza, napięciem przemiennym powoduje wyprostowanie takiego napięcia. Mostki prostownicze mogą być stosowane do prostowania napięcia jednofazowego i trójfazowego.
Mostki pomiarowe zasilane napięciem stałym.
Warunek równowagi mostka liniowego.
Jeśli mostek zbudowany jest z elementów liniowych, np. oporników i jest zasilany prądem/napięciem stałym, wówczas warunek równowagi takiego mostka jest następujący:
Mostek Wheatstone’a.
Zasada mostka pracującego w punkcie równowagi jest wykorzystana w mostku Wheatstone’a. Warunkiem równowagi dla takiego mostka jest:
Zazwyczaj, stosunek oporników "R"3 do "R"4 może być ustawiany na jedną z następujących wartości: 0,01; 0,1; 1; 10; itd., co umożliwia zmianę zakresu mostka. Wartość rezystancji opornika R2 może być płynnie regulowana tak, aby osiągnąć stan równowagi mostka. Zatem znając wartości rezystancji "R"2, "R"3 i "R"4 można dokładnie wyznaczyć nieznaną wartość rezystancji "Rx".
Czułość mostka "Sm" zależy od napięcia wejściowego (zasilającego) "Uwe" oraz zmiany wartości rezystancji "R"2:
Rozdzielczość pomiaru zależy od: czułości "Su" urządzenia pomiarowego wykrywającego napięcie wyjściowe, stosunku rezystancji wewnętrznych mostka, rezystancji wewnętrznej "Ru" urządzenia pomiarowego, całkowitej rezystancji "Rm" mostka (rezystancji "widzianej" z zacisków wejściowych), czułości mostka oraz wartości napięcia zasilającego (wejściowego):
Z powyższego równania wynika, że rozdzielczość jest tym większa (czyli wartość "dR" jest mniejsza) im większa jest czułość urządzenia pomiarowego. Rozdzielczość rośnie również ze wzrostem napięcia zasilania, jednak wartość napięcia jest ograniczona od góry z uwagi na dopuszczalną moc wydzielaną na opornikach mostka. Jeśli moc ta będzie zbyt duża dojdzie do trwałego uszkodzenia.
W przypadku pomiarów bardzo małych wartości rezystancji (w praktyce poniżej 1 Ω) nie można pominąć wartości rezystancji przewodów doprowadzających, którymi dołączony jest rezystor "Rx", jak również i ewentualnych sił elektromotorycznych powstających z uwagi na zjawisko Seebecka. Zjawisko to można stosunkowo łatwo wyeliminować poprzez wykonanie tego samego pomiaru dla "dodatniego" i "ujemnego" kierunku zasilania – wartość średnia z obydwu pomiarów będzie wartością poprawną. Niemniej jednak, nie można w ten sposób wyeliminować wpływu rezystancji przewodów doprowadzających.
Dlatego też, do pomiaru małych rezystancji używa się opisanego poniżej mostka Kelvina.
Praktyczne zastosowanie ma również techniczny mostek Wheatstone’a, który jest co prawda mniej dokładny, ale w zamian mniejszy i wygodniejszy w użyciu. Mniejsza dokładność w porównaniu z mostkiem laboratoryjnym jest wynikiem mniej czułego (za to bardziej odpornego na wstrząsy) galwanometru, a także z powodu wprowadzeniu rezystora drutowego ze stykiem ślizgowym, który służy do płynnego równoważenia układu. W niektórych rozwiązaniach rolę galwanometru spełnia układ dwóch diod luminescencyjnych: czerwonej i zielonej. Wartość mierzonego oporu odczytuje się bezpośrednio z odpowiednio wyskalowanego rezystora regulującego. Jeśli diody migają naprzemiennie, wówczas ustawiona jest poprawna wartość rezystancji (mostek jest w równowadze). Jeśli którakolwiek z diod świeci ciągle, to ustawiona wartość jest zbyt mała (dioda czerwona) lub zbyt duża (dioda zielona).
Mostek Thomsona (mostek Kelvina).
Mostek Thomsona (zwany również mostkiem Kelvina) jest modyfikacją mostka Wheatstone’a. Warunkiem równowagi dla mostka Kelvina jest:
Rezystancja "R" powinna posiadać jak najmniejszą wartość, dlatego też połączenie takie wykonywane jest jako krótki i gruby odcinek przewodu o małej rezystancji (wykonany np. z miedzi). Jeśli warunek "R3·R4'= R3'·R4" jest spełniony (oraz "R" jest małe), wówczas wpływ ostatniego składnika powyższego równania staje się zaniedbywalny i można przyjąć że:
W takim przypadku warunek równowagi mostka Thomsona jest analogiczny jak dla mostka Wheatstone’a. Mostek Thomsona pozwala na pomiar rezystancji w zakresie 0.000001-10 Ω.
Mostki niezrównoważone.
Mostki niezrównoważone są wykorzystywane głównie jako przetworniki zmiany rezystancji (znacznie rzadziej impedancji) na napięcie wyjściowe. W ogólnym przypadku, napięcie wyjściowe mostka spełnia następujące równanie (oznaczenia jak dla pokazanego powyżej mostka Wheatstone’a):
co czasem upraszczane jest do postaci:
gdzie "S" jest czułością mostka.
Najbardziej korzystnym układem jest wykorzystanie dwóch elementów zmieniających rezystancję połączonych przeciwsobnie – następuje wówczas zdwojenie efektu względnej zmiany wartości.
Zmiany napięcia wyjściowego mostka niezrównoważonego są nieliniowe, co powoduje komplikacje w przypadku wykorzystania takiego mostka do pomiarów zmiany rezystancji. Niemniej jednak nieliniowość nie zawsze jest wadą. Termistory posiadają nieliniową zależność rezystancji od temperatury. W takim przypadku można odpowiednio zaprojektować mostek tak, aby nieliniowość własna mostka kompensowała nieliniowość użytych termistorów.
Można również wykorzystać dodatkowe elementy elektroniczne (np. multiplikatory lub układy oparte na wzmacniaczach operacyjnych) do linearyzacji napięcia wyjściowego mostków niezrównoważonych.
Mostki pomiarowe zasilane napięciem przemiennym.
Oprócz równowagi rezystancji, dla mostka zasilanego napięciem przemiennym musi zostać spełniony dodatkowy warunek, z uwagi na ewentualne przesunięcie fazowe powodowane obecnością reaktancji. W takim przypadku warunkiem równowagi mostka jest układ równań:

</doc>
<doc id="472271" url="https://pl.wikipedia.org/wiki?curid=472271" title="Luis Martín">
Luis Martín

Luis Martín García SJ (ur. 19 sierpnia 1846 w Melgar de Fernamental, Burgos, Hiszpania, zm. 18 kwietnia 1906 w Rzymie) – hiszpański duchowny katolicki, 24. Przełożony Generalny Towarzystwa Jezusowego.
Wczesne lata.
Trzeci z sześciu braci Martín urodził się w ubogiej rodzinie. Po ukończeniu podstawowej edukacji w rodzinnej wsi wstąpił do seminarium duchownego w Burgos (1858), gdzie podjął studia filozoficzno-teologiczne. W 1864 wstąpił do Towarzystwa Jezusowego. Rewolucja w Hiszpanii i antyklerykalizm zmusiły go do przeniesienia się do Francji, gdzie dokończył kurs filozofii (Poyanne, 1870) i nauczał przedmiotów humanistycznych przez podjęciem studiów teologicznych (1873-77). Święcenia kapłańskie otrzymał 14 września 1876 i od razu udał się na ostatni, roczny, etap formacji jezuickiej zwany 'Trzecią probacją' (1878-79).
Profesor i rektor.
Wkrótce na skutek antyreligijnych ustaw Julsa Ferrego (1880) jezuici musieli opuścić Francję. W międzyczasie w Hiszpanii nastąpiła restauracja monarchii, co pozwalało mu powrócić do kraju. Po powrocie do Kastylii skierowano Martína na studia biblijne oraz do nauczania. Był kolejno: rektorem seminarium w Salamance (1880-84), redaktorem naczelnym "El Mensajero del Corazon de Jesus" (Posłańca Serca Jezusowego)(1884) i przełożonym wyższej uczelni w Bilbao (przyszły Uniwersytet Deusto).
Prowincjał Kastylii.
Jako rektor w Salamance wykazał się zdolnościami organizacyjnymi oraz troską o formację duchową i intelektualną. Skłoniło to generała do mianowania go prowincjałem Kastylii w 1886. Zarządzał prowincją umiejętnie łagodząc podziały polityczne wśród jezuitów, będące odbiciem sytuacji panującej wśród katolików hiszpańskich.
Wikariusz Generalny.
Generał Anton Anderledy wezwał o. Martína do Rzymu, aby przygotował szkic dokumentu o studiach w Towarzystwie. Na kilka godzin przed śmiercią (1892) Anderledy mianował go Wikariuszem Generalnym Towarzystwa, co oznaczało powierzenie mu obowiązku zwołania i przygotowania Kongregacji Generalnej w celu wyboru nowego Generała. Polityczne napięcie pomiędzy Kościołem a Królestwem Włoch uniemożliwiało zwołanie kongregacji we Włoszech. Martín uzyskał od papieża Leona XIII zgodę aby kongregacja odbyła się w Loyoli (Kraj Basków). Była to jedyna w historii Kongregacja Generalna, która odbyła się poza Włochami.
XXIV Kongregacja Generalna.
24. Kongregacja Generalna rozpoczęła się 24 września 1892. Martín został wybrany w drugim głosowaniu (42 głosy na 70) (2 października). Po skończonej kongregacji generał Luis Martín w powrotną drogę do Fiesole we Włoszech udał się przez Francję, Anglię, Irlandię, Belgię i Niemcy. Była to jedyna wizyta w krajach, których dotyczyły późniejsze wyzwania jego generalatu. Problemy Generała w porozumieniu się z jezuitami północnoeuropejskimi można łatwiej zrozumieć, gdy pamięta się, że „dysydenci” jezuiccy, z którymi się stykał w Hiszpanii, byli raczej reakcjonistami o antyintelektualnym typie. Inne trudności mieli jezuici z Północy o bardziej liberalnych poglądach.
Cierpienie i śmierć.
Choć był słabego zdrowia z upływem lat jeszcze się ono pogarszało. W 1905, z powodu nowotworu amputowano mu prawą rękę. Papież Pius X zezwolił mu mimo to na odprawianie mszy, dyspensa ta była znakiem wielkiej życzliwości. Wkrótce nastąpiły przerzuty na płuca, co doprowadziło do śmierci 18 kwietnia 1906.

</doc>
<doc id="472274" url="https://pl.wikipedia.org/wiki?curid=472274" title="Zbigniew Promiński">
Zbigniew Promiński

Zbigniew Robert „Inferno” Promiński (ur. 30 grudnia 1978 w Tczewie) – polski muzyk, kompozytor, perkusista, gitarzysta oraz producent muzyczny. W 1995 roku dołączył do sopockiej grupy deathmetalowej Damnation, w której występował do 1997. Również w 1997 roku na zaproszenie Adama Darskiego dołączył do gdańskiej grupy Behemoth, z którą nagrał m.in. sześć albumów studyjnych. W 2010 roku wraz z grupą Behemoth otrzymał nagrodę polskiego przemysłu fonograficznego – Fryderyka w kategorii "Album roku metal" za wydawnictwo pt. "Evangelion".
W 1998 roku wraz z muzykami Damnation założył brutal death metalową grupę Azarath, z którą do 2011 roku nagrał pięć albumów studyjnych. W latach 2000–2006 i ponownie od 2013 roku występuje w zespole Witchmaster. Promiński współpracował ponadto z blackmetalowymi grupami Christ Agony i Deus Mortem, gothic metalową Artrosis oraz death metalową Devilyn. W 2008 roku w plebiscycie magazynu Terrorizer został wybrany najlepszym perkusistą heavymetalowym.
Życiorys.
Młodość.
Zbigniew Robert Promiński urodził się 30 grudnia 1978 w Tczewie, gdzie również się wychował. W dzieciństwie uczęszczał do szkoły muzycznej I stopnia w klasie fortepianu, której jednak nie ukończył. Grą na perkusji zainteresował się na początku lat 90. XX wieku, inspirowany dokonaniami m.in. Krzysztofa Raczkowskiego, wieloletniego perkusisty grupy Vader, Pete’a Sandovala, członka Morbid Angel czy Dave’a Lombardo, członka Slayer. Przez dłuższy czas nie posiadał własnej perkusji, grał i ćwiczył samodzielnie w lokalnym Domu Kultury na sprzęcie firmy Polmuz.
Działalność artystyczna.
Jedną z pierwszych grup, do których należał Promiński była Delirium. Z zespołem dał swój pierwszy koncert w 1992 roku. Jednakże brak jest obecnie informacji o członkach i wydawnictwach zespołu. 
W 1995 roku na zaproszenie gitarzysty Bartłomieja „Barta” Szudka dołączył do sopockiej grupy deathmetalowej Damnation. W marcu 1996 roku w PJ Studios nagrał z zespołem album pt. "Rebel souls", który ukazał się nakładem wytwórni Last Epitaph. Rok później ponownie w PJ Studios zrealizował minialbum "Coronation". Wystąpił również w albumie "Czarne zastępy – W hołdzie Kat" w utworze pt. „Porwany Obłędem”. Już po odejściu Promińskiego z grupy w 2003 roku nakładem Conquer Records ukazała się kompilacja nagrań pt. "Resurrection Of Azarath", na której znalazły się nagrania zrealizowane przez muzyka. Promiński o początkach w grupie Damnation: „Wiesz, ja wtedy byłem totalnie niedoświadczony. Graliśmy cały czas w domu kultury w Tczewie. Pewnego dnia zadzwonił (Bart, przyp.) i zapytał czy bym nie chciał pograć. W ogóle się nie zastanawiałem, pojechałem do Sopotu na próbę i tak zostało”. 
W 1997 roku na zaproszenie Adam Darskiego dołączył do gdańskiej grupy Behemoth, która dzieliła salę prób z Damnation. Tego samego roku odbył z zespołem pierwsze koncerty podczas trasy w Niemczech oraz nagrał minialbum "Bewitching the Pomerania". W 1998 roku zrealizował swój pierwszy album z Behemoth pt. "Pandemonic Incantations", który ukazał się nakładem Solistitium Records. Kolejnym wydawnictwem był album "Satanica". Niedługo po wydaniu płyty (w 1999) Promiński z zespołem wystąpił kilkadziesiąt razy, promując nowy materiał m.in. na festiwalu A Dragon’s Blaze Festival, trasach koncertowych we Francji, Hiszpanii i Anglii. W 2000 roku Behemoth nagrał album pt. "Thelema.6" z licznymi partiami solowymi Promińskiego, wydany nakładem włoskiej wytwórni muzycznej Avantgarde Music. Wydawnictwo było promowane podczas koncertów na objazdowym festiwalu X-Mass Festivals, podczas których Behemoth występował z takimi grupami jak m.in. Morbid Angel, The Crown czy Dying Fetus. 
W 2002 roku zrealizował album "Zos Kia Cultus (Here and Beyond)", który ponownie ukazał się nakładem Avantgarde Music. W 2004 roku nagrał siódmy album Behemoth pt. "Demigod", który ukazał się nakładem Regain Records, natomiast trzy lata później nagrał ósmy album pt. "The Apostasy". Sukces ostatniego wydawnictwa przyczynił się do podpisania przez zespół kontraktu z wytwórniami Nuclear Blast i Metal Blade Records. Promiński o Behemoth: „Mieliśmy próby w tej samej sali – Damnation i Behemoth, w szkole. Dziś też siedzimy w szkole”. 
W 1998 roku wraz z muzykami Damnation – gitarzystą D. i basistą Brunem założył brutal death metalową grupę Azarath. Z zespołem nagrał cztery albumy studyjne: "Demon Seed" (2001), "Infernal Blasting" (2003), "Diabolic Impious Evil" (2006), które ukazały się nakładem Pagan Records oraz "Praise the Beast" (2009) wydana nakładem Agonia Records. W związku z licznymi koncertami grupy Behemoth, Promiński z grupą jedynie nagrywa i komponuje, podczas koncertów zastępuje go znany m.in. z występów we wrocławskiej grupie Lost Soul Adam Sierżęga. Promiński o Azarath: „Chodzą mi po głowie różne dźwięki. Potrafię znaleźć je na gryfie i chociaż marny ze mnie gitarzysta, to chciałbym te dźwięki zarejestrować i zrealizować się w tworzeniu czegoś własnego”. 
W 2000 roku dołączył do zielonogórskiej grupy Witchmaster. W 2002 roku wraz z grupą nagrał album "Masochistic Devil Worship", który ukazał się nakładem Pagan Records. W 2004 roku nagrał trzeci album studyjny grupy pt. "Witchmaster", który ukazał się nakładem Agonia Records. W 2006 roku Promiński obciążony częstymi występami z Behemoth odszedł z grupy. Zastąpił go występujący m.in. w Spinal Cord Sebastian „Basti” Łuszczek. W 2013 roku Promiński ponownie dołączył do składu Witchmaster.
Występy gościnne.
W 2000 roku Promiński zagrał gościnnie na promo pochodzącej z Tarnowa deathmetalowej grupy Devilyn pt. "Promo 2000". W 2001 roku na zaproszenie gothicmetalowej grupy Artrosis we wrocławskim studiu Fonoplastykon zagrał gościnnie na wznowieniach albumów "Ukryty wymiar" (2001) i "W imię nocy" (2001), które ukazały się nakładem katowickiej wytwórni Metal Mind Productions. Promiński o współpracy z grupą Artrosis: „Pochodzą z tego samego miasta, co Witchmaster. Ekipa bardzo mocno się kumplowała i potrzebowała perkusisty, który nagra im ścieżki żywych bębnów, bo jak wiadomo grali z automatem. A wtedy żyłem z Witchmaster w świetnej komitywie. Co mi więc szkodziło, by wsiąść do pociągu do Wrocławia i nagrać im te bębny, nie znając zupełnie materiału”. 
W październiku 2010 roku Promiński wystąpił wraz z zespołem Decapitated w Gdyni. Muzyk zagrał na perkusji kompozycję „Conquer All” pochodzącą z repertuaru formacji Behemoth.
Życie prywatne.
Zbigniew Promiński jest miłośnikiem gier komputerowych z rodzaju MMORPG oraz zwierząt – wspiera schroniska dla zwierząt. W 2014 roku po raz drugi wstąpił w związek małżeński. Jego małżonka Marta zajmuje się malarstwem, jest autorką m.in. okładki do albumu Azarath - "Saint Desecration". Wspólnym dziełem Zbigniewa i Marty Promińskich jest zrealizowany w 2021 r. projekt "Oneness", stanowiący interdyscyplinarną syntezę muzyki i malarstwa. 
Rodzice Promińskiego poznali się w szkole, występowali oboje w szkolnym zespole – ojciec grał na perkusji, natomiast jego matka śpiewała. Zainteresowanie muzyką u ojca nie miało jednak wpływu na rozpoczęcie nauki gry na instrumencie przez Zbigniewa.
Instrumentarium.
Promiński od 2014 roku gra na bębnach firmy Pearl. Wcześniej, w latach 2004–2014 grał na zestawie amerykańskiej manufaktury Spaun Drums z serii Custom o wykończeniu Piano Black Lacquer. W 2008 roku do produkcji został wprowadzony sygnowany przez muzyka klonowo-brzozowy werbel Spaun, o wymiarach 8x14 cali z odlewanymi obręczami. Do 2010 roku grał na talerzach perkusyjnych Sabian, serie AAX, AA i HHX. Od 2010 roku współpracuje z firmą Paiste, która zaopatruje muzyka w talerze perkusyjne. Promiński używa ponadto pedałów perkusyjnych Monolit Czarcie Kopyto.
Muzyk posiada dwa identyczne zestawy perkusyjne: jeden w Stanach Zjednoczonych, drugi zaś w Polsce, co uwarunkowane jest wysokimi kosztami transportu instrumentu. W poprzednich latach grał na perkusjach takich firm jak: Polmuz, Amati, Szpaderski, Tama oraz Yamaha (model Stage custom). 

</doc>
<doc id="472276" url="https://pl.wikipedia.org/wiki?curid=472276" title="PPM">
PPM



</doc>
<doc id="472277" url="https://pl.wikipedia.org/wiki?curid=472277" title="Flaga stanowa Georgii">
Flaga stanowa Georgii

Flaga stanowa Georgii.
Na wniosek gubernatora Sonny Perdue w 2003 roku rozpisano referendum, mające rozstrzygnąć, która z flag (poprzednia, czy aktualna) ma stać się oficjalną flagą stanu. Nie wzięto pod uwagę tej, która obowiązywała w latach 1956–2001. Głosowanie odbyło się 2 marca 2004. Flaga została przyjęta przez około 74,3% wyborców. Wielu tradycjonalistów bojkotowało referendum ze względu na brak tej, której 2/3 płata stanowiła flaga bojowa Skonfederowanych Stanów Ameryki.
Obecna flaga jest bardzo podobna do pierwszej flagi państwowej CSA oraz do tych, które obowiązywały w latach 1879–1902 i 1902–1956. W kantonie znajduje się pieczęć stanowa Georgii i trzynaście gwiazd na niebieskim tle. Tyle samo było gwiazd na fladze bojowej.
Przyjęta 8 maja 2003 roku. Proporcje 2:3.

</doc>
<doc id="472280" url="https://pl.wikipedia.org/wiki?curid=472280" title="Jean-Baptiste Say">
Jean-Baptiste Say

Jean-Baptiste Say (ur. 5 stycznia 1767 w Lyonie, zm. 15 listopada 1832 w Paryżu) – francuski przedsiębiorca i ekonomista, przedstawiciel francuskiego nurtu ekonomii klasycznej.
Najpowszechniej znanym dokonaniem Saya jest sformułowanie prawa rynków, zwanego też często wprost "prawem Saya". Kryjąca się za nim koncepcja była już wcześniej formułowana przez innych ekonomistów, ale Say po raz pierwszy sformułował ją w sposób precyzyjny i naukowy.
W najogólniejszej postaci prawo rynków Saya sprowadza się do tego, że podaż sama stwarza popyt (zakłada podażowy charakter gospodarki narodowej – popyt jest bierny i zawsze dostosowuje się do podaży). Wynika to z faktu, że koszty produkcji ponoszone przez producentów są jednocześnie zapłatą dla pracowników i podwykonawców, a tym samym są przeznaczone na konsumpcję. Zakłada się tu, że oszczędności gromadzone przez podmioty są niczym innym jak odroczoną konsumpcją. Say zakłada też "implicite", że rynek działa w warunkach wolnej konkurencji. W takiej sytuacji kryzys nadprodukcji może wystąpić jedynie w obliczu czynników zewnętrznych, np. klęsk żywiołowych.
Prawo rynków Saya wywołało bardzo wiele dyskusji wśród późniejszych ekonomistów, stając się jednym z podstawowych postulatów nurtu klasycznego w ekonomii.

</doc>
<doc id="472282" url="https://pl.wikipedia.org/wiki?curid=472282" title="Amerykańska Unia Geofizyczna">
Amerykańska Unia Geofizyczna

Amerykańska Unia Geofizyczna (, skr. AGU) – organizacja zrzeszająca geofizyków, która liczy ok. 50 000 członków z całego świata. AGU koncentruje się na propagowaniu nauk geofizycznych (nauki o atmosferze i oceanie, fizyka Ziemi, hydrologia, fizyka przestrzeni kosmicznej) poprzez publikowanie czasopism naukowych, organizację konferencji naukowych, uczestnictwo i organizowanie programów badawczych.
AGU istnieje od 1919 roku i zostało utworzone przez amerykański National Research Council. Od 1972 roku jest organizacją otwartą dla naukowców i studentów z całego świata. AGU wydaje szereg czasopism naukowych z dziedziny geofizyki. Jednym z najbardziej znanych jest „Journal of Geophysical Research” (JGR) oraz „Geophysical Research Letters” (GRL). AGU wydaje też biuletyn EOS, w którym zamieszczane są aktualne informacje z geofizyki.

</doc>
<doc id="472286" url="https://pl.wikipedia.org/wiki?curid=472286" title="Warszawskie Towarzystwo Muzyczne im. Stanisława Moniuszki">
Warszawskie Towarzystwo Muzyczne im. Stanisława Moniuszki

Warszawskie Towarzystwo Muzyczne imienia Stanisława Moniuszki (WTM) – towarzystwo z siedzibą w Warszawie zajmujące się propagowaniem kultury muzycznej.
Historia.
Towarzystwo zostało założone 15 stycznia 1871 roku, z inicjatywy Władysława Wiślickiego, przy współudziale m.in. Stanisława Moniuszki, Józefa Sikorskiego, Ignacego Krzyżanowskiego, Adama Münchheimera, Wilhelma Troschela, Józefa Wieniawskiego i Jana Kleczyńskiego (pozostałe osoby to: Sergiusz Muchanow, Marya z hr. Nesselrode Muchanowa, Robert Wolff, Adolf Bogucki, Henryk Toeplitz, Gustaw Sennewald, Ludwik Grossman, August Freyer, Mieczysław Malcz, Teofil Seidler, Antoni Nagórny. Pierwszym prezesem został Siergiej Muchanow, a dyrektorem muzycznym Aleksander Zarzycki. 
Początkowo siedziba Towarzystwa mieściła się w gmachu Teatru Wielkiego (1871–1909), a następnie do wybuchu II wojny światowej w Filharmonii Warszawskiej. W okresie powojennym kilkakrotnie zmieniała lokale, aż w 1966 przeniosła się na stałe do Pałacu Szustra. 
WTM zorganizowało liczne koncerty i miało własne chóry i amatorską orkiestrę smyczkową, a od początku XX wieku także zespoły kameralne i wokalne oraz małą orkiestrę symfoniczną. W 1884 Towarzystwo utworzyło szkołę muzyczną, który początkowo kierował Noskowski, a później Münchheimer. W 1919 szkoła została przemianowana na Wyższą Szkołę Muzyczną im. Fryderyka Chopina, która latach 1927–1937 organizowała trzy pierwsze edycje Konkursu Chopinowskiego, a w 1935 Międzynarodowy Konkurs Skrzypcowy im. Henryka Wieniawskiego. 
Towarzystwo pełniło też rolę współorganizatora przedsięwzięć upamiętniających Fryderyka Chopina i Stanisława Moniuszkę, takich jak: 
Od 1951 Towarzystwo nosi imię Stanisława Moniuszki.
Współczesna działalność.
W 1966 Towarzystwo zapoczątkowało koncerty w zabytkowych obiektach Warszawy, m.in. w Muzeum Narodowym, w Teatrze na Wyspie w Łazienkach, w Pałacu w Wilanowie.
Obecnie najważniejszymi projektami artystycznymi realizowanymi przez WTM są:
Towarzystwo zajmuje się również edukacją muzyczną, w ramach której organizuje koncerty edukacyjne przeznaczone dla szkół i przedszkoli. Prowadzi także ogniska muzyczne, będące niepublicznymi placówkami oświatowymi, realizującymi program szkoły muzycznej I stopnia.
Biblioteka, Muzeum i Archiwum.
Wraz z powstaniem WTM w 1871 utworzono również Bibliotekę, w 1958 przyjęto nazwę Biblioteka, Muzeum i Archiwum. Posiada zbiór nut drukowanych, książek, czasopism, rękopisów muzycznych (nuty, korespondencje, pamiętniki, libretta), ikonografii i nagrań dotyczących polskiej kultury muzycznej XIX i pierwszej połowy XX wieku. 
Do najcenniejszych części zbioru należą spuścizny kompozytorskie (m.in. Stanisława Moniuszki, Mieczysława Karłowicza, Zygmunta Noskowskiego, Ignacego Feliksa Dobrzyńskiego, Józefa Stefaniego), prywatne kolekcje (m.in. Józefa Sikorskiego, Adama Münchheimera, Jana Karłowicza) oraz listy (m.in. Fryderyka Chopina, Karola Szymanowskiego, Stanisława Moniuszki, Mieczysława Karłowicza i Zygmunta Noskowskiego). 

</doc>
<doc id="472288" url="https://pl.wikipedia.org/wiki?curid=472288" title="Mima Jausovec">
Mima Jausovec



</doc>
<doc id="472289" url="https://pl.wikipedia.org/wiki?curid=472289" title="Centre national de la recherche scientifique">
Centre national de la recherche scientifique

Centre national de la recherche scientifique, CNRS (pol. "Narodowe Centrum Badań Naukowych") – francuska państwowa instytucja naukowa, skupiająca się na rozwoju dziedzin nauki w tym technicznych, będąca pod kuratelą francuskiego ministra do spraw nauki.
CNRS jest największą i najbardziej prestiżową organizacją tego typu we Francji. Zatrudnia ok. 26 000 osób (w tym 11 600 naukowców i 14 400 inżynierów, personelu technicznego i administracyjnego), a jej budżet w roku 2009 wynosił 3,367 mld euro.
Historia instytucji.
CNRS zostało założone 19 października 1939 roku przez prezydenta Francji Alberta Lebruna, przy współpracy Jeana Perrina. Pierwsze badania prowadzone przez naukowców Centrum skupiały się wokół nauki stosowanej, militariów, ekonomii, oraz atomistyki i artykułów spożywczych. CNRS osiągnęło swą formę obecną po zakończeniu drugiej wojny światowej, gdy wyspecjalizowało się w badaniach podstawowych, delegując badania stosowane do nowo utworzonych instytucji: ORSTOM, obecnie IRD ("Institut de Recherche pour le Développement" – "Instytut Badań Naukowych dla Rozwoju"), wyspecjalizowany w badaniach na terytoriach zamorskich, CNET ("Centre National d'Études des Télécommunications" – "Krajowe Centrum Badań nad Telekomunikacją"), oraz Commissariat à l'energie atomique – "Komisariat do spraw Energii Atomowej"). 
Od 1959 z CNRS związany był Jerzy Stefan Langrod, początkowo jako dyrektor ds. badań, a następnie członek honorowy w stopniu dyrektora. Od lat 50. w CNRS pracował Eugeniusz Zaleski, który w 1968 został dyrektorem badań.
Kontekst międzynarodowy.
Wielu naukowców współpracujących z CNRS było laureatami Nagrody Nobla, począwszy od Jeana Perrina (fizyka), w 1926, oraz Frédérica Joliot-Curie, jego pierwszego powojennego dyrektora (nagrodzonego za osiągnięcia w chemii w 1935).
Po drugiej wojnie światowej następujący współpracownicy CNRS otrzymali Nagrodę Nobla: 
Wśród byłych lub obecnych współpracowników CNRS, laureatami medalu Fieldsa (odpowiednika Nagrody Nobla w matematyce) są natomiast następujący naukowcy: Jean-Pierre Serre, René Thom, Alexander Grothendieck, Alain Connes, Laurent Schwartz i Laurent Lafforgue; Pierre-Louis Lions i Jean-Christophe Yoccoz, laureaci tegoż medalu w 1994 roku, pracują w laboratoriach współpracujących z CNRS.

</doc>
<doc id="472290" url="https://pl.wikipedia.org/wiki?curid=472290" title="CNRS">
CNRS



</doc>
<doc id="472293" url="https://pl.wikipedia.org/wiki?curid=472293" title="Bell X-16">
Bell X-16

Bell X-16 – projekt eksperymentalnego amerykańskiego samolotu rozpoznawczego opracowany przez wytwórnię Bell Aircraft Corporation w latach 50. XX wieku. Zbudowano model "X-16" w pełnych wymiarach, ale projekt został zarzucony na rzecz maszyny Martin RB-57, zanim ukończono egzemplarze prototypowe. Oznaczenie "X-16" wprowadzono w celu ukrycia przeznaczenia samolotu przed Związkiem Radzieckim podczas zimnej wojny.
Historia rozwoju.
W drugiej połowie 1953 roku firmy Fairchild, Bell i Martin Aircraft przystąpiły do opracowywania na zamówienie Sił Powietrznych Stanów Zjednoczonych samolotu rozpoznawczego działającego na bardzo dużych wysokościach. Wszystkie trzy projektowane maszyny miały być napędzane tymi samymi silnikami "Pratt&amp;Whitney J57-P19". Po wstępnej selekcji do dalszych prac rozwojowych wybrano projekty "X-16" Bella i "B-57D" Martina, a w ostatecznej rywalizacji zwyciężył ten ostatni doprowadzając do zamknięcie projektu "X-16" w 1956 roku. W momencie zamknięcia projektu model maszyny Bella w pełnych wymiarach był już gotowy, a pierwszy prototyp skończony w 80%. Zamówiono 28 maszyn "X-16", ale ze względu na zakończenie projektu, żadnej nie zbudowano.
Samolot "X-16" był nowatorskim projektem maszyny o bardzo długich i wąskich skrzydłach. Były one znacznie lżejsze i bardziej elastyczne od jakichkolwiek ówcześnie stosowanych konstrukcji. Cała maszyna została zbudowana w taki sposób, aby miała jak najmniejszą masę w celu zwiększenia maksymalnego zasięgu i pułapu działania.
Chociaż żaden "X-16" nie został ukończony, to zastosowane w nim rozwiązania konstrukcyjne stały się podstawą do skonstruowania nowoczesnych silników odrzutowych "J57" charakteryzujących się doskonałymi parametrami na dużych wysokościach, które stały się napędem innej maszyny Lockheed U-2.

</doc>
<doc id="472299" url="https://pl.wikipedia.org/wiki?curid=472299" title="Wodery">
Wodery

Wodery – rodzaj nieprzemakalnego obuwia wędkarskiego sięgającego do kroku, połączenie kaloszy i nieprzemakalnych spodni.
Wodery są zrobione z nieprzemakalnego (zazwyczaj gumowanego) materiału, czasem także ocieplanego. Wodery krótsze mocowane są na szelkach, dłuższe są w całości, z naramiennikami. Wodery najczęściej używane są przez wędkarzy, szczególnie przez wędkarzy muchowych, umożliwiają im wędkowanie stojąc w wodzie daleko od brzegu, np. w środku nurtu rzeki. Używane są także przez służby ratownicze, np. przez strażaków w trakcie powodzi.
Objaśnienia etymologicznego tego określenia dokonał Eugeniusz Słuszkiewicz na łamach czasopisma „Język Polski”.

</doc>
<doc id="472300" url="https://pl.wikipedia.org/wiki?curid=472300" title="Kibō">
Kibō

Kibō (希望 – nadzieja) lub JEM (od ang. "Japanese Experiment Module", Japoński Moduł Eksperymentalny) – japońskie laboratorium, element Międzynarodowej Stacji Kosmicznej (ISS), którego pierwszy człon został zainstalowany podczas misji STS-123 w marcu 2008. Głównym przeznaczeniem, zaprojektowanego przez Japońską Agencję Eksploracji Aerokosmicznej (JAXA) Kibō, jest przeprowadzanie eksperymentów naukowych w próżni.
JEM posiada stanowiska do równoczesnej pracy dwóch osób, jednakże w laboratorium może przebywać jednocześnie nawet czterech członków załogi ISS.
 
Operacje systemowe i eksperymenty przeprowadzane w Kibō są kontrolowane z "Mission Control Room" w "Space Station Operations Facility" znajdującego się w ośrodku Tsukuba Space Center (prefektura Ibaraki, Japonia).
30 maja 2003 moduł PM został przewieziony z Japonii do Stanów Zjednoczonych do Centrum Lotów Kosmicznych imienia Johna F. Kennedy'ego. NASA wyniosła na orbitę cały kompleks JEM w trzech lotach:
Budowa Kibō.
JEM składa się z czterech części:
PM.
PM (ang. "Pressurized Module") – główny komponent JEM; moduł hermetycznie zamknięty – „pod ciśnieniem”. Ma kształt walca (o wysokości 11,2 m i średnicy 4,4 m), z dwoma węzłami – jednym horyzontalnym, za pomocą którego (podczas lotu 1 J/A) zamontowany został do Node 2, drugim węzłem – wertykalnym – gdzie zamontowany został ELM-PS. Posiada także śluzę powietrzną, dzięki której można łatwo wymieniać niektóre pojemniki z materiałami doświadczalnymi na platformie badawczej EF. Również przy PM zamontowany został dźwig JEMRMS. Moduł Kibō ma na wyposażeniu 23 pomieszczenia, z czego 13 zawiera urządzenia monitorujące przebieg doświadczeń, a pozostałe 10 przeznaczone jest na obiekty doświadczeń (5 z tych ostatnich używać będzie NASA, 5 pozostałych JAXA). Jako składniki doświadczeń, wewnątrz modułu zainstalowane są zbiorniki z helem, dwutlenkiem węgla i argonem.
EF.
EF ("Exposed Facility", odsłonięta instalacja), nazywana też po prostu: „taras” – to przymocowana na zewnątrz PM platforma badawcza. Umieszczone na niej ładunki z materiałami doświadczalnymi wystawione są na działanie środowiska otwartej przestrzeni kosmicznej (wysoka próżnia, silne promieniowanie kosmiczne, itp.).
Astronauci mogą z wnętrza stacji dokonywać wymiany przeprowadzanych eksperymentów przy pomocy manipulatora JEMRMS.
ELM.
ELM ("Experiment Logistics Module") – moduły zaopatrzeniowo-magazynowe. 
Jedna sekcja jest hermetycznie zamknięta (ELM-PS, Pressurized Section") – i jest połączona z modułem PM. Sekcja druga, odsłonięta (ELM-ES, Exposed Section") – jest dołączona do platformy EF.
Obie części zostały tak zaprojektowane, aby jednocześnie pełnić funkcję kontenera do transportu zaopatrzenia z/na Ziemię (na pokładzie wahadłowców), oraz jako miejsce do przechowywania materiałów doświadczalnych, urządzeń systemowych, narzędzi itp. (gdy ELMy są przyłączone do ISS).
JEMRMS.
JEMRMS ("Remote Manipulator System") – robotyczny manipulator z osprzętem, który przymocowany jest do portu na module PM. Służy do przemieszczania ekwipunku z i do platformy EF oraz modułu ELM-ES, a także rozładunku niehermetyzowanego segmentu statków HTV Kounotori.
Na system JEMRMS składają się:

</doc>
<doc id="472301" url="https://pl.wikipedia.org/wiki?curid=472301" title="Paul Anka">
Paul Anka

Paul Anka (ur. 30 lipca 1941 w Ottawie) – kanadyjski wokalista popowy i autor piosenek.
Życiorys.
Lata dziecięce i początki kariery.
Urodził się 30 lipca 1941 w Ottawie. Jest synem właścicieli restauracji, z pochodzenia Syryjczyków. W młodości śpiewał m.in. w chórze kościoła "St Elijah Syriac Orthodox Church" w rodzinnej dzielnicy. Od dziecka wiedział, że chce być piosenkarzem, a legenda głosi, że chodził na każdy koncert, jaki odbywał się w Ottawie, na których chłonął muzykę i podpatrywał zachowanie piosenkarzy, ucząc się od nich kontrolowania publiczności. W szkole "Fisher Park High School" występował w trio Bobbysoxers, które założył w wieku 13 lat. Występowali w barach, zarabiając 15 dolarów za występ. Będąc na wakacjach w Hollywood, w 1956 nagrał swoją pierwszą piosenkę – „Blau Wile Deveest Fontaine” dla wytwórni RPM. Singiel całkiem nieźle radził sobie w niektórych częściach Kanady, jednak nie zdołał się przebić do rozgłośni radiowych. Załamany Paul wrócił do Ottawy. Nagrywał także dla firmy Modern, ale bez powodzenia.
Sukces.
W 1957 za zgodą rodziców wyjechał do Nowego Jorku szukać szczęścia w show-businessie. Grupa z Kanady The Rover Boys pomogła mu dostać się na nagranie do nowo otwartej wytwórni ABC Paramount. Don Costa, szef muzyczny ABC, był pod wrażeniem głosu i entuzjazmu młodego wykonawcy, podziwiał też jego talent do pisania chwytliwych melodii i słów, które mówiły o problemach nastolatków. Pierwszą piosenką, jaką Anka nagrał dla ABC, była „Diana”, opowiadająca o nieszczęśliwej miłości do starszej dziewczyny; napisał utwór jeszcze w Ottawie, z myślą o swojej starszej o trzy lata opiekunce, Dianie Ayoub. Singiel stał się hitem – latem 1957 doszedł do pierwszego miejsca listy przebojów w USA. Anka w latach 1958/1959 umieścił kolejne cztery piosenki w TOP 20 tygodnika "Billboard".
W 1958 wystąpił u boku Mamie Van Doren w swoim pierwszym filmie muzycznym – "Let’s Rock". W 1959 jego kolejne dwa single – „Lonely Boy” z filmu "Girls Town" oraz „Put Your Head on My Shoulder” – znalazły się na pierwszym miejscu listy "Hot 100". Stał się jednym z najpopularniejszych wykonawców młodzieżowych w USA. Wyruszył na tournée po Wielkiej Brytanii, a później, razem z Buddym Hollym, po Australii.
Stagnacja.
W 1960, widząc że popularność wśród nastolatków nie będzie wieczna, zaczął występować w kasynach Las Vegas, dzięki czemu pozyskał sobie aprobatę dorosłej publiczności. W 1961 przeniósł się do wytwórni RCA. ABC zatrzymała jednak prawa do dawnych piosenek, więc Anka musiał je nagrać od nowa dla RCA. W 1962 wystąpił w dramacie wojennym "Najdłuższy dzień", a pochodząca z filmu piosenka „The Longest Day” stała się jego kolejnym hitem. Wystąpił też na Broadwayu w sztuce "What Makes Sammy Run". Dalej koncertował w Las Vegas, tracąc kontakt z nowymi trendami. W 1963 zagrał koncert w Warszawie. Zaczął komponować piosenki również dla innych wykonawców, m.in. Franka Sinatry (m.in. „My Way”, „Let Me Try Again”, „Anytime”), Toma Jonesa („She’s a Lady”) czy Barbry Streisand („Jubilation”).
Powrót i czasy dzisiejsze.
Po ponad 10-letniej przerwie bez hitu powrócił w 1974 singlem „You’re Having My Baby”, zaśpiewanym z Odie Coates, który stał się hitem i zajął pierwsze miejsce w USA. W 1975 napisał piosenkę dla firmy Kodak „The Times of Your Life”. Melodia stała się tak popularna, że wkrótce nagrał całą piosenkę, która stała się hitem. Nadal koncertował (głównie w Las Vegas) i wydawał płyty. W 1990 został naturalizowanym Amerykaninem. Wrócił do Ottawy, aby wykupić udziały w drużynie hokeja Ottawa Senators. W 2005 wydał "Rock Swings", swój ostatni album, który był zbiorem przeróbek znanych piosenek rocka na utwory swingowe. Album zajął dziewiąte miejsca na liście sprzedaży w Anglii.
Rodzina.
Trzykrotnie żonaty. Jego drugą żoną od 2008 była Anna Anka, aktorka pochodzenia polsko-szwedzkiego, z którą ma syna Ethana (ur. 2006). Para rozwiodła się w 2010 roku.
Linki zewnętrzne.
 

</doc>
<doc id="472304" url="https://pl.wikipedia.org/wiki?curid=472304" title="Kibo">
Kibo



</doc>
<doc id="472305" url="https://pl.wikipedia.org/wiki?curid=472305" title="Domowe Duże">
Domowe Duże



</doc>
<doc id="472306" url="https://pl.wikipedia.org/wiki?curid=472306" title="Domowe Małe">
Domowe Małe



</doc>
<doc id="472315" url="https://pl.wikipedia.org/wiki?curid=472315" title="Szczycionek (jezioro)">
Szczycionek (jezioro)

 
Szczycionek – jezioro w woj. warmińsko-mazurskim, w powiecie szczycieńskim, w gminie Szczytno. Jezioro leży w pobliżu wsi Szczycionek, ok. 2,5 km od granic Szczytna.
Opis.
Wędkarsko jezioro zaliczane jest do typu linowo-szczupakowego. Obecnie jezioro hydrologicznie zamknięte, dawniej naturalnie połączone z Jeziorem Domowym Dużym. Do chwili obecnej teren między jeziorami wciąż jest podmokły. Położone w lesie, od północnego wschodu otaczają je zabudowania Szczycionka, na południu przebiega droga asfaltowa.
Dojazd ze Szczytna:
Dane morfometryczne.
Powierzchnia zwierciadła wody według różnych źródeł wynosi od 7,5 ha Głębokość maksymalna 9 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Szczycionek". W różnych publikacjach jezioro to występuje pod nazwą "Scycionko" .

</doc>
<doc id="472321" url="https://pl.wikipedia.org/wiki?curid=472321" title="Ulrike Meinhof">
Ulrike Meinhof

Ulrike Marie Meinhof (ur. 7 października 1934 w Oldenburgu, zm. 9 maja 1976 w Stuttgarcie) – niemiecka anarchistka i terrorystka, współzałożycielka razem z Andreasem Baaderem Frakcji Czerwonej Armii.
Życiorys.
Dzieciństwo.
Ojcem Ulrike był historyk sztuki Werner Meinhof. Wczesne dzieciństwo spędziła w Oldenburgu, w roku 1936 przeniosła się wraz z ojcem do Jeny. W 1940 r. Werner Meinhof zmarł na raka. Matka zdecydowała się podjąć studia na kierunku historia sztuki. W tym czasie Ulrike poznała Renate Riemeck, znajomą i sublokatorkę matki, która na wiele lat stała się ważną osobą dla Ulrike. W wieku 11 lat Ulrike przeżyła zajęcie Jeny przez wojska amerykańskie i koniec wojny.
Nie chcąc żyć w zniszczonym mieście, Ingeborg Meinhof i Renate Riemeck przeprowadziły się najpierw do Bad Berneck im Fichtelgebirge, a w 1946 do Oldenburga. W 1948 Ingeborg Meinhof zmarła. Renate Riemeck przejęła opiekę nad czternastoletnią Ulrike i jej starszą siostrą Wienke. W latach 1946–1952 uczęszczała do katolickiej szkoły NMP w Oldenburgu, oraz przez pewien czas do Szkoły Rudolfa Steinera w Wuppertalu. W 1955 w Gymnasium Philippinum w Weilburgu zdała maturę. W tejże szkole założyła wydawaną do dziś gazetkę „Spektrum”.
Początki działalności politycznej.
Po podjęciu studiów filozoficznych, pedagogicznych, socjologicznych i germanistycznych w Marburgu na przełomie lat 1955 i 1956 zaangażowała się w ewangelicki ruch reform. W 1957 r. zmieniła uczelnię na Westfalski Uniwersytet Wilhelma w Münsterze. Tam zapisała się do Niemieckiego Socjalistycznego Związku Studentów ("Sozialistischer Deutscher Studentenbund"). W 1957 r. włączyła się w ruch protestu przeciw planom rządu Konrada Adenauera – uzbrojenia Bundeswehry w broń atomową (była to część większego ruchu pacyfistycznego), była rzeczniczką „Anti-Atomtod-Ausschuss”. Publikowała artykuły w rozmaitych pismach studenckich, m.in. w "David", wydawanym przez SDS. Jeszcze w tym samym roku wstąpiła do (zdelegalizowanej przez Federalny Trybunał Konstytucyjny w 1956) komunistycznej KPD, którą opuściła w maju 1964.
W latach 1959–1969 pracowała dla lewicowego magazynu „konkret”, od 1960 do 1964 r. była jego redaktorką naczelną. W tym czasie, biorąc udział w demonstracjach, stała się symbolem niemieckiej lewicy. W 1961 r. wyszła za mąż za Klausa Rainera Röhla, wydawcę „konkretu”. W 1962 r. urodziła bliźniaczki – Reginę i Bettinę Röhl. W roku 1968 rozwiodła się z mężem i przeprowadziła z dziećmi do Berlina. Sprawozdając z procesu podpalaczy frankfurckiego domu handlowego – Thorwalda Prolla i Horsta Söhnleina, poznała późniejszych założycieli RAF – Andreasa Baadera i Gudrun Ensslin.
Po zamachu na Rudiego Dutschke opublikowała w „konkrecie” komentarz świadczący o radykalizacji jej postawy. W 1970 r. wyprodukowała "Bambule", sztukę telewizyjną na podstawie własnego scenariusza. Krytykowała w nim autorytarne metody wychowania w domach dziecka, które prowadzą do rewolty wychowanków ośrodka. Scenariusz miał być parabolą panujących ówcześnie stosunków społecznych i nowego rodzaju walki klas.
Terroryzm.
Meinhof stawała się coraz bardziej radykalna i bezkompromisowa. 14 maja 1970 roku wzięła udział w uwolnieniu z więzienia Andreasa Baadera. Podczas akcji został przypadkowo postrzelony i ciężko raniony Georg Linke, pracownik Deutsches Zentralinstitut für soziale Fragen. Akcja uwolnienia Baadera jest uważana za początek działalności RAF. Od tego czasu Meinhof była poszukiwana listem gończym. W wywiadzie udzielonym francuskiej dziennikarce Michèle Ray mówiła: "My mówimy: gliniarze to świnie. Mówimy: typ w mundurze to świnia, a nie człowiek. I dlatego się z nimi spieramy. To znaczy, my z nimi nie rozmawiamy i byłoby błędem w ogóle z takimi ludźmi rozmawiać. I oczywiście można ich zastrzelić". W ciągu następnych dwóch lat, aż do aresztowania w dniu 15 czerwca 1972 roku, brała udział w napadach na banki i podkładaniu bomb. W zamachach zginęły cztery osoby, a ponad 50 zostało rannych. Grupa Ulrike była finansowana przez wywiady NRD i państw arabskich oraz szkolona przez Palestyńczyków.
W latach 1971–1972 stworzyła trzy manifesty ideologiczne, które uzasadniały potrzebę walki zbrojnej RAF.
Podczas działalności w RAF Meinhof nie chciała zostawić opieki nad dziećmi ich ojcu Klausowi Rainerowi Röhlowi. Uważano, że z tego powodu zgodziła się je wysłać do palestyńskiego obozu dla sierot. Ostatnio okazało się, że jej życzeniem było oddanie dzieci pod opiekę siostry. W końcu dzieci zostały zabrane z sycylijskiej kryjówki i przekazane ojcu przez Stefana Austa.
Aresztowanie i proces.
Została aresztowana 15 czerwca 1972 w Langenhagen koło Hanoweru, po zamachu terrorystów na kwaterę główną sił amerykańskich w RFN. Od 16 czerwca 1972 do 9 lutego 1973 przebywała w areszcie w Kolonii. Została umieszczona w izolatce, a pobyt w areszcie nazwała „traktem śmierci” („Toten Trakt”). Przebywając tam, napisała manifest „List z traktu śmierci” („Brief aus dem Toten Trakt”), który udało się przeszmuglować na zewnątrz. Po jego rozgłoszeniu zdobyła kolejnych sympatyków. 29 listopada 1974 została skazana na 8 lat kary pozbawienia wolności za zamach bombowy z 1972 na wydawnictwo Springera w Hamburgu. Umieszczono ją w zakładzie więziennym w Stammheim, mieszczącym się na przedmieściach Stuttgartu. Tam złączono ją z pozostałymi uwięzionymi członkami RAF. 21 maja 1975 została skazana w kolejnym procesie za poczwórne morderstwo na karę dożywotniego więzienia.
Śmierć.
Po jedenastu miesiącach przesłuchań, 9 maja 1976 w celi znaleziono martwą Meinhof. Władze niemieckie uznały, że śmierć była wynikiem samobójstwa. Potwierdzono to dwiema opiniami biegłych, z tego jedną zamówioną przez siostrę Ulriki. Pojawiły się jednak wątpliwości co do jej śmierci. Radykalni studenci kwestionowali podaną przyczynę jej śmierci (samobójstwo), a w czasie licznych demonstracji uznali ją za lewicową męczennicę. Frakcja Czerwonej Armii twierdziła, że śmierć była wynikiem przeprowadzonego przez ludzi władzy zabójstwa; twierdzi się również, że to samobójstwo mogło być skutkiem ostracyzmu, którego Ulrike była ofiarą ze strony innych członków RAF. Informacja o śmierci Meinhof wywołała liczne protesty w Niemczech i poza granicami. 7 kwietnia 1977 grupa terrorystyczna "Kommando Ulrike Meinhof" zastrzeliła prokuratora generalnego Siegfrieda Bubacka.
Ponieważ wiele gmin niemieckich odmawiało udostępnienia miejsca pochówku na swoich cmentarzach, została pochowana na cmentarzu w Berlinie-Mariendorf 15 maja 1976 roku. Pogrzeb przekształcił się w manifestację. Mowę pogrzebową wygłosił ewangelicki teolog Helmut Gollwitzer, który był duszpasterzem Ulrike i przyjacielem Rudiego Dutschke.
Po śmierci Meinhof jej mózg został bez pozwolenia rodziny usunięty z ciała i oddany do badań medycznych. Wyszło to na jaw jesienią 2002, gdy dowiedziała się o tym córka Ulriki Bettina Röhl. Przechowywano go w formalinie i dopiero 22 grudnia 2002 złożono do grobu Ulriki.

</doc>
<doc id="472324" url="https://pl.wikipedia.org/wiki?curid=472324" title="Lista pierwszych wydań dzieł Stanisława Lema drukiem zwartym">
Lista pierwszych wydań dzieł Stanisława Lema drukiem zwartym

Stanisław Lem jest najczęściej tłumaczonym polskim autorem pod względem liczby przekładów całych książek i jednym z najczęściej tłumaczonych pod względem liczby języków. Jego książki zostały przetłumaczone na 41-42 języki, w łącznym nakładzie ponad 30 milionów egzemplarzy. Sam autor wspominał o 44 językach (niektóre tłumaczenia są pirackie) i liczbie wydań pojedynczych między 1350 a 1400. Ponad 7,5 milionów egzemplarzy jego dzieł sprzedano w Niemczech, 6 mln w Rosji, a ponad 5 mln w Polsce.
Dorobek literacki Stanisława Lema obejmuje m.in. powieści i opowiadania fantastyczno-naukowe, detektywistyczne i powieść autobiograficzną, eseje futurologiczno-filozoficzne, publicystykę literacką, felietony, wiersze, listy, scenariusze słuchowisk radiowych, widowisk telewizyjnych, filmowe, dramaty, a także posłowia i przedmowy do prac innych autorów (m.in. braci Strugackich czy Philipa K. Dicka) oraz recenzje. Wiele z nich nigdy nie ukazało się drukiem zwartym, niektóre pierwotnie drukowane były w czasopismach, by później zostać wydanymi w formie książkowej.
Różne wydawnictwa podjęły kilka prób wydania serii obejmującej dzieła zebrane Stanisława Lema. Pierwszą z nich w latach 1965–1976 podjęło Wydawnictwo Literackie, które w 27 tomach wydało 23 różne tytuły w serii „Dzieła wybrane”. Z kolei w latach 1982–1989 to samo wydawnictwo rozpoczęło wydawanie nowej serii „Dzieł”, jednak edycję zakończono po wydaniu 14 tytułów, mimo że niektóre z nich osiągały kilkusettysięczne nakłady. W latach 1994–1996 kolejną próbę wydania dzieł zebranych podjęło wydawnictwo Interart, ale po opublikowaniu 17 tytułów z 30 planowanych wydawnictwo zbankrutowało. W latach 1998–2005 po raz trzeci dzieła zebrane wydało Wydawnictwo Literackie, tym razem publikując całą zaplanowaną, składającą się z 33 tomów, serię pod redakcją i z posłowiem do każdego tomu Jerzego Jarzębskiego. Z kolei w ramach kolekcji „Biblioteki Gazety Wyborczej” w latach 2008–2010 ukazały się 33 tomy zbierające większość dzieł Lema, w tym kilka wcześniej niepublikowanych, z posłowiem Jerzego Jarzębskiego i różnymi dodatkami. Żadna z powyższych edycji dzieł zebranych nie była wydaniem krytycznym.
Pierwsze wydania dzieł Lema w Polsce.
Tabela zawiera listę pozycji wydanych w Polsce drukiem zwartym, zawierających pierwsze wydania tekstów Stanisława Lema.
Wywiady ze Stanisławem Lemem.
Oprócz książek własnego autorstwa, Stanisław Lem miał też wkład w pozycje będące zapisem przeprowadzonych z nim wywiadów i rozmów.

</doc>
<doc id="472325" url="https://pl.wikipedia.org/wiki?curid=472325" title="Eudes">
Eudes



</doc>
<doc id="472326" url="https://pl.wikipedia.org/wiki?curid=472326" title="Sekserka">
Sekserka



</doc>
<doc id="472327" url="https://pl.wikipedia.org/wiki?curid=472327" title="Władcy Cypru">
Władcy Cypru



</doc>
<doc id="472328" url="https://pl.wikipedia.org/wiki?curid=472328" title="Władcy Armenii">
Władcy Armenii

Władcy Armenii – władcy historycznych państw ormiańskich.
Najdawniejsi władcy Armenii.
Konfederacja Nairi.
Pozostali władcy Nairi'
Legendarni królowie Arme-Supria (Nairi) (ok. 800–331 p.n.e.).
"Dynastia Haikazunich"
Królowie Wielkiej Armenii (Gordyene).
Dynastia Arsacydów i inni (trzecie królestwo armeńskie).
'Królowie Armenii Wschodniej
Pierwsi książęta Armenii.
"Dynastia Bagratydów"
Książęta i królowie Armenii Cylicyjskiej.
Zobacz hasło: Armenia Mała (piąte królestwo armeńskie)
Lokalni władcy zachodniej Armenii.
Książęta Andzewatsiku.
"Dynastia Andzewatsich"
"Dynastia Artsrunich"
"Dynastia Andzewatsich"
Książęta Taronu.
"Dynastia Mamikonidów"
"Dynastia Bagratydów"
"Dynastia Czorduanelich"
"Dynastia Mamikonidów"
Książęta Bagratuni (Bagratydzi).
Aszot V Wielki (855–890; książę Armenii 856–ok. 862, książę książąt Armenii ok. 862–884; król Armenii 884–890; zdobył Bagrawandene) [syn]
Książęta Sziraku i Arszaruniku.
"Dynastia Kamsarakan-Arszaruni"
Książęta i królowie Waspurakanu.
Książęta Artsruni – "dynastia Artsrunich"
Książęta Waspurakanu
Królowie Waspurakanu
Książęta Moksene.
"Dynastia Bagratydów"
"Dynastia Artsrunich"
Królowie Lori.
"Dynastia Bagratydów"
Królowie Matsnaberdu (Taszir-Dżogaret)
Królowie Karsu (Wanandu).
"Dynastia Bagratydów"
Władcy Ani.
"Dynastia Banu Szaddad"
Książęta Ani – "dynastia Zakarydów"
Lokalni muzułmańscy władcy w zachodniej Armenii.
Władcy Arzanu.
"Dynastia Banu Zurara"
Emirowie Manzikertu.
"Dynastia Banu Kajs (Abul-Warda)"
Władcy Amidu.
"Dynastia Banu Szajbani"
"Dynastia Banu Hamdan"
"Dynastia Banu Marwan (kurdyjska)"
"Dynastia Inala"
" Dynastia Nisani (de facto regenci i ministrowie)"
Ak Kojunlu („spod znaku białego barana”)
Emirowie Achlatu.
"Dynastia Artukidów"
Emirowie Majjafarikinu (Martyropolisu).
"Dynastia Banu Marwan (kurdyjska)"
Nasr ad-Daula Abu Nasr Ahmad (1011–1061) [brat Abu Alego al-Hasana]
"Dynastia Artukidów"
"Dynastia Ajjubidów"
Władcy Bidlisu.
Tugan Arslan al-Ahdab ibn Husam ad-Daula (władca ("szach") Bidlisu i Armenii ok. 1131–1137)
"Dynastia Zija ad-Dina"
Emirowie Hisn Hajfy.
"Dynastia Artukidów"
"Dynastia Ajjubidów"
Emirowie Mardinu.
"Dynastia Artukidów"
Ak Kojunlu („spod znaku białego barana”)
Emirowie Charputu.
"Dynastia Artukidów"
Lokalni władcy wschodniej Armenii.
Książęta i królowie Siuniku.
"Dynastia Haikidów"
Książęta Siuniku Wschodniego (Wajots-Dzor)
Książęta Siuniku Zachodniego (Gelarkuniku)
Królowie Siuniku
"Dynastia Aranszahikidów"
"Seldżucy podbijają Siunik" 1166
"Dynastia Haikidów – linia Chaczen"
Książęta Siuniku – "dynastia Orbelianich"
Władcy ("melikowie") Siuniku
"Władcy Taczew"
"Dynastia Safrazian" – "władcy Sisakanu (Sisianu)"
"Dynastia Parsadanian" – "władcy Kapanu"
Książęta Chaczenu Północnego i Wajots-Dzor.
"Dynastia Chalbakidów"
Władcy ("melikowie") Gelarkuniku (Gegharkuniku).
"Dynastia Szachnazarian"
Lokalni władcy Artsachu (Karabachu).
Władcy Chaczenu.
"Dynastia Haikidów"
Władcy ("melikowie") Chaczenu – "dynastia Hasan-Dżalalian"
Władcy Dizaku.
"Dynastia Awanidów"
Władcy Warandy.
Książęta Warandy i Dizaku – "dynastia Awanidów"
Władcy ("melikowie") Warandy i Dizaku
"Dynastia Szachnazarian"
Władcy Gulistanu.
"Dynastia Beglaridów"
Chanowie Karabachu.
Władcy Szuszy
Chanowie Karabachu
Władcy ("melikowie") Dżraberdu.
"Dynastia Israelian"
"Dynastia Atabekian"

</doc>
<doc id="472333" url="https://pl.wikipedia.org/wiki?curid=472333" title="Paweł Mykietyn">
Paweł Mykietyn

Paweł Jan Mykietyn (ur. 20 maja 1971 w Oławie) – polski kompozytor i klarnecista, a także nauczyciel akademicki.
Życiorys.
W 1997 ukończył studia kompozytorskie na Akademii Muzycznej im. Fryderyka Chopina w Warszawie w klasie profesora Włodzimierza Kotońskiego. W latach 1997–2001 był kierownikiem muzycznym Teatru Studio im. Stanisława Ignacego Witkiewicza, a w 2008 został kierownikiem muzycznym Nowego Teatru w Warszawie. Został też wykładowcą na Wydziale Dyrygentury, Kompozycji i Teorii Muzyki Akademii Muzycznej im. Stanisława Moniuszki w Gdańsku.
Komponował dla różnych instytucji (Polskie Radio, Teatr Wielki – Opera Narodowa), festiwali (Warszawska Jesień), artystów (Jerzy Artysz, Elżbieta Chojnacka).
Jako kompozytor muzyki dla spektakli teatralnych wielokrotnie współpracował z Krzysztofem Warlikowskim. Pracował także z takimi reżyserami jak Piotr Cieślak i Grzegorz Jarzyna. Jest twórcą muzyki filmowej, m.in. do noweli "Ojciec" w ramach produkcji "Solidarność, Solidarność...", a także do filmów "Ono", "33 sceny z życia" i "W imię..." Małgorzaty Szumowskiej, "Tatarak" i "Wałęsa. Człowiek z nadziei" Andrzeja Wajdy czy "Essential Killing" i "IO" Jerzego Skolimowskiego.
Odznaczenia i wyróżnienia.
Odznaczony Krzyżem Kawalerskim Orderu Odrodzenia Polski (2011) oraz Srebrnym Medalem „Zasłużony Kulturze Gloria Artis” (2015).
Otrzymał dwie Polskie Nagrody Filmowe za najlepszą muzykę do filmów "33 sceny z życia" i "Essential Killing", był także nominowany do Orła w tej kategorii za pracę przy filmach "Ono" i "Tatarak". Pięciokrotnie nagradzany za muzykę w konkursie głównym Festiwalu Polskich Filmów Fabularnych w Gdyni (za "Ono", "33 sceny z życia", "Trick", "Essential Killing" i "11 minut"). Za muzykę do filmu "Essential Killing" otrzymał także nagrodę Prix France Musique Sacem 2012.
W 2008 za swoją "II Symfonię" otrzymał jako pierwszy Nagrodę Mediów Publicznych „Opus” w dziedzinie muzyki poważnej. Zdobywał także nagrodę Fryderyka dla kompozytora muzyki poważnej. W 2000 wyróżniony Paszportem „Polityki” w kategorii muzyka poważna. W 2015 wyróżniony Nagrodą Specjalną im. Konrada Swinarskiego.

</doc>
<doc id="472334" url="https://pl.wikipedia.org/wiki?curid=472334" title="Robert I (król Szkocji)">
Robert I (król Szkocji)



</doc>
<doc id="472339" url="https://pl.wikipedia.org/wiki?curid=472339" title="Mikroturbina">
Mikroturbina

Mikroturbina – turbina spalinowa o mocy od kilku do kilkuset kilowatów.
Mikroturbiny stosowane są często w kogeneracji rozproszonej. Swój sukces zawdzięczają zaawansowanej elektronice, dzięki której możliwe jest ich bezobsługowe działanie i automatyczny rozruch z synchronizacją do zawodowej sieci dystrybucji energii elektrycznej. Mikroturbiny maja wiele zalet w porównaniu z tłokowymi silnikami spalinowymi. Ich głównymi zaletami są: mała waga i gabaryty, prosta konstrukcja mechaniczna (mało ruchomych części), działanie bez potrzeby smarowania olejem. Silniki tłokowe jednak mają nieznacznie większą sprawność cieplną oraz szybciej reagują na zmiany obciążenia zewnętrznego. Paliwem dla mikroturbin mogą być gaz ziemny, propan, biogaz, olej napędowy, nafta. Mikroturbiny gazowe projektuje się zwykle jako zespół jednostopniowej sprężarki promieniowej i jednostopniowej turbiny promieniowej z rekuperatorem stanowiącym wymiennik regeneracyjny. Osiągają one sprawność cieplną około 25 – 35%, a w układzie kogeneracyjnym ponad 80% (sprawność całkowita).
Zasada działania.
Na rysunku mikroturbiny Capstone kolorowymi strzałkami pokazano obieg gazów:

</doc>
<doc id="472340" url="https://pl.wikipedia.org/wiki?curid=472340" title="Mikroturbiny">
Mikroturbiny



</doc>
<doc id="472344" url="https://pl.wikipedia.org/wiki?curid=472344" title="Robert II (król Szkocji)">
Robert II (król Szkocji)



</doc>
<doc id="472346" url="https://pl.wikipedia.org/wiki?curid=472346" title="Robert II Steward">
Robert II Steward



</doc>
<doc id="472348" url="https://pl.wikipedia.org/wiki?curid=472348" title="Robert Krótkoudy">
Robert Krótkoudy



</doc>
<doc id="472349" url="https://pl.wikipedia.org/wiki?curid=472349" title="Robert w Krótkich Pończochach">
Robert w Krótkich Pończochach



</doc>
<doc id="472351" url="https://pl.wikipedia.org/wiki?curid=472351" title="PPM (kompresja)">
PPM (kompresja)

PPM (ang. "Prediction by Partial Matching" – przewidywanie przez częściowe dopasowanie) – adaptacyjny algorytm kompresji danych oparty na kontekstowym modelowaniu statystycznym oraz predykcji. Algorytm PPM wykorzystuje układ symboli w strumieniu danych do przewidywania kolejnego symbolu. Zwykle predykcja opiera się na tworzeniu statystycznego rankingu występowania symboli. Pewna liczba poprzednich symboli wykorzystywanych w danym kroku do predykcji ("n") jest określana jako rząd modelu PPM, który oznacza się jako "PPM(n)". Istnieją warianty algorytmu, w których rząd modelu nie jest z góry narzucany, oznaczane jako "PPM*". Jeżeli przewidywanie nie może zostać dokonane w oparciu o model o rzędzie "n"-tym, to jego rząd jest zmniejszany o jeden. Proces jest powtarzany aż do uzyskania poprawnej predykcji lub gdy strumień danych został wyczerpany. W tym momencie wykonywana jest ustalona predykcja.
Implementacje algorytmu PPM często różnią się znacznie wieloma szczegółami. Symbole mogą być kodowane poprzez kodowanie arytmetyczne, Huffmana bądź też pewne typy kodowania słownikowego. Podstawowy algorytm może zostać rozszerzony, aby przewidywać kilka symboli naraz. Rozmiar symbolu jest najczęściej stały i odpowiada jednemu bajtowi, co ułatwia przetwarzanie różnorodnych typów plików.
Algorytm PPM opracowali i opublikowali w 1984 roku Cleary oraz Witten, jednak implementacje nie stały się powszechne do wczesnych lat 90., ponieważ algorytmy PPM mają duże wymagania odnośnie do pamięci RAM. Drugą negatywną cechą, która wpływa na rzadkie stosowanie algorytmu PPM, jest czas dekompresji, który jest podobny do czasu samej kompresji. Obecnie implementacje algorytmu PPM są jednymi z najlepszych algorytmów do kompresji języków naturalnych, a co za tym idzie – do kompresji plików tekstowych i baz danych zawierających duże ilości znaków alfanumerycznych.

</doc>
<doc id="472352" url="https://pl.wikipedia.org/wiki?curid=472352" title="Gustaw Landau-Gutenteger">
Gustaw Landau-Gutenteger

Gustaw Landau-Gutenteger (ur. 1862 w Warszawie, zm. 13 października 1924 w Berlinie) – architekt.
Życiorys.
Studiował w Instytucie Inżynierów Cywilnych w Petersburgu na Wydziale Architektury Dróg i Mostów. Po ukończeniu studiów, ze złotym medalem (1884), zamieszkał w Łodzi około 1888 roku i otworzył biuro projektowe przy ul. Piotrkowskiej 128.
Jest uznawany za jednego z wybitniejszych łódzkich architektów przełomu stuleci. Jego projekty utrzymane są w stylu eklektycznym, ale projektował również kamienice neostylowe. Od 1901 roku projektował w stylu secesyjnym.
Prawdopodobnie został pochowany na cmentarzu Weißensee.

</doc>
<doc id="472354" url="https://pl.wikipedia.org/wiki?curid=472354" title="Jerutka">
Jerutka

Jerutka ("Kanał Wschodni") – kanał, dopływ Rozogi.
Jerutka wypływa z jeziora Marksoby i płynie na południe z odchyleniem na wschód, na granicy gminy Świętajno wpada do Rozogi. Przepływa m.in. przez miejscowości Jerutki i Jeruty.
Na skanie mapy topograficznej datowanej w geoportalu na 1965 r. Jerutka jest dłuższa i płynie aż do granicy województw, gdzie w pobliżu miejscowości Wujaki łączy się Radostówką.

</doc>
<doc id="472355" url="https://pl.wikipedia.org/wiki?curid=472355" title="Radostówka">
Radostówka

Radostówka – rów w woj. warmińsko-mazurskim, w pow. szczycieńskim, dopływ Rozogi o długości 27,07 km.
Radostówka wypływa z bagnistych łąk w pobliżu wsi Olszyny, na wschód od Szczytna. Ściślej jej początkiem jest kanał melioracyjny. Płynie na południe z odchyleniem na wschód. Na granicy powiatów, powyżej Myszyńca wpływa do Rozogi.

</doc>
<doc id="472357" url="https://pl.wikipedia.org/wiki?curid=472357" title="Pallotyn">
Pallotyn



</doc>
<doc id="472366" url="https://pl.wikipedia.org/wiki?curid=472366" title="Prochronizm">
Prochronizm



</doc>
<doc id="472367" url="https://pl.wikipedia.org/wiki?curid=472367" title="Antycypacja">
Antycypacja



</doc>
<doc id="472382" url="https://pl.wikipedia.org/wiki?curid=472382" title="Ingeborg Bachmann">
Ingeborg Bachmann

Ingeborg Bachmann, ps. „Ruth Keller” (ur. 25 czerwca 1926 w Klagenfurcie, zm. 17 października 1973 w Rzymie) – austriacka eseistka, poetka, pisarka, germanistka. Publikowała wiersze, słuchowiska i powieści. Jej prace charakteryzują się połączeniem poezji i intelektu. W swoich dziełach zajmowała się tematyką wewnętrznych ograniczeń człowieka oraz feminizmem. Autorka powieści "Malina" oraz rozważań filozoficznych na temat języka (najsłynniejsze zdanie z Bachmann: „Gdybyśmy mieli słowo, gdybyśmy mieli język, nie potrzebowalibyśmy broni”).
Życiorys.
Z wykształcenia oraz z zamiłowania filozof oraz psycholog. Doktoryzowała się u Martina Heideggera. Doktorat z filozofii uzyskała w 1950 roku. W roku 1950 przebywała w Paryżu. W latach 1951–1953 była pracownicą redakcji austriackiego radia. Od roku 1953 pracowała jako wolny pisarz. Należała do Grupy 47. W roku 1953 otrzymała od tej organizacji nagrodę za cztery wiersze z tomiku "Die gestundete Zeit". 
Mieszkała w Rzymie, Monachium i Zurychu. Była żoną pisarza Maksa Frischa.

</doc>
<doc id="472387" url="https://pl.wikipedia.org/wiki?curid=472387" title="Ertogrul">
Ertogrul

Ertogrul (osm. ُأرطغل; tur. Ertuğrul) (druga połowa XIII w.) – półlegendarny wódz Oguzów i ojciec Osmana I. 
Ertogrul nie pojawia się w żadnym źródle pisanym aż do końca XIV wieku. Według najstarszej osmańskiej kroniki pióra Ahmediego (zm. 1413) Ertogrul wraz z Gündüz Alpem i Gük Alpem miał towarzyszyć sułtanowi Rum Alaeddinowi w jego walce z sułtanem Öyüğü nieopodal Eskişehiru, a następnie w jego imieniu zdobyć Söğüt. Późniejsze wersje tej tradycji dodają, że Ertogrul miał przybyć do Anatolii w wyniku najazdu Mongołów i należeć do Oguzów z plemienia Kajy. Według jednego z wariantów tej opowieści Gündüz Alp miał być ojcem Ertogrula.
Według drugiej tradycji związanej z Ertogrulem, zachowanej m.in. w tzw. Anonimowej Kronice, zredagowanej ok. roku 1475, lecz zawierającej materiał z tekstu sporządzonego ok. roku 1420, miał on być jednym z trzech synów Sulejmana Szaha i jako jedyny z trzech braci pozostać w Anatolii po śmierci ojca w Eufracie. Udało mu się uzyskać od sułtana Alaeddina jako teren do wypasania trzody rejon wokół Söğüt. Według tej tradycji Ertogrul zmarł w roku 1288, po 52 latach panowania nad swym plemieniem.
Ze względu na późne i sprzeczne ze sobą tradycje dotyczące Ertogrula nowożytni historycy podawali w wątpliwość samo jego istnienie, jednak potwierdzają je dwie odnalezione monety jego syna Osmana (ok. 1299 - ok. 1324), na których jego imię brzmi "Osman bin Ertuğrul" i "Osman bin Ertuğrul bin Gündüz Alp". Napis na drugiej z tych monet rozstrzygałby jednocześnie, że ojcem Ertogrula był Gündüz Alp, a nie Sulejman Szah. Poza tym jednak wszelkie dotyczące Ertogrula tradycje mają charakter nader wątpliwy - nie jest nawet jasne, którym z sułtanów Rum był związany z nim Alaeddin, ponieważ w tym okresie było aż trzech władców sułtanatu o tym imieniu.

</doc>
<doc id="472389" url="https://pl.wikipedia.org/wiki?curid=472389" title="Else Lasker-Schüler">
Else Lasker-Schüler

Else Lasker-Schüler (ur. 11 lutego 1869 w Elberfeldzie, zm. 22 stycznia 1945 w Jerozolimie) – niemiecka poetka narodowości żydowskiej.
Życiorys.
Jej rodzicami byli bankier i przedsiębiorca budowlany Aron Schüler (1825–1897) i jego żona Jeannette z domu Kissing (1838–1890). Jej dziadek był rabinem. Tworzyła lirykę ekspresjonistyczną. Wychowała się w tradycyjnej rodzinie żydowskiej, zaś jako dorosła kobieta życie spędziła w bohemie. W 1933 roku wskutek nacisków nazistowskich została zmuszona do emigracji. Znalazła się w Szwajcarii, następnie – od 1939 roku – przebywała w Palestynie. W 1932 roku otrzymała Nagrodę Kleista. Zmarła w osamotnieniu i biedzie.
Była dwukrotnie zamężna. W 1894 wyszła za lekarza Bertholda Laskera. Rozwiodła się z nim w 1903. W latach 1903–11 była żoną Georga Lewina.
Gottfried Benn nazwał ją największą niemiecką poetką liryczną. Była ona określana również mianem „Czarnym łabędziem Izraela” lub „Izraelską Safoną”.

</doc>
<doc id="472390" url="https://pl.wikipedia.org/wiki?curid=472390" title="Else Lasker-Schueler">
Else Lasker-Schueler



</doc>
<doc id="472392" url="https://pl.wikipedia.org/wiki?curid=472392" title="Franci Petek">
Franci Petek

Franci Petek (ur. 15 czerwca 1971 w Lescach) – jugosłowiański i słoweński skoczek narciarski, mistrz świata z 1991, dwukrotny medalista mistrzostw świata juniorów w drużynie, dwukrotny uczestnik zimowych igrzysk olimpijskich, sześciokrotny mistrz Słowenii, reprezentant klubu SSK Stol Žirovnica, dziennikarz telewizyjny, z zawodu geograf.
Życiorys.
W Pucharze Świata zadebiutował 26 marca 1988 w Planicy, gdzie zajął 64. miejsce. 11 lutego 1990 wygrał pierwsze i jedyne w karierze zawody PŚ w Engelbergu. Poza tym jeszcze cztery razy stanął na podium pucharowych zawodów. Pierwszy raz miało to miejsce 8 grudnia 1990 w Thunder Bay, drugi raz dzień później w tym samym miejscu, trzeci raz 6 stycznia 1992 w Bischofshofen i czwarty 23 stycznia 1993 w Predazzo.
W 1989 w Vang zdobył srebrny medal mistrzostw świata juniorów w drużynie. Reprezentacja Jugosławii, w której poza Petkiem wystąpili: Goran Janus, Marjan Kropar i Primož Kopač, przegrała wówczas z Austriakami. Rok później w Szczyrbskim Jeziorze zespół w składzie: Damjan Fras, Sašo Komovec, Tomaž Knafelj i Franci Petek, wywalczył brązowy medal po przegranej z drużynami Austrii i Finlandii.
W lutym 1991 w Predazzo, jako pierwszy reprezentant swojego kraju, zdobył złoty medal mistrzostw świata w skokach. Dzięki temu w Słowenii został wybrany sportowcem roku 1991.
W 1992 i 1994 uczestniczył w zimowych igrzyskach olimpijskich. Podczas ceremonii otwarcia igrzysk w Albertville pełnił funkcję chorążego reprezentacji Słowenii. W konkursach skoków na tych igrzyskach zajął 21. miejsce na skoczni normalnej, ósme na skoczni dużej i szóste w drużynie. W zawodach w Lillehammer był natomiast 38. w konkursie indywidualnym na skoczni dużej. 12 marca 1995 na mistrzostwach świata w Thunder Bay zajął 20. miejsce i był to ostatni występ Petka na międzynarodowej arenie.
Poza osiągnięciami na arenie międzynarodowej, Petek sześciokrotnie został również mistrzem Słowenii w skokach narciarskich. Z zawodu jest geografem. W 1998 został członkiem Geograficznego Instytutu im. Antona Melika. W 2001 ukończył studia magisterskie na Uniwersytecie w Lublanie, a w grudniu 2004 – studia doktoranckie. W 2000 wziął ślub z Poloną Kamenšek, z którą ma dwoje dzieci.
W kwietniu 2007 zastąpił Primoža Ulagę na stanowisku dyrektora sportowego Słoweńskiego Związku Narciarskiego.
Osiągnięcia.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix.
Miejsca w poszczególnych konkursach LGP.
W 1994 i 1995 roku sumowano punkty za pojedyncze skoki (tak jak np. w TCS)

</doc>
<doc id="472393" url="https://pl.wikipedia.org/wiki?curid=472393" title="Filipika">
Filipika

Filipika – gwałtowna, ostra mowa wymierzona przeciwko komuś, ewentualnie ostre wystąpienie oskarżycielskie.
Nazwa pochodzi od trzech mów Demostenesa przeciwko Filipowi II Macedońskiemu wygłoszonych w IV wieku p.n.e. w okresie wzrostu potęgi macedońskiej. Tym samym mianem nazwał też swoje mowy przeciwko Markowi Antoniuszowi rzymski orator Cyceron (zob. "Filipiki").

</doc>
<doc id="472394" url="https://pl.wikipedia.org/wiki?curid=472394" title="Hermann Kant">
Hermann Kant

Hermann Kant (ur. 14 czerwca 1926 w Hamburgu, zm. 14 sierpnia 2016 w Neustrelitz) – niemiecki pisarz. 
W 1967 został laureatem Nagrody Heinricha Manna.

</doc>
<doc id="472396" url="https://pl.wikipedia.org/wiki?curid=472396" title="Franz Werfel">
Franz Werfel

Franz Werfel (ur. 10 września 1890 w Pradze, zm. 26 sierpnia 1945 w Beverly Hills) – niemieckojęzyczny pisarz pochodzenia żydowskiego. Przyjaciel Franza Kafki.
Pochowany na Cmentarzu Centralnym w Wiedniu.
Zobacz też.
Alma Mahler-Werfel

</doc>
<doc id="472397" url="https://pl.wikipedia.org/wiki?curid=472397" title="Wolfgang Koeppen">
Wolfgang Koeppen

Wolfgang (Arthur Reinhold) Koeppen (ur. 23 czerwca 1906 w Greifswaldzie; zm. 15 marca 1996 w Monachium) – niemiecki pisarz.
Został pochowany na Cmentarzu Północnym w Monachium.

</doc>
<doc id="472400" url="https://pl.wikipedia.org/wiki?curid=472400" title="Dynia ozdobna">
Dynia ozdobna

Dynia ozdobna – nazwa zwyczajowa różnych gatunków i odmian dyni uprawianych dla ozdobnych owoców. Przeważnie są to różne odmiany dyni zwyczajnej ("Cucurbita pepo") lub dyni olbrzymiej ("Cucurbita maxima"). W handlu pod pojęciem dyni ozdobnej spotkać także można różne odmiany tykwy ("Lagenaria"). To typowe, jednoroczne rośliny pnące, które tworzą wielobarwne owoce o rozmaitych kształtach, nie nadające się do spożycia. Owoce, zebrane we wrześniu lub październiku, wysuszone w suchym i przewiewnym miejscu mają walory dekoracyjne. Spotykane są różne odmiany różniące się kształtem i kolorami (np. korona cierniowa, dynia butelkowa, sułtański turban).

</doc>
<doc id="472401" url="https://pl.wikipedia.org/wiki?curid=472401" title="Akademia Nauk Stosowanych w Nowym Sączu">
Akademia Nauk Stosowanych w Nowym Sączu

Akademia Nauk Stosowanych (do 2022 jako Państwowa Wyższa Szkoła Zawodowa w Nowym Sączu) – publiczna uczelnia zawodowa założona w 1998 w Nowym Sączu.
Historia.
Uczelnia została utworzona rozporządzeniem Rady Ministrów z dnia 16 czerwca 1998 i rozpoczęła działalność 1 lipca 1998 roku. Minister Edukacji Narodowej zarządzeniem nr 11 z dnia 29 lipca 1998 roku nadał nowosądeckiej Uczelni Statut. Od 1 października 2022 zmieniła nazwę na Akademię Nauk Stosowanych.
Instytuty.
W PWSZ w Nowym Sączu podstawowymi jednostkami organizacyjnymi są instytuty.
Kierunki kształcenia.
Aktualnie PWSZ oferuje możliwość kształcenia na kilkunastu kierunkach studiów pierwszego (studia licencjackie i inżynierskie) i drugiego stopnia (studia magisterskie).

</doc>
<doc id="472402" url="https://pl.wikipedia.org/wiki?curid=472402" title="Wyższa Szkoła Przedsiębiorczości w Nowym Sączu">
Wyższa Szkoła Przedsiębiorczości w Nowym Sączu

Wyższa Szkoła Przedsiębiorczości – uczelnia niepubliczna z siedzibą w Nowym Sączu. Założona w 2003 jako Sądecka Wyższa Szkoła Zawodowa.

</doc>
<doc id="472407" url="https://pl.wikipedia.org/wiki?curid=472407" title="Problem sekretarki">
Problem sekretarki

Problem sekretarki (znany także jako problem wyboru najlepszego obiektu lub problem łowcy posagu) – zagadnienie optymalnej selekcji najlepszej propozycji ze skończonego zbioru takich propozycji, prezentowanych sekwencyjnie w losowej kolejności. Przyjmuje się przy tym, że propozycje są istotnie różne. Zagadnienie sprowadza się do optymalnego zatrzymania pewnego ciągu losowego, czyli wyboru optymalnego momentu zatrzymania dla tego ciągu.
Klasyczny przykład takiego problemu to zagadnienie obsady stanowiska sekretarki. Na ogłoszenie o wolnym stanowisku sekretarki zgłosiło się formula_1 kandydatek. Z każdą z nich przeprowadza się wywiad oceniając jej przydatność i natychmiast po skończeniu wywiadu kandydatkę można bądź przyjąć (wówczas proces selekcji kończy się), bądź też odrzucić i przeprowadzić wywiad z następną. Nie wolno przy tym zmieniać decyzji w stosunku do odrzuconych kandydatek. Inny przykład, to wybór kandydatki na żonę z listy kandydatek przedstawianych w losowej kolejności. Celem jest maksymalizacja prawdopodobieństwa wyboru najlepszej kandydatki.
Przedstawiony problem ma bardzo proste rozwiązanie optymalne: istnieje liczba formula_2 ze zbioru formula_3 taka, że optymalnie jest analizować pierwszych formula_4 kandydatek i je odrzucać. Następnie, z pozostałych formula_5 kandydatek, wybrać pierwszą, która jest lepsza od dotychczas przeglądanych. Metodami poszukiwania maksimum ciągu liczbowego można wyznaczyć optymalną wartość progu formula_6 Optymalna wartość formula_4 przy formula_8 dążącym do nieskończoności jest równa formula_9 Inaczej mówiąc, można pokazać, że formula_10 gdzie formula_11 jest podstawą logarytmów naturalnych (liczbą Eulera). Przy takiej strategii prawdopodobieństwo wyboru najlepszej kandydatki, przy formula_8 dążącym do nieskończoności, dąży do formula_13 (około 36,8%).
Przedstawiony problem ma wiele wariantów. Ważniejsze modyfikacje to:
Optymalne wyznaczanie progu formula_4.
Załóżmy, że najlepsza kandydatka jest na pozycji formula_15 Jeśli formula_16 to proponowana strategia jej nie wybierze i w takim przypadku nie dokonamy wyboru najlepszej kandydatki. Jeśli formula_17 to przyjęty próg dzieli kandydatki na trzy grupy, formula_18 formula_19 oraz formula_20 Jeśli nasza strategia ma przynieść sukces, to druga według naszego kryterium kandydatka w przedziale [1,a] powinna być przed progiem formula_2 tj. w przedziale [1,r]. Prawdopodobieństwo takiego zdarzenia wynosi formula_22 Zatem całkowita szansa na sukces wynosi formula_23 pod warunkiem, że formula_24
Przy dużych liczbach kandydatek formula_8 prawdopodobieństwo wyboru najlepszej jest bliskie całce po możliwych położeniach formula_26
Przyrównując pochodną po formula_28 powyższego wyrażenia do zera, otrzymujemy, że wartość formula_29 maksymalizuje prawdopodobieństwo wyboru najlepszej kandydatki.

</doc>
<doc id="472436" url="https://pl.wikipedia.org/wiki?curid=472436" title="Marian Minor">
Marian Minor

Marian Minor (ur. 25 listopada 1902 w Łodzi, zm. 29 kwietnia 1973 w Warszawie) – polski tkacz, żołnierz i polityk komunistyczny. Poseł na Sejm Ustawodawczy i na Sejm PRL I kadencji, prezydent i przewodniczący Rady Narodowej miasta Łodzi (1949–1952), minister przemysłu mięsnego i mleczarskiego (1952) oraz minister handlu wewnętrznego (1952–1957).
Życiorys.
Syn Władysława i Franciszki, uzyskał wykształcenie podstawowe, pracował jako włókniarz i szofer. W listopadzie 1918 uczestniczył w rozbrajaniu Niemców. Jako żołnierz 201 Ochotniczego Pułku Piechoty uczestniczył w wojnie polsko-bolszewickiej oraz tzw. buncie gen. Żeligowskiego.
W latach 1919–1922 działacz zarządu okręgowego Związku Polskiej Młodzieży Socjalistycznej, następnie Związku Młodzieży Komunistycznej w Polsce. W 1922 skazany na 4 lata ciężkiego więzienia, zmniejszone w apelacji do 2,5 roku. Po wyjściu na wolność nie prowadził działalności politycznej. 
We wrześniu 1939 wzięty do niewoli przez Niemców i osadzony w stalagu XI A (Altengrabow) oraz XXI A (Ostrzeszów). Zwolniony w grudniu 1939, na przełomie 1939/1940 uciekł przed aresztowaniem do Związku Radzieckiego. Po przekroczeniu granicy aresztowany przez NKWD i wysłany do obozu pod Archangielskiem. Po zwolnieniu przebywał przymusowo w kołchozie „Bolszewik” w obwodzie tiumeńskim. W 1943 został oficerem Polskich Sił Zbrojnych w ZSRR, i ludowego Wojska Polskiego (do 1945). W 1944 przeszedł kurs w Wyższej Szkole Oficerów Polityczno-Wychowawczych PSZ w ZSRR w Moskwie, po czym objął stanowisko inspektora w Głównym Zarządzie Polityczno-Wychowawczym WP.
W 1945 wstąpił do Polskiej Partii Robotniczej, a w 1948 do Polskiej Zjednoczonej Partii Robotniczej. W PPR był II sekretarzem (1945–1946), a następnie (do 1948) I sekretarzem Komitetu Wojewódzkiego, kierował również wydziałem organizacyjnym. I sekretarz KW PPR, a następnie PZPR w Poznaniu (1948–1949), w 1949 I sekretarz KW w Bydgoszczy i członek egzekutywy Komitetu Łódzkiego. W latach 1948–1964 zastępca członka Komitetu Centralnego PZPR. Pełnił mandat posła na Sejm Ustawodawczy i Sejm PRL I kadencji, zaś od 1949 do 1952 był prezydentem i przewodniczącym Rady Narodowej miasta Łodzi.
W 1952 minister przemysłu mięsnego i mleczarskiego, a następnie do 1957 minister handlu wewnętrznego (1952–1957). Do 1967 piastował stanowisko podsekretarza stanu Ministerstwa Przemysłu Lekkiego, następnie przeszedł na emeryturę. Pochowany wraz z żoną Genowefą z domu Barszcz (1921–2008) na cmentarzu Powązki Wojskowe w Warszawie (kwatera A33-5-4).

</doc>
<doc id="472456" url="https://pl.wikipedia.org/wiki?curid=472456" title="Żegluga przybrzeżna">
Żegluga przybrzeżna



</doc>
<doc id="472457" url="https://pl.wikipedia.org/wiki?curid=472457" title="Stronicowanie">
Stronicowanie



</doc>
<doc id="472459" url="https://pl.wikipedia.org/wiki?curid=472459" title="Lockheed X-17">
Lockheed X-17

Lockheed X-17 – amerykański trzystopniowy, napędzany paliwem stałym pocisk rakietowy, skonstruowany przez firmę Lockheed w celu zbadania zjawisk zachodzących przy przechodzeniu z przestrzeni kosmicznej w atmosferę przy bardzo dużych prędkościach.
Historia projektu.
Po serii badań pocisków balistycznych prowadzonych przez amerykańskie siły powietrzne wywnioskowano, że brakuje danych o zjawiskach aerotermodynamicznych zachodzących na powierzchniach pocisków przy przechodzeniu przez górne warstwy atmosfery przy prędkościach wielokrotnie przekraczających prędkość dźwięku. W celu zebrania potrzebnych danych w styczniu 1955 roku zlecono firmie Lockheed zaprojektowanie i konstrukcję odpowiedniego pocisku rakietowego. Efektem prac konstrukcyjnych był trzystopniowy pocisk rakietowy "X-17" napędzany sprawdzonymi i niezawodnymi silnikami rakietowymi na paliwo stałe i sterowany prostym systemem kontrolnym. Pierwszy pocisk rakietowy "X-17" w skali 1:4 powstał bardzo szybko i już w maju 1955 roku został pomyślnie wystrzelony.
Pocisk "X-17" był napędzany silnikami rakietowymi zgrupowanymi w trzy stopnie napędowe. Pierwszy stopień zawierający pojedynczy silnik Thiokol XM20 "Sergeant" posiadał cztery powierzchnie stabilizujące i dwa małe silniczki wspomagające, które odstrzeliwano krótko po starcie. Po zakończeniu pracy silnika pierwszego stopnia, pocisk siłą rozpędu osiągał pułap 150 km, a następnie zaczynał opadanie ku powierzchni ziemi pod zadanym kątem. Na pułapie od 27 do 21 km pierwszy stopień pocisku odłączał się i uruchamiano kolejne, pracujące krótkotrwale silniki drugiego, a następnie trzeciego stopnia. Po zakończeniu pracy ostatniego silnika, pocisk osiągał prędkość od 11 do 14,5 razy większą od prędkości dźwięku, w zależności od kąta opadania. Głowica pocisku zawierała urządzenia telemetryczne i system radarowy ułatwiający naprowadzanie.
Łącznie pomiędzy czerwcem i lipcem 1955 roku wystrzelono trzy pociski prototypowe w skali 1:4 i trzy w skali 1:2. Następnie, pomiędzy sierpniem 1955 a marcem 1956 roku wystrzelono sześć kolejnych "X-17" w normalnych wymiarach. Pierwszy lot badawczy pocisku odbył się w kwietniu 1956 roku, a później jeszcze 25 kolejnych z których ostatni wykonano w marcu 1957 roku.
Założenia projektowe zostały spełnione, a efektem testów było opracowanie odpowiednich kształtów osłon dziobowych dla optymalnego wejścia w atmosferę. Eksperymenty z "X-17" miały bardzo duże znaczenie dla późniejszych programów kosmicznych.
Operacja "Argus".
W 1958 roku zbudowano dalszych siedem pocisków "X-17" w ramach operacji "Argus", który miał na celu przetestowanie efektów wybuchu nuklearnego poza atmosferą. Dla potrzeb tego projektu zastosowano inny sposób napędu rakiety, załączając kolejno drugi i trzeci stopień natychmiast po zakończeniu pracy silnika pierwszego stopnia, co umożliwiło osiągnięcie pułapu 400 km. Pierwsze cztery pociski "X-17" wystrzelone w ramach operacji "Argus" nie posiadały ładunku jądrowego, a kolejne trzy w sierpniu i wrześniu wyniosły ponad atmosferę ładunki jądrowe o sile od 1 do 2 kT.

</doc>
<doc id="472464" url="https://pl.wikipedia.org/wiki?curid=472464" title="Dogville">
Dogville

Dogville – film z 2003 roku w reżyserii Larsa von Triera. "Dogville" jest pierwszą częścią trylogii "USA – Land of Opportunities". W Stanach Zjednoczonych głośno mówiono o antyamerykańskim wydźwięku filmu.
Opis fabuły.
Akcja filmu rozgrywa się na początku lat 30. XX w. w małym miasteczku położonym w Górach Skalistych przy porzuconej kopalni srebra. Niespodziewanie zjawia się Grace, która ucieka przed gangsterami i szuka schronienia. Mieszkańcy Dogville decydują ją przyjąć pod warunkiem, że będzie robiła coś pożytecznego dla każdego z nich. Początkowo wszystko się układa, pracy nie jest zbyt wiele, a Grace otrzymuje niewielkie wynagrodzenie. Wkrótce jednak zaczynają ją wykorzystywać na wszelkie sposoby. Sytuacja staje się coraz bardziej napięta i trudna do wytrzymania.

</doc>
<doc id="472476" url="https://pl.wikipedia.org/wiki?curid=472476" title="Żegluga morska">
Żegluga morska

Żegluga morska – żegluga na morzach i oceanach.

</doc>
<doc id="472501" url="https://pl.wikipedia.org/wiki?curid=472501" title="Peacemaker (film 1997)">
Peacemaker (film 1997)

Peacemaker – amerykańskiej film fabularny z 1997 roku. Inspiracją do powstania filmu był artykuł napisany przez dziennikarzy Leslie i Andrew Cockburn, oparty na odtajnionych raportach wywiadu o przemycie broni nuklearnej z byłego Związku Radzieckiego.
Opis fabuły.
Na terenie byłego Związku Radzieckiego z ogromną prędkością zbliżają się do siebie dwa pociągi. Jeden przewozi pasażerów, drugi broń nuklearną przeznaczoną do rozbrojenia. Następuje zderzenie pociągów i wybuch bomby. Wypadek jak się potem okazuje nie był przypadkiem, lecz podstępem zaplanowanym przez terrorystów. Z pociągu z bronią
zostaje uprowadzony prawie cały transport broni nuklearnej. Doktor Julia Kelly – specjalistka od broni nuklearnej – szybko dochodzi do wniosku, że katastrofa w Rosji nie jest zwykłym wypadkiem, lecz dziełem terrorystów. Podpułkownik Thomas Devoe również uważa, że zderzenie pociągów miało na celu ukrycie kradzieży ładunku nuklearnego. Ich szybka analiza doprowadza do odzyskania wszystkich bomb z wyjątkiem jednej, która pozostaje w rękach terrorystów. Rozpoczyna się pościg za brakującą głowicą nuklearną.

</doc>
<doc id="472503" url="https://pl.wikipedia.org/wiki?curid=472503" title="Dunin ze Skrzyńska">
Dunin ze Skrzyńska

Dominik Dunin (Donin) ze Skrzyńska herbu Łabędź (zm. 1418) – podkanclerzy koronny szlachcic polski herbu Łabędź.
Życiorys.
Od 1404 był pisarzem kancelarii królewskiej. W 1412 został podkanclerzym Królestwa Polskiego. W 1411 został domownikiem papieskim, w 1414 notariuszem Stolicy Apostolskiej. Za jego kadencji ustalił się oficjalny tytuł podkanclerzych łac. "vicecancellarius regni Poloniae". Brał udział w wielu misjach dyplomatycznych i pertraktacjach z zakonem krzyżackim w imieniu króla Władysława Jagiełły.

</doc>
<doc id="472504" url="https://pl.wikipedia.org/wiki?curid=472504" title="Arteritis">
Arteritis



</doc>
<doc id="472505" url="https://pl.wikipedia.org/wiki?curid=472505" title="Kupa">
Kupa



</doc>
<doc id="472511" url="https://pl.wikipedia.org/wiki?curid=472511" title="Wirusowe zapalenie tętnic koni">
Wirusowe zapalenie tętnic koni

Wirusowe zapalenie tętnic koni ("Equine Viral Arteritis", EVA, EAV) – zakaźna choroba wirusowa koni, prowadzi do poronień u źrebnych klaczy. Wywoływana przez wirusy należące do rodzaju "Arterivirus".
Wirus przenosi się drogą kropelkową oraz podczas krycia, zarówno z klaczy na ogiera jak i z ogiera na klacz. U dorosłych koni wirus wywołuje jedynie lekkie objawy podobne do przeziębienia. Często zakażenie przebiega bezobjawowo, jednak zarażony koń jest nadal źródłem kolejnych zakażeń.
Najpoważniejszą konsekwencją zakażenia jest powodowanie poronień u źrebnych klaczy, zwykle w trzecim miesiącu ciąży. Z tego powodu wirus jest szczególnie groźny dla hodowców koni, ponieważ może spowodować śmierć całego przychówku w danym roku.
Wiele krajów (np. Zjednoczone Emiraty Arabskie) wymaga testów na EVA i nie wpuszcza koni, u których stwierdzono obecność wirusa. Nie istnieje lekarstwo zwalczające wirusa EVA. W Stanach Zjednoczonych stosuje się szczepionki. Większość krajów prowadzi urzędową rejestrację przypadków EVA oraz eliminację zakażonych koni z hodowli.
W Polsce laboratorium prowadzącym badania w kierunku EVA jest Państwowy Instytut Weterynaryjny w Puławach oraz Uniwersytet Przyrodniczy we Wrocławiu.

</doc>
<doc id="472513" url="https://pl.wikipedia.org/wiki?curid=472513" title="Morzysko">
Morzysko



</doc>
<doc id="472518" url="https://pl.wikipedia.org/wiki?curid=472518" title="Żegluga wahadłowa">
Żegluga wahadłowa



</doc>
<doc id="472519" url="https://pl.wikipedia.org/wiki?curid=472519" title="M2 Medium Tank">
M2 Medium Tank

M2 Medium Tank – amerykański czołg średni z okresu przed II wojną światową.
Historia.
Projekt czołgu średniego noszącego oznaczenie T5, powstał w zakładach Rock Island Arsenal w 1938 roku. Jego konstrukcja była zbliżona do czołgu lekkiego M2. Zastosowano też wiele jego podzespołów. Pojazd był uzbrojony w osiem karabinów maszynowych. Sześć z nich było umieszczonych w ruchomych stanowiskach w kadłubie. Ich pole ostrzału pokrywało wszystkie kierunki. Dwa zamocowano nieruchomo w przodzie kadłuba. Czołg był też uzbrojony w armatę kal. 37 mm, umieszczoną w obrotowej wieży. Napęd stanowił silnik Wright Continental o mocy 250 KM. Przeprowadzone próby prototypu wykazały, że zastosowany napęd jest zbyt słaby. Powstał więc nowy pojazd T5 Phase III. Posiadał on silnik gwiazdowy Wright o mocy 350 KM. W czerwcu 1939 roku zakłady otrzymały zamówienie na wyprodukowanie 15 egzemplarzy, a czołg został standaryzowany jako Medium Tank M2.
W 1940 roku powstała zmodyfikowana wersja pojazdu nosząca oznaczenie M2A1. Posiadała ona większą wieżę, pogrubiony pancerz (do 32 mm), szersze gąsienice oraz silnik ze sprężarką o mocy 400 KM. Planowano wprowadzić ten model do produkcji masowej. Miała się ona odbywać w nowych zakładach Chryslera w Detroit. Zawarto kontrakt na 1000 czołgów. Jednocześnie nakazano uzbrojenie pojazdu w działo kal. 75 mm. Umieszczenie go w wieży okazało się niemożliwe. Postanowiono więc umieścić je po prawej stronie kadłuba. Zbudowano tak uzbrojony prototyp T5E2. W sierpniu 1940 roku początkowe zamówienie na M2A1 anulowano. Przystąpiono jednocześnie do prac nad nowym pojazdem - czołgiem średnim M3 Lee. Postanowiono zamówić jedynie 126 egzemplarzy M2A1. Miały być one wykorzystane jedynie do szkolenia. Od listopada 1940 do sierpnia 1941 roku zbudowano 94 pojazdy.
Służba.
Czołgi średnie M2 były wykorzystywane jedynie do szkolenia i treningu załóg.

</doc>
<doc id="472520" url="https://pl.wikipedia.org/wiki?curid=472520" title="Misterium męki Pańskiej">
Misterium męki Pańskiej

Misterium męki Pańskiej lub pasja, sztuka pasyjna – misterium religijne o męce i śmierci Jezusa Chrystusa.
W Europie.
Misterium to widowisko teatralne powstałe na gruncie dramatu liturgicznego w Europie w XII wieku.
Inscenizacją misteriów zajmowały się przede wszystkim miejskie organizacje cechowe, a także specjalne bractwa (np. słynne Bractwo Męki Pańskiej, działające od 1380 w Paryżu).
Najbardziej znane misteria odbywają się w Sewilli.
W Polsce.
W Polsce misteria męki Pańskiej były reprezentowane m.in. przez średniowieczną "Historyję o chwalebnym Zmartwychwstaniu Pańskim" złożoną przez Mikołaja z Wilkowiecka. Z początku XVII w. zachowały się dwa scenariusze widowisk autorstwa Abrahama Rożniatowskiego, przeznaczone dla sanktuarium w Kalwarii Zebrzydowskiej. Misteria zanikły w okresie reformacji, a odrodziły się w XX wieku.
Aktualnie w Polsce misteria pasyjne są grane m.in. w następujących miejscach:
Galeria

</doc>
<doc id="472522" url="https://pl.wikipedia.org/wiki?curid=472522" title="CEV">
CEV



</doc>
<doc id="472526" url="https://pl.wikipedia.org/wiki?curid=472526" title="Żbik (Krzeszowice)">
Żbik (Krzeszowice)

Żbik – wschodnia część Krzeszowic, dawniej osobna wieś. Od wschodu graniczy z Siedlcem. Północna część osiedla położona jest na Wyżynie Olkuskiej, a południowa w Rowie Krzeszowickim. Na północ od osiedla rozciągają się Marmurowe Wzgórza ze wzniesieniami wraz z nieczynnymi kamieniołomami czarnego marmuru dębnickiego z okresu dewonu środkowego, położonymi na obszarze leśnym osiedla: Czerwona Góra, Piaskowa Góra oraz Siwa Góra.
Historia.
Pierwsza wzmianka o wsi pochodzi z XIV wieku. Początkowo nazywała się Zbig lub Zbieg, gdyż osiedlali się w niej ludzie pochodzący (zbiegli) z innych wsi. W XVIII w. karmelici bosi z klasztoru w Czernej posiadali we wsi majątek 225 morgów gruntu ornego i 60 morgów łąki. Wioska w 1790 miała 26 domów. W 1879 miała 306 mieszkańców. Obecną nazwę wieś przybrała w XIX wieku. W owym okresie dla zwiększenia wydobycia rudy karmelici wybudowali szyb wydobywczy. Szkołę jednoklasową założono w 1904. W 1948 karmelici sprzedali miejscowy folwark. W latach 70. XX w. wybudowano remizę strażacką. W 1997 wieś została wcielona do Krzeszowic, odłączając od osiedla część zachodnią obecnej ul. Reymonta. Pod koniec lat 90. XX w. filia szkoły podstawowej została zlikwidowana. W 2010 zakończono budowę chodnika przy drodze powiatowej. W 2013 nadano nazwy ulic.
Ze Żbika pochodził Feliks Lacher – uczestnik bitwy pod Somosierrą. W Żbiku zmarł Ignacy Król – polski taternik, turysta, narciarz, pedagog i przyrodnik.
Turystyka.
Za Żbikiem znajduje się dolinka zwana "Doliną za Żbikiem" ze źródłem "Dzwonek", położona na terenie Parku Krajobrazowym Dolinki Krakowskie. Przez osiedle przepływa potok Dzwonek.
Pomniki przyrody: trzy lipy drobnolistne (koło nr 12 z 16 października 1998) i skałki zboczowe (500 m na północ od drogi do Siedlca z 7 października 1963).
Infrastruktura.
Przez południową część osiedla przebiega bocznica kolejowa ze stacji kolejowej Krzeszowice do Kopalni Wapienia „Czatkowice” w krzeszowickim osiedlu Czatkowice. Przez południowy kraniec osiedla przebiega linia kolejowa nr 133.
Osiedle posiada remizę strażacką, sklep, przystanek minibusów, filiarna szkoła podstawowa została zlikwidowana.

</doc>
<doc id="472528" url="https://pl.wikipedia.org/wiki?curid=472528" title="Ram (czołg)">
Ram (czołg)

Ram (z ang. „taran”) – kanadyjski czołg pościgowy z okresu II wojny światowej bazowany na amerykańskim czołgu średnim M3 Lee. Nazwa czołgu „RAM” pochodziła od nazwy miejscowości, gdzie urodził się dowódca kanadyjskich sił pancernych generał porucznik Worthington.
Historia powstania.
W momencie wybuchu II wojny światowej Wielka Brytania nie była w stanie zaopatrzyć w czołgi własnej produkcji innych państw Wspólnoty Brytyjskiej. Rząd kanadyjski zdecydował się więc na produkcję własnego czołgu. Do tego celu zmobilizowano zakłady Montreal Locomotive Works (które należały do amerykańskiej firmy American Locomotive Company). . Aby maksymalnie skrócić czas projektowania nowego pojazdu postanowiono, że będzie on wzorowany na istniejącym już czołgu amerykańskim M3.
W odróżnieniu od pierwowzoru amerykańskiego, „Ram” zbudowany był w standardowej konfiguracji (główne działo czołgu umieszczone było w wieży, a nie w kadłubie). Wspólne z M3 miał m.in. podwozie, układ kierowniczy i silnik. Sugerowano aby czołg został uzbrojony w armatę 75 mm, ale ówczesne brytyjskie czołgi pościgowe były standardowo uzbrojone w armatę 2-funtową i „Ram” został wyposażony właśnie w to działo, choć przewidziano możliwość przezbrojenia go w przyszłości w armatę o większym kalibrze.
Pierwszy prototyp powstał w czerwcu 1941, a produkcja Ram I rozpoczęła się w listopadzie tego roku. rozpoczęto produkować modele uzbrojone w armatę 6-funtową. Produkcja czołgu została zakończona w lipcu 1943, kiedy zdecydowano, że podstawowym czołgiem aliantów zachodnich zostanie M4 Sherman. 
Użycie bojowe.
„Ram” nigdy nie został użyty bojowo, ale służył do treningu załóg aż do połowy 1944 (od 1943 był stopniowo zastępowane przez M4 Sherman). Większość czołgów została przebudowana, często w warsztatach polowych, na transportery amunicyjne, ruchome punkty obserwacyjne lub transportery opancerzone Kangaroo.

</doc>
<doc id="472529" url="https://pl.wikipedia.org/wiki?curid=472529" title="Mefisto (Diablo)">
Mefisto (Diablo)



</doc>
<doc id="472531" url="https://pl.wikipedia.org/wiki?curid=472531" title="Tom Okker">
Tom Okker

Tom Okker (ur. 22 lutego 1944 w Amsterdamie) – holenderski tenisista, zwycięzca 26 turniejów zawodowych w grze pojedynczej i dwóch turniejów wielkoszlemowych w grze podwójnej, reprezentant w Pucharze Davisa, lider rankingu ATP deblistów.
Kariera tenisowa.
Praworęczny Okker, z rodziny pochodzenia żydowskiego, znany był z ruchliwości na korcie, co przyniosło mu przydomek "Latającego Holendra" ("The Flying Dutchman"). Dysponował dobrym refleksem w wymianach wolejowych przy siatce, dzięki czemu duże sukcesy odnosił również w grze podwójnej. Mocny serwis (zazwyczaj grany jako tzw. wyrzucający), dobra gra wolejem i smeczem, a także atakujący forhend (był jednym z pierwszych mistrzów topspinowego forhendu w erze open) zapewniały mu sukcesy przede wszystkim na szybkich nawierzchniach – był czterokrotnie ćwierćfinalistą i raz półfinalistą (1978) Wimbledonu.
Jako amator zdobył cztery tytuły mistrza Holandii (1964–1968), w 1965 na Wimbledonie wygrał tzw. turniej pocieszenia ("Plate"). W 1968 przeszedł do grona tenisistów zawodowych. W pierwszym roku startów zawodowych wygrał międzynarodowe mistrzostwa Włoch w Rzymie, a na US Open osiągnął finał. Mecz finałowy przegrał w pięciu setach (12:14, 7:5, 3:6, 6:3, 3:6) z Amerykaninem Arthurem Ashe. W latach 1968–1974 nieprzerwanie figurował w czołowej dziesiątce rankingu światowego, w tym jako nr 4 – w 1968, 1969 i 1973. Był jednym z pierwszych tenisistów, których zarobki na korcie przekroczyły milion dolarów. Do jego najważniejszych zwycięstw turniejowych można zaliczyć Monte Carlo (1969), mistrzostwa Niemiec w Hamburgu (1970), mistrzostwa Belgii (1970), mistrzostwa Kanady (1973). W 1973 był również w finale ATP Finals (przegrał w czterech setach z Ilie Năstase). We wszystkich turniejach wielkoszlemowych docierał co najmniej do półfinału – w US Open był w finale w 1968 i półfinale trzy lata później, we French Open był w półfinale w 1969, w Australian Open w 1971. Półfinał wimbledoński osiągnął już pod koniec kariery, pokonując w 1978 m.in. Paruna, Noaha, Vilasa i Năstase, a przegrywając z niepokonanym w tym czasie Borgiem.
Podobnie jak wielu czołowych zawodników początkowych lat ery open umiejętnie łączył starty singlowe i deblowe. Okker jest jednym z najbardziej utytułowanych deblistów w historii – wygrał 67 turniejów, w tym dwa wielkoszlemowe. W 1973 został mistrzem French Open w parze z Australijczykiem Johnem Newcombe, w 1976 US Open w parze z Amerykaninem Martym Riessenem. Z Riessenem Okker grał najczęściej (finał Wimbledonu 1969), ponadto poza Newcombe jego partnerem deblowym był także m.in. Arthur Ashe, a w ostatnich latach kariery Wojciech Fibak. Para holendersko–polska była m.in. w półfinałach Wimbledonu i US Open w 1978 oraz finale ATP Finals dwa lata później. W 1973 z Newcombe Okker wygrał grę podwójną Italian Open.
W latach 1964–1968 i ponownie od 1973 do 1981 Okker reprezentował Holandię w Pucharze Davisa, notując piętnaście zwycięstw i dwadzieścia porażek. Pokonał w ramach Pucharu Davisa kilku znanych rywali, m.in. Drysdale’a, Santanę, Kodeša.
W 2003 nazwisko Toma Okkera znalazło się w Hall of Fame Sportu Żydowskiego.
Wygrane turnieje (w erze open):
Finały turniejowe (w erze open):

</doc>
<doc id="472533" url="https://pl.wikipedia.org/wiki?curid=472533" title="Acanthurus">
Acanthurus

Acanthurus – rodzaj morskich ryb okoniokształtnych z rodziny pokolcowatych (Acanthuridae).
Wiele gatunków hodowanych w akwariach morskich głównie z uwagi na atrakcyjne ubarwienie.
W przewodzie pokarmowym jednego z gatunków ("Acanthurus nigrofuscus") żyje jedna z największych bakterii (widoczna gołym okiem) – "Epulopiscium fishelsoni".
Zasięg występowania.
Okolice raf koralowych, ciepłe wody oceaniczne.
Cechy charakterystyczne.
Kolce na trzonie ogonowym osadzone na ruchomym zawiasie, podobnie jak u ryb z rodzaju "Zebrasoma".
Klasyfikacja.
Gatunki zaliczane do tego rodzaju:

</doc>
<doc id="472535" url="https://pl.wikipedia.org/wiki?curid=472535" title="Pokolce">
Pokolce



</doc>
<doc id="472545" url="https://pl.wikipedia.org/wiki?curid=472545" title="Leon Degrelle">
Leon Degrelle



</doc>
<doc id="472549" url="https://pl.wikipedia.org/wiki?curid=472549" title="Pokolec białobrody">
Pokolec białobrody

Pokolec białobrody, pokolec błękitny ("Acanthurus leucosternon") – gatunek morskiej ryby okoniokształtnej z rodziny pokolcowatych (Acanthuridae). Bardzo popularna w akwarystyce morskiej.
Występuje w Oceanie Indyjskim, gdzie jest szeroko rozprzestrzeniona. Dorasta do 54 cm długości.

</doc>
<doc id="472550" url="https://pl.wikipedia.org/wiki?curid=472550" title="Anna Bilińska-Bohdanowicz">
Anna Bilińska-Bohdanowicz



</doc>
<doc id="472551" url="https://pl.wikipedia.org/wiki?curid=472551" title="Jean-Baptiste d’Ornano">
Jean-Baptiste d’Ornano

Jan Baptysta (Jean-Baptiste) d’Ornano I, hrabia Montlaur (ur. 1583 w Bordeaux, zm. 16 września 1626 w Vincennes) – marszałek Francji w czasach Henryka IV i Ludwika XIII.
Jan Baptysta był synem marszałka Francji Alfonsa d’Ornano i Marguerite de Flassans, wnukiem Sampièro Corso. Został wychowany na francuskim dworze królewskim i kształcił się na oficera pod okiem swego ojca. Jako młody człowiek wyróżnił się w czasie wojny z Sabaudią, w czasie oblężenia twierdzy La Fère i otrzymał awans na pułkownika oraz dowództwo pułku korsykańskiego. Po powrocie z Sabaudii musiał udać się do Bordeaux do umierającego ojca. Marszałek Alfons nie pozostawił dużej fortuny, ale Henryk IV dbał o potomków swego wiernego zwolennika i nadał Janowi Baptyście godność gubernatora twierdzy Château-Trompette i później zamku Pont-Saint-Esprit. Po śmierci Henryka IV Ornano cieszył się względami regentki, Marii Medycejskiej, która mu zleciła obronę Gujenny i Gaskonii w latach nowych wojen z Sabaudią. Królowa Maria załatwiła mu także małżeństwo (1617) z posażną spadkobierczynią hrabiów Montlaur.
W roku 1619 Jan Baptysta został mianowany generalnym gubernatorem Normandii oraz opiekunem brata Ludwika XIII, Gastona Orleańskiego. Wywołało to ogromną zazdrość dworzan, którzy wszelkimi siłami i z pomocą najróżniejszych intryg podkopali zaufanie, jakie miał do Ornana Ludwik XIII. Ornano zrezygnował z wszelkich wysokich funkcji i wycofał się na skromniejsze stanowisko gubernatora Pont-Saint-Esprit. By dowieść swej niewinności Ornano dobrowolnie się zgłosił jako więzień do Bastylii, co zmieniło nastawienie Ludwika XIII: król przywrócił mu wszystkie wysokie funkcje i mianował go marszałkiem Francji. Niestety, te tragiczne przeżycia Ornano niewiele go nauczyły: nadal nie chciał brać udziału w intrygach dworskich, nie podziękował kardynałowi Richelieu za uwolnienie z Bastylii – myślał, że zawdzięczał to królowi – i nie chciał się przyłączyć do zwolenników wszechmocnego kardynała. Ów, obawiając się wpływu marszałka na króla, chcąc skoncentrować w swych rękach wszelką władzę, rozkazał Ornana uwięzić w zamku Vincennes. Według wielu anonimowych ulotek z tamtych czasów marszałek został otruty w więzieniu. Nie pozostawił potomstwa.

</doc>
<doc id="472562" url="https://pl.wikipedia.org/wiki?curid=472562" title="Aquablue">
Aquablue

Aquablue – francuska seria komiksowa z gatunku science fiction, ukazująca się od 1988 nakładem wydawnictwa Delcourt. Jej autorami są scenarzyści: Thierry Cailleteau (tomy 1–11) i Régis Hautière (tomy 12–16) oraz rysownicy: Olivier Vatine (tomy 1–4), Ciro Tota (tomy 5–9), Stéphane Brangier (tomy 10–11), Renaud Scheidt (tomy 12–15). W Polsce osiem pierwszych tomów serii wydał Egmont Polska.
Fabuła.
Na planecie Aquablue młody przedstawiciel gatunku ludzkiego Nao żyje wśród rybaków, prymitywnych istot pozaziemskich. Zagrożenie dla tej morskiej planety pojawia się, gdy firma ciotki Nao postanawia wykorzystać ciepłe wody oceanu, aby użyć jej do ogrzania Ziemi.
Nagrody.
W 1989 pierwszy tom serii został uhonorowany nagrodą młodzieży na Międzynarodowym Festiwalu Komiksu w Angoulême.

</doc>
<doc id="472566" url="https://pl.wikipedia.org/wiki?curid=472566" title="Adriana Iliescu">
Adriana Iliescu

Adriana Iliescu (ur. 31 maja 1938 w Krajowej) – kobieta, która w rekordowo dużym wieku (66 lat – prawdopodobnie przed nią nie było równie wiekowych rodzących) urodziła dziecko. Miało to miejsce 16 stycznia 2005 roku w Bukareszcie. Zarówno komórka jajowa, jak i plemniki pochodziły od anonimowych dawców, a Iliescu jedynie pozwoliła sobie wszczepić zarodek. W grudniu 2006 utraciła miano najstarszej matki na rzecz Marii del Carmen Bousada de Lara. Jest emerytowaną nauczycielką.

</doc>
<doc id="472568" url="https://pl.wikipedia.org/wiki?curid=472568" title="International Maritime Organization">
International Maritime Organization



</doc>
<doc id="472571" url="https://pl.wikipedia.org/wiki?curid=472571" title="International Maritime Organisation">
International Maritime Organisation



</doc>
<doc id="472572" url="https://pl.wikipedia.org/wiki?curid=472572" title="USCG">
USCG



</doc>
<doc id="472576" url="https://pl.wikipedia.org/wiki?curid=472576" title="Japanese Experiment Module">
Japanese Experiment Module



</doc>
<doc id="472577" url="https://pl.wikipedia.org/wiki?curid=472577" title="Ctenochaetus">
Ctenochaetus

Ctenochaetus - rodzaj morskich ryb okoniokształtnych z rodziny pokolcowatych. 
Kilka gatunków hodowanych w akwariach morskich głównie z uwagi na atrakcyjne ubarwienie.
Występowanie : okolice raf koralowych, ciepłe wody oceaniczne.
Klasyfikacja.
Gatunki zaliczane do tego rodzaju :

</doc>
<doc id="472578" url="https://pl.wikipedia.org/wiki?curid=472578" title="Rudolf Breuss">
Rudolf Breuss

Rudolf Breuss (ur. 24 czerwca 1899, zm. 17 maja 1990) – austriacki naturopata i zielarz.
Nie miał wykształcenia medycznego. Samodzielnie poznawał wiedzę o znaczeniu ziół, warzyw i owoców dla zdrowia.
Poprzez samodzielne studia i własne obserwacje wypracował 42-dniową dietę jako kurację rzekomo zapobiegającą, jak i leczącą, takie choroby jak nowotwory, białaczka i wiele innych chorób mających metaboliczne uwarunkowania. Kuracja ta polega na zaniechaniu przyjmowania pokarmów stałych na okres 42 dni, w tym okresie można spożywać tylko soki z warzyw i owoców. Jeśli chory jest zbyt słaby może dodatkowo spożywać zupę cebulową.
Ta rzekomo skuteczna terapia ma skłonić organizm do szukania nowych źródeł pokarmu – ma on za nie uznać komórki rakowe i zaatakować je.
Zdaniem lekarzy, podobnie jak w przypadku innych „diet nowotworowych”, nie ma dowodów na jej skuteczność a jest pewne ryzyko wystąpienia szkody.
Łącząc neuropatię i zielarstwo opracował również masaż leczniczy dla osób cierpiących na dyskopatię i inne bolesne schorzenia kręgosłupa. Trzonem masażu jest wspomaganie mechanizmu tzw. „pompy dyfuzyjnej” która odpowiada za zaopatrzenie krążków międzykręgowych w wodę. Nazwany na jego cześć – masaż Breussa, jest do dziś popularny przeważnie na terenach Niemiec oraz Austrii.

</doc>
<doc id="472579" url="https://pl.wikipedia.org/wiki?curid=472579" title="Mad'an">
Mad'an

Maʻdān (arab. معدان), Madanowie, Arabowie Błotni (arab. عرب الأهوار, "ʻArab al-Ahwār") – lud zamieszkujący mokradła dolnej niziny mezopotamskiej, w widłach Tygrysu i Eufratu (dzisiejszy Irak). Uważają się za potomków Sumerów. Budują domy z trzciny, podobne do tych przedstawianych na płaskorzeźbach sumeryjskich. W czasach dyktatury Saddama Husajna prześladowani za stawianie mu oporu. W celu poskromienia Arabów Mad'an, Saddam Husajn kazał osuszać bagna i niszczyć roślinność napalmem. Zdaniem wielu historyków te bagna były podstawą do stworzenia opisu biblijnego Edenu.

</doc>
<doc id="472582" url="https://pl.wikipedia.org/wiki?curid=472582" title="Helena Galus">
Helena Galus

Helena Galus (ur. 19 stycznia 1949 w Koninie) – posłanka na Sejm PRL VIII i IX kadencji. 
Życiorys.
Uzyskała wykształcenie średnie chemiczne (skończyła Technikum Chemiczne w Zgierzu). Od 1968 laborantka kontroli jakości w Kutnowskich Zakładach Farmaceutycznych „Polfa” w Kutnie. Związku Socjalistycznej Młodzieży Polskiej i Związku Młodzieży Socjalistycznej. Współzałożycielka Stowarzyszenia Polaków Poszkodowanych przez III Rzeszę. Przez dwie kadencje (1980–1989), będąc niezrzeszoną, pełniła mandat poselski z okręgu Płock. Brała udział w pracach następujących komisji poselskich: komisja wymiaru sprawiedliwości, spraw wewnętrznych, górnictwa i chemii. Bez powodzenia ubiegała się o reelekcję. W 1997 ponownie bezskutecznie kandydowała do Sejmu, z listy Sojuszu Lewicy Demokratycznej.
Współzałożyciel Stowarzyszenia Polaków Poszkodowanych przez III Rzeszę.

</doc>
<doc id="472584" url="https://pl.wikipedia.org/wiki?curid=472584" title="Betty Stöve">
Betty Stöve

Betty Stöve (ur. 24 czerwca 1945 w Rotterdamie) – holenderska tenisistka, zwyciężczyni dziesięciu turniejów wielkoszlemowych w grze podwójnej i mieszanej, finalistka Wimbledonu w grze pojedynczej, reprezentantka w Pucharze Federacji.
Kariera tenisowa.
Praworęczna tenisistka holenderska słynęła z atletycznego przygotowania. Ze względu na silny serwis, wolej i bekhend (czemu sprzyjał wzrost 185 cm) jej styl nazywano często „męskim”. Ofensywnie grająca Stöve chętnie kończyła akcje przy siatce, a najlepsze wyniki osiągała na szybkich nawierzchniach i w grze podwójnej.
Miała także znaczące osiągnięcia w singlu. Była mistrzynią Holandii, wygrała dwa turnieje w erze open (Gstaad i Tokio w 1970) oraz turniej w Bristolu w 1966. W 1977 dotarła do finału Wimbledonu, w którym zmierzyła się z rówieśniczką, Brytyjką Virginią Wade. Decydujący mecz z faworytką londyńskiej publiczności przegrała w trzech setach (6:4, 3:6, 1:6). W tym samym roku była też w półfinale US Open, co w sumie dało jej pozycję nr 5. w rankingu światowym WTA.
Wygrała sześć turniejów wielkoszlemowych w deblu. Trzy zwycięstwa odniosła w 1972 – we French Open i na Wimbledonie partnerowała jej Billie Jean King, na US Open Françoise Durr. W 1977 deblową rywalizację w US Open wygrała wspólnie z Martiną Navrátilovą, a w 1979 odniosła dwa zwycięstwa, oba w parze z Wendy Turnbull (French Open, US Open). Wszystkie cztery tytuły mikstowe zdobyła z reprezentantem RPA Frew McMillanem (Wimbledon 1978 i 1981, US Open 1977 i 1978). Ponadto w finałach Wimbledonu w deblu grała w 1973, 1975 (oba występy z Durr), 1976 (z King), 1977 (z Navrátilovą) i 1979 (z Turnbull). W ostatnich latach kariery jej partnerkami deblowymi były Pam Shriver i Hana Mandlíková. Jednocześnie pełniła funkcję trenerki Mandlíkovej.
W latach 1964-1983 broniła barw narodowych w Pucharze Federacji. Bilans jej występów wynosi 45 wygranych i 15 porażek. Stöve działała na rzecz równouprawnienia zawodowego tenisistek. Kierowała organizacją Women’s Tennis Association, a w 1979 została pierwszą kobietą wybraną do władz Międzynarodowej Federacji Tenisowej.
Wygrane turnieje wielkoszlemowe.
Gra mieszana.
(wszystkie tytuły z Frew McMillanem):
Historia występów wielkoszlemowych.
Turniej Australian Open odbył się dwukrotnie w 1977 roku (styczeń i grudzień), za to nie został rozegrany w 1986.

</doc>
<doc id="472585" url="https://pl.wikipedia.org/wiki?curid=472585" title="Betty Stove">
Betty Stove



</doc>
<doc id="472590" url="https://pl.wikipedia.org/wiki?curid=472590" title="Nagi instynkt 2">
Nagi instynkt 2

Nagi instynkt 2 (ang. "Basic Instinct 2") – amerykański film fabularny z 2006 roku, erotyczny thriller, w reżyserii Michaela Catona-Jonesa. Jest to sequel "Nagiego instynktu" z 1992 roku. Główną rolę gra Sharon Stone, która w filmie wcieliła się w postać Catherine Tramell.
Film był kręcony w Londynie w Wielkiej Brytanii, od kwietnia do sierpnia 2005 roku.

</doc>
<doc id="472598" url="https://pl.wikipedia.org/wiki?curid=472598" title="Adam Darski">
Adam Darski

Adam Michał Darski, ps. Nergal, również Holocausto, Howlin’ De Ville (ur. 10 czerwca 1977 w Gdyni) – polski muzyk, kompozytor, wokalista, autor tekstów i multiinstrumentalista, a także producent muzyczny. Dziennikarz magazynu muzycznego Mystic Art. Członek Akademii Fonograficznej ZPAV. Laureat nagrody polskiego przemysłu fonograficznego Fryderyka ("Evangelion"; 2009).
Adam Darski znany jest przede wszystkim z wieloletnich występów w black-deathmetalowym zespole Behemoth, którego był współzałożycielem. W zespole pełni funkcję głównego kompozytora, gitarzysty, wokalisty i autora tekstów, okazjonalnie tworzył także jako basista, perkusista i keyboardzista. Do 2014 wraz z grupą nagrał dziesięć albumów studyjnych, zyskując już we wczesnym okresie jego działalności zainteresowanie szeroko pojętej, międzynarodowej sceny muzyki heavymetalowej. Pozostając jednakże przez znaczny okres działalności w artystycznym podziemiu.
Ukierunkowana po 2002 działalność zespołu na amerykański rynek muzyczny przyczyniła się do stopniowego, szerszego zainteresowania twórczością Behemotha. W efekcie przewodzony przez Darskiego zespół był pierwszym w historii polskiej muzyki rozrywkowej, którego nagrania trafiły na listę Billboard 200 w Stanach Zjednoczonych ("The Apostasy"; 2007).
Na przestrzeni ponad dwudziestoletniej działalności artystycznej Darski angażował się poza Behemothem w liczne projekty. Był członkiem zespołów Damnation, Mastiphal i Wolverine. Muzyk gościł ponadto m.in. na płytach takich zespołów jak: Root, Hermh, Sweet Noise, December's Fire, Vader, Mess Age, Frontside i Hefeystos. Okazjonalnie dawał występy sceniczne wraz z zespołami Times New Roman, Nile, Azarath i Fields of the Nephilim, a także producentem Andrzejem Smolikiem.
W 2009 Darski związał się z piosenkarką pop-rockową Dorotą „Dodą” Rabczewską. Postrzegany jako mezalians związek stał się przedmiotem licznych doniesień medialnych, a także publikacji mediów bulwarowych. Relacja z piosenkarką przysporzyła muzykowi statusu celebryty. Natomiast twórczość zespołu Behemoth stała się przedmiotem dyskusji medialnej i społecznej, angażując przedstawicieli mediów, duchowieństwa i polityki.
Życiorys.
Młodość.
Adam Michał Darski urodził się 10 czerwca 1977 w Gdyni w rodzinie Ireny i Zenona Darskich. Wychowywał się na gdańskim osiedlu Żabianka. Ojciec pracował w Stoczni Gdańskiej jako technolog budowy okrętów, należał do PZPR. Matka pracowała w fabryce łożysk Bimet.
Muzyką heavymetalową Darskiego zainteresował starszy brat – Paweł (ur. 1969). Pierwszą gitarę otrzymał w prezencie od rodziców na pierwszą komunię świętą. Natomiast pierwszą gitarą elektryczną młodego muzyka była kopia modelu Fender Stratocaster. Przez rok uczęszczał do ogniska muzycznego, gdzie uczył się gry na gitarze i zapisu nutowego. W 1997 rozpoczął studia na Wydziale Filologiczno-Historycznym Uniwersytetu Gdańskiego (specjalizacja muzealna), gdzie w terminie obronił pracę magisterską pt. „Repertuar kinematografów w mieście Gdańsku w latach 1919–1923”.
Działalność artystyczna.
Behemoth.
W 1991, wraz z grającym na perkusji Adamem Muraszko, założył grupę Behemoth, początkowo działającą pod nazwą Baphomet. Sami muzycy poznali się wcześniej, w 1987, gdy jako dzieci zafascynowane muzyką grup, takich jak: Kat, TSA, Iron Maiden, Kiss, Metallica, Poison oraz Perfect, należących do gatunku rock i heavy metal – zaprzyjaźnili się, marząc o stworzeniu własnej grupy. W 1992 ukazało się pierwsze wydawnictwo grupy, zatytułowane "Endless Damnation". W 1993 zespół zrealizował kolejne wydawnictwo demo – "The Return of the Northern Moon", które ukazało się nakładem wytwórni muzycznej Pagan Records i stanowiło pierwszy sukces grupy.
Do 1993 Darski występował jako Holocausto. Pseudonim stanowił odwołanie do osoby lidera zespołu Beherit – Marko Laiho znanego jako Nuclear Holocausto. Tego samego roku przybrał pseudonim Nergal bezpośrednio nawiązujący do sumeryjskiego boga. W grudniu 1993 powstało trzecie demo grupy zatytułowane "...From the Pagan Vastlands". Natomiast w 1994 ukazał się pierwszy minialbum Behemotha pt. "And the Forests Dream Eternally". Jeszcze w grudniu tego samego roku muzycy zarejestrowali wydany przez Pagan Records pierwszy album pt. "Sventevith (Storming Near the Baltic)" w 8 Studio. Płyta została dobrze przyjęta zarówno przez fanów, jak i krytyków, co zaowocowało podpisaniem kontraktu na dwa kolejne pełnowymiarowe albumy z niemiecką wytwórnią Solistitium Records.
Pierwszym albumem w nowej wytwórni był wydany w Polsce przez Atratus Music w 1996 "Grom". Było to ostatnie wydawnictwo z perkusistą Adamem Muraszko, który odszedł 11 października 1996, po wzięciu udziału w jedynym koncercie grupy, promującym album "Grom", który miał miejsce w warszawskim klubie Remont. Muzyka zastąpił pochodzący z Tczewa Zbigniew Promiński, z którym w lutym 1997 zespół zarejestrował trzy utwory na potrzeby minialbumu "Bewitching the Pomerania". Obecność w grupie Promińskiego wyraźnie zarysowała charakter partii perkusji ze względu na jego muzyczne inspiracje z gatunku death metal. W kolejnych latach działalności Promiński i Darski pozostawali jedynymi stałymi członkami grupy. Zespół nagrał kolejno albumy, takie jak: "Pandemonic Incantations" (1998), "Satanica" (1999), "Thelema.6" (2000) i "Zos Kia Cultus (Here and Beyond)" (2002).
Za sprawą albumów "Demigod" (2004) i "The Apostasy" (2007) grupa znacznie zyskała na popularności, regularnie koncertując w Stanach Zjednoczonych. "The Apostasy" było promowane podczas koncertów na objazdowym festiwalu Ozzfest, z udziałem takich wykonawców, jak Lamb of God, Hatebreed, Ozzy Osbourne, DevilDriver, Nile, Static-X oraz Lordi.
7 stycznia 2008 wraz z grupami Vader, Virgin Snatch oraz Frontside zespół wystąpił w warszawskim klubie Stodoła na koncercie charytatywnym poświęconym pamięci perkusisty Witolda „Vitka” Kiełtyki, który zmarł w wyniku wypadku samochodowego na Białorusi oraz wokaliście Adrianowi „Covanowi” Kowankowi, który odniósł poważne obrażenia – obaj muzycy z grupy Decapitated. Pod koniec roku Darski wraz z zespołem Behemoth przystąpił do prac nad dziewiątym albumem studyjnym pt. "Evangelion", który ukazał się 7 sierpnia 2009.
Poza Behemoth.
W 1994 Darski zagrał na perkusji na albumie "Nocturnal Landscape" gdańskiej grupy Mastiphal, której był członkiem przez krotki okres. W 1995 wykonał dodatkowe partie wokalne i zagrał na gitarze basowej na albumie białostockiej grupy Hermh pt. "Crying Crown of Trees". W 1996 na zaproszenie Piotra Weltrowskiego zaśpiewał na albumie "Vae Victis" projektu December's Fire. W drugiej połowie lat 90. związał się jako basista z zespołem Damnation wraz z którym nagrał wydany w 1997 albumu pt. "Coronation" grupy Damnation. Z kolei w 1998 użyczył swojego wokalu na albumie "Psycho Cafe" grupy Hefeystos.
W 1999 Darski pod pseudonimem Howlin’ De Ville wraz z basistą Patrykiem Zwolińskim ps. Nick Wolverine, gitarzystą Piotrem Weltrowskim ps. Vel Trotzky oraz perkusistą Krzysztofem Sadowskim pod ps. John Wayne Orlowsky powołał zespół Wolverine. Rok później formacja wydała debiutanckie demo zatytułowane "Million Hells". W wywiadzie udzielonym dla serwisu rockmetal.pl Piotr Weltrowski zapowiedział nagrania debiutanckiego albumu. Ostatecznie z powodu zobowiązań wobec innych projektów muzycznych grupa Wolverine została rozwiązana. 14 kwietnia również 2000 w Częstochowie, Darski wystąpił wraz z zespołem Azarath. Instrumentalista zaśpiewał w interpretacji utworu „Sacrificial Suicide” z repertuaru Deicide.
W 2002 Darski zaśpiewał gościnnie na albumach grup Vader (album "Revelations"), Hangover (album "Terrorbeer") oraz Mess Age (album "Self-Convicted"). W 2003 wraz z perkusistą Krzysztofem Raczkowskim wziął udział w nagraniach remiksu utworu „N.U.E.R.H.A.” grupy Sweet Noise, który ukazał się na jej albumie pt. "Revolta". W tym samym roku zaśpiewał ponadto na albumie grupy Corruption pt. "Orgasmusica". 19 września 2005 Nergal wykonał wraz z amerykańską formacją Nile utwór pt. „Cast Down the Heretic” podczas koncertu w Pratteln w Szwajcarii.
W 2006 Darski wraz z gitarzystą Jackiem Hiro – liderem grupy Sceptic dołączył, jednorazowo do supergrupy Voodoo Gods powołanej przez Alexa von Poschingera. W skład formacji weszli ponadto: Tony Norman (Monstrosity), Seth Van De Loo (Severe Torture), Mike Browning (Acheron), Jean Baudin (Nuclear Rabbit) oraz David Shankle (Manowar). Zapowiadana przez grupę płyta pt. "Shrunken Head" ukazała się w 2012 nakładem Misanthropica Enterprises. W 2008 Nergal wystąpił gościnnie na płycie metalcoreowej grupy Frontside pt. "Teoria konspiracji" oraz na albumie australijskiej formacji The Amenta zatytułowanej "n0n". W 2009 nawiązał współpracę z zespołem Ex Deo, który wsparł gościnnie na debiutanckim albumie pt. "Romulus". W 2010 wystąpił na płycie zespołu Vulgar pt. "The Professional Blasphemy". Również w 2010 na zaproszenie Czesława Mozila zaśpiewał w utworze „Dziewczyna z branży” wydanym na płycie pt. "Pop".
Latem 2010 w ramach cyklu koncertów Męskie Granie wystąpił wraz z producentem muzycznym Andrzejem Smolikiem, który przygotował remiks kompozycji „Lucifer” z repertuaru formacji Behemoth. 6 maja 2011 odbył się pierwszy sceniczny występ muzyka po przerwie spowodowanej chorobą. Darski wraz z grupą Fields of the Nephilim wykonał utwór pt. „Penetration” pochodzący z repertuaru The Nefilim. Także w 2001 zarejestrował partie wokalne na potrzeby albumu "Heritage of Satan" czeskiej formacji Root. Natomiast w 2012 zagrał na gitarze w utworze „Me &amp; My Guitar”, który ukazał się na albumie gitarzysty i wokalisty Grzegorza Skawińskiego "o tym samym tytule". W tym samym roku wystąpił na utrzymanej w stylistyce country płycie piosenkarza Macieja Maleńczuka zatytułowanej "Psychocountry". Darski zaśpiewał w utworze „Highwayman” z repertuaru Jimmy’ego Webba. W kompozycji gości ponadto John Porter i Gienek Loska. Piosenka dotarła do 43. miejsca Listy Przebojów Programu Trzeciego Polskiego Radia.
W 2016 wspólnie z Johnem Porterem stworzył duet z pogranicza rocka, folku i country Me and That Man, w którym nagrali krążek "Songs of Love and Death" (2016). Nagrali do niego kilka teledysków, które zyskały popularność wśród szerokiego grona odbiorców.
Procesy sądowe.
W lutym 2008 były poseł na sejm Ryszard Nowak, przewodniczący Ogólnopolskiego Komitetu Obrony przed Sektami, złożył ministrowi sprawiedliwości – prokuratorowi generalnemu zawiadomienie o popełnieniu przestępstwa. Według Nowaka Adam „Nergal” Darski miał dopuścić się przestępstwa z art. 196 Kodeksu karnego, czyli obrazy uczuć religijnych innych osób, dokonując podczas koncertu w gdyńskim klubie Ucho 13 września 2007 zniszczenia egzemplarza Biblii. Śledztwo zostało wszczęte przez prokuraturę w Gdyni, w ramach czynności przesłuchano członków zespołu, w tym Adama Darskiego, który oświadczył w prokuraturze, że nie było jego zamiarem obrażanie niczyich uczuć religijnych, zaś samo zdarzenie należy uważać za element działalności artystycznej, którą prowadzi. Przesłuchano również uczestników koncertu oraz właściciela klubu, który oświadczył, że nie wiedział o zamiarach zespołu i nie miał wpływu na ich działania.
Prokurator zwrócił się również o opinię biegłego sądowego z dziedziny religioznawstwa, prof. Krzysztofa Kowalika z Uniwersytetu Gdańskiego, który stwierdził, że każdy egzemplarz Biblii jest przedmiotem czci religijnej. W maju postępowanie karne zostało umorzone, ponieważ pomimo wezwań prokuratury nie zgłosiły się inne osoby, których uczucia religijne miałyby być naruszone, więc jedynym poszkodowanym byłby sam Nowak, co nie wyczerpuje znamion przestępstwa.
22 kwietnia 2008, po umorzeniu śledztwa przez oskarżyciela publicznego, Ryszard Nowak wystąpił z prywatnym aktem oskarżenia o obrazę uczuć religijnych i zniesławienie Kościoła katolickiego, jednak to postępowanie zostało umorzone przez sąd. Pod koniec 2008 Darski wytoczył proces Nowakowi, który wielokrotnie nazwał go przestępcą, co miałoby stanowić naruszenie dóbr osobistych muzyka. W marcu 2009 zapadł wyrok w sprawie nakazujący Nowakowi przeproszenie Adama Darskiego w Gazecie Wyborczej oraz wpłacenie 3 tys. zł na rzecz schroniska dla zwierząt „Ciapkowo” w Gdyni. Ryszard Nowak odwołał się od decyzji. W grudniu 2009 sąd II instancji uchylił wyrok i skierował go do ponownego rozpatrzenia przez Sąd Okręgowy. Powodem decyzji jest fakt, że sędziowie w pierwszej instancji nie wzięli pod uwagę zniszczenia przez Darskiego egzemplarza Pisma Świętego, co – według Sądu Apelacyjnego – mogło naruszyć normy współżycia społecznego oraz uczucia Nowaka.
W styczniu 2010, po wniosku czterech posłów Prawa i Sprawiedliwości, prokuratura w Gdyni ponownie zajęła się sprawą obrazy uczuć religijnych. 28 czerwca na wniosek obrońcy Nergala – Jacka Potulskiego – sprawa została umorzona przez gdyński Sąd Rejonowy. We wrześniu po złożonym przez prokuratora zażaleniu Sąd Okręgowy w Gdańsku zadecydował o ponownym rozpatrzeniu sprawy. Po przeprowadzonym w 2011 postępowaniu Darski został uniewinniony. W listopadzie 2011 Ryszard Nowak wniósł pozew sądowy, w którym zarzucił Darskiemu obrazę swoich uczuć religijnych poprzez znieważenie papieża Jana Pawła II i pochwalanie mordu na świętym Wojciechu w utworze grupy Behemoth pt. „Chwała mordercom Wojciecha”.
W październiku 2012 Ryszard Nowak złożył w prokuraturze zawiadomienie o przestępstwie zgwałcenia, którego mieli dopuścić się Adam Darski i pozostali muzycy Behemoth podczas trasy koncertowej grupy (podstawą była treść książki "Spowiedź heretyka. Sacrum Profanum", opublikowana w 2012 przez Darskiego). Również w październiku 2012 Ryszard Nowak złożył w prokuraturze zawiadomienie o przestępstwie obrazy uczuć religijnych, którego miał dopuścić się Adam Darski podczas koncertu Behemoth, podpalając krzyże.
8 stycznia 2013 Sąd Okręgowy w Gdańsku uchylił wyrok wydany przez Sąd Rejonowy w Gdyni, uniewinniający Adama Darskiego, oskarżonego o obrazę uczuć religijnych, i przekazał sprawę do ponownego rozpatrzenia; podstawą była uchwała Sądu Najwyższego (udzielona na prośbę SO w Gdańsku), w myśl której "„przestępstwo obrazy uczuć religijnych popełnia nie tylko ten, kto chce go dokonać, ale także ten, kto ma świadomość, że może do niego dojść”". Od wyroku sądu w Gdyni z czerwca 2013, uniewinniającego Adama Darskiego od zarzutu obrazu uczuć religijnych, apelację złożyła zarówno prokuratura, jak i Ryszard Nowak. W lutym 2014 Sąd Okręgowy w Gdańsku podtrzymał wyrok sądu niższej instancji, muzyk został uniewinniony.
Na początku roku 2019 rozpoczął się kolejny proces Adama Darskiego o obrazę uczuć religijnych. Na skutek zawiadomienia fundacji Ordo Iuris Prokuratura Rejonowa Gdańsk-Śródmieście wniosła do Sądu Rejonowego Gdańsk-Południe akt oskarżenia w zw. z filmem, który w 2018 r. pojawił się na oficjalnym profilu Darskiego na portalu społecznościowym w związku z Dniem Kobiet. Na nagraniu „Nergal” śpiewał używając jako rekwizytu dildo z figurką ukrzyżowanego Jezusa. W wyniku protestów film został usunięty z sieci.
Również w roku 2019 fundacji Ordo Iuris wysłała zawiadomienie o przestępstwie z art. 196 KK po którym Prokuratura Rejonowa Warszawa-Mokotów wszczęła postępowanie w sprawie. Adam Darski został oskarżony o obrazę uczuć religijnych poprzez umieszczenie zdjęcia, na którym obraz z wizerunkiem Matki Boskiej z opisem „o Matko Miłosierdzia módl się za nami” jest przysłonięty przez jego but. W lutym 2021 r. Sąd Rejonowy w Warszawie wyrokiem nakazowym wymierzył muzykowi grzywnę w wysokości 15 tys. zł. Adwokat wokalisty zapowiedział złożenie sprzeciwu wobec wyroku.
Obecność w mediach.
Po 2009, za sprawą związku z wokalistką popową Dorotą Rabczewską, zyskał status celebryty. Bezpośrednim następstwem było zainteresowanie pozabranżowych mediów, obejmujące m.in.: wywiady i publikacje w takich czasopismach jak: „Playboy”, „Pani”, „Fakt” czy „Przekrój”. Muzyk wystąpił także w licznych programach telewizyjnych, takich jak: "Dzień dobry TVN", "Tak to leciało!", "Ona i on", "Redakcja kultury", "Co za tydzień?", "Poranek TVN24" czy "Tomasz Lis na żywo". W 2010 wziął udział w gali Eska Music Awards, podczas której wręczył nagrodę brytyjskiej formacji White Lies w kategorii „rockowy zespół roku”.
W 2011 wystąpił w spocie reklamowym Fundacji TVN „Nie jesteś sam”.
Był jednym z trenerów w pierwszej edycji programu TVP2 "The Voice of Poland" (2011). Jego udział w programie telewizji publicznej spotkał się z krytyką ze strony środowisk katolickich, a protesty wystosowało m.in. Katolickie Stowarzyszenie Dziennikarzy oraz biskupi rzymskokatoliccy Wiesław Mering i Sławoj Leszek Głódź, którzy zarzucili Darskiemu m.in. propagowanie satanizmu.
W opublikowanym w 2011 zestawieniu „100 najbardziej wpływowych Polaków” tygodnika „Wprost” zajął 43. miejsce.
W 2012 w sprzedaży znalazł się, sygnowany przez muzyka, napój energetyczny pod nazwą Demon Energy. Część zysków ze sprzedaży każdego opakowania napoju została przeznaczona przez jego producenta – firmę Agros-Nova na rzecz Fundacji DKMS. Ponadto cześć otrzymanego z tytułu kontraktu reklamowego honorarium Darski przekazał również tejże fundacji.
Życie prywatne.
Ma starszego brata, który jest żonaty i ma dwoje dzieci.
Jego pierwszą dziewczyną była Celina, z którą spotykał się w latach 90. i która pojawiła się gościnnie na drugiej płycie Behemotha pt. "Grom". Od 2009 był związany z wokalistką pop-rockową Dorotą „Dodą” Rabczewską. 1 stycznia 2010 para zaręczyła się. W marcu 2011 Darski zakończył związek z piosenkarką.
Od 2014 jest współwłaścicielem salonu fryzjerskiego.
Choroba.
Na początku sierpnia 2010 został przewieziony na oddział hematologii Uniwersyteckiego Centrum Klinicznego w Gdańsku. Wszystkie koncerty formacji Behemoth, w tym trasa po krajach nadbałtyckich oraz w Stanach Zjednoczonych, zostały odwołane. Wkrótce u muzyka została zdiagnozowana białaczka. 24 sierpnia na stronie oficjalnej zespołu Behemoth został wystosowany apel do potencjalnych dawców szpiku z prośbą o rejestrację w Fundacji DKMS – Bazie Dawców Komórek Macierzystych.
25 sierpnia Randy Blythe, wokalista amerykańskiej formacji Lamb of God, poinformował, że Darski przeszedł pierwszy etap chemioterapii. 28 sierpnia Centralny Ośrodek Krwiodawstwa i Krwiolecznictwa w Katowicach zorganizował akcję oddawania krwi do badania zgodności szpiku. W grudniu 2010 Darski przeszedł operację przeszczepu szpiku. W styczniu 2011 po niemal półrocznym okresie leczenia muzyk opuścił szpital.
Instrumentarium.
W początkowym okresie działalności Behemotha lider grupy grał na gitarze Jackson – model Kelly (6 strun), a później przez kilka lat na gitarach marki Ibanez (7 strun) i Gibson – model Explorer (6 strun). W 2004 Darski wraz z grupą Behemoth podpisał kontrakt z polskim producentem gitar Mayones, który przygotował dla zespołu dwa modele gitar, zbudowane na bazie linii Flame EXG Custom (7 strun) oraz Signum Gothic Custom (6 strun). Gitary zostały wykonane w dwóch wersjach o identycznej specyfikacji technicznej i sygnowane napisami HATE (podstrunnica wykonana z palisandru) lub EVIL (podstrunnica wykonana z hebanu). Obie gitary pokazano m.in. w teledysku do utworu „Conquer All” z albumu "Demigod". We wspomnianym teledysku widoczna jest również sześciostrunowa gitara Dean V. Kilka lat później Darski sprzedał gitarę Mayones model Signum Gothic Custom, sygnowany HATE.
W 2005 grupa zakończyła współpracę z firmą Mayones i podpisała kontrakt z amerykańskim producentem gitar ESP, opiewający na instrumenty zarówno dla gitarzystów, jak i basisty grupy Behemoth. Darski korzystał z gitar LTD EC Series oraz sygnowanego przez Michaela Amotta modelu ESP V. Wkrótce potem otrzymał sześciostrunową gitarę ESP Custom V, która pozostaje głównym instrumentem muzyka. W 2009 firma ESP przygotowała sygnowany przez Darskiego model gitary siedmiostrunowej LTD HEX-7 Nergal Signature 7 string. Tego samego roku muzyk wziął udział w targach Musikmesse we Frankfurcie. Spotkanie odbyło się na stanowisku producenta gitar ESP, który sponsoruje muzyka.
Sześciostrunowe gitary stroi o półtora tonu w dół (C#, F#, B, E, G#, C#), przy wykorzystaniu strun z dwóch zestawów. Wiolinowe pochodzą z zestawu.011-.049, a basowe z.013-.056. Z kolei gitary siedmiostrunowe stroi jeszcze o pół tonu w dół (A#, D#, G#, C#, F#, A#, D#). Używa ponadto wzmacniaczy i kolumn głośnikowych firmy Mesa, Krank i Laboga, systemu Rack firmy MARK L, pedału Morley Wah-wah oraz strun gitarowych D’Addario o grubości 12-56 i 12-60.
Od wielu lat kolekcjonuje również gitary firmy Gibson, których jednak nie wykorzystuje podczas występów z zespołem Behemoth.

</doc>
<doc id="472599" url="https://pl.wikipedia.org/wiki?curid=472599" title="Faza drgań">
Faza drgań

Faza – w fizyce wielkość bezwymiarowa opisująca procesy okresowe, przedstawiająca, w której części okresu znajduje się ciało (zjawisko).
Zjawiska okresowe lub prawie okresowe są przedstawiane jako drgania (oscylacje) pewnej wielkości w czasie.
Faza drgań harmonicznych.
Dla drgań harmonicznych opisanych równaniem:
fazą drgań określa się argument funkcji sinus, czyli:
lub resztę z dzielenia tego kąta przez miarę kąta pełnego:
Faza jest wyrażana w jednostkach kąta, zwykle w układzie SI w radianach.
Kąt formula_4 nazywa się fazą początkową drgań, czyli fazą w chwili początkowej formula_5
Faza drgań nieharmonicznych.
Dla drgań nieharmonicznych, w których można wyróżnić drganie o najdłuższym okresie, fazę drgań określa się właśnie jako fazę drgania składowego o najdłuższym okresie.
Czasami fazę, szczególnie w ruchu nieharmonicznym, określa się jako ułamek fazy pełnej formula_6
Przesunięcie fazowe.
Dla dwóch drgań, ich przesunięciem fazowym nazywa się różnicę faz tych drgań w tym samym momencie.
Jeżeli drgania mają jednakową fazę, to mówi się, że są one w fazie zgodnej (w żargonie technicznym – "w fazie"). W ośrodkach liniowych wychylenia spowodowane tymi drganiami dodają się (wzmacniają).
O drganiach różniących się fazą o formula_7 mówi się, że są drganiami w fazie przeciwnej (w żargonie technicznym – "w przeciwfazie"). Wychylenia spowodowane tymi drganiami odejmują się, a gdy oba drgania mają jednakowe amplitudy, następuje wygaszenie drgań (drgania znoszą się).
Faza fali.
Fala rozchodząc się w ośrodku wywołuje drgania każdego punktu ośrodka. Faza fali w danym punkcie jest to faza drgań w tym punkcie przestrzeni.
Mówiąc o przesunięciu fazowym jednej fali względem drugiej ma się na myśli przesunięcie przestrzenne (różne fazy w różnych miejscach w tym samym czasie) lub czasowe (różne fazy w tym samym czasie w różnych momentach).

</doc>
<doc id="472602" url="https://pl.wikipedia.org/wiki?curid=472602" title="Škoda 06T">
Škoda 06T

Škoda 06T (nazwa handlowa Elektra) – typ pięcioczłonowego, częściowo niskopodłogowego tramwaju, wytwarzanego w latach 2006–2007 w zakładach Škoda Transportation.
Konstrukcja.
06T to dwukierunkowy, sześcioosiowy, silnikowy, częściowo niskopodłogowy wagon tramwajowy. Nadwozie składa się z pięciu członów złączonych przegubami. Po obu stronach tramwaju umieszczono pięcioro drzwi odskokowo-przesuwnych (czworo dwupłatowych, jedne jednopłatowe).
Konstrukcyjnie typ 06T wywodzi się z tramwaju typu 05T, wyprodukowanego w jednym egzemplarzu. Skrajne sekcje nadwozia opierają się na dwóch dwuosiowych wózkach napędowych (każdą oś napędza silnik o mocy 115 kW), środkowa sekcja zamontowana jest na wózku tocznym, a człony drugi i czwarty zawieszone są między pozostałymi członami. Podłoga w skrajnych członach znajduje się na wysokości 620 mm nad główką szyny, a w pozostałych częściach na poziomie 350 mm nad główką szyny; udział niskiej podłogi wynosi 70%. Wnętrze tramwaju wyposażono w klimatyzację.
Wagony 06T zbudowano dla włoskiego miasta Cagliari. Nietypową cechą tamtejszego systemu tramwajowego jest rozstaw szyn wynoszący 950 mm.

</doc>
<doc id="472603" url="https://pl.wikipedia.org/wiki?curid=472603" title="Kōgyoku">
Kōgyoku

 — 35. cesarzowa-władczyni Japonii, według tradycyjnego porządku dziedziczenia.
Po interregnum, wstąpiła na tron po raz drugi jako — 37. cesarzowa Japonii.
Kōgyoku/Saimei była drugą kobietą na tronie Japonii.
Życiorys.
Do czasu objęcia tronu.
Urodziła się w 594 roku. Była pra-prawnuczką cesarza Bidatsu. Zaraz po narodzinach nadano jej imię Takara.
W wieku kilkunastu lat poślubiła cesarza Jomei. W 629 r. Jomei wstąpił na tron, a 35-letnia Takara została cesarzową. Mieli trójkę dzieci: księcia Naka-no-Ōe (późniejszego cesarza Tenji), księcia Ōama (późniejszego cesarza Temmu) i księżniczkę Hashihito.
17 listopada 641 r. zmarł Jomei. Wpływowy ród arystokratyczny, Soga, ustalił kolejność do tronu po Jomei: najpierw cesarzem miała zostać Takara, po niej jej młodszy brat – Kōtoku, a dopiero po nich synowie cesarza Jomei, ponieważ okazało się, że Takara jest kuzynką głowy rodu, Soga-no-Iruka.
Jako cesarzowa-władczyni.
18 lutego 642 r., cztery miesiące po śmierci Jomei, 48-letnia Takara została intronizowana na cesarzową-władczynię, stając się drugą w historii (po Suiko) kobietą na japońskim tronie. Przyjęła cesarskie imię Kōgyoku (jap. 皇極).
Kōgyoku rządziła przez trzy lata. Rzeczywistą władzę sprawował jednak ród Soga z jego głową, Soga-no-Iruka, na czele. Nie podobało się to wielu osobom, w tym synowi cesarzowej, księciu Naka-no-Ōe. Planował on zamach stanu. 12 lipca 645 r., kiedy cesarzowa siedziała na tronie, Naka-no-Ōe rozmawiał z Soga-no-Iruka naprzeciw niego tak, że cesarzowa widziała wszystko. Nagle Naka-no-Ōe wyjął nóż i brutalnie zamordował swego rozmówcę. Przerażona tym 51-letnia Kōgyoku abdykowała jeszcze tego samego dnia. Według prawa ustalonego wcześniej przez Soga-no-Iruka, tron objął po niej jej brat, cesarz Kōtoku.
Po ponownym objęciu tronu.
24 listopada 654 r. po dziewięciu latach rządów zmarł Kōtoku. Według wspomnianej wcześniej kolejności do tronu, cesarzem miał zostać Naka-no-Ōe. Zrzekł się on jednak tronu na rzecz matki, która została intronizowana ponownie i przyjęła imię Saimei (jap. 斉明). Ustalono jednak, że Naka-no-Ōe będzie "pomagał" (częściowo rządził) cesarzowej.
W piątym roku jej drugich rządów, w 660 r. koreańskie królestwo Silla spustoszyło królestwo Baekje, z którym od lat Japonia handlowała i utrzymywała dobre stosunki. Saimei z powodu honoru (Baekje zawsze wspierało Japonię) zdecydowała pomóc temu królestwu. Na przełomie lat 660 i 661 ze swym synem, Naka-no-Ōe oraz z marynarką i armią japońską w wieku 67 lat przepłynęła Morze Wewnętrzne ze wschodu na zachód. Zatrzymała się w tymczasowym pałacu Ishiya w prefekturze Iyo. W maju 661 r. przybyła do pałacu Asakura w prowincji Tsukushi (dziś część prefektury Fukuoka). Zostały tam połączone wojska Baekje i Japonii i rozpoczęła się wojna przeciwko królestwu Silla.
Jednakże, 24 sierpnia 661 r. Saimei zmarła. Był to dzień, w którym sprzymierzona armia japońsko-koreańska miała wypłynąć do Korei. Jej syn, Naka-no-Ōe przysiągł, że nie będzie intronizowany na kolejnego cesarza, dopóki nie rozstrzygnie się wojna przeciwko Silla. Ciało Saimei zostało przewiezione Morzem Wewnętrznym do ówczesnej stolicy Japonii, gdzie na początku listopada 661 r. Saimei została pochowana.
Wojna z Silla trwała w latach 661–663. Po jej zakończeniu do Japonii powrócił Naka-no-Ōe, który został intronizowany na 38. cesarza i przyjął imię Tenji.
Mauzoleum Kōgyoku/Saimei znajduje się w Asuka w prefekturze Nara. Nazywa się "Ochi-no-Okanoe no misasagi".

</doc>
<doc id="472604" url="https://pl.wikipedia.org/wiki?curid=472604" title="Ogniwo Peltiera">
Ogniwo Peltiera



</doc>
<doc id="472607" url="https://pl.wikipedia.org/wiki?curid=472607" title="Wawrzyniec Gembicki">
Wawrzyniec Gembicki

Wawrzyniec Gembicki herbu Nałęcz (ur. 5 sierpnia 1559 w Gębicach, zm. 10 lutego 1624 w Łowiczu) – arcybiskup gnieźnieński i prymas Polski, biskup chełmiński, biskup kujawski, kanclerz wielki koronny, podkanclerzy koronny, sekretarz wielki koronny, przedstawiciel dyplomatyczny Rzeczypospolitej w Państwie Kościelnym w latach 1595–1598.
Młodość i nauka.
Urodzony 5 sierpnia 1559 r. w Gembicach; pochodził ze średniozamożnej rodziny wielkopolskiej, syn Pawła i Anny Łowęckiej. Po początkowej nauce w Chodzieży oraz dalszej w Akademii Lubrańskiego i Kolegium Jezuitów w Poznaniu, podjął w latach 1576-1577 studia w jezuickiej akademii w bawarskim Ingolstadt, gdzie studiował filozofię i prawo. Kontynuował studia po powrocie do kraju na Akademii Krakowskiej. W czasie studiów wstąpił do stanu duchownego.
Początki kariery.
Po studiach rozpoczął pracę w kancelarii podkanclerzego Wojciecha Baranowskiego. Pracowitość, zdolności oraz poparcie dalszego krewnego, Jana Zamoyskiego przyniosły mu godność sekretarza króla Stefana Batorego, a w 1587 Zygmunta III. W 1595 został sekretarzem wielkim koronnym. Brał w 1596 r. udział w misji do Stolicy Apostolskiej, gdzie jego biegła przemowa ostatecznie przekonała papieża Klemensa VIII o słuszności praw Rzeczypospolitej do Mołdawii.
Biskup chełmiński.
Po powrocie z misji otrzymał kilka beneficjów kościelnych, a następnie 10 listopada 1600 nominację na biskupstwo chełmińskie. Sakrę przyjął z rąk prymasa Stanisława Karnkowskiego, jednak ze względu na brak indygenatu pruskiego spotkał się z oporem sejmiku generalnego Prus Królewskich. Jako biskup zwalczał energicznie reformację, umacniał katolicką organizację kościelną, osobiście wizytował parafie, troszczył się o wzmocnienie dyscypliny kleru, zrewidował statuty kapituły katedralnej chełmińskiej (1603) i utworzył w niej prebendę kanonika-teologa. Mimo oporów kapituły odbył 21 czerwca 1605 r. synod diecezjalny w Chełmży, którego statuty uporządkowały szereg spraw diecezji. Popierał jezuitów w Toruniu, wprowadzając ich tam ponownie przy zbrojnej pomocy szlachty; przywrócił w Toruniu procesje Bożego Ciała. Jako subdelegat papieski nadzorował reformę benedyktynek, podjętą w klasztorze chełmińskim przez energiczną ksienię Magdalenę Mortęską i w 1606 r. zatwierdził ich nową regułę. Brał czynny udział w obradach sejmiku pruskiego oraz uczestniczył w synodzie prowincjalnym w Piotrkowie w 1607 r.
Biskup kujawski.
W 1610 został biskupem kujawskim, wbrew prawu, ale za zgodą króla i sejmu zatrzymując otrzymane wcześniej kanclerstwo. Jako biskup kujawski zdecydowanie występował przeciw luteranom w Gdańsku i przywrócił w tym mieście katolicką organizację kościelną. Osadził jezuitów w Starych Szkotach pod Gdańskiem, wprowadził nowy podział archidiakonatu pomorskiego, a w 1612 odbył synod diecezjalny we Włocławku.
Prymas i arcybiskup gnieźnieński.
12 października 1615 został desygnowany przez króla na arcybiskupa gnieźnieńskiego i prymasa Polski, uzyskując 8 maja 1616 prowizje papieską. Jako metropolita dał się poznać jako świetny gospodarz, odbudowując zrujnowaną ekonomię archidiecezji. Przeprowadzał liczne fundacje, odrestaurował katedrę gnieźnieńską i liczne kościoły. Wykazał troskę o bibliotekę kapitulną i seminarium. Dbał o rezydencję prymasowską w Łowiczu, ale obdarował też hojnie zakon bernardynów. Jego świetny dwór stał się jednym z ognisk życia kulturalnego Rzeczypospolitej.
Kanclerz i polityk.
W 1607 został podkanclerzym koronnym, a w 1609 kanclerzem wielkim koronnym. Popierał politykę wschodnią Zygmunta III. W 1610 r. brał udział w wyprawie króla na Smoleńsk, zabiegając aktywnie o potrzebne na nią środki finansowe. W 1611 zorganizował w Warszawie wspaniałą ceremonię powitania powracającego na czele wojska polskiego pogromcy Rosjan, króla Zygmunta III. Gdy polityka moskiewska monarchy poniosła klęskę, oddał w 1613 oddał kanclerstwo Feliksowi Kryskiemu, ale pozostał wierny koncepcji opanowania Rosji. W 1613 przewodniczył w Bydgoszczy komisji sejmowej, mającej zaspokoić żądania nieopłaconego wojska, doprowadzając do ugody i rozwiązania konfederacji. Był zwolennikiem pokoju z Turcją, przekonał jednak duchowieństwa na synodach w Łowiczu w 1620 oraz Piotrkowie w 1621 do finansowego wsparcia rozpoczętej wojny. W 1621 wobec wyruszenia króla na kampanię przeciw Turcji sprawował namiestnictwo w Koronie. Na sejmie w 1623 usiłował doprowadzić do ugody unitów z prawosławiem.
Zmarł 10 lutego 1624 r. w Łowiczu, pochowany w katedrze gnieźnieńskiej w nagrobku z alabastru z jego wizerunkiem. 

</doc>
<doc id="472608" url="https://pl.wikipedia.org/wiki?curid=472608" title="Naso (rodzaj)">
Naso (rodzaj)

Naso – rodzaj morskich ryb okoniokształtnych z rodziny pokolcowatych (Acanthuridae). Niektóre gatunki są hodowane w akwariach morskich, głównie z uwagi na atrakcyjne ubarwienie.
Zasięg występowania.
Okolice raf koralowych, ciepłe wody oceaniczne.
Klasyfikacja.
Gatunki zaliczane do tego rodzaju :
Cechy charakterystyczne.
Kolce na nasadzie ogona są nieruchome i tylko w rodzaju "Naso" występują po dwa z każdej strony. U starszych osobników na czole wyrasta narośl w kształcie rogu lub garbu.

</doc>
<doc id="472609" url="https://pl.wikipedia.org/wiki?curid=472609" title="Ginette Neveu">
Ginette Neveu

Ginette Neveu (ur. 11 sierpnia 1919 w Paryżu, zm. 28 października 1949 na São Miguel, Azory) – francuska skrzypaczka.
Życiorys.
Ginette Neveu urodziła się w rodzinie o muzycznych tradycjach. Jej matka była siostrzenicą kompozytora Charles’a-Marie Widora (1844–1937), a brat pianistą. Jako cudowne dziecko pobierała lekcje skrzypiec u matki, a mając 7 lat zadebiutowała w 1926, grając w Paryżu z Colonne Orchestra. Rodzice zdecydowali wysłać ją na studia do Line Talluel, a następnie do Konserwatorium Paryskiego do Jules’a Boucherita. Pracując pod kierunkiem George’a Enescu, Nadii Boulanger i Carla Flescha zakończyła studia.
W wieku 15 lat wzięła udział i zwyciężyła w I Międzynarodowym Konkursie im. H. Wieniawskiego w Warszawie (1935), wyprzedzając Dawida Ojstracha, który zajął drugie miejsce. Ten sukces przyniósł jej dwuletni kontrakt koncertowy po największych salach koncertowych Niemiec, Polski, ZSRR, USA i Kanady.
Jej karierę przerwał na krótko wybuch II wojny światowej, jednak już w 1945 w Londynie. Odbyła dwa długie tournée po powojennej Europie wraz z akompaniującym jej bratem Jean-Paulem, zagrała koncerty na Międzynarodowym Wiosennym Festiwalu Muzycznym w Pradze. Grała w Australii i odbyła tournée po Ameryce Północnej. Powróciła także na scenę koncertową Stanów Zjednoczonych. Jej grę charakteryzowała energia, siła i moc oraz nieskazitelna intonacja, jest uznawana za jedną z najwybitniejszych wiolinistek, pomimo że jej kariera zakończyła się w bardzo młodym wieku.
Ostatni koncert dała 20 października 1949, tydzień później, 28 października, ona i jej brat zginęli na pokładzie samolotu Air France, który rozbił się o górę podczas nieudanego lądowania na Azorach.

</doc>
<doc id="472610" url="https://pl.wikipedia.org/wiki?curid=472610" title="Alpha (komiks)">
Alpha (komiks)

Alpha – belgijska seria komiksowa autorstwa Pascala Renarda (scenariusz tomów 1–2), Mythica (scenariusz do tomów 3–11), Youria Jigounova (rysunki do tomów 1–12, scenariusz od tomu 11.) i Christiana Lamqueta (rysunki od tomu 12.). W oryginale francuskojęzycznym serię wydaje Le Lombard. Po polsku ukazało się sześć pierwszych tomów nakładem Egmont Polska.
Fabuła.
Utrzymana w konwencji opowieści szpiegowskiej i thrillera politycznego seria opowiada o agencie specjalnym CIA o pseudonimie Alpha. Na zlecenie rządu amerykańskiego rozpracowuje on byłych agentów KGB, którzy mimo zakończenia zimnej wojny nadal rywalizują z agentami amerykańskimi.

</doc>
<doc id="472611" url="https://pl.wikipedia.org/wiki?curid=472611" title="Automatic Private IP Addressing">
Automatic Private IP Addressing

Automatic Private IP Addressing (APIPA) – metoda, która umożliwia komputerowi przypisanie sobie adresu IP wówczas, gdy serwer DHCP jest niedostępny lub nie istnieje w danej sieci. Metoda ta znacznie ułatwia konfigurowanie i obsługę niewielkiej, prostej sieci lokalnej (LAN, Local Area Network), w której jest używany protokół TCP/IP. Nazwa APIPA została wprowadzona przez firmę Microsoft dla określenia mechanizmu automatycznej konfiguracji adresu połączenia lokalnego (), który po raz pierwszy zaimplementowała w systemie operacyjnym Windows 98. 
Gdy w ustawieniach protokołu TCP/IP karty sieciowej wybrano opcję "Uzyskaj adres IP automatycznie," APIPA przydziela adres IPv4 z puli 169.254.0.1 – 169.254.255.254, z domyślną maską 255.255.0.0. Zakres ten jest zarezerwowany na cel automatycznej konfiguracji adresu lokalnego przez IANA. Gdy serwer DHCP znów stanie się osiągalny w sieci LAN, APIPA automatycznie uzyska adres IPv4 z serwera, według zasad określonych przez ten serwer DHCP.

</doc>
<doc id="472613" url="https://pl.wikipedia.org/wiki?curid=472613" title="Zalmay Khalilzad">
Zalmay Khalilzad

Zalmay Khalilzad (ur. 1951 w Mazar-i Szarif) – amerykański polityk, wykładowca i analityk polityczny afgańskiego pochodzenia (Pasztun).
Jest najwyżej postawionym Afgańczykiem i muzułmaninem w Stanach Zjednoczonych.
Ukończył prywatną szkołę w Kabulu – Ghazi Lycée. W ramach wymiany studenckiej trafił do Stanów Zjednoczonych, gdzie doktoryzował się na University of Chicago (1979). W latach 80. pracował na University of Columbia, gdzie współpracował m.in. z Zbigniewem Brzezińskim.
Od końca lat 80. zajmował stanowiska w administracji państwowej, w Departamencie Stanu i Departamencie Obrony. Między 1993 a 1999 r. pracował w RAND Corporation. Jest również członkiem Project for the New American Century. W maju 2001 roku trafił do Rady Bezpieczeństwa Narodowego jako "asystent prezydenta i starszy dyrektor ds. Zatoki Perskiej, Azji Południowowschodniej i innych spraw regionalnych".
Między 24 września 2003 a 21 czerwca 2005 był ambasadorem USA w Afganistanie, a następnie od 21 czerwca 2005 do 26 marca 2007 był ambasadorem USA w Iraku. Od 17 kwietnia 2007 pełni funkcję Ambasadora Stanów Zjednoczonych przy ONZ.

</doc>
<doc id="472616" url="https://pl.wikipedia.org/wiki?curid=472616" title="Henryk Firlej (1599–1635)">
Henryk Firlej (1599–1635)

Henryk Firlej z Dąbrowicy herbu Lewart (11 lutego 1599 – 3 grudnia 1635) – biskup poznański, biskup przemyski, opat komendatoryjny tyniecki w 1627 roku, referendarz wielki koronny w latach 1625-1632, sekretarz Zygmunta III Wazy.
Życiorys.
Syn podskarbiego Jana Firleja i Gertrudy Opalińskiej herbu Łodzia. Po ojcu Janie odziedziczył m.in. Kamienowolę. 
Studiował w Ingolsztadzie. Po powrocie z zagranicy został sekretarzem królewskim, potem referendarzem koronnym (1625) i otrzymał kanonię krakowską. Na dworze był ulubieńcem królowej Konstancji, dzięki jej wstawiennictwu następną prebendą, którą dostał w 1627 roku to stanowisko opata komendatoryjnego tynieckiego. 
W 1630 król Zygmunt III Waza mianował go biskupem przemyskim (prekonizacja miała miejsce 28 lipca 1631). Nie przyjął proponowanego mu przez króla Władysława IV biskupstwa warmińskiego (1633). 9 lipca 1635 nominowany na biskupstwo poznańskie, rządy w nim objął 12 października 1635, jednak nie zdążył odbyć ingresu. Był jednym z najzagorzalszych stronników Wazów w Rzeczypospolitej. W 1635 roku został wyznaczony senatorem rezydentem.
Podpisał "pacta conventa" Władysława IV Wazy w 1632 roku.
Pochowany w kościele klasztornym dominikanów św. Stanisława w Lublinie.

</doc>
<doc id="472617" url="https://pl.wikipedia.org/wiki?curid=472617" title="Roman Wierzbicki">
Roman Wierzbicki

Roman Władysław Wierzbicki (ur. 25 lutego 1937 w Sadurkach, zm. 27 sierpnia 2015) – polski polityk, rolnik, działacz związkowy, poseł na Sejm I kadencji, senator VI kadencji.
Życiorys.
W 1971 ukończył studia na Wydziale Ogólnorolnym Wyższej Szkoły Rolniczej w Lublinie. Prowadził indywidualne gospodarstwo rolne. W latach 1989–1991 był wiceprzewodniczącym, następnie do 2006 przewodniczącym NSZZ Rolników Indywidualnych „Solidarność”. Od 1991 do 1993 był posłem I kadencji wybranym z listy Porozumienia Ludowego. W wyborach parlamentarnych w 1997 bez powodzenia kandydował do Sejmu z listy Ruchu Odbudowy Polski.
W latach 1998–2002 z ramienia Akcji Wyborczej Solidarność zasiadał w sejmiku lubelskim. Od 2003 stał na czele małej partii pod nazwą „Porozumienie Ludowo-Patriotyczne”. W wyborach parlamentarnych w 2005 uzyskał mandat senatora VI kadencji z listy Prawa i Sprawiedliwości w okręgu lubelskim. Pod koniec kadencji został senatorem niezrzeszonym. W 2007 nie ubiegał się o reelekcję, popierając w kampanii wyborczej Platformę Obywatelską. Później jego partia została wyrejestrowana. W wyborach w 2011 znalazł się na ostatnim miejscu listy kandydatów ugrupowania Polska Jest Najważniejsza do Sejmu w okręgu lubelskim.
Pochowany na cmentarzu parafialnym w Nałęczowie.
Odznaczenia.
W 2011, "za wybitne zasługi w działalności na rzecz przemian demokratycznych w Polsce", został odznaczony przez prezydenta Bronisława Komorowskiego Krzyżem Kawalerskim Orderu Odrodzenia Polski.

</doc>
<doc id="472624" url="https://pl.wikipedia.org/wiki?curid=472624" title="Kot rabina">
Kot rabina

Kot rabina (fr. "Le Chat du rabbin") – francuska seria komiksowa autorstwa Joanna Sfara, ukazująca się w oryginale od 2002 nakładem wydawnictwa Dargaud. W Polsce dwa pierwsze tomy "Kota rabina" opublikowało wydawnictwo Post, następnie Wydawnictwo Komiksowe wydało tomy 1–5 w zbiorczym tomie i tom 6. osobno, a od tomu 7. serię publikuje wydawnictwo Timof i cisi wspólnicy. 
Fabuła.
Akcja komiksu rozgrywa się we Francji i w Algierii na początku XX wieku. Kot algierskiego rabina połknął gadającą papugę i w ten sposób otrzymuje dar mowy. Nawiązuje filozoficzny dialog ze swoim właścicielem. Pragnie stać się wyznawcą judaizmu, by przypodobać się Zlabyi, córce rabina. Pozornie fantastyczna historia dotyka wiele przemilczanych na co dzień spraw związanych z religią. Seria osiągnęła sukces także poza kręgiem miłośników komiksów, przede wszystkim ze względu na nieskrępowane komentarze dotyczące judaizmu i niekonsekwencji w jego przestrzeganiu, ale także różnych postaw: ortodoksyjnej i laickiej w świecie żydowskim.
Ekranizacja.
W 2011 miała miejsce premiera filmu animowanego "Kot rabina" w reżyserii Joanna Sfara i Antoine'a Delesvaux.

</doc>
<doc id="472628" url="https://pl.wikipedia.org/wiki?curid=472628" title="Księstwo słupskie">
Księstwo słupskie

Księstwo słupskie (niem. "Herzogtum Pommern-Stolp") – księstwo istniejące w latach 1368-1478, jedno z księstw pomorskich. Obejmowało ziemie dzisiejszych powiatów: słupskiego, sławieńskiego, bytowskiego, lęborskiego oraz fragmentów wejherowskiego i koszalińskiego (w gminie Polanów).
Geografia.
Księstwo położone było w dorzeczach trzech rzek pobrzeża: Słupi, Wieprzy i Łeby. Południową granicę wyznaczał skraj Puszczy Miasteckiej. W skład państwa wchodziło kilka jezior przybrzeżnych, m.in. Łebsko. Główne grody to Słupsk, Darłowo, Sławno oraz Ustka, a później także Lębork i Bytów, znajdujące się na terenie nadanej jako lenno książętom słupskim ziemi lęborsko-bytowskiej.
Historia.
W 1368 roku miasto Słupsk uzyskało od księcia Bogusława V przywilej menniczy – nastąpiło wtedy formalne wyodrębnienie się księstwa słupskiego z księstwa wołogoskiego. Słupsk został książęcą rezydencją. Władcą został Bogusław V, który jako pierwszy podjął się budowy zamku. Budowę przerwano wraz z jego śmiercią w 1373. Stała siedziba książęca znajdowała się w Darłowie.
Po Bogusławie V rządy w księstwie objął Kazimierz (Kaźko) IV, wnuk Kazimierza Wielkiego, będący również kandydatem do tronu polskiego. Rządził krótko, do swojej śmierci w roku 1377. Po jego śmierci władzę w państwie przejął Warcisław VII, najstarszy syn Bogusława V.
W roku 1386 Warcisław wraz z bratem, Bogusławem VIII, zawarli antypolski pakt z zakonem krzyżackim. Jego postanowienia cofnięto w 1390 roku, gdy Warcisław złożył hołd królowi polskiemu w Pyzdrach. Akt hołdu lennego zawierał przyrzeczenie pomocy w ewentualnej wojnie z państwem zakonu krzyżackiego.
Po pożarze Słupska w 1395 i śmierci Warcisława VII, pełnię władzy w księstwie słupskim uzyskał Bogusław VIII. Podejmował on dwukrotnie próby wybudowania zamku w mieście, jednak mieszczaństwo stawiało opór. Bogusławowi VIII udało się jednak umieścić w mieście książęcą mennicę.
W 1478 roku księstwo słupskie stało się częścią większego organizmu państwowego – księstwa pomorskiego.

</doc>
<doc id="472629" url="https://pl.wikipedia.org/wiki?curid=472629" title="Blekot pospolity">
Blekot pospolity

Blekot pospolity ("Aethusa cynapium" L.) – gatunek rośliny należący do rodziny selerowatych ("Apiaceae" Lindl., dawna nazwa: baldaszkowate). Zwyczajowe nazwy: szaleń, psia pietruszka. Występuje w prawie całej Europie, a także na Kaukazie i w Azji Zachodniej. W Polsce jest pospolity, aż po niższe położenia górskie.
Biologia i ekologia.
Roślina jednoroczna. Rośnie na przydrożach, przychaciach i na polach uprawnych, jako chwast. Roślina azotolubna, wapieniolubna i wskaźnikowa gleb wapiennych. Kwitnie od czerwca do października. Kwiaty przedprątne lub równoczesne, owadopylne lub samopylne.
Zmienność.
Opisano 3 podgatunki:
Zastosowanie.
Roślina lecznicza, dawniej używana w medycynie ludowej. Konieczne jest stosowanie zawsze za wiedzą i zgodą lekarza. Leczenie się na własną rękę może grozić nawet śmiercią.

</doc>
<doc id="472637" url="https://pl.wikipedia.org/wiki?curid=472637" title="Rygiel">
Rygiel

Rygiel – w budownictwie, przeważnie poziomy element konstrukcyjny, belka rozpięta pomiędzy dwoma słupami. W budownictwie drewnianym określany również jako "rozwora".
Współcześnie nazywa się w tak przede wszystkim belki o konstrukcji żelbetowej lub stalowej, wykorzystywane w konstrukcji szkieletowej budynków.

</doc>
<doc id="472639" url="https://pl.wikipedia.org/wiki?curid=472639" title="Pokolec królewski">
Pokolec królewski

Pokolec królewski, pokolec ("Paracanthurus hepatus") – gatunek morskiej ryby okoniokształtnej z rodziny pokolcowatych (Acanthuridae), nazywany również chirurgiem lub cyrulikiem. Jedyny przedstawiciel rodzaju "Paracanthurus". Hodowany w akwariach morskich.
Występowanie.
Głównie zamieszkuje okolice raf koralowych Indo-Pacyfiku. Był sporadycznie spotykany w rejonach Wielkiej Rafy Koralowej, a także na rafach koralowych Nowej Kaledonii, Samoa, Japonii oraz wschodniej Afryki. Nigdzie jednak nie stwierdzono nadmiernie licznej populacji.
Wygląd.
Ciało typowe dla rodzaju "Paracanthurus". Zabarwienie ciała intensywnie niebieskie. Płetwa ogonowa oraz u niektórych osobników płetwy piersiowe intensywnie żółte. Parzyście po obu stronach ciała od oka biegnie w kierunku ogona czarna pręga, która w środkowej partii ciała tworzy charakterystyczne cylindryczne zapętlenie. Ta sama pręga tworzy charakterystyczne obrzeżenie żółtej płetwy ogonowej, co powoduje u obserwatora wrażenie patrzenia na paletę malarską. Dlatego w niektórych krajach ("pokolec królewski") jest nazywany niebieską paletą. Głowa krótka, wciśnięta w ciało, wyglądająca raczej jak nos, tępo zakończona pyskiem przypominającym dziób papugi. W płetwie grzbietowej występuje 9 sztywnych kolców oraz od 26 do 28 miękkich promieni. W płetwie odbytowej ("pokolec królewski") posiada 3 sztywne kolce oraz od 24 do 26 miękkich promieni. Dorasta do 31 cm. Uważa się, że niektóre gatunki Acanthurus mają gruczoły jadowe, a ich kolce są używane tylko jako metoda ochrony przed najeźdźcami.
Pożywienie.
Dieta młodych osobników składa się głównie z planktonu. Dorosłe ryby są wszystkożerne i żywią się planktonem, ale także nie gardzą algami. W warunkach hodowlanych dieta powinna zawierać mrożony kryl i artemię oraz suchą karmę z dodatkiem alg.
Warunki hodowlane.
Pokolec królewski preferuje wodę o temperaturze z zakresu 24–26 °C oraz zasoleniu 1,022 g/ml. Z uwagi na rozmiary ciała do hodowli zaleca się zbiorniki bardzo duże. W warunkach naturalnych żyją w parach lub w małych grupach do 10-12 osobników. Dobierając obsadę zbiornika nie należy przesadzać z liczebnością. Zaleca się grupy złożone z trzech par. Ryby osiągają dojrzałość płciową w wieku 9–12 miesięcy. Tarło odbywa się w późnych godzinach popołudniowych i wieczornych. W trakcie "spektaklu" samce są bardzo agresywne względem samic. Samiec stara się zagonić partnerkę w kierunku powierzchni wody, gdzie uwalniane są jaja i plemniki. Jaja są małe, około 0,8 mm średnicy. Po 24 godzinach z zapłodnionych jaj wylegają się przezroczyste larwy ze srebrzystymi brzuchami. Pokolec królewski ma skłonność do leżenia na boku. Jest to normalne zachowanie i nie należy się obawiać takich reakcji u ryb. Skłonność do częstych chorób jest najtrudniejszym elementem w hodowli ryb. "Paracanthurus" są dość podatne na oddziaływanie zakaźnych i pasożytniczych ognisk występujących w hodowli w niewoli. Są one szczególnie podatne na erozyjne stany określane jako HLLE "erozja głowy i bocznej linii". Jest coraz więcej dowodów na to, że objawy dwustronnego zniekształcenia ciała (ubytki i wżery) powstają głównie ze względu na brak odpowiednich składników odżywczych, głównie witamin C, A i D. Niektórzy ichtiolodzy opowiadają się za tym, że przyczynami HLLE są także: napięcia wywołane hodowlą w niewoli, pierwotniaki "Octomita necatrix" oraz złej jakości woda.

</doc>
<doc id="472641" url="https://pl.wikipedia.org/wiki?curid=472641" title="Paracanthurus">
Paracanthurus



</doc>
<doc id="472642" url="https://pl.wikipedia.org/wiki?curid=472642" title="Pieśń strzyg">
Pieśń strzyg

Pieśń strzyg (tytuł oryginału: "Le Chant des Stryges") – francuska seria komiksowa autorstwa Érica Corbeyrana (scenariusz) i Richarda Guérineau (rysunki), publikowana od 1997 przez wydawnictwo Delcourt. Po polsku ukazało się pięć pierwszych tomów nakładem wydawnictwa Egmont Polska. Wątki poboczne "Pieśni strzyg" zostały rozwinięte w czterech niezależnych cyklach: "Le Maître de jeu" (pol. "Mistrz gry"), "Le Clan des Chymères" (pol. "Klan chimer"), "Les Hydres d'Arès" (pol. "Hydry Aresa") i "Le Siècle des Ombres" (pol. "Wiek cieni"), niewydanych dotąd w Polsce.
Fabuła.
W trakcie otwarcia nowego kompleksu militarnego na pustyni Mojave dochodzi do zamachu na prezydenta USA. To początek serii tajemniczych zbrodni, których wyjaśnieniem zajmuje się agent z ochrony prezydenta. Natrafia na tajną organizację, której macki sięgają samych szczytów władzy. W jego walce wspomaga go Cień, zawodowa zabójczyni. Rozpracowanie organizacji nie będzie łatwym zadaniem, gdyż spiskowcy wykorzystują istoty nie z tej Ziemi: strzygi.

</doc>
<doc id="472652" url="https://pl.wikipedia.org/wiki?curid=472652" title="Schronisko PTTK „Jagodna”">
Schronisko PTTK „Jagodna”

Schronisko PTTK „Jagodna” – górskie schronisko turystyczne PTTK położone na wysokości 811 m n.p.m. w Sudetach Środkowych w Górach Bystrzyckich.
Położenie.
Schronisko stoi na rozległej odsłoniętej polanie we wsi Spalona, w okolicy przełęczy o tej samej nazwie, przy skrzyżowaniu widokowych dróg: Spalonej Drogi do Bystrzycy Kłodzkiej i Autostrady Sudeckiej do Międzylesia. Przed 1945 rokiem drogę tę nazywano "Autostradą Göringa". Schronisko mieści się w starym, drewnianym budynku.
Historia schroniska.
Budynek powstał około 1895 roku na miejscu przydrożnego zajazdu niejakiego Hartmanna. Początkowo pełnił rolę okazałej gospody w stylu sudeckim, a później również schroniska udzielającego noclegów noszącego nazwę "Passhöhe Baud" lub "Gasthaus von Furchner" („Na Przełęczy Spalonej”). Po odkryciu przez narciarzy walorów okolicy, gospoda przekształciła się w schronisko turystyczne. Kłodzkie Towarzystwo Górskie, które stało się właścicielem schroniska w 1927 roku, po remoncie trwającym do 1933 roku nadało mu nazwę "Brandbaude". Wiadomo też, że w 1938 roku oferowano tu 30 miejsc noclegowych. Ciekawostką z czasów budowania w pobliżu Autostrady Sudeckiej są bunkry zamaskowane jako budynki gospodarcze (planowana jest ich adaptacja do celów turystyki).
Po 1945 roku budynek został zdewastowany i rozszabrowany. W 1948 roku schronisko przejął Oddział Kłodzki PTT, który po remoncie zwiększył liczbę miejsc noclegowych i przemianował jego nazwę na Schronisko „Spalona” lub „Na Przełęczy Spalona”. Liczba miejsc noclegowych wynosiła 80, z czego 30 w zbiorowej sali na strychu. Pod koniec lat 50. przy schronisku postawiono domki campingowe. Budynek kilkukrotnie poddawano remontom. Pod koniec lat sześćdziesiątych nazwę zmieniono na Schronisko PTTK „Jagodna”. Wybudowano w pobliżu wyciąg narciarski i uruchomiono dyżurkę GOPR.
Współczesność.
Dziś z wyciągu orczykowego można skorzystać zamiast tego w Zieleńcu. Schronisko posiada 57 miejsca noclegowe w pokojach 2–7 osobowych, możliwe jest również rozbicie namiotu obok schroniska. Budynek posiada kanalizację, centralne ogrzewanie i ciepłą wodę, wi-fi. Do dyspozycji jest świetlica, jadalnia i bufet. Do schroniska już od dawna nie można dotrzeć komunikacją publiczną. Przy schronisku istnieje stadion narciarski i utrzymywane są w okresie zimowym trasy narciarstwa biegowego.
Szlaki narciarstwa biegowego.
W okolicach schroniska wytyczono cztery trasy narciarskie:
Szlaki turystyczne.
Na Przełęczy Spalona znajduje się węzeł szlaków turystycznych prowadzących przez Góry Bystrzyckie:

</doc>
<doc id="472653" url="https://pl.wikipedia.org/wiki?curid=472653" title="Ulica Mostowa w Toruniu">
Ulica Mostowa w Toruniu

Ulica Mostowa Toruniu – ulica w zespole staromiejskim Torunia, w południowo-zachodniej części Starego Miasta. 
Charakterystyka.
Ulica ma długość ok. 230 m i przebieg południkowy, zaczyna się przy ul. Bulwar Filadelfijski, prowadzi przez Bramę Mostową, za którą odchodzi od niej ul. Podmurna, przecina ul. Ciasną i dochodzi do ul. Szerokiej.
Do skrzyżowania z ul. Ciasną bowiązuje ruch jednokierunkowy, dalej ma charakter deptaka.
Nazwa.
Przed zbudowaniem mostu w końcu XV w. ulica nosiła nazwę Promowej lub Przewoźnej (niem. Vergasse). Obecna nazwa ulicy - Mostowa (niem. Brückenstrasse) weszła w użycie w drugiej połowie XVI wieku i pochodzi od drewnianego mostu przez Wisłę, który znajdował się na jej przedłużeniu od 1500 r. do 2. połowy XIX w. W okresie od 1815 do ok. 1870 r. nosiła nazwę Louisenstraße ku czci królowej Luizy Pruskiej. W okresie 1939-45 zmieniono jej nazwę na Brückengasse.
Historia i charakter.
Ulica należy do najwcześniejszych ulic wytyczonych po lokacji Torunia, niedługo po 1236 r. Była to jedna z głównych ulic miasta w jego najwcześniejszej fazie rozwoju, prowadząca na nadbrzeże wiślane. W średniowieczu przy ulicy stały kamienice, od XVI do XVIII w. przebudowywane na spichlerze. W XVIII w. na rogu ulicy Mostowej i Ciasnej został zbudowany późnobarokowy pałac burmistrza Jakuba Fengera, przebudowany w XIX w. W XIX w. miało swoją siedzibę kilka banków (m.in. polski bank kredytowy Donimirski, Kalkstein, Łyskowski i sp.), a także hotel „Pod Orłem” (istnieje do dzisiaj). W XIX i na pocz. XX w. większość kamienic przebudowano na kamienice czynszowe, jednak zachowało się wiele starszych budynków pochodzących ze średniowiecza.

</doc>
<doc id="472654" url="https://pl.wikipedia.org/wiki?curid=472654" title="Kamienica Zygmunta Dejczmana">
Kamienica Zygmunta Dejczmana

Kamienica Zygmunta Dejczmana zwana też kamienicą Heimanów – jeden z przykładów secesji w Polsce, znajdujący się w Łodzi przy al. T. Kościuszki 93 (dawniej Promenada 49). Jest to czterokondygnacyjny dom mieszkalny o luksusowych wielopokojowych mieszkaniach. 
Historia.
Dom ten został zbudowany w dwóch etapach:
Budynek po II wojnie światowej uległ daleko idącej dewastacji, został jednak z pietyzmem odtworzony przy remoncie wykonanym pod koniec XX wieku.
Budynek wpisany jest do rejestru zabytków pod numerem A/28 z 20.01.1971.
Architektura.
Pierwotny budynek, sprzed 1912 r. był kamienicą sześcioosiową. Na teren posesji prowadziła brama dwuskrzydłowa, z boku budynku, najprawdopodobniej właściciel, z braku środków, nie wybudował od razu tak dużej kamienicy jak to było pierwotnie zaplanowane. Niektórym oknom architekt nadał łuk półokrągły i spłaszczony, na fasadzie umieścił asymetryczny, trzykondygnacyjny wykusz, nakryty małym daszkiem. Nad drzwiami wejściowymi zaprojektował okna, o charakterystycznym nerkowym kształcie. Nakreślił również w projekcie dekoracje roślinne na fasadzie, a na balkonach kraty o płynnych falistych liniach. Projekt fasady był wskazówką, jakiego typu dekoracje należy zastosować, wiadomo jednak, czy budynek z 1902 r. nie był wykonany dokładnie według wskazań architekta.
W fasadzie budynku rozbudowanego w 1912 r., który przetrwał po rozbudowie w już niezmienionej formie, powtórzono rozwiązanie kompozycyjne z części pierwszej. Jest ona także sześcioosiowa z identycznym wykuszem i oknami o takim samym kształcie. Na fasadę nałożono dekorację, o motywach roślinnych, w formie łodyg, liści, rozwijających się pąków, kwiatów, owoców, igieł i szyszek jodły (pinii, kasztanowca, winogron, słoneczników, róż, maków i ulistnionych gałązek bluszczu. Fasadę urozmaica wprowadzony kontrast ciemnej, mocno wypalonej cegły, z szarym chropowatym oraz gładkim jasnym tynkiem. Dwie bramy wejściowe i jedna wjazdowa są asymetrycznie wkomponowane w budynek, z umieszczonymi ponad wejściami nerkowatymi oknami. W narożach bramy widnieją dwa płaskorzeźbione maszkarony.
Podwórze z małym zieleńcem zamyka od strony zachodniej równoległy murowany jednopiętrowy budynek, malowniczy pawilon z wieżyczką.
Na wysokości parteru, pod pierwszym piętrem biegnie, przez całą szerokość fasady, wykonany w jasnym gładkim tynku, fryz wijących się i przeplatających wstęg spiralnych. Po rozbudowie fasadę urozmaicały dwa wielkie wykusze, obejmujące trzy kondygnacje, nakryte dachami kopułkowymi, zwieńczone balustradą balkonu poddasza. Ponad nią ozdobny drewniany dach naczółkowy z trójkątnym szczytem z ryglówki.
Szczyty na osiach wykuszy są osłonięte okapem, wspartym na konstrukcji drewnianej, o płynnej falistej linii, a w dole szczytu występują wsporniki, w kształcie przypominającym wiązkę trzech łodyg. Wykusze ozdobione są liśćmi i owocami winogron, kwiatami maków i liśćmi kasztanowca. Na wysokości poddasza występuje jeszcze jeden, wąski fryz jodełkowy wykonany w tynku.
Balkony są lekko wybrzuszone, o płynnej linii, wsparte na żelaznych wspornikach, w kształcie na pół otwartej, jakby rozchylającej się gałązki kasztanowca. Fasada jest zwieńczona okapem, wspartym na wygiętych podporach drewnianych.
"według opracowań Stanisława Łukawskiego"

</doc>
<doc id="472662" url="https://pl.wikipedia.org/wiki?curid=472662" title="Prionurus">
Prionurus

Prionurus - rodzaj morskich ryb okoniokształtnych 
z rodziny pokolcowatych. 
Zasięg występowania.
Ciepłe i umiarkowane wody oceaniczne.
Klasyfikacja.
Gatunki zaliczane do tego rodzaju :

</doc>
<doc id="472663" url="https://pl.wikipedia.org/wiki?curid=472663" title="ŁaGG-3">
ŁaGG-3

ŁaGG-3 – jednomiejscowy samolot myśliwski i przechwytujący produkcji ZSRR z czasów II wojny światowej.
Projekt tego samolotu oznaczony symbolem "K", był dziełem trzech konstruktorów pracujących w zakładach nr 301 – S. A. Ławoczkina, M. I. Gudkowa i W. P. Gorbunowa. Miał to być szybki i dobrze uzbrojony samolot myśliwski o konstrukcji wykonanej z drewna. Choć przy jego budowie wykorzystano nowoczesne technologie, prototyp oznaczony I-301, który oblatano 9 kwietnia 1940 roku, wykazał wyraźny niedobór mocy. Początkowo samoloty seryjne miały zostać oznaczone ŁaGG-1, ale po zwiększeniu pojemności zbiorników paliwa postanowiono zmienić nazwę na ŁaGG-3. Produkcję seryjną uruchomiono najpierw w zakładach nr 23 (gdzie zbudowano 65 egzemplarzy), a później w zakładach nr 21, 31, 153, 165. W 1. półroczu 1941 roku zakłady nr 21 zbudowały 214, a do końca 1445 sztuk tego samolotu. Samoloty początkowo przeznaczano do służby na Dalekim Wschodzie. Jako pierwszy, w marcu 1941 roku, w samoloty te wyposażono 24. pułk myśliwski – kilka tygodni później samoloty zwrócono producentowi w celu usunięcia usterek hydrauliki podwozia. 
ŁaGG-3 był dość zwrotny, ale ze względu na niekorzystny stosunek masy do mocy silnika miał słabe wznoszenie. Kiedy gwałtownie spadła jakość produkcji, piloci nadali mu przezwisko: лакированный гарантированный гроб (łakirowannyj garantirowannyj grob), czyli lakierowana gwarantowana trumna.

</doc>
<doc id="472664" url="https://pl.wikipedia.org/wiki?curid=472664" title="Dol Blathanna">
Dol Blathanna



</doc>
<doc id="472667" url="https://pl.wikipedia.org/wiki?curid=472667" title="Sklejka">
Sklejka

Sklejka (potocznie dykta, z niem. "Dickte") – materiał kompozytowy sklejony z krzyżujących się cienkich warstw drewna (obłogów). Zwykle składa się z nieparzystej ich liczby. Sklejki wytwarza się z różnych gatunków drewna, najczęściej z brzozy, olchy, sosny, rzadziej z buku lub z drzew egzotycznych. Wewnętrzne warstwy sklejki często są z innego, tańszego gatunku niż zewnętrzne.
Ze względu na rodzaj zastosowanego w produkcji kleju wyróżnia się sklejki suchotrwałe i wodoodporne (wodoodporność odnosi się do kleju, a nie całego tworzywa, które jako produkt drewniany nie jest odporne na wodę).
Sklejka daje się względnie łatwo modelować (wyginać) na gorąco, co pozwala na wytwarzanie kształtów przydatnych np. w meblarstwie. Dzięki temu sklejka jest używana powszechnie do produkcji mebli domowych i biurowych, a także w budownictwie, do produkcji opakowań i w szkutnictwie.
Sklejka lotnicza różni się od zwykłej lepszą jakością, dokładnością wykonania i wytrzymałością. Zawsze jest klejona klejem wodoodpornym i prawie zawsze wytwarzana jest z brzozy. O precyzji wykonania sklejki lotniczej świadczy fakt, że najcieńsza sklejka tego typu ma grubość 0,4 mm i sklejona jest z trzech warstw drewna. Obecnie w lotnictwie w bardzo ograniczonym zakresie wykorzystuje się sklejkę – praktycznie tylko na elementy drugorzędne lub do remontu starych szybowców. Niewielkie jej ilości używane są przez modelarzy.
W czasie II wojny światowej produkowany był z drewna – głównie ze sklejki, brytyjski samolot myśliwsko-bombowy De Havilland Mosquito.

</doc>
<doc id="472672" url="https://pl.wikipedia.org/wiki?curid=472672" title="Francesca Findabair">
Francesca Findabair



</doc>
<doc id="472674" url="https://pl.wikipedia.org/wiki?curid=472674" title="Złodziej życia">
Złodziej życia

Złodziej życia (ang. "Taking Lives") – film z 2004 roku w reżyserii D.J. Caruso na podstawie powieści Michael Pye’a.

</doc>
<doc id="472675" url="https://pl.wikipedia.org/wiki?curid=472675" title="Doktryna Wolfowitza">
Doktryna Wolfowitza



</doc>
<doc id="472677" url="https://pl.wikipedia.org/wiki?curid=472677" title="Przełęcz nad Porębą">
Przełęcz nad Porębą

Przełęcz nad Porębą – przełęcz górska, położona na wysokości 690 m n.p.m. w południowo-zachodniej Polsce, w Górach Bystrzyckich, w Sudetach Środkowych.
Przełęcz położona jest około 5,0 km na południowy zachód od miejscowości Długopole-Zdrój, na Obszarze Chronionego Krajobrazu Gór Bystrzyckich i Orlickich, w południowej części Gór Bystrzyckich, po południowej stronie wzniesienia Jagodna.
Przełęcz nad Porębą to szerokie bezleśne siodło o łagodnych skrzydłach i stromym północno-wschodnim podejściu, niegłęboko wcięte w piaskowcowe podłoże między masyw Jagodnej (977 m n.p.m.) a masyw Czerńca (891 m n.p.m.). Przełęcz stanowi punkt widokowy na panoramę Rowu Górnej Nysy i Góry Orlickie.
Na przełęczy położone jest skrzyżowanie drogi lokalnej, prowadzącej północno-wschodnim podejściem z Bystrzycy Kłodzkiej do Spalonej, z widokową drogą wojewódzką nr 389, tzw. "Autostradą Sudecką", prowadzącą z przełęczy Polskie Wrota do Międzylesia. Przed 1945 rokiem drogę tę nazywano "Autostradą Göringa".
Turystyka.
Przez przełęcz prowadzi szlak turystyczny:

</doc>
<doc id="472679" url="https://pl.wikipedia.org/wiki?curid=472679" title="MACD">
MACD

MACD ("Moving Average Convergence / Divergence") – wskaźnik skonstruowany przez analityka Gerarda Appela w roku 1979. Wskaźnik bada zbieżności i rozbieżności średnich ruchomych. Jest różnicą wartości długoterminowej i krótkoterminowej średniej wykładniczej. Wykorzystywana jest do badania sygnałów kupna i sprzedaży akcji.
Budowa.
Wskaźnik przedstawiany jest w formie dwóch linii: MACD i linii tzw. sygnału.
Linię MACD tworzymy odejmując średnią długookresową od krótkookresowej. Zwykle są to średnie 26 i 12 okresowe. Najczęściej używa się średnich wykładniczych i cen zamknięcia, ale można również użyć innych cen np. mediany, albo ceny średniej.
Linia sygnału jest średnią z powstałej wyżej linii MACD, zwykle używa się średniej wykładniczej o okresie 9.
W każdym przypadku można użyć, zamiast średniej wykładniczej, średnią prostą albo średnią ważoną.
Interpretacja.
Wskaźnik najlepsze zastosowanie znajduje w inwestycjach długoterminowych. Sygnałami kupna i sprzedaży są przecięcia dwóch linii. Wskaźnik interpretujemy w następujący sposób:
Stan wykupienia rynku wskazuje sytuacja, gdy linie znajdują się zbyt wysoko ponad linią zero, a stan wyprzedania, gdy spadają zbyt daleko poniżej tej linii. Zauważalna jest także dywergencja pomiędzy liniami MACD i ceną.
Histogram MACD.
Histogram MACD składa się z pionowych słupków, odzwierciedlających różnicę między dwiema liniami MACD. Histogram posiada własną linię zero. W przypadku pozytywnego ułożenia linii ("szybsza jest ponad wolniejszą"), wówczas histogram przebiega ponad swoim poziomem zerowym. Przecięcia tego poziomu od dołu i od góry przez histogram zbiegają się z sygnałami kupna i sprzedaży wynikającymi z przecięć linii MACD.
Histogram pozwala określić moment, w którym, odstęp między liniami zwiększa się lub zmniejsza. W chwili gdy przebiegający powyżej linii zerowej histogram zaczyna spadać w jej kierunku, wówczas trend wzrostowy słabnie, i na odwrót, w sytuacji gdy histogram znajduje się poniżej swojego poziomu zerowego, ale zaczyna rosnąć ku niemu, wówczas trend spadkowy traci impet. Zwroty histogramu ku linii zero można wykorzystywać jako wczesne sygnały do zamykania pozycji.

</doc>
<doc id="472683" url="https://pl.wikipedia.org/wiki?curid=472683" title="Postacie, ugrupowania oraz drużyny anime Król szamanów">
Postacie, ugrupowania oraz drużyny anime Król szamanów



</doc>
<doc id="472686" url="https://pl.wikipedia.org/wiki?curid=472686" title="Tomasz Wróblewski (muzyk)">
Tomasz Wróblewski (muzyk)

Tomasz Wróblewski, ps. Orion (ur. 2 czerwca 1980 w Warszawie), niegdyś znany również jako Anubis – polski muzyk, kompozytor, wokalista i producent muzyczny. Absolwent Uniwersytetu Warszawskiego. W 1997 roku założył blackmetalową grupę Vesania, dla której komponuje, śpiewa, pisze teksty oraz gra na gitarze elektrycznej. W latach 2002–2006 był basistą grupy Neolithic. Od 2003 roku występuje jako basista w deathmetalowej grupie Behemoth. W latach 2008–2010 wraz z muzykami rozwiązanego Neolithic współtworzył formację Black River, w której grał na gitarze basowej. Wróblewski współpracował także z zespołami Devilish Impressions, Sammath Naur, Leash Eye, My Riot i Vulgar.
W 2010 roku wraz z grupą Behemoth otrzymał nagrodę polskiego przemysłu fonograficznego – Fryderyka w kategorii "Album roku metal" za wydawnictwo pt. "Evangelion". W 2009 roku wziął udział w targach Musikmesse we Frankfurcie, w Niemczech. Spotkanie odbyło się na stanowisku producenta gitar ESP, która sponsoruje muzyka. Od 2011 roku pracownik Sound Division Studio w Warszawie.
Od wielu lat mieszka w Warszawie. Muzyk interesuje się sztuką filmową i jest miłośnikiem zwierząt.
Życiorys.
Młodość.
Tomasz Wróblewski urodził się 2 czerwca 1980 w Warszawie. Wychowywał się w Legionowie. Ukończył VIII Liceum Ogólnokształcące im. Władysława IV w Warszawie. Jest absolwentem Wydziału Polonistyki Uniwersytetu Warszawskiego. Grą na gitarze zainteresował się jako nastolatek. Będąc entuzjastycznym, młodym metalowcem, cały swój wolny czas poświęcał na ćwiczenia i próby. Wraz z kolegami przygotowywał salę do wstępów, nawet żeby dać tylko krótki popis. Jak sam stwierdził w wywiadzie – organizowanie własnego życia wokół muzyki sprawiało mu przyjemność.
Działalność artystyczna.
W 1997 roku Wróblewski wraz z perkusistą Dariuszem „Darayem” Brzozowskim i basistą Filipem „Heinrichem” Hałuchą założył grupę muzyczną Vesania. Na przełomie 2001 i 2002 roku, w poszerzonym o gitarzystę i klawiszowca składzie, nagrał z grupą w olsztyńskim Selani Studio debiutancki album pt. "Firefrost Arcanum". Płyta ukazała się w 2003 roku nakładem Empire Records w Europie oraz Crash Music w USA. Wróblewski o początkach grupy Vesania:
W 2005 roku ukazał się drugi album grupy Vesania pt. "God The Lux". Nagrania zrealizowano w lubelskich Hendrix Studios we współpracy z producentem muzycznym Arkadiuszem „Maltą” Malczewskim. Miksowanie i mastering wykonali Wojciech i Sławomir Wiesławscy. Album został wydany przez Empire Records w Polsce oraz dzięki Napalm Records na świecie. W ramach promocji albumu grupa odbyła szereg tras koncertowych, m.in. God The Black East European Tour 2006 oraz Blitzkrieg IV Tour 2006, gdzie Vesania wystąpiła wraz z grupami: Vader, Trauma i Azarath. Pod koniec 2007 roku ukazał się kolejny album pt. "Distractive Killusions". W Polsce płyta została wydana w styczniu 2008 roku nakładem Mystic Production. Album był promowany singlem pt. "Rage of Reason", który ukazał się nakładem Empire Records.
Od 2002 roku Wróblewski występował w grupie Neolithic. Nagrał z nią album pt. "My Beautiful Enemy" (2003), wydany przez Mystic Production i minialbum pt. "Team 666" (2004), który ukazał się nakładem Empire Records. Zespół został rozwiązany w 2006 roku. Na jego kanwie powstał rockowy zespół Black River, w którego składzie występują dotychczasowi członkowie Neolithic.
W 2003 roku Wróblewski dołączył początkowo jako basista sesyjny do grupy muzycznej Behemoth. Zastąpił w niej Marcina Nowaka, który dołączył do grupy Vader. Tymczasowo, podczas trasy koncertowej Unnatural Born Killers Tour w Stanach Zjednoczonych, zastąpił go Istvan Lendvay z grupy Rise. Nieobecność muzyka podyktowana była brakiem wizy. W 2004 roku już jako oficjalny członek zespołu nagrał album "Demigod", który ukazał się tego samego roku nakładem szwedzkiej wytwórni muzycznej Regain Records. Rok później wydawnictwo uzyskało nominację do nagrody Fryderyka w kategorii "album roku rock/metal". W 2007 roku nagrał z zespołem kolejny album pt. "The Apostasy", który również uzyskał nominację do Fryderyka. Muzyk w następujący sposób skomentował wieść o dołączeniu do grupy Behemoth:
Wraz z zespołem Behemoth Wróblewski odniósł największy sukces artystyczny, uzyskując m.in. nominację do nagrody Metal Hammer Golden Gods w kategorii "Best underground band", laur w plebiscycie magazynu "Terrorizer" za rok 2008 w kategorii "Best Live Band" oraz nominację do nagrody "Fenomeny Przekroju", przyznawaną przez tygodnik „Przekrój”. Ponadto odbył z zespołem szereg tras koncertowych na całym świecie, m.in. The Invaluable Darkness Tour i Ozzfest w Stanach Zjednoczonych.
W 2009 roku wraz z grupą Behemoth nagrał album pt. "Evangelion", który ukazał się 7 sierpnia 2009 roku nakładem wytwórni muzycznej Nuclear Blast. Podczas nagrań Wróblewski używał czterostrunowej gitary ESP, model Tom Araya Signature Series i wzmacniacza Mark Bass. Muzyk wykonał również przedprodukcję nagrań demonstracyjnych albumu, podczas której użył programu komputerowego Steinberg Cubase oraz wtyczki łączy analogowych PSP Vintage Warmer.
W 2008 roku Wróblewski na zaproszenie Piotra Wtulicha dołączył jako basista do grupy muzycznej Black River. Tego samego roku nakładem Mystic Production ukazał się debiutancki album zespołu pt. "Black River". Wydawnictwo było promowane teledyskiem do utworu pt. „Silence” w reżyserii Romana Przylipiaka. W nagraniu wystąpiła gościnnie aktorka Agnieszka Warchulska. W 2009 roku debiutancki album grupy uzyskał nominację do nagrody Fryderyka w kategorii "album roku – metal".
Występy gościnne.
W 2003 roku podczas koncertu grupy Closterkeller w krakowskim studiu na Krzemionkach Wróblewski wystąpił gościnnie w roli Kata (utwór pt."Podziemny krąg”). Nagranie z występu ukazało się w 2003 roku również na płycie DVD pt. "Act III", wydanej nakładem Metal Mind Records. W 2007 roku muzyk wystąpił gościnnie podczas koncertu grupy Vader w warszawskim klubie Stodoła. Z zespołem wykonał utwór pt. „Wyrocznia” z repertuaru thrashmetalowej grupy Kat. Nagranie z koncertu zostało wydane tego samego roku na płycie DVD pt. "...And Blood Was Shed in Warsaw". W październiku 2010 roku Wróblewski wystąpił wraz z zespołem Decapitated w Warszawie. Muzyk zaśpiewał kompozycję „Conquer All” pochodzącą z repertuaru formacji Behemoth. W 2011 roku wziął udział w nagraniach debiutanckiego album formacji My Riot pt. "Sweet Noise". Wróblewski zarejestrował partie gitary basowej do utworów „Łzy i potęga” i „Biała flaga 2010”.
Instrumentarium.
Od 2004 roku Wróblewski gra na instrumentach amerykańskiego producenta ESP. Muzyk używa zarówno gitar elektrycznych tej firmy, jak i gitar basowych. Natomiast od 2009 roku używa wzmacniaczy włoskiej firmy Markbass. W latach poprzednich grał ponadto m.in. na gitarze basowej JB (Guitarmanus) custom i Spector Rex 5, na której zrealizował album grupy Behemoth pt. "Demigod" (2004). W ramach działalności grupy Vesania używa gitary elektrycznej ESP, model LTD EX-400 BD. Muzyk korzysta ponadto z systemu bezprzewodowego Sennheiser, służącego do podłączania instrumentów do wzmacniaczy.

</doc>
<doc id="472687" url="https://pl.wikipedia.org/wiki?curid=472687" title="Jasnota purpurowa">
Jasnota purpurowa

Jasnota purpurowa ("Lamium purpureum" L.) – gatunek rośliny zielnej z rodziny jasnotowatych. Pochodzi z rejonu Azji Mniejszej, ale roślina rozprzestrzeniona została wraz z uprawami w całej Europie, w północno-zachodniej Afryce i zachodniej Azji, w nowszych czasach zawleczona została także na inne kontynenty. W zasięgu pierwotnym rośnie w lasach i zaroślach, ale na obszarach introdukcji jest przede wszystkim chwastem w uprawach i gatunkiem siedlisk ruderalnych. Jest gospodarzem dla szeregu wirusów, grzybów i bezkręgowców powodujących choroby roślin uprawnych. W ograniczonym zakresie wykorzystywana jest lub była jako roślina jadalna, lecznicza, miododajna i do pozbywania się moli.
Rozmieszczenie geograficzne.
Zwarty obszar współczesnego zasięgu gatunku obejmuje niemal całą Europę bez Islandii oraz zachodnią Azję po zachodnią Syberię, Ałtaj, rejon Kaukazu, Turcji, Syrii, poza tym rośnie w Arabii Saudyjskiej i w północno-zachodniej Afryce (Algieria, Maroko, Madera, Wyspy Kanaryjskie). Gatunek jest szeroko rozprzestrzeniony poza tym obszarem w strefach umiarkowanych w Ameryce Północnej i Południowej, we wschodniej Azji w Japonii, Korei i w Nowej Zelandii (w dwóch ostatnich lokalizacjach podawany jest var. "hybridum" = "L. hybridum"). 
Gatunek pochodzi z północno-wschodniej części basenu Morza Śródziemnego, skąd rozprzestrzenił się wraz z uprawami, w okresie neolitu rozprzestrzeniając się w Europie. 
W Polsce jest rośliną pospolitą na całym terenie kraju, zarówno na niżu, jak i w niższych partiach gór, nieco tylko rzadszy w północno-wschodnich krańcach kraju. Jest archeofitem – występuje tu co najmniej od średniowiecza.
Biologia.
Rozwój.
Roślina jednoroczna (zarówno jara, jak i ozima), według niektórych źródeł także dwuletnia, terofit lub hemikryptofit. Kwitnie od marca do października, aczkolwiek najbardziej intensywnie w okresie od kwietnia do czerwca. Zapylana jest przez błonkoskrzydłe, rzadziej przez inne owady. Rośliny kwitnące jesienią czasem zimują z kwiatami. W kwiatach zamkniętych (klejstogamicznych) następuje samozapylenie. Nasiona dojrzewają w okresie od maja do listopada. Roślina jest głównie samosiewna, ale do rozprzestrzeniania się nasion przyczyniają się także mrówki, korzystające z elajosomów znajdujących się na nasionach. Średnia liczba nasion wytwarzanych przez jedną roślinę jest różnie podawana w źródłach i mocno zależy od warunków wzrostu roślin – wynosi od ok. 640 do ponad 4,5 tys., a w przypadku roślin uprawianych w warunkach optymalnych uzyskano nawet 27,6 tys. nasion. Nasiona zachowują zdolność do kiełkowania przez co najmniej 30 lat. Kiełkują głównie wiosną i jesienią, ale nieliczne siewki pojawiają się przez cały rok. Warunkiem kiełkowania są dobre warunki świetlne, najlepiej kiełkują nasiona przykryte warstwą ziemi o grubości od 0,5 do 2 cm. Siewka ma hipokotyl nagi, długości od 1 do 2,5 cm. Liścienie dwa na ogonkach długości 4–12 mm, nagich lub z kilkoma włoskami, blaszka okrągławoowalna, na szczycie zaokrąglona, u nasady z dwoma uszkami. Epikotyl do 2,5 mm. Pierwsze liście naprzeciwległe, na ogonkach 4–10 mm, owalne, o nasadzie sercowatej, owalne, na szczycie zaokrąglone, karbowane.
Fitochemia.
Roślina ma nieprzyjemny zapach. Pęd nadziemny zawiera olejek eteryczny, w którego składzie dominują: germakren D (średnio 35,4% udziału), α-pinen i β-pinen (oba razem w liściach mają 35,7% udziału, ale w kwiecie już 75,3%), 1-octen-3-ol i β-elemen. Istotnym węglowodanem jest w tym gatunku manninotrioza.
Genetyka.
Liczba chromosomów wynosi 2n = 18. Według Mennema var. "incisum" jest tetraploidem i w jej wypadku 2n = 36, ale także odmiany "hybridum" i "moluccellifolium" wskazywane są jako tetraploidalne, zawierające pełen genom 2n "L. purpureum" i dodatkowy genom 2n "L. bifidum" – wszystkie one w efekcie wskazywane są jako odrębny gatunek – jasnota mieszańcowa "L. hybridum".
Ekologia.
Siedlisko.
W obszarze śródziemnomorskim gatunek zasiedla świetliste lasy i zarośla, także tereny skaliste w górach. Dalej na północy rośnie na siedliskach ruderalnych (przydrożach, przytorzach, przychaciach i terenach przemysłowych), na trawnikach, odłogach, polach i w ogrodach, najchętniej na glebach żyznych, próchnicznych, dość wilgotnych i przepuszczalnych. W miejscach suchych osiąga mniejsze rozmiary, często poniżej 7 cm wysokości. Roślina azotolubna, preferuje też gleby zasobne w węglan wapnia, gliniaste i piaszczysto-gliniaste. Jest światłolubna, źle rośnie w cieniu.
Jest rośliną ruderalną i jednym z chwastów w uprawach rolniczych, szczególnie w uprawach warzyw. W klasyfikacji zbiorowisk roślinnych Europy Środkowej gatunek charakterystyczny dla All. "Polygono-Chenopodion". W obszarze śródziemnomorskim odmiana typowa sięga do 1800 m n.p.m. w Turcji, var. "ehrenbergii" do 2300 m n.p.m.
Oddziaływania międzygatunkowe.
Roślina bywa porażana przez mączniaka "Neoerysiphe galeopsidis" pokrywającego białą grzybnią liście po obu stronach oraz "Peronospora lamii". Z grzybów anamorficznych na liściach białoszare plamki tworzy "Ramularia lamii", a brązowe punktowe pyknidia – "Septoria lamiicola". Jest chętnie zgryzana przez ślinika luzytańskiego. Jasnota purpurowa jest rośliną pokarmową dla takich gatunków owadów jak: "Macrolabis lamii" i "Hydrellia griseola" (muchówki), ziemik przytuliowy "Legnotus limbosus" (pluskwiaki), "Cryptomyzus galeopsidis", "Aphis beccabungae", "A. frangulae", "A. lamiorum" (mszycowate), niedźwiedziówka kaja "Arctia caja", misiówka gołotka "Diaphora mendica", krasopani hera "Euplagia quadripunctaria", osmaganek plamek "Pseudopanthera macularia", niesobka chmielanka "Hepialus humuli", "Hepialus lupulinus", rolnica aksamitka "Noctua fimbriata", rolnica szerokopaska "N. janthina", błyszczka dwukropka "Autographa jota", błyszczka zdobnica "A. pulchrina", błyszczka spiżówka "Diachrysia chrysitis" i "Coleophora lineolea" (motyle).
Systematyka i zmienność.
Gatunek w 1913 został wskazany jako gatunek typowy dla rodzaju "Lamium", ale w 1929 został zastąpiony przez "Lamium album". Jasnota purpurowa zaliczana jest do sekcji "Lamium" (jednej z trzech obok "Amplexicaule" i "Lamiotypus") w obrębie podrodzaju "Lamium" (jednego z trzech obok "Orvala" i "Galeobdolon") wyróżnianej w obrębie rodzaju jasnota "Lamium". Genetyczne analizy filogenetyczne podważyły powyższą klasyfikację wewnątrzrodzajową i wskazują jednak na bliskie pokrewieństwo jasnoty purpurowej z jasnotą plamistą "Lamium maculatum" (taksony są siostrzane po wyłączeniu allotetraploidów).
Gatunek "L. purpureum" opisywany jest jako tworzący mieszańce z jasnotą białą "Lamium album" i z jasnotą różową "L. amplexicaule", jednak jest to kwestionowane. Mieszańce w obrębie rodzaju są ekstremalnie rzadkie i są szczególnie mało prawdopodobne w przypadku taksonów odlegle klasyfikowanych (w różnych sekcjach) – zwłaszcza mieszaniec ze względnie odlegle spokrewnioną jasnotą białą jest nieprawdopodobny. Analizy molekularne genów jądrowych i plastydowych wykazały jednak, że większość tetraploidów w obrębie rodzaju to faktycznie mieszańce (choć powstałe z blisko spokrewnionych gatunków).
Podział wewnątrzgatunkowy na odmiany przyjęty przez licznych autorów opracował w 1989 roku Jacob Mennema. W obrębie "L. purpureum" wyróżnił 5 odmian:
Analizy molekularne opublikowane w 2011 roku zakwestionowały powyższą klasyfikację wewnątrzgatunkową. Wynika z nich, że jasnota mieszańcowa "L. hybridum" jest w istocie allotetraploidem powstałym w wyniku skrzyżowania jasnoty purpurowej i "L. bifidum" (od każdego z taksonów rodzicielskich pozyskał diploidalny genom). Takson jest zmienny i obejmuje rośliny opisywane wcześniej jako odmiany "hybridum", "incisum" i "moluccellifolium" w ramach "L. purpureum". Podobnie powstał gatunek jasnota pośrednia "L. confertum", przy czym w tym wypadku taksonami rodzicielskimi są jasnota purpurowa i jasnota różowa "Lamium amplexicaule".
Nazewnictwo.
Nazwa rodzajowa "Lamium" nadana została przez Karola Linneusza w ślad za taką nazwą tych roślin używaną przez Pliniusza Starszego, pochodzącą z greckiego "lamos" znaczącego gardziel, paszcza, co nawiązuje do budowy kwiatów. Przed Linneuszem rodzaj opisywany był zwykle pod nazwami "Galeopsis" i "Galiopsis", choć nazwy "Lamium" używał też Charles de L’Écluse (1526–1609). Nazwa gatunkowa "purpureum" to łacińskie słowo określające kolor purpurowy, a także nazwa mięczaka morskiego ("Purpura haemastoma"), z którego uzyskiwano barwnik o tym kolorze.
W języku polskim gatunek zwany był „pokrzywą głuchą purpurową”. Od początku XX wieku już tylko pod nazwą jasnota purpurowa.
Znaczenie użytkowe.
Gatunek jest pospolitym chwastem w uprawach, zwłaszcza okopowych i warzywnych, ale spotykany bywa we wszelkich rodzajach upraw, zwłaszcza na obrzeżach pól i na przydrożach, także na pastwiskach. Przynajmniej w uprawach zbóż opisywany jest jako niezbyt problematyczny czy uciążliwy. Jest jednak jednym z gospodarzy (niewykazującym objawów infekcji) wirusa Y ziemniaka ("Potato virus Y", PVY), powodującego smugowatość ziemniaka, wirusa M ziemniaka ("Potato virus M", PVM) powodującego wirozę M ziemniaka, wirusa S ziemniaka ("Potato virus S", PVS) i wirusa X ziemniaka ("Potato virus X", PVX), a także wirusa mozaiki ogórka ("Cucumber mosaic virus", CMV). Roślina jest też alternatywnym gospodarzem dla mątwika sojowego – nicienia powodującego szkody w uprawach soi warzywnej.
W Szwecji liście jasnoty purpurowej były spożywane, a o jej znaczeniu stanowi to, że może być zbierana z pól i odłogów nawet zimą. Roślina ta była jadana także na Podlasiu. Liście mogą być spożywane surowe i gotowane.
Lokalnie gatunek bywa wykorzystywany w medycynie ludowej, np. w Anatolii. Ekstrakt z tego gatunku wykazał w badaniach "in vivo" na myszach silne działanie przeciwzapalne i przeciwbólowe. Potwierdzono dla niego także działanie antymikrobowe i silne działanie antyoksydacyjne. W teście MTT wykazano działanie cytotoksyczne przeciw komórkom czerniaka ekstraktu etanolowego olejku eterycznego tej jasnoty.
Roślina jest miododajna, a miód z niej powstający określony został przez Krzysztofa Kluka jako „przedni”. Ze względu na długą rurkę korony nektar dostępny jest jednak tylko dla pszczół długojęzyczkowych.
Pędy jasnoty purpurowej wkładano między ubrania dla pozbycia się moli.
W obszarze naturalnego występowania (w Turcji) wskazywany jest jako istotny i cenny składnik zieleni terenów zurbanizowanych, atrakcyjny w czasie kwitnienia (60% osób ankietowanych ocenia go jako estetyczny). Różowy kolor kwiatów opisywany jest jako mający wpływ relaksujący, redukujący stres i poprawiający nastrój. Zalecany jest do wprowadzania i utrzymywania też ze względów biocenotycznych, jako rodzimy składnik flory. Z powodu ekspansywności wymaga jednak kontroli i w razie potrzeby usuwania po przekwitnieniu.
Zwalczanie.
W uprawach gatunek zwalczany jest poprzez: dbałość o czystość materiału siewnego, podorywki pożniwne, pielenie upraw (zalecane jest usuwanie roślin po motyczeniu – w przypadku wilgotnej pogody pędy usuniętych z ziemi roślin mogą ponownie się ukorzenić), ewentualnie z użyciem ochrony chemicznej. Duża gęstość uprawianych roślin znacząco ogranicza możliwość wzrostu jasnoty.

</doc>
<doc id="472692" url="https://pl.wikipedia.org/wiki?curid=472692" title="MiG-3">
MiG-3

MiG-3 () – samolot myśliwski produkcji radzieckiej z okresu II wojny światowej, konstrukcji biura Polikarpowa, ukończonej przez Mikojana i Guriewicza, wersja rozwojowa myśliwca MiG-1. Stanowił jednomiejscowy jednosilnikowy dolnopłat o konstrukcji mieszanej, napędzany silnikiem rzędowym. Był najliczniejszym spośród nowoczesnych myśliwców radzieckich w chwili ataku niemieckiego na ZSRR, produkowany masowo od końca 1940 do jesieni 1941 roku. Używano ich głównie w początkowym okresie wojny niemiecko-radzieckiej. Ogółem wyprodukowano 3172 myśliwców MiG-3. Wraz z MiG-1, były to pierwsze samoloty noszące sygnaturę MiG – biura Mikojana i Guriewicza.
Historia powstania.
Pod koniec lat 30. lotnictwo radzieckie odczuwało potrzebę wprowadzenia nowych szybkich myśliwców w układzie jednopłata, jakie powstawały w tym czasie na świecie. Dodatkowego impulsu dodały przeprowadzone w 1938 roku testy zdobytego podczas wojny domowej w Hiszpanii Messerschmitta Bf 109B. W tym czasie w biurze doświadczalno-konstrukcyjnym (OKB) Nikołaja Polikarpowa, będącego konstruktorem wszystkich dotychczasowych myśliwców radzieckich (I-5, I-15, I-153, I-16), pracowano już nad samolotem I-180 napędzanym silnikiem gwiazdowym. Mimo że był on udaną konstrukcją, szanse na jego produkcję zaprzepaściła katastrofa prototypu w pierwszym locie i dalsze problemy. Na skutek odbytych w 1939 roku spotkań konstruktorów z władzami radzieckimi, z udziałem Stalina, 29 lipca 1939 władze sformułowały wymagania konstrukcyjne na nowe myśliwce. Opracowaniem myśliwców nowego pokolenia zajęło się ogółem 12 biur konstrukcyjnych. Także w biurze Polikarpowa, mieszczącym się przy zakładzie nr 1 w Moskwie, rozpoczęto w 1939 roku prace nad nowym myśliwcem – dolnopłatem I-200 napędzanym silnikiem widlastym. Samolot miał być napędzany nowo opracowywanym silnikiem konstrukcji Mikulina AM-37 o mocy 1450 KM i według założeń osiągać prędkość 670 km/h. Prace prowadzono pod kierunkiem samego Polikarpowa i z jego inicjatywy, mimo że on sam był zwolennikiem silników gwiazdowych. Autorem projektu przedwstępnego i wiodącym konstruktorem I-200 został N. Andrianow. Do jesieni 1939 projekt wstępny był prawie gotowy, lecz Polikarpow zamierzał wnieść dalsze poprawki (głównie w celu zmniejszenia powierzchni nośnej, co miało zwiększyć prędkość samolotu), więc prowadzonych prac początkowo nie ujawniano Ludowemu Komisariatowi (ministerstwu) Przemysłu Lotniczego (NKAP).
Nowy projekt ujawniono dopiero w celu podtrzymania produkcji samolotów Polikarpowa w zakładzie nr 1, pod nieobecność generalnego konstruktora, spowodowaną wysłaniem go przez władze w październiku 1939 w składzie delegacji zwiedzającej niemieckie fabryki lotnicze. NKAP ocenił projekt pozytywnie i polecił jego dalszy rozwój, powierzając go nowo utworzonemu 8 grudnia 1939 przez dyrekcję zakładu nr 1 Oddziałowi Doświadczalno-Konstrukcyjnemu (OKO). Kierownictwo oddziału, przekształconego następnie na początku 1940 roku w samodzielne biuro konstrukcyjne, powierzono młodemu konstruktorowi Artiomowi Mikojanowi, którego zastępcą został bardziej doświadczony Michaił Guriewicz, dotychczasowy zastępca Polikarpowa. Zbiegło się to w czasie z popadnięciem Polikarpowa w niełaskę u władz państwa i utratą jego pozycji jako wiodącego konstruktora myśliwców w ZSRR. Sam Polikarpow utracił wpływ na dalszy rozwój I-200, przy tym, z uwagi na czas, zrezygnowano z postulowanych przez niego zmian i dopracowano projekt w pierwotnym kształcie. W pośpiechu dokumentację ukończono jeszcze w lutym 1940, a do 30 marca, przed wyznaczonym terminem, ukończono pierwszy prototyp.
Pierwszy prototyp oblatał 5 kwietnia 1940 w Chodynce pilot doświadczalny Arkadij Jekatow. Z powodu braku niedopracowanych jeszcze silników AM-37, prototypy otrzymały nieco słabszy, również nowo opracowany silnik Mikulina AM-35A o mocy 1350 KM. Pierwszy nieuzbrojony prototyp osiągnął prędkość 648,5 km/h. 9 maja 1940 oblatano drugi prototyp, a 6 czerwca trzeci, z zamontowanym docelowym uzbrojeniem w postaci 1 wkm 12,7 mm i 2 km 7,62 mm w kadłubie (różnił się on skrzydłami konstrukcji metalowej). Będąc pod wrażeniem dużej szybkości samolotu oraz entuzjastycznej opinii oblatywacza Stiepana Supruna, NKAP skierowało 31 maja samolot do produkcji, z dostępnym silnikiem AM-35A, i zleciło produkcję 125 sztuk jeszcze przed zakończeniem prób fabrycznych i państwowych. Jednocześnie, w dalszym ciągu dokonywano poprawek konstrukcji, głównie w zakresie systemu chłodzenia. 18 sierpnia 1940 samolot został zaprezentowany publicznie na święto lotnictwa w Tuszynie. Po próbach fabrycznych, 12 września 1940 prototypy nr 2 i 3 ukończyły pomyślnie próby państwowe, jako jedyne z myśliwców nowej generacji przechodząc je za pierwszym podejściem. Podczas tych prób prototyp osiągnął prędkość 628 km/h (przeliczoną na 636 km/h). Nakazano jednak poprawić w toku produkcji m.in. stateczność podłużną i poprzeczną samolotu oraz wzmocnić uzbrojenie.
W październiku 1940 władze wojskowe zażądały zwiększenia zasięgu wszystkich nowych myśliwców, w tym I-200, do 1000 km, co spowodowało zmodyfikowanie konstrukcji przez umieszczenie dodatkowego zbiornika paliwa o pojemności 250 litrów pod kabiną pilota. Wymagało to przesunięcia silnika o 10 cm do przodu i wydłużenia kadłuba dla zachowania wyważenia. Zastosowano też nową, skuteczniejszą chłodnicę cieczy pod kadłubem, w powiększonej osłonie, którą przesunięto nieco w przód, gdyż tylną część osłony zajął wystający w dół zbiornik paliwa. Zwiększono ponadto kąt wzniosu skrzydeł z 5° do 6°, co polepszyło stateczność poprzeczną. Zmiany przetestowano na czwartym prototypie oblatanym 29 października 1940. Zmodyfikowany samolot – późniejszy MiG-3 – był cięższy od pierwszego wariantu (3355 kg wobec 3099 kg), co w niewielkim stopniu odbiło się na prędkości, lecz pogorszyło się jego wnoszenie. Większe były także obciążenia na drążku sterowym, pogarszając manewrowość.
Produkcja i rozwój.
9 grudnia 1940, w związku z nowym systemem nazewnictwa samolotów radzieckich od inicjałów konstruktorów, gdzie liczby nieparzyste odpowiadały myśliwcom, pierwsze 100 sztuk seryjnych I-200 zostało oznaczonych MiG-1. Zmodyfikowane samoloty, ze zwiększonym zapasem paliwa i skrzydłami o większym wzniosie, produkowane od 20 grudnia 1940, oznaczono jako MiG-3. Nowy sposób nadawania nazw zastąpił system, według którego samoloty otrzymywały oznaczenie zgodne z przeznaczeniem (I-200 pochodzi od słowa "istriebitiel" – myśliwiec). Numeracja fabryczna MiG-3 zaczynała się od numeru 2101; były one produkowane co do zasady w seriach po 100 sztuk. Przy uruchamianiu produkcji samolot otrzymał wewnątrzzakładowe oznaczenie „wyrób ("izdielije") 61”, stąd czasami w niemieckich dokumentach oznaczany był błędnie jako I-61.
Do końca 1940 lotnictwo przyjęło z zakładu nr 1 w Moskwie 111 myśliwców I-200, w tym 19 MiG-3. Od 27 stycznia do 26 lutego 1941 prowadzono próby państwowe MiG-3. Produkcja MiG-ów wzrastała w kolejnych miesiącach od 140 w styczniu do 253 w maju 1941. Szybkie tempo produkcji nie sprzyjało jakości, a wdrożenie niedopracowanego samolotu stwarzało liczne problemy; przede wszystkim silniki wczesnych serii, produkowane przez zakład nr 24, były awaryjne, co doprowadziło na początku 1941 do licznych przymusowych lądowań i kilku wypadków. Między innymi, 13 marca 1941 w wyniku awarii silnika i niewyprowadzenia samolotu z nurkowania zginął na MiG-3 oblatywacz A. Jekatow.
Większość problemów wyeliminowano w I połowie 1941 roku; wdrażano też ulepszenia konstrukcji, wprowadzane następnie także na samolotach już wyprodukowanych. Między innymi, wzmocniono uzbrojenie przez dodanie 2 wkm podwieszanych pod skrzydłami. Od 12. serii (10 maja 1941) zmniejszono o 110 litrów pojemność tylnego zbiornika paliwa, rezygnując z wymagań dużego zasięgu, co wpłynęło korzystnie na osiągi i manewrowość samolotu, a od 14. serii jeszcze zmniejszono o 50 l zbiorniki w centropłacie. Od 15. serii zwiększono powierzchnię statecznika poziomego i zmodyfikowano stery i lotki, co poprawiło własności lotne. W 16. serii wydłużono pokrywę silnika (stosując przy tym już od 4. serii lepsze zamki pokrywy, skopiowane z Bf 109). Zastosowano od początku lipca lepsze śmigło AW-5Ł-123 i zmieniono reduktor silnika na optymalizowany dla większych wysokości (stopień 0,732). Od 10 lipca, już po wybuchu wojny z Niemcami, produkowano samoloty wyposażone w automatyczne sloty, co polepszyło ich własności przy starcie i lądowaniu i zwiększyło bezpieczeństwo przez zmniejszenie ryzyka wejścia w korkociąg (miało to miejsce od 19. serii, lecz początkowo nie wszystkie samoloty je otrzymywały). Dopiero od końca sierpnia 1941, w miarę dostaw, wprowadzano przednie szkło pancerne kabiny pilota (nie na wszystkich).
Do 1 czerwca 1941 wyprodukowano 1085 myśliwców MiG-3, w czerwcu 298. Po wybuchu wojny z Niemcami tempo produkcji MiG-ów znacznie zwiększono i w lipcu, sierpniu i wrześniu 1941 wyprodukowano ich odpowiednio 496, 562 i 450. Prowadzono też przy tym remonty samolotów uszkodzonych. Przy tym, od 22 lipca zakład był nocami bombardowany, lecz bez większych zniszczeń. Ostatnim miesiącem masowej produkcji był październik 1941, kiedy to wyprodukowano ich 202, po czym fabryka nr 1 wobec zagrożenia Moskwy została ewakuowana na wschód do Kujbyszewa. Po urządzeniu tam fabryki, pierwsze MiG-3 zmontowano pod koniec listopada, lecz telegramem z 23 grudnia 1941 Stalin rozkazał kategorycznie skupić wszystkie siły na produkcji samolotów szturmowych Ił-2, napędzanych pokrewnym silnikiem AM-38. Wobec tego, w fabryce nr 1 w Kujbyszewie zbudowano do końca 1941 roku jedynie 30 MiG-3, kończąc tym samym ich produkcję. Mimo to, jednostkowa produkcja ze zgromadzonych części była jeszcze kontynuowana w 1942 roku – między lutym a listopadem powstało ich 22 w zakładzie nr 1, a od czerwca jeszcze 30 w nowo zorganizowanym zakładzie doświadczalnym Mikojana nr 155 w Moskwie. Samoloty te były uzbrojone w działka 20 mm. MiG-3 był ostatnim modelem myśliwca biura MiG produkowanym seryjnie podczas wojny, a zarazem ostatnim produkowanym MiG-iem o napędzie tłokowym.
Ogółem wyprodukowano 100 myśliwców MiG-1 i 3172 MiG-3 (20 w 1940 roku, 3100 w 1941 roku i 52 w 1942 roku) – wszystkie, oprócz ostatnich 30, zbudowano w zakładzie nr 1.
Uzbrojenie i wersje.
Najwięcej MiGów-3 – 1976, wyprodukowano w bazowym wariancie uzbrojenia, obejmującym 1 wielkokalibrowy karabin maszynowy BS kalibru 12,7 mm i 2 karabiny maszynowe SzKAS kalibru 7,62 mm, zsynchronizowane, w nosie kadłuba, nad silnikiem (według części literatury, wkm był nowszego modelu UBS). Zapas nabojów wynosił 300 na wkm i po 750 na km. Oprócz uzbrojenia strzeleckiego, MiG-3 mógł przenosić łącznie do 200 kg bomb na czterech zamkach podskrzydłowych, przy tym maksymalnie można było przenosić bomby o masie 100 kg. Uzbrojenie strzeleckie jednak było dość słabe i dlatego podejmowano próby jego wzmocnienia.
20 lutego 1941 roku wprowadzono do produkcji wariant z 5 karabinami maszynowymi – dodatkowo 2 wkm-y 12,7 mm BK w gondolach pod skrzydłami, ze 145 nabojami na wkm. Wyprodukowano ich 821, lecz modyfikowano także w ten sposób maszyny wcześniejsze, przez co większość samolotów MiG-3 w chwili wybuchu wojny z Niemcami była w tej konfiguracji. Podskrzydłowe wkm-y obniżały jednak prędkość samolotu o 20 km/h na dużej i 35 km/h na małej wysokości. Dlatego też 28 maja 1941 władze nakazały powrót do produkcji wariantu bazowego; mimo to w lipcu, po wybuchu wojny z Niemcami, ponownie nakazano produkcję samolotów z wkm-ami, prawdopodobnie z uwagi na siłę ognia przy atakach na cele naziemne. Na Froncie Zachodnim jednak zdjęto wkm-y z większości samolotów na początku sierpnia 1941. Spotyka się w literaturze nieoficjalne oznaczenie tego wariantu MiG-3P – "piatitoczecznyj" (pięciopunktowy).
W miejsce wariantu z podskrzydłowymi wkm-ami, NKAP nakazał opracować w lipcu 1941 zamontowanie uzbrojenia złożonego z dwóch wkm BS i jednego SzKAS w kadłubie, jednak w tej konfiguracji powstały tylko 3 samoloty. Od 20 września 1941 (27. seria produkcyjna) natomiast produkowano samoloty uzbrojone tylko w dwa wkm UBS 12,7 mm w kadłubie (według części publikacji, wkm BS). Zapas amunicji wynosił po 300 nabojów (podawane są też inne dane). W tej wersji zbudowano już tylko 315 samolotów, z czego 215 otrzymało także dwie potrójne wyrzutnie podskrzydłowe dla 6 niekierowanych pocisków rakietowych RO-82 lub ich wersji. Można było na nich przenosić także cięższe pociski rakietowe RO-132, artyleryjskie rakiety M-8 lub zbiorniki paliwa po 80 l. Pociski używane były zarówno do walki z samolotami, jak i celami naziemnymi. Prowadnice jednak zmniejszały prędkość o 10–15 km/h, toteż władze lotnictwa nakazały później ich demontaż. Przy tym, celność pocisków wystrzeliwanych przez MiG-i była mniejsza, niż z innych nowych radzieckich myśliwców, z uwagi na mniejszą sztywność mocowania prowadnic, toteż sprawdzały się raczej przeciw celom powierzchniowym.
Ostatnie 52 samoloty zbudowane po ewakuacji fabryki w 1942 roku (22 w zakładzie nr 1 oraz 30 w zakładzie nr 155) zbudowano w najsilniejszym wariancie, uzbrojonym w 2 działka 20 mm SzWAK, z zapasem po 200 nabojów (według innych danych, po 300 nabojów).
Niewielką liczbę samolotów przebudowano od lipca 1941 na rozpoznawcze, instalując aparat fotograficzny AFA-I.
Użycie.
Samoloty MiG-3 zaczęły być kierowane do jednostek liniowych od samego początku 1941, przede wszystkim do pułków myśliwskich zachodnich okręgów wojskowych, a także nad Morze Czarne i do pułków obrony powietrznej Moskwy. Jako jeden z pierwszych otrzymał je 159 Pułk Lotnictwa Myśliwskiego (IAP) w Leningradzkim Okręgu Wojskowym w lutym. 1 maja 1941 MiG-i zostały zademonstrowane publicznie masowo na defiladzie w Moskwie. Tempo produkcji i przekazywania samolotów do jednostek w pierwszej połowie 1941 było bardzo duże i w momencie ataku niemieckiego MiG-i stanowiły najliczniejsze nowe myśliwce (1309 wyprodukowanych obu modeli wobec 425 Jak-1 i 322 ŁaGG-3). Szkolenie pilotów na nowym typie szło jednak znacznie wolniej i liczba przeszkolonych pilotów była mniejsza, zwłaszcza w lotach nocnych i grupowych. Borykali się oni także z problemami związanymi z niedopracowaniem samolotu. Awaryjność nowo wprowadzanych MiG-ów była mimo to mniejsza, niż prostszych w pilotażu ŁaGG-3. MiG-i używane były początkowo w pułkach myśliwskich obok myśliwców starszych typów, głównie I-153 i I-16. 1 czerwca 1941 w pięciu przygranicznych okręgach wojskowych (Leningradzkim, Przybałtyckim, Zachodnim, Kijowskim, Odeskim) było 676 MiG-3 i 77 MiG-1, nie licząc myśliwców floty, oraz 67 MiG-3 w okręgu moskiewskim (według innych danych, w pięciu okręgach było 845 MiG-3, z tego 786 sprawnych). Od maja 1941 MiG-3 były też kierowane do okręgu Zakaukaskiego.
W chwili ataku niemieckiego 22 czerwca 1941 w pięciu przygranicznych okręgach wojskowych było już 917 samolotów MiG obu modeli na 4226 myśliwców. Poniosły jednak wielkie straty w dwóch pierwszych dniach niemieckiej zmasowanej kampanii powietrznej – 24 czerwca pozostały w czterech zachodnich okręgach tylko 234 MiG-i (na 1821 myśliwców), ponadto ok. 150 w okręgu odeskim. Większość została zniszczona w nalotach na lotniska, przy tym uszkodzone samoloty musiały być porzucane z powodu szybkich postępów Niemców, chaosu, braku możliwości ewakuacji i braku części zamiennych, a nawet czasem braku źródeł sprężonego powietrza do zapuszczania silników. Dochodziło też do walk powietrznych, w których MiG-i w początkowym okresie ponosiły najczęściej straty, odnosząc jednak także zwycięstwa, głównie nad bombowcami. Na Froncie Południowym (byłym okręgu odeskim) straty na ziemi były najmniejsze i MiG-i działały tam w ciągu pierwszych kilku dni najintensywniej, w tym przeciw lotnictwu rumuńskiemu. W lipcu straty na ziemi były mniejsze, a MiG-3 trafiały na front jako uzupełnienia, działając z różnym efektem. Przyczynami strat w walkach z myśliwcami było w głównej mierze słabsze wyszkolenie radzieckich pilotów, zwłaszcza taktyczne, brak doświadczenia większości z nich oraz słabe opanowanie nowego myśliwca przez część pilotów, aczkolwiek oprócz tego MiG-i generalnie ustępowały nowym niemieckim myśliwcom. Część pilotów walczących na MiG-ach zdobywała jednak doświadczenie i zdołała zyskać tytuł asów, m.in. Aleksandr Pokryszkin. Dość liczne były przypadki taranowania wrogich samolotów MiG-ami-3, aczkolwiek nie większym stopniu, niż na innych radzieckich myśliwcach.
Od lipca do października 1941 skrótowe przeszkalanie pułków na MiG-i skoncentrowano w Wyższej Szkole Nawigatorów w Riazaniu. Godne uwagi jest, że od czerwca do końca roku zanotowano na nich mniej wypadków na godzinę lotu podczas przeszkalania, niż na pozostałych typach nowych myśliwców (Jak-1, a zwłaszcza ŁaGG-3). W tym okresie na MiG-i przeszkolono przynajmniej 37 pułków, kierowanych następnie na front; część z nich były to jednostki ponownie sformowane po utracie sprzętu na początku wojny. Liczba samolotów w pułku wynosiła 32, a w formowanych od września – 20. MiG-i w dużej liczbie używane były m.in. na nowo sformowanym w sierpniu Froncie Briańskim. Używane też były na północy, przeciw lotnictwu fińskiemu. W październiku 1941 odsetek MiG-ów w lotnictwie frontowym był najwyższy – 257 MiG-ów na 948 myśliwców na 1 października (27%). Były wówczas najliczniejszymi myśliwcami lotnictwa frontowego (wcześniej najliczniejsze były I-16, od listopada – ŁaGG-3). Statystyka zarówno zwycięstw, jak i strat w pierwszym okresie wojny była dla MiG-ów lepsza, niż dla Jak-1.
Od początku, oprócz walk z samolotami, jednym z głównych zadań MiG-ów stały się ataki szturmowe na kolumny wojsk lądowych i inne cele naziemne. Zwłaszcza użyteczne były do tych celów samoloty z 5 km-ami. MiG-i jako jedyne z nowych myśliwców miały od początku wyrzutniki bombowe, których używano, aczkolwiek celność bombardowania nie była duża z uwagi na brak odpowiednich celowników. Zanotowano także kilka udanych nalotów szturmowych na przyfrontowe lotniska niemieckie. Od listopada używano nowych MiG-ów z niekierowanymi pociskami rakietowymi, uważanymi za bardziej efektywne i celniejsze od bomb, pomimo ich niewielkiej celności na tym typie samolotu (część wcześniej wyprodukowanych samolotów przystosowano już wcześniej do przenoszenia 6-8 pocisków w jednostkach). Zwłaszcza intensywne było użycie MiG-ów przeciw niemieckim wojskom lądowym podczas wygranej bitwy pod Moskwą. Cztery rozpoznawcze MiG-3 z kamerami służyły od sierpnia 1941 w 38. Eskadrze Rozpoznawczej (38. RAE), jako jedynej wyspecjalizowanej jednostce rozpoznawczej na froncie pod Moskwą.
Na MiG-3 latały też dwa pułki sformowane pod koniec czerwca 1941 z lotników-oblatywaczy, z inicjatywy Stiepana Supruna: 401. pułk dowodzony przez Supruna (który poległ na MiG-u 4 lipca 1941) i 402. pułk dowodzony przez Piotra Stiefanowskiego. W sierpniu pozostali lotnicy wrócili do swoich zadań, a pułki te stały się zwykłymi pułkami myśliwskimi.
Oprócz lotnictwa frontowego, MiG-1 i MiG-3 były używane w lotnictwie Wojsk Obrony Powietrznej (PWO), przede wszystkim w obronie Moskwy (6. Korpus Lotnictwa Myśliwskiego – 6.IAK). Szczególnie intensywne walki trwały tam od lipca do 11 sierpnia 1941. Walczyły one także z nocnymi nalotami. MiG-i stanowiły w tym czasie ponad 1/3 myśliwców obrony Moskwy (175 na 459 na koniec października 1941), które poza nimi stanowiły głównie myśliwce starych typów, lecz odniesiono na nich większość zwycięstw. Straty bojowe nad Moskwą do grudnia wyniosły 74 MiG-i. MiG-i broniły także od początku wojny Leningradu, a od końca 1941 także innych miast, m.in. Stalingradu. Stały się one najliczniejszym typem myśliwców PWO, sięgającym 1/3 w skali kraju (zimą 1941 roku: 309 MiG-ów na 895 samolotów). Walki z bombowcami i samolotami rozpoznawczymi toczyły się głównie na dużych wysokościach 8–9 tys. m, gdzie prędkość MiG-ów pozwalała dogonić bombowce. Istotne było jednak wczesne naprowadzanie, gdyż nawet przy umiejętnym wznoszeniu osiągnięcie wysokości 10 tys. m zajmowało nie mniej, niż 15 minut, a stanowiła ona w zasadzie praktyczny szczyt możliwości samolotu. W 1943 roku MiG-i w wojskach PWO stały się nawet liczniejsze, chociaż ich odsetek spadł (w lipcu 1943: 355 na 1793 samolotów), lecz do połowy 1944 pozostało ich już niewiele (17). Według danych radzieckich, MiG-i lotnictwa PWO zestrzeliły 710 samolotów, w tym 43 nocą, będąc najskuteczniejszymi myśliwcami PWO. Od początku wojny niemiecko-radzieckiej MiG-i były też używane w lotnictwie morskim bazowania naziemnego, głównie we Flocie Bałtyckiej i Czarnomorskiej, gdzie uczestniczyły w intensywnych walkach i używane były do 1943, a także we Flocie Północnej i Oceanu Spokojnego. W tej ostatniej flocie zostały wycofane dopiero w 1945, nie uczestnicząc w działaniach bojowych.
Liczba MiG-ów w jednostkach malała od końca 1941 na skutek przerwania produkcji, strat oraz intensywnego zużycia. Były one zastępowane przez myśliwce Jak-1, ŁaGG-3, a następnie ich wersje rozwojowe Jak-7 i Ła-5. W lecie 1942 stanowiły już tylko 2–3% radzieckich myśliwców frontowych. Ostatnią operacją na Zachodnim Froncie, w której brała udział większa liczba MiG-ów, była zaczepna operacja rżewsko-syczewska w sierpniu 1942. W 1943 używano jeszcze 20–27 samolotów, najdłużej na Froncie Zakaukaskim.
Żaden MiG-3 nie został zachowany dla celów muzealnych, a w muzeum w Monino jedynie zbudowano później uproszczoną makietę samolotu. Jednakże w 2000 roku odnaleziono rozbity MiG-3 w lesie w obwodzie murmańskim, a potem do 2003 roku części jeszcze 5 innych samolotów. Jeden został następnie zrekonstruowany i doprowadzony do stanu lotnego.
Ocena samolotu.
Ocena samolotów MiG-1 i MiG-3 jest niejednoznaczna. Szybkie wprowadzenie samolotu do produkcji, przed całkowitym dopracowaniem, pociągnęło początkowo sporą awaryjność, ponadto nie zdołano na czas poprawić części wad, jak trudnego pilotażu. Z drugiej strony jednak, mimo że nie sprawdziły się nadzieje na przewyższanie osiągami nowych niemieckich myśliwców, MiG-i były nowoczesnymi samolotami, skutecznymi zwłaszcza przeciw bombowcom, a ich opanowana już masowa produkcja pozwoliła radzieckiemu lotnictwu przetrwać trudny okres jesieni 1941 roku. Osobnym problemem, w mniejszym stopniu związanym z samolotem, było słabsze wyszkolenie taktyczne i pilotażowe oraz brak doświadczenia radzieckich pilotów, co było o tyle istotne, że MiG był samolotem stosunkowo trudnym w pilotażu i wymagającym dobrych pilotów. Trudniejszy był start i lądowanie w porównaniu ze starszymi samolotami, zwłaszcza dwupłatowymi (wysoka była prędkość lądowania). Ograniczona była także widoczność z kabiny, zwłaszcza w dół do przodu. Niektórzy autorzy krytykują modyfikację konstrukcji przez zastosowanie zwiększonego zapasu paliwa, gdyż obniżyła ona osiągi, a duży zapas paliwa był przydatny do eskortowania bombowców na duże odległości, co było sporadyczne, i do czego bardziej praktyczne byłoby zastosowanie odrzucanych zbiorników paliwa.
Wbrew opiniom spotykanym w publikacjach, MiG nie był projektowany jako myśliwiec przechwytujący, lecz według radzieckiej terminologii, frontowy. Mimo teoretycznie wysokiej prędkości maksymalnej, charakterystyki lotne MiG-ów okazały się jednak niedostosowane do specyfiki walk na froncie wschodnim. Silnik AM-35A rozwijał co prawda większą moc, niż stosowany w pozostałych nowych myśliwcach radzieckich M-105, ale na większych wysokościach; był przy tym ok. 200 kg cięższy. Seryjny MiG-3 podczas prób osiągał nad ziemią prędkość maksymalnie 469 km/h, a na wysokości 7800 m – 615 km/h (474 i 621 km/h w wersji bez slotów). Jednakże walki powietrzne na froncie wschodnim toczyły się głównie na małych wysokościach (do 3500 m). Na tych wysokościach MiG osiągał prędkość zbliżoną do Jak-1 i Messerschmitta Bf 109E, nieco lepszą od ŁaGG-3, natomiast mniejszą od Bf 109F. Na małych wysokościach MiG-3 miał też gorszą prędkość wznoszenia od tych myśliwców, poza ŁaGG-3. Dopiero na dużych wysokościach (ok. 6000 m) jego prędkość maksymalna i prędkość wznoszenia zbliżała się do Bf 109F. MiG-3 miał ponadto słabszą manewrowość od innych myśliwców, gdyż na większych prędkościach (od ok. 350 km/h) wymagał dużych sił do sterowania. Najlepszy czas pełnego wirażu przy prędkości 330 km/h to 28 s, a przy 352 km/h wzrastał już do 32,8 s, więc Bf 109F przewyższał MiG-a też w walce kołowej. MiG-3 (w ostatecznej wersji) miał też mniejszy praktyczny zasięg od innych myśliwców. Należy mieć jednak na uwadze, że MiG-1 i MiG-3 były pierwszymi dostępnymi w dużej liczbie nowoczesnymi myśliwcami radzieckimi i przewyższały przestarzałe I-16 i I-153, pozwalając na w miarę równorzędną walkę z myśliwcami niemieckimi i skuteczne zwalczanie bombowców (abstrahując od wyszkolenia pilotów).
Słabe było uzbrojenie MiG-a – salwa sekundowa podstawowego wariantu z 1 wkm BS i 2 km miała masę jedynie 1,2 kg (z wczesnym modelem wkm BS 1,08 kg), salwa wariantu z 5 karabinami wynosiła 2,44 kg, a z 2 wkm – 1,44 kg (dla porównania, również dość słabo uzbrojonego Jak-1 – 1,73 kg). Z niemieckich samolotów, porównywalne uzbrojenie z 1 wkm i dwoma km-ami miała jedynie wersja Bf 109F-3, lecz miało ono lepszą skuteczność.
Piloci często latali z otwartymi kabinami z powodu słabej widoczności zza długiej maski silnika i zabryzgiwania wiatrochronu olejem, co zmniejszało prędkość o 18–27 km/h. Ponadto, w kabinie było gorąco od chłodnicy silnika. Prędkość maksymalna była dodatkowo redukowana przez często słabe wykończenie powierzchni (chropowatość farb). Wadą usuniętą dopiero pod koniec produkcji był brak szyby pancernej wiatrochronu. MiG nie miał wyposażenia do lotów w nocy i bez widoczności, jedynie na części samolotów wojsk obrony powietrznej w jednostkach montowano radiopółkompasy RPK-10 i sztuczne horyzonty. Samoloty miały odbiorniki radiostacji pokładowej, a od połowy 6. serii co trzeci miał nadajnik, jakość łączności była jednak słaba z uwagi na zakłócenia spowodowane niedostatecznym ekranowaniem instalacji zapłonowej. Zaletą MiG-a była natomiast dobra technologiczność budowy i remontów, wynikająca z przemyślanej pod tym względem konstrukcji, składającej się z osobnych podzespołów, przewyższająca pod tym względem inne nowe myśliwce radzieckie (np. zewnętrzne części skrzydeł były demontowane). Resurs silnika AM-35A natomiast wynosił początkowo tylko 50 godzin. Krytykowane było stosowane początkowo śmigło WISz-22Je, jako słabo dostosowane do użytego silnika, ze zbyt małym zakresem zmiany skoku, przez co m.in. podczas nurkowania śmigło rozpędzało wał silnika ponad dozwoloną wartość.
Wersje doświadczalne.
Wariantem I-200 był IP-201 ("istriebitiel puszecznyj"), ze wzmocnionym uzbrojeniem w postaci nowo opracowanych 2 działek MP-6 kalibru 23 mm w gondolach pod skrzydłami i 2 wkm 12,7 mm AP-12,7 w kadłubie (pierwotnie planowano 2 działka MP-3 tego kalibru z zapasem po 60 nabojów oraz 2 km-y 7,62 mm SzKAS). Zbudowany został na bazie trzeciego prototypu i oblatany 1 grudnia 1940. Wiosną 1941 program IP-201 jednak przerwano z uwagi na represje wobec konstruktorów jego uzbrojenia, J. Taubina i M. Baburina, wiążące się z anulowaniem jego rozwoju.
Od grudnia 1940 prowadzono na drugim prototypie próby silnika AM-37, lecz 7 maja 1941 został on rozbity przy lądowaniu. W 1941 prowadzono ponownie prace doświadczalne nad MiG-3 z pierwotnie planowanym silnikiem AM-37 (oznaczenie fabryczne MiG-7). Oblatano prototyp, lecz dalsze prace nad nim zarzucono w związku z rezygnacją z dalszego rozwoju tego silnika. Z kolei 31 lipca 1941 oblatano prototyp MiG-3 z pokrewnym silnikiem AM-38 o mocy 1600 KM, stanowiącym napęd samolotu Ił-2. Silnik ten miał wprawdzie gorsze charakterystyki wysokościowe, lecz za to wariant ten osiągał znacznie większą prędkość od seryjnego MiG-a na małych wysokościach (592 km/h na 3400 m). Mimo to, pozostał prototypem w związku z przeznaczeniem silników AM-38 wyłącznie dla priorytetowej produkcji Ił-2. 5 października 1941 prototyp z tym silnikiem, podczas prób, został zestrzelony po walce. Z powodu niedoborów silników AM-35A, niewielka liczba remontowanych MiG-ów-3 została jednak w warsztatach niektórych jednostek wyposażona w silniki AM-38.
W 1941 prowadzono też próby modyfikacji MiG-3 z silnikiem gwiazdowym M-82, co doprowadziło do powstania samolotu I-210 (oznaczenie fabryczne MiG-9, nie mylić z późniejszym myśliwcem odrzutowym). Prototyp oblatano 23 lipca 1941, następnie zbudowano drugi prototyp i trzy samoloty serii próbnej, testowane w 1942 i 1943 roku w jednostkach. Samolot okazał się jednak gorszy, niż konkurencyjne Ła-5 i prototypowy Jak-7 M-82 (prędkość maksymalna wynosiła 565 km/h na 6150 m) i nie wszedł do produkcji. 24 lutego 1943 oblatano ulepszony myśliwiec z silnikiem gwiazdowym, I-211 (MiG-9Je), lecz również nie wszedł do produkcji, będąc gorszy od Ła-7.
Wiosną 1943 zbudowano w zakładzie nr 155 jeszcze 6 doświadczalnych myśliwców wysokościowych I-230 na bazie konstrukcji MiG-a-3, oznaczonych jako samolot „D” (D1 – D6); spotyka się też nieoficjalne oznaczenie MiG-3U ("ułuszczennyj" – ulepszony). MiG-3D1 oblatany był 31 maja 1943. Uzbrojone były w 2 działka 20 mm i różniły się m.in. całkowicie drewnianą konstrukcją skorupową kadłuba, powiększoną kabiną pilota o lepszej widoczności oraz zmniejszoną masą. Silnik pozostał standardowy (AM-35A). Osiągi ich nie były jednak na tyle dobre, żeby kierować samolot do produkcji (prędkość 656 km/h, pułap praktyczny 11 900 m). Seria doświadczalna 4 sztuk była od września 1943 używana w jednostkach obrony powietrznej. W zakładzie tym następnie powstawały dalsze projekty myśliwców, głównie wysokościowych, wywodzących się pośrednio z konstrukcji MiG-3, które jednak pozostawały prototypami (I-231, I-220, I-221, I-222, I-224, I-225).
Opis konstrukcji.
Jednosilnikowy wolnonośny dolnopłat konstrukcji mieszanej, z zakrytą kabiną i chowanym podwoziem, w układzie klasycznym. Kadłub w przedniej i środkowej części kratownicowy stalowy, pokryty zdejmowanymi blachami duralowymi, w ogonowej części wraz ze statecznikiem pionowym konstrukcji skorupowej, z pokryciem z pięciu warstw sklejki brzozowej. Skrzydło trzyczęściowe: centropłat konstrukcji duralowej z elementami stalowymi, pokryty blachą duralową, zewnętrzne części odejmowane, konstrukcji drewnianej, pokryte sklejką. Skrzydło miało profil Clark YH, o grubości względnej zmniejszającej się od 14% do 8%. Skrzydła wyposażone w klapy – czteroczęściowe, o powierzchni 2,09 m², pod centropłatem i częściami zewnętrznymi, a na późniejszych samolotach także w sloty. Statecznik poziomy całkowicie metalowy (duralowy), stery i lotki metalowe pokryte płótnem. Stosunek powierzchni sterów do statecznika 46:54, a na późniejszych samolotach, po powiększeniu statecznika, 37:63. Statecznik pionowy od połowy 1941 roku lekko skręcony w lewo dla kompensacji momentu obrotowego śmigła.
Kabina pilota umiejscowiona za środkiem kadłuba, przykryta trzyczęściową osłoną ze szkła organicznego, ze stałym wiatrochronem i częścią nad pilotem odsuwaną do tyłu. Nieruchoma część osłony za pilotem mogła być zrzucona przy awaryjnym opuszczaniu samolotu, wraz z częścią środkową. Kabina miała z przodu przegrodę przeciwpożarową i z tyłu płytę pancerną 8 mm. W MiG-3 tylna płyta miała grubość 9 mm, a w późnych seriach kabina miała także przednią szybę pancerną. Pilot miał optyczny celownik kolimatorowy PBP-1, a na MiG-3 PBP-1a. Samoloty wyposażone były w odbiorniki radiostacji RSI-3 o zasięgu do 150 km, od połowy 1941 zastępowanej przez RSI-4 (wszystkie samoloty miały odbiornik, a co trzeci miał nadajnik). Przed kabiną, po prawej stronie, znajdował się maszt antenowy. Silnik w nosie kadłuba. Po obu stronach silnika tunele chłodnic oleju, pod kabiną pilota chłodnica cieczy chłodzącej silnik. Podwozie samolotu klasyczne, z kółkiem ogonowym, chowane w locie pneumatycznie (główne golenie z pojedynczymi kołami, o rozstawie 2,8 m, wciągane w skrzydła w kierunku do kadłuba, całkowicie zakrywane kilkuczęściowymi klapami). Pierwsze serie MiG-1 miały klapy mocowane do goleni podwozia (klapa zasłaniająca koło była łamana), później klapy zakrywające koła zostały umieszczone pod centropłatem. Koła o rozmiarze 600×180 mm – MiG-1 lub 650×200 mm – MiG-3. Kółko ogonowe z litej gumy o rozmiarach 170×90 mm, później większe pneumatyczne, zakrywane w pozycji schowanej podwójną klapą. Długość rozbiegu przy użyciu klap wynosiła 320 m dla samolotów z reduktorem silnika 0,902 i 390 m dla samolotów z reduktorem silnika 0,732.
Silnik: AM-35A, 12-cylindrowy w układzie V, moc startowa 1350 KM, moc nominalna 1200 KM na wysokości 6000 m. Stosowano reduktor obrotów o stopniu redukcji 0,902, zamieniony w maju 1941 na 0,732. Silnik posiadał sprężarkę, zasysającą powietrze przez dwa chwyty u nasady centropłata. Śmigło trójłopatowe o zmiennym skoku WISz-22Je średnicy 3 m (zakres zmiany skoku 20°), później śmigło AW-5Ł-123 (zakres zmiany skoku 30°). Na niektórych stosowano śmigło WISz-61P, a pod koniec produkcji AW-5Ł-110 z szerszymi łopatami (od 27. serii). Silnik uruchamiany był sprężonym powietrzem. Paliwo w zbiorniku kadłubowym (za silnikiem) pojemności 110 l (109 l w MiG-1) i dwóch zbiornikach w centropłacie pojemności 150 l (prawy) i 145 l (lewy). MiG-3 miały dodatkowo zbiornik 250 l pod kabiną pilota, później zamieniony na 140 l. Według innych danych, zbiornik za kabiną miał 235 l, potem zmniejszony o 110 l, a łączna pojemność zbiorników wynosiła 640 l, później 530 l. Od 14. serii dodatkowo zmniejszono pojemność zbiorników w centropłacie o 50 l. Ciężar paliwa w MiG-1 wynosił 266 kg, MiG-3 początkowo 463 kg, ostatecznie 335–340 kg. Na początku produkcji wprowadzono samozasklepiające się pokrycie zbiorników z gąbczastej warstwy Anazot.
Zobacz też.
Porównywalne samoloty:

</doc>
<doc id="472695" url="https://pl.wikipedia.org/wiki?curid=472695" title="Jacco Eltingh">
Jacco Eltingh

Jacco Folkert Eltingh (ur. 29 sierpnia 1970 w Heerde) – holenderski tenisista, lider rankingu deblowego, zwycięzca 6 turniejów wielkoszlemowych w grze podwójnej, reprezentant w Pucharze Davisa, olimpijczyk z Atlanty (1996).
Kariera tenisowa.
Występy w gronie profesjonalistów rozpoczął w roku 1988, a zakończył w 1998 roku.
W grze pojedynczej wygrał cztery turnieje kategorii ATP World Tour. W zawodach wielkoszlemowych w singlu najdalej doszedł na Wimbledonie 1995, osiągając ćwierćfinał, w którym przegrał z Andre Agassim.
W grze podwójnej doszedł do 60 finałów rozgrywek ATP World Tour, z czego 44 wygrał. Triumfował we wszystkich turniejach wielkoszlemowych, dwukrotnie w Australian Open i French Open i raz na Wimbledonie i US Open. Dwa razy był również najlepszy w zawodach Tennis Masters Cup. Swoje największe sukcesy odnosił głównie w parze z Paulem Haarhuisem.
Eltingh startował także w grze mieszanej, zostając finalistą Wimbledonu 1992 razem z Miriam Oremans.
W latach 1992–1998 Eltingh występował w reprezentacji narodowej w Pucharze Davisa. Grał w kadrze głównie jako deblista, ale zaliczył również sześć pojedynków singlowych. Łączny bilans występów Holendra w Pucharze Davisa wynosi 10 zwycięstw i 6 porażek.
Eltingh, razem z Haarhuisem, uczestniczył również w igrzyskach olimpijskich w Atlancie w 1996 roku. Holendrzy przegrali w półfinale z parą Todd Woodbridge–Mark Woodforde, a w meczu o trzecie miejsce nie sprostali Niemcom Davidowi Prinosilowi i Marcowi-Kevinowi Goellnerowi.
W rankingu gry pojedynczej Eltingh najwyżej był na 19. miejscu (6 lutego 1995), a w klasyfikacji gry podwójnej na 1. pozycji (16 stycznia 1995). Łącznie na szczycie listy deblowej znajdował się przez 63 tygodnie.

</doc>
<doc id="472697" url="https://pl.wikipedia.org/wiki?curid=472697" title="Albert Bruells">
Albert Bruells



</doc>
<doc id="472699" url="https://pl.wikipedia.org/wiki?curid=472699" title="Lista postaci Król szamanów">
Lista postaci Król szamanów

Lista fikcyjnych bohaterów mangi i anime "Król szamanów". Imiona bohaterów poniżej są podane w porządku europejskim.
Asakurowie.
Hao Asakura (Zeke Asakura).
, w pierwszym wcieleniu urodzony jako ; (12.05.985-?, 12.05.1485-?, 12.05.1985-) – przodek, a zarazem bliźniak Yoh Asakury. Najpotężniejszy szaman z rodu Asakurów, jak i na świecie.. Jego dar współodczuwania, zwany w mandze "reish", czyli dosłownie "widzący dusze", całkowicie niezależny od jego woli, stał się jego przekleństwem. Żyjąc w czasach wojny, głodu i przekleństwa, widział i słyszał cierpienia ludzi, co sprawiło, iż początkowo jego czyste serce zostało strawione przez ból istnienia tych, którzy go otaczali: widział chciwość władców, zepsucie wojsk i bandytyzm szerzący się na traktach oraz nędzę prostych chłopów.
Jego dar sprawił, iż cierpienie, którym był otoczony materializowało się wokół niego i przybierało formę demonów, które postanowił kontrolować. Potwory te były odzwierciedleniem jego wnętrza. Ostatecznie doszedł do wniosku, iż wszelkie zło obecne na świecie spowodowane zostało przez słabych ludzi i zapragnął, aby świat opuściła ludzka słabość i niemoc. Pracując dalej nad swoimi zdolnościami, opanował pięć punktów gwiazdy jedności, symbolu władzy nad siłami natury i ducha, co dało mu m.in. moc widzenia przyszłości i kontroli nad swoimi wcieleniami – można rzec, iż stał się w ten sposób nieśmiertelny. Swoje przemyślenia i nauki zawarł w Księdze szamanów (jap. ちょうせんじらけれつ "Chou Senjiraketsu", ang. "Super Notes on Shamanic Power") – jest to zapis stanu ducha Hao sprzed tysiąca lat.
Szybko zdał sobie sprawę, iż turniej szamanów jest tym, co pozwoli mu na zrealizowanie jego zamiarów. Wiązały się jednak one ze zniszczeniem ludzkości, jaka by ona nie była! W pierwszym turnieju, ponad tysiąc lat temu, gdy brał w nim udział w swoim właściwym wcieleniu, został on pokonany przez jednego z członków rodziny Asakura. Pięćset lat później zdał sobie sprawę, iż większe szanse będzie miał jako sędzia i organizator turnieju, reinkarnował się jako członek plemienia Patch (ang. "Patch Tribe"). Jednakże został zamordowany w turnieju szamanów przez swojego ducha-stróża Matamune, który sprzymierzył się z Yohkenem, kolejnym z rodu Asakura, gdy uznał, iż jego pan rozpoczął podążanie ścieżką zniszczenia.
Teraz, kolejne pięćset lat później, postanowił ponownie odrodzić się w rodzinie Asakura. Operacja nie przebiegła po jego myśli. Narodziły się bliźniaki i dusza Hao została rozdarta między dwie osoby. Dążeniem Hao jest więc powtórne połączenie dusz. O to zabiega pragnąc, aby Yoh stawał się coraz silniejszy w trakcie trwania turnieju, aby po połączeniu część pochodząca od Yoh nie była słabym ogniwem. Mimo wszystko istnieje nie tylko fizyczne podobieństwo między nim a Yoh. Obaj są statecznej natury i lubią obserwować świat, inaczej go jednak interpretując.
Do walki w tym turnieju Hao, zebrał grupę złowieszczych stronników, którzy podzielają jego poglądy na świat: Opacho, Bazil, Luchist, Nichrom, Phauna Marion, Matylda Matisse, Kanna Bismarck, Mohammad Tabaresui, Ramiro, Han ZanChin, Boris Tepes, Bloken Maiya, bracia Zen, Bill Burton, Luchisto Rasso.
Jego duch-stróż, Duch Ognia, to porwany przed pięciuset laty święty duch plemienia Patch, do którego wtedy należał (dlatego też jest on uważany za przodka Silvy). Jego "furyoku" kształtuje się na poziomie 1 250 000 punktów.
Yohmei Asakura.
Yohmei (02.07.1919) jest starym i nieco łysawym już szamanem oraz dziadkiem Yoh. Doskonały, choć bardzo wymagający nauczyciel Yoh, Tamao, Anny oraz Ryu. Jego duchami są małe duszki Shikigami, używa ich bardzo rzadko, gdyż nie są zbyt potężne (medium: liście). Jest bardzo cierpliwy.
Mikihisa Asakura.
Mihikisa (09.10.1958) jest ojcem Yoh i Hao. Prawie zawsze chodzi w masce, ponieważ Hao oszpecił go spalając mu twarz. Stało się to gdy rodzice i dziadkowie Yoh i Hao chcieli zabić obu mających narodzić się bliźniaków, gdyż nie było wiadomo, który z nich to Hao. Ostatecznie Hao szybko się ujawnia i ucieka za pomocą swego ducha stróża, ratując w ten sposób życie Yoh. Nie lubi Hao i stara się mieć na niego oko. Dobry i wymagający nauczyciel, pomaga Ryu wkroczyć na drogę szamaństwa, zaś całej drużynie zrozumieć, iż furyoku może być wykorzystane również do manipulowania siłami, a nie tylko jako sama siła. Umiejętnościami przypomina wojowników ninja, jego medium to pióra kruka.
Keiko Asakura.
Keiko (18.02.1960) jest matką Yoh oraz Hao, a więc żoną Mikihisy. Po tym, jak dowiedziała się, że jej dzieckiem jest Hao, zgodziła się na jego zabicie. W anime pojawia się tylko podczas tej historii. Pojawia się przekonując rodzinę Tao, żeby Mikihisa mógł przeszkolić Rena.
Kino Asakura.
Kino (24.03.1924) jest żoną Yohmei i matką Keiko. Oślepiona w wyniku wojny jako nastolatka została medium duchowym. Była mentorką Anny Kyoyoamy.
Hana Asakura.
W Funbari no Uta syn Yoh oraz Anny. Prawdopodobnie jest równie leniwy co Yoh, jego ojciec, jednak wiele z rycin przedstawionych szerszej publiczności przedstawia radosnego chłopca o żywym spojrzeniu. Jego imię powstało ze złożenia imienia ojca – "ha" jest innym odczytem kanji oznaczającego jego imię – oraz sylaby "na", będącej końcówką imienia Anny; po japońsku oznacza "kwiat". Błędnym jest przekonanie, iż jego imię pochodzi od imienia Hao
Yohken Asakura.
Yohken Asakura (08.05.1475) jest przodkiem Yoh żyjącym pięćset lat temu. Wraz z Hao brał udział w ówczesnym Turnieju szamanów, gdzie wraz z Matamune, "notabene" do tej pory poplecznikiem Hao, pokonał go ratując obraz świata jaki znamy. Nie jest wiadomym, czy turniej się zakończył i czy Yohken połączył się z Królem duchów spełniając zarazem swoje życzenie. Być może turniej został przerwany podobnie do bieżącego, lecz równie prawdopodobnym jest to, że życzeniem Yohkena było zachowanie świata w takim kształcie jakim był.
Asano-ha Asakura.
Asano-ha Asakura (prawdopodobnie 970 - 993 n.e.) Pierwsza matka Hao. O tej postaci wiadomo niezwykle mało, mimo iż jej rola jest bardzo istotna - zagrała kluczową rolę w prawdziwym zakończeniu mangi Shaman King wydanym w kwietniu 2009. Wiadomo jednak, iż była współczującym rodzicem dla małego reishi i martwiła się o jego psychikę w związku z tą przypadłością; nazwała Hao "trudnym dzieckiem" ("troublesome kid"). Osierociła syna w młodym wieku - możliwe iż było to jednym z czynników przyspieszających jego przejście na "złą drogę".
Nieco informacji na temat Asano znaleźć można również w specjalnym epizodzie mangi opowiadającym o dzieciństwie Hao 1000 lat temu. Wiele fanów, z racji na wygląd zewnętrzny (blond włosy) oraz imię zaczynające się na "A" upatruj się reinkarnacji Asano w osobie Anny.
Rodzina Tao.
Ren Tao (Len Tao).
Ren Tao (道 蓮)"Tao Ren", pinyin: "Dào Lián" lub "Dao4 Lian2"; 01.01.1986) – wygadany, inteligentny, przenikliwy, choć dość tajemniczy rywal Yoh pochodzący z Chin. Ojciec (w niejapońskich wersjach tą samą postać nazywa się wujem) od dzieciństwa wpajał mu, iż złość dodaje siły, zaś zasada „niszcz albo zostaniesz zniszczony” jest podstawą egzystowania w dzisiejszym świecie. łatwo go rozróżnić po charakterystycznym czarnym "rogu" z włosów, który czasem zmienia wielkość w zależności od humoru właściciela.
W rezultacie Len stał się wyjątkowo brutalny i okrutny jak na swój wiek: w eliminacjach do turnieju szamanów zamordował swojego egzaminatora, Chroma. Jednakże do Japonii przybywa wcześniej, aby wyeliminować swoich dalszych przeciwników, w tym Yoh, przed rozpoczęciem turnieju. Pierwsze spotkanie z Renem nie kończy się dla Yoh zbyt pomyślnie – ląduje w szpitalu. W drugim spotkaniu, Yoh poznaje tajemnicę "doskonałej jedności" (ang. "perfect unity") i udaje mu się pokonać Rena, mimo iż ten posiada znacznie większe zasoby furyoku i technicznie jest lepiej przygotowany do walki. Jun domyśla się, iż powodem niepowodzenia Lena jest jego światopogląd.
Ren, pierwotnie nie uznaje przyjaźni z duchem-stróżem, dlatego całkowicie nie rozumie w jaki sposób w czasie walki Yoh jest w stanie osiągnąć porównywalny poziom do jego, choć Amidamaru nie jest mu tak podporządkowany, jak jego własny duch-stróż jemu. Po ostatniej walce eliminacyjnej (notabene zakończonej remisem) Yoh zaprasza Rena na świętowanie pomyślnego zakończenia eliminacji. Światopogląd Rena zaczyna się walić – postanawia on rozprawić się z mroczną przeszłością trawiącą go od wewnątrz, a mianowicie udowodnić ojcu, iż ten mylił się co do ludzi. Sam En nie chce nic słyszeć o „głupotach nakładzionych mu przez tych jego «niby przyjaciół»” i więzi rodzeństwo w lochach. Yoh wraz z przyjaciółmi przybywa na pomoc rodzeństwu pomagając Renowi porzucić swoją przeszłość, a jego ojcu zrozumieć na czym polega siła przyjaźni. Sam o sobie mówi, iż „ma serce z kamienia, a w żyłach ma lód”, faktycznie, swoim zachowaniem czasem potwierdza te słowa, chociaż jak zajdzie potrzeba zapomni o sobie i narażając życie, wspomoże przyjaciół. Jego duchem jest Bason. W angielskiej (a więc i w polskiej) wersji imię Rena wymawiane jest "Len" i zdrabniane "Lenny".
Jun Tao.
Jun Tao (道 潤 jap. "Tao Jun", pinyin: "Dào Rùn" lub "Dao Run"; 10.11.1981) – wyjątkowo ładna siedemnastoletnia siostra Rena (a więc około dwa lata starsza od niego) będąca "doshi", czyli w systemie wierzeń taoistycznych osobą rzucającą uroki. Jun ma moc ożywiania ciał zmarłych, aby stali się "jiang-si" (chiń. 僵屍 lub 殭屍, upr. 僵尸, rom. "Jiāngshī"), czyli zombie. Sama nie lubi konfliktów i nieustannie wspiera swojego młodszego brata w jego dążeniach.
Wydarzenia związane z atakiem Jun na Yoh dały jej wiele do myślenia: zrozumiała ona, iż duch może być przyjacielem, a nie tylko podwładnym, czy zabawką. Od tego też czasu, jej "jiang-si" Lee Pyron (Lee Pai Long)(w mandze czasem tłumaczony również jako Bailong) postanowił towarzyszyć swojej pani i być jej duchem-stróżem z własnej woli. Do kontrolowania swoich duchów- służących używa żółtych talizmanów.
En Tao.
En Tao (道 円 "Tao Yúan", także "Tao En") w mandze oraz w japońskiej wersji anime jest ojcem Rena i Jun, w amerykańskiej zaś ich wujkiem, a ich ojciec nie żyje. Od małego wpajał rodzeństwu, że duch nie może być przyjacielem, lecz sługą. Uważa, że przyjaźń jego rodziny z ludźmi jest już nie możliwa: wiele lat temu klan został zdradzony przez możnych, którym służyli. Od tamtej pory En pragnie pomścić swych przodków. Szansę na zemstę widzi w Renie, który ma potencjał, by zostać Królem szamanów.
En przetrzymuje duchy przodków rodziny Tao w miniaturowych monumentach, które tworzą rodzaj swoistej zbroi. Posiada ogromne pokłady "furyoku", co pozwalało mu przez dość długi czas ukrywać się za swoja kontrola ducha (over soulem): Daidouho. Ren i Jun będąc prawie dorosłymi poznają wreszcie prawdziwą postać swojego ojca uważającego, że moc leży w strachu, a siła jest wszystkim, czego potrzeba do prowadzenia swojego rodu.
Yin Gei (Jinny Tao) "(tylko w anime)".
Gei Yin, w nie-japońskich wersjach Jinny, to kuzynka Jun i Rena. Zostaje przysłana przez rodzinę Tao, gdy ta dochodzi do wniosku, iż po dwóch przegranych rodzeństwo nie jest w stanie wyeliminować Yoh z turnieju. Tak jak Jun, również i ona jest doshi, a więc potrafi kontrolować kyonshii.
W czasie krótkiego starcia jej ducha-stróża Yugai z Lee Pyronem (Lee Pai Longiem) po przybyciu do Tokio okazuje się, że jej duch, jako duch prawdziwego wojownika kung-fu udaje się zaskoczyć swoją siłą ducha aktora. Jednakże wyrzucona przez Rena z ich mieszkania sama postanawia udowodnić swoją wartość walcząc z Yoh. Nie doceniając go przegrywa szybko, zaś jej kontrola doshi ulega zniszczeniu.
Johtō.
Strażnicy Johtō to pięcioosobowa grupa specjalna jiang-si wykonujących polecenia swojego pana, w tym przypadku Ena Tao. Stanowią najlepszy oddział w armii rodziny Tao. Są niezwykle silni, ale przede wszystkim mają swoje wyjątkowe umiejętności, albo techniczne ulepszenia, np. dowódca ma ciało Shamona, a najszybszy ze wszystkich strażników jest połączony z gepardem, co daje mu zwinność.
Zostali zniszczeni przez Yoh wraz z przyjaciółmi, pragnącymi wspomóc Rena w jego walce, Shamon zaś powrócił do zaświatów odzyskując w ten sposób wolność i spokój.
Przyjaciele Yoh.
Anna Kyōyama.
Anna Kyōyama (później Asakura) (22.08.1985; 恐山アンナ "Kyōyama An'na") jest "itako" (medium duchowym), czyli tradycyjnym szamanem z prefektury Aomori w Japonii. Jest ona narzeczoną Yoh i znają się od chwili, gdy ten miał dziesięć lat. Anna ma 14 lat tak jak Yoh.
W anime Anna uratowała Yoh życie, ten z wdzięczności obiecał spełnić jedno jej życzenie. Anna poprosiła by Yoh w przyszłości uczynił z niej Królową Szamanów, u jego boku. Yoh chcąc czy nie chcąc będzie musiał spełnić prośbę Anny. Z czasem nawet zakochuje się w niej. Anna zakochana w Yoh była od samego początku, ale nie umie mu tego okazać.
By zbliżyć się do dnia stania się Królową, Anna postanawia zająć się treningiem Yoh. Wtedy ukazuje się jej charakter. Zmusza Yoh do różnych ciężkich ćwiczeń, z Manty (Morty'ego) robi sprzątaczkę, sama natomiast ogląda jakieś romansidła. Jednym słowem trzyma dom i trening Yoh twardą ręką. Z czasem jednak okazuje się, że trening Anny opłacił się, sama też w towarzystwie Yoh i jego przyjaciół staje się mniej zimna, bardziej czuła i otwarta.
W mandze natomiast przyszłe małżeństwo Anny z Yoh zaplanowali Asakurowie, jak to określa Manta, aby utrzymać szamańską linię krwi w rodzinie.
Kiedy Yoh i Anna się poznali, Anna nienawidziła ludzi i była zamknięta w sobie, czego powodem były doznane wcześniej cierpienia. Ich powodem z kolei była niekontrolowana zdolność czytania myśli, która przesączała w jej serce całą złość i nienawiść, jaką mieli w sobie inni ludzie - tak samo jak w przypadku Hao. Jedynie Yoh rozumiał, że Anna jest osobą potrzebującą ciepła i akceptacji, i to on ocalił ją przed demonem zrodzonym z jej własnych uczuć i myśli.
Podobnie jak w anime, Anna zajmuje się treningiem Yoh, choć sprawia wrażenie, że robi to z prośby Asakurów, którzy znając charakter Yoh proszą ją, by go przypilnowała.
Trzeba przyznać, że dobrze się spisuje w tym zadaniu.
Manta Oyamada (Morty).
Manta Oyamada (小山田まん太 "Oyamada Manta", ang. "Mortimer, Morty, Morty Manta", przezw. Shorty) – inteligentny, bezpośredni i momentami zbyt głośny, wyjątkowo skłonny do paniki. Jego angielskie przezwisko ma swój źródłosłów w niskim wzroście Manty – zdaniem Fausta jest to problem natury genetycznej. Jest pierwszym i właściwie ostatnim przyjacielem Yoh, z którym ten się zaprzyjaźnił po przeniesieniu do nowej szkoły (wyłączając Annę, którą Yoh znał już wcześniej). Wygląd Manty wzorowany jest na popularnym muzyku japońskim z zespołu T.M. Revolution.
Pochodzi z tzw. "dobrej rodziny", jego ojciec, równie niski jak on, jest właścicielem dużej firmy. W pewnym momencie (mangi) rodzina chce wyjechać z Mantą do Ameryki, gdyż ma on w przyszłości przejąć koncern ojca, a ten chce zapewnić mu lepszy start. Chłopiec, ze względu na swoją przyjaźń z Yoh, nie jedzie.
Sam Manta ma dość unikatową zdolność, nieosiągalną dla zwykłych ludzi – zdaje sobie sprawę z istnienia świata duchowego (widząc duchy), co sprawia mu pewną trudność (w połączeniu ze wzrostem i nieśmiałością) w obcowaniu z innymi nie-szamanami. Dlatego też bardzo angażuje się w przyjaźń z Yoh, ten ostatni zaś świadomy niebezpieczeństw świata duchowego osób, które nie mają na niego wpływu, stara się go chronić przed wszelkimi niebezpieczeństwami na niego czyhającymi. Nazwisko w wolnym tłumaczeniu oznacza „pole (ryżowe) na wzgórzu”..
Anime.
Autorzy anime postanowili uczynić z Manty szamana – w mandze taki wątek się nie pojawia. Jako szaman łączący się z Mosuke jest w stanie przeprowadzić "kontrolę ducha" (medium jest notebook) oraz wykonać "jedność ducha", wtedy jego bronią staje się młot kowalski (duchowy; narzędzie Mosuke).
Ryunosuke Umemiya / Bokutou no Ryu (Rio).
Jego pseudonim oznacza "Smok drewnianego miecza" (ang. "Rio of the Wooden Sword"). Przez całe życie szuka swego "Świętego Miejsca"(ang. "best place")oraz "Swojej Królowej" (w anime). Jeździ motocyklem, jest bardzo wysoki; charakteryzuje go też specyficzna fryzura oparta na długim czarnym czubie postawionym na żel, zmieniającym często kształt. Ryu jest bardzo drażliwy na jej punkcie. Początkowo, jako szef gangu daje się we znaki Mancie i Yoh, jednak ten ostatni nie pozostaje mu dłużny. Ich wzajemne relacje ulegają wzmocnieniu najpierw poprzez dostarczenie Yoh do szpitala, gdy ten przegrywa swoją pierwszą walkę z Renem, następnie, gdy pod wrażeniem Yoh postanawia zostać szamanem. Pomaga mu w tym Yohmei Asakura (w anime Mikihisa).Choć sprawia czasem wrażenie idioty, to jest to bardzo inteligentny człowiek z głębokim zapatrywaniem się na świat i relacje międzyludzkie (co nie przeszkadza mu uganiać się za dziewczynami przy każdej okazji, adoruje zmiennie np. Tamao lub Jun), dlatego też okazuje się pełnowartościowym członkiem drużyny. Jego duchem stróżem jest Tokageroh.
Beznadziejni.
W anime są oni członkami gangu, któremu przewodzi Ryu, który traktuje ich chwilami jak rodzeństwo. Ich zdolności umysłowe pozostawiają wiele do życzenia, a dłuższe myślenie wyraźnie ich męczy. Mimo to wspierają Ryu jak potrafią, szczególnie w momencie, gdy ten postanawia zostać szamanem.
Magnet ( w mandze Piącha ).
Magnet nie jest szamanem, lecz prawą ręką oraz wiernym przyjacielem Ryu. Wspierał go nawet wtedy, gdy został opętany przez Tokagerō. Stanowił największe oparcie podczas wyboru drogi życiowej Ryu. Magnet jest świetnym motocyklistą, a w gangu w kwestiach umysłowych plasuje się ewidentnie tuż za swoim szefem.
B-Boy ( w mandze Kulka ).
B-Boy jest członkiem gangu Beznadziejnych. Posiada wyjątkowo charakterystyczną budowę ciała: ma długi nos, a na brzuchu tatuaż z dwiema wielkimi literami B oddzielonymi myślnikiem (zawsze chodzi bez koszulki).
Horokeu Usui / Horohoro (Trey Racer).
Horohoro (ホロホロ "Horohoro"; 27.11.1985) jest szamanem pochodzącym z plemienia Ajnów, żyjącego na Hokkaido, najwyżej na północ wysuniętej wyspie Japonii. Jego prawdziwym imieniem używanym w mandze jest Horokeu Usui (碓氷ホロケウ "Usui Horokeu"). Jego hobby to snowboard, intensywnie ćwiczy, aby stać się ekspertem w tej dziedzinie. Stąd też pochodzi zapewne jego pseudonim, mający swe źródło w angielskim dubbingu, przetłumaczony na polski jako „Trey Rajdowiec” (ang. "Trey Racer"), błędnie uważany przez wielu za jego imię.
Snowboard Horohoro pełni również rolę medium podczas "kontroli ducha", gdy umieszcza on w nim swojego ducha-stróża Kororo (ang. "Corey"), uzyskując w ten sposób kontrolę nad siłami natury opartymi na aspektach lodu i śniegu. Jako Król szamanów Horohoro chciałby, aby ludzie żyli w zgodzie z naturą wzorem Ajnów – celem nadrzędnym jest ochrona drobiażdżków przed wyginięciem spowodowanym zanikaniem w wyniku ludzkiej ekspansji ich habitatu. Po pewnym czasie zaczyna używać Ikupasi jako medium duchowego. Ikupasi jest symbolem szacunku dla roślin. Dostał go od Piriki.
Imię Horohoro w uszach Japończyka brzmi podobnie (zapis w katakanie jest identyczny) do wyrazu "boroboro" oznaczającego "śmieci", co stanowi źródło komizmu, gdy któryś z bohaterów niepoprawnie wymówi jego imię.
Gdy pierwszy raz się pojawił, próbował poderwać Annę, lecz szybko mu przeszło gdy ona rzuciła nim o drewniany płot.
Pilika Usui (Pilika).
Pilika (09.02.1988) to 12-letnia siostra Horohoro. Główną cechą rodzeństwa są ich niebieskie włosy. Pilice bardzo zależy na tym, aby Horohoro wygrał w turnieju szamanów i uratował drobiażdżki, dlatego też opracowała dla niego dość wymyślny plan treningowy. Plan ten oraz cechy charakteru takie jak nieustępliwość, czy determinacja czynią ją podobną w kwestiach dyscypliny do Anny.
Jako jedyna z paczki przyjaciół uważa żarty Chocolove za zabawne. W języku ajnoskim "pirika" oznacza „ładny”, zaś "pirka" – „dobry”.
Johann Faust VIII.
Faust VIII (08.06.1966) jest nekromantą pochodzącym z Niemiec, a zarazem potomkiem nekromanty, Fausta I, żyjącego przed pięciuset laty, który brał udział poprzednim turnieju szamanów.
W mandze rysowany jest jako postać wpierw okrutna, bezwzględna i na pewno szalona (nie ma nic przeciwko otworzeniu powłok brzusznych Manty), do tego fizycznie zdolny znieść wiele – pod wpływem morfiny dokonuje operacji zamiany złamanych przez Yoh kości nóg Elizy na swoje (na jego oczach). Zapewne jest pod jej wpływem również w czasie walk, co tłumaczyłoby jego wyniszczony wygląd i ogromne, fioletowe cienie pod oczami. Z wykształcenia Faust jest lekarzem, dlatego z dużym powodzeniem prowadził klinikę wraz ze swoją żoną Elizą w Karlsruhe, jednakże pewnego dnia w czasie włamania została zastrzelona przez włamywaczy (stąd otwór w jej czaszce) i stała się jego duchem-stróżem. Faust chce zostać królem szamanów, aby przywrócić ją do życia i w ten sposób zapanować nad śmiercią.
Jego marzenie zostaje ostatecznie spełnione przez Annę, która przywołuje ducha Elizy do świata materialnego. Dlatego też staje się on przyjacielem Yoh, a jego celem staje się pomoc mu w zostaniu królem szamanów. Gdy Yoh zostaje wyzwany na jakikolwiek pojedynek, Faust jest pierwszym ochotnikiem do walki w obronie Yoh.
W anime doświadczenia na Mancie są praktykowane przez moce szamańskie, lecz w mandze używa on narzędzi lekarskich (Manta trafia do szpitala z rozległymi obrażeniami i sporą ilością utraconej krwi).
Chocolove McDaniel (Choco) / Joco.
Chocolove jest afroamerykańskim chłopcem o fryzurze w stylu afro i żółtych okularach na czole. Z zawodu jest kucharzem, choć bardzo chce zostać komikiem, w Turnieju szamanów uczestniczy zaś po to, by wiatr śmiechu (ang. "wind of laughter") odmienił świat na lepsze. Przyłącza się do Yoh w miejsce Lyserga, który odszedł od Yoh i przyłączył się do X-laws.
Ponieważ Ren jest dość poważny staje się jednym z ulubionych obiektów żartów Chocolove. W grupie przyjaciół żarty Choco śmieszą wyłącznie Pirikę i Tamao, zaś tylko Yoh akceptuje jego żarty. Żartowniś nie znosi, gdy ktoś zdoła go ubiec z żartem, dodatkowo jest stale uciszany, aby „nie robił więcej głupich dowcipów”.
Żarty Chocolove z powodu ograniczeń językowych nie zostały dobrze przetłumaczone już na język angielski, zaś w języku polskim są kompletnie spalone – w oryginale są to przede wszystkim gagi dotyczące zabaw językowych, rymowanek i docinek poparte sugestywnym obrazem.
Duchem stróżem Chocolove jest Mic, duch wielkiego jaguara, który umożliwia Choco wyjątkowo szybkie poruszanie się oraz zwiększa percepcję opiekuna. W mandze ginie od ciosu Golema, mistrzem, i przewodnikiem w podróży w zaświatach jest duch jego byłego mistrza Orona. Później zostaje wskrzeszony podobnie jak Bokutou no Ryu przez przywódczynie Ghandara Nyiorai, zyskujac przy tym ogromną moc, a jego nowym duchem staje się Pascal Avaf.
W związku ze stereotypem blackface zdrobnienie imienia Chocolove – Choco – zostało przekształcone w wersji amerykańskiej i pochodnych na „Joco”. Pełne imię Chocolove nie pojawia się ani razu w polskiej wersji anime.
W anime przemilczona zostaje ciemna przeszłość Chocolove'a; zanim poznał swojego mentora, był przewodnikiem nowojorskiego gangu czarnych zabijaków, z których cechował się największą brutalnością i łatwością było dla niego zabicie kilku ludzi strzałem z rewolwera. Dopiero po poznaniu Orana i Micka zmienił swoje nastawienie do świata.
Tamao Tamamura (Tamara).
Tamao Tamamura (17.06.1988 w Saitama) jest 11-letnią, różowowłosą dziewczyną. Tamao choć bardzo nieśmiała i małomówna, stara się być dla wszystkich miła. W Yoh zakochuje się od pierwszego wejrzenia, gdy widzi jego treningi pod okiem dziadka Yohmei, co tym bardziej komplikuje komunikację między nimi (tylko i wyłącznie z powodu jej nieśmiałości) – Yoh mimo wszystko jest wierny Annie. Tamao stara się dyskretnie adorować swego wybranka, usługując mu w drobnych czynnościach, ten jednak traktuje ją naturalnie. Sama Anna jest świadoma tego, co dzieje się w sercu Tamao, jednak jest również świadoma wierności Yoh.
Tamao jest medium zdolnym przewidywać przyszłość, jednak jej niedoszlifowane umiejętności sprawiają więcej problemów niż zysków: jej mgliste przepowiednie są zwykle wyjątkowo niedokładne i wieloznaczne, mimo wszystko chce ona działać mimo strzępków niesprawdzonych informacji. Tamao rozwijała swoje umiejętności pod nadzorem Yohmei. Ponieważ jej zdolności pozostawiają wiele do życzenia, nie są brane przez Yohmei serio i traktuje je on z właściwą rezerwą, co ostatecznie rozsierdza Tamao. Zaprzestaje ona treningu i postanawia zamieszkać u Anny, na co ona przystaje. Szybko, jak to jest w zwyczaju Anny, nowy gość otrzymuje swoje pierwsze "zadanie": listę zakupów i obowiązków domowych – Tamao jednak nie zraża się tym i pokornie przyjmuje dany jej dach nad głową, cieszy się tym bardziej, że zamieszka wspólnie z Yoh.
Duchami-opiekunami Tamao są Ponchi i Konchi, często nabierające ją i żartujące sobie z niej dwa duszki przybierające postać kuszy oraz tarczy. Rozpraszanie dość naiwnej Tamao żartami bardzo nie podoba się Annie, która z sadystyczną przyjemnością stale kara duchy rozgniatając je przy tym na wszelkie sposoby.
Poplecznicy Hao.
Opacho.
Opacho to pięcioletni, stąd niski, chłopiec pochodzący z Afryki Zachodniej. Posiada gęste, silnie kręcone, brązowe włosy. Opacho jest właściwie jedyny przyjaciel Hao – traktuje go z nadzwyczajną rewerencją i szacunkiem, a podziwiając go podąża za nim wszędzie, dokąd ten się uda pełniąc jakby rolę jego asystenta. Jego prawdziwe uczucia względem niego nie są jednak znane i wyrażone bezpośrednio. Jest bardzo zawiedziony i zaskoczony, kiedy Hao stwierdza, że "nie potrzebuje żadnych przyjaciół".
Gdy Opacho był mały, Hao przygarnął i zaopiekował się nim (zapewne ma to związek ze śmiercią jego matki). Jest szamanem, choć jeszcze nie wprawionym, a jego specjalną zdolnością jest umiejętność czytania w myślach (w anime są to projekcje oraz wizje, czy raczej bilokacja). Warto zaznaczyć, że taką zdolność posiada jeszcze tylko Hao oraz Anna (choć to nie jest jednoznaczne, sama twierdzi że ją utraciła). Dodatkowo potrafi zmienić się w baranka, aby w ten sposób zwiększyć swoje umiejętności tropienia. Nie lubi, czy też nie potrafi walczyć, choć nie stanowi to dla niego problemu, gdyż wszelką opiekę roztacza nad nim Hao. Nie rozumie powodów dla których Yoh jest tak ważny dla jego idola. Duchem-stróżem Opacho jest duch „Mama”.
Luchist.
Założyciel X-laws; jego duch stróż to Lucifer, tylko on i Opacho znają prawdziwą moc Hao. Hao szanuje i obdarza sympatią Luchista, z powodu jego siły.
Basil (Ashiru) "(tylko w anime)".
Najsilniejszy (przynajmniej we własnym mniemaniu) z podwładnych Hao. Wyjątkowo ambitny, podobnie do Opacho nie zna powodów dla których Yoh jest tak bliski Hao. Zabity przez X-laws z Marco i jego archaniołem Michałem na czele po jedynej walce (przegranej) z Yoh. Jego medium jest ziemia.
Bōz (Koshi, Kamashiro Zen).
Koshi i Kamashiro Zen są mnichami buddyjskimi, choć zajmują się również muzyką tworząc grupę Bōz. Lansując się na gwiazdy rocka lat 80. nie zdobywają popularności ani jako wykonawcy, ani jako szamani. Grupa składa się wyłącznie z dwóch osób: Koshiego pełniącego rolę wokalisty i Kamashiro grającego na gitarze. Ich repertuar obejmuje przynajmniej dwie piosenki (niestety słabe jakościowo) aktywne duchowo, m.in. utwór "Druga strona" (ang. "Otherside") odsyłający duchy do krainy zmarłych oraz "Chimi Chimi Morio" ożywiający małe duszki, właśnie Chimi Morio (bardzo słabe, jednak jak uważają bracia „w grupie siła”- nie daje to jednak efektów gdyż w mandze Yoh pokonuje je nawet bez jakiejkolwiek formy ducha). Przyznają się do kontaktów z Hao, jednak ich możliwości szamańskie pozostawiają zbyt wiele do życzenia, by ten uwzględniał ich serio w swoich planach. W wersji polskiej otrzymali przydomek „Niesamowitych braci Zen”. Ich „nazwisko”, zen, to jeden z nurtów popularnych w buddyzmie.
W oryginalnej mandze jako noszący różne nazwiska (Sugimoto Ryo, Yoneda Zen) najwyraźniej nie są braćmi, a nazwa ich zespołu jest aluzją do rzeczywiście istniejącego duetu hard rockowego B'z.
Peyote Deiasu (Ramiro).
Peyote Deiasu z wyglądu przypomina klasycznego meksykanina z klasycznych westernów. Również w Meksyku został odnaleziony przez Hao. Gitara klasyczna, którą ma przy sobie, jest stale rozstrojona, lecz na szczęście gra na niej niezwykle rzadko. Nie jest ona jednak jego medium, lecz tylko elementem wyposażenia.
Właściwym medium Peyote są meksykańskie lalki, czy raczej zamknięte w nich kości przyjaciół przez które kontroluje duchy zmarłych. Jest na tyle silny, że był w stanie kontrolować za pomocą swoich dwóch innych duchów kontrolować braci Zen.
W oryginale mówi on w tzw. spanglish, czyli języku angielskim z dużym wpływem języka hiszpańskiego, jakim posługują się czasem nieumyślnie Latynosi w Stanach. Jego imię jest nawiązaniem do pejotlu (ang. "peyote"), kaktusa produkującego meskalinę – halucynogenną truciznę. Zapewne z powodów przystosowania anime do młodszej widowni i bezpieczeństwa dzieci w amerykańskiej wersji nazwany został Ramiro, co wpłynęło na wersję brytyjską i ostatecznie polską.
W mandze Peyote zdradza Hao eliminując praktycznie wszystkich jego popleczników (sam przy tym ginie). Później wszyscy poza (z powodu zbyt dużych obrażeń) Turbine, i Peyote zostają wskrzeszeni.
Borys Tepes.
Borys jest jednym z uczniów Hao, który jako mały chłopiec stracił rodziców. W wyniku fatalnej pomyłki zostali oni zamordowani przez łowców wampirów, którzy pomylili szamańskie zdolności małego Borysa z mocami tych wysysających krew istot. Po tym wydarzeniu szaman został przygarnięty przez Hao, który nauczył go bezwzględności i okrucieństwa. Jego duchem stróżem jest Buramuro, były łowca wampirów, ten sam, który zamordował jego rodzinę – w akcie skruchy popełnił samobójstwo i oddał się do dyspozycji Borysa. Dzięki niemu szaman może udawać wampira, poprzez umieszczanie w ich ciałach swojego duch stróża, potrafi „zmieniać” nietrwale innych w wampiry. Jego medium jest krew.
W anime po spotkaniu z Yoh jego światopogląd ulega zmianie, nie jest jednak w stanie poprzeć tego słowami zabity przez X-laws mimo ostrego sprzeciwu Yoh.
Damayagi.
Damayagi jest poplecznikiem Hao. Jego duchem stróżem był wielki robal. Został zabity przez Borysa Tepesa. Jego duch został wchłonięty przez Hao.
Hanagumi.
Nazwę tej drużyny tłumaczy się na polski jako "drużyna kwiatów", pochodzi ona stąd, iż każda trójka zgłoszona na turniej szamanów w Dobie Village powinna posiadać nazwę. Członkinie tej grupy są lojalne wobec Hao i są właściwie jednymi z najpotężniejszych z jego naśladowców.
W mandze zostają zabite przez Peyote Deiasu, po czym zostają przywrócone do życia.
Kanna Bismarck.
Kanna jest jednocześnie przywódczynią Hanagumi. Pochodzi z Niemiec, gdzie została odnaleziona przez Hao w wieku 15 lat. Ostatecznie Hao wykorzystuje jej drużynę jako probierz umiejętności i postępów Yoh. Namiętnie pali papierosy, choć w amerykańskiej wersji fakt ten został poddany retuszowi i w związku z tym nie jest obecny w wersji polskiej chodź w 21 odc. widać, że trzyma papieros – w tej wersji w jej ustach znajduje się patyczek, być może od lizaka.
Jej duchem-stróżem jest rycerz Ashcroft.
Marion Phauna.
Marion, afekcjonalnie nazywana przez koleżanki Marie, jest z pochodzenia włoszką. Jej duchem jest lalka voodoo podobna do Manty, w amerykańskiej wersji nazwano go "Jack Ripper" (pol. Kuba Rozpruwacz), w angielskiej i polskiej nazwaną ją "laleczką Chucky", w polskiej wersji zamiast broni(magnum)trzyma grzechotkę.
Marie straciła rodziców we Włoszech. Mieszkała w biednej dzielnicy włoskiego miasta i po prawdopodobnym zamordowano jej rodziców zaprzyjaźniła się z Mattie i Kaną, które również straciły rodziców wskutek różnych zakrętów losu. Marie służy Hao tak jak Matti i Kanna.
Mathilda Mattise.
Mathilda, zwana też Mattie, jest pochodzącą z Anglii przyjaciółką Kanny i Marie. Hao odnalazł ją jako sześciolatkę siedzącą samotnie w zrujnowanym, opuszczonym domu, pełnym butelek po najróżniejszych trunkach, znajdującym się pośród pól dyniowych (w pobliżu rósł lasek).
Przerażona ściskała wtedy w rękach wielką dynię. Dynia jest aktualnie głową jej ducha-stróża – "Latarenki" – halloweenowej lalki z głową wykonaną z dyni. Ewidentnie lalka ta jest jej medium, a duchem jest Kuba Rozpruwacz.
X-laws (Wyrzutki).
Iron Maiden Jeanne.
Jeanne (pol. Żelazna Dama Jeanne) to lider X-laws. Ma 12 lat i urodziła się w 1986 r. Pochodzi z Francji. Ma ogromną moc, którą stale rozwija (będąc stale w stanie zagrożenia śmiercią) w żelaznej dziewicy (w anime wewnątrz nie ma jednak spodziewanych kolców z żelaza, lecz tylko należące do pnączy). Sama Jeanne posiada zdolność regeneracji, co tłumaczy dlaczego jest w stanie tak spędzać tak długi czas w matni (mimo tego, iż na jej ciele nie ma śladów ran). Jest jedną z najpotężniejszych postaci, chce zniszczyć Hao za wszelką cenę. Ma dobre serce, choć pełne bólu, studzi zapał Marco, który nie dorównuje jej w rozeznawaniu sytuacji i dąży do sprawiedliwości za wszelką cenę. W dążeniach do swego celu nie zawaha się zabić.
Marco.
Druga (po Jeanne) najważniejsza osoba w X-laws. Jest owładnięty myślą o zniszczeniu Hao. Wydaje się spokojny, ale to tylko pozory. Jest bezwzględny i potrafi zabić każdego, kto jest innego zdania niż on. Wśród X-laws ma wielki autorytet, a inni bez szemrania poddają się jego rozkazom. Jego duch stróż nazywa się archaniołem Michałem (jakkolwiek prawdziwa tożsamość "aniołów" nie jest ani razu wspomniana w anime), a jego medium jest pistolet magnum. W japońskiej wersji (w polskiej i angielskiej ten wątek został pominięty) jest szczerze oddany Jeanne, w odcinku 57 wyznał swą miłość słowami: „Jeanne nie może zginąć! Jest jedyną nadzieją na zniszczenie Hao! Ona nie może zginąć, ja ją kocham!” Choć może wydawać się dziwnym, iż według mangi Marco ma 27 lat, zaś Jeanne 12, to w japońskim kręgu kulturalnym taki afekt nie jest niczym zdrożnym. Z pochodzenia jest Włochem.
Lyserg Diethel.
Lyserg Diethel jest zielonowłosym różdżkarzem pochodzącym z Anglii. Jako dziecko pragnął zostać pomocnikiem swojego ojca, który wykorzystywał swoje różdżkarskie zdolności do rozwikływania zagadek kryminalnych jako detektyw. Oboje rodzice Lyserga zostali zamordowani przez Hao, gdy odmawiają przystania do jego grupy. Odtąd celem Lyserga staje się zemsta na mordercy, jednakże świadomy faktu, iż sam nie będzie w stanie go pokonać, szuka silnych sprzymierzeńców, którzy pomogliby mu dokonać aktu zemsty.
W swych poszukiwaniach napotyka Yoh i jego przyjaciół, mimo pewnych obiekcji i wątpliwości zostaje przyjęty do jego drużyny. Niestety, wkrótce opuszcza drużynę, w której przeszkadza mu przede wszystkim bierność i neutralność Yoh, na rzecz X-laws (Wyrzutków). Ostatecznie po rozbiciu tej drużyny przez Hao postanawia podjąć wspólną walkę z Yoh przeciw swemu głównemu antagoniście.
Duchem-stróżem Lyserga jest Morphin (w niejapońskich wersjach "Chloe", w brytyjskiej mandze "Morphea"), której medium jest kryształowe wahadełko niegdyś należące do jego ojca.
Postać zarówno Lyserga jak i jego ojca wzorowana jest widocznie na Sherlocku Holmesie (np. peleryna noszona przez Diethel'a krojem i wzorem przypomina Sherlockową).
Imię oraz nazwisko tej postaci jest nawiązaniem do narkotyku dietyloamidu
kwasu lizergowego (ang. "lysergic acid diethylamide"). Imię jego ducha również pochodzi od narkotyku, morfiny (ang. "morphine"), co było powodem do zmiany jej imienia w innych niż japońskie wersjach językowych.
Mina.
Zielonooka, krótkowłosa blondynka, członkini X-laws. Podobnie jak reszta owładnięta ideałami grupy, gotowa (na rozkaz Jeanne, lub Marco) zniszczyć tych, którzy myślą inaczej. Mimo tego jest niezwykle ciepłą i sympatyczną postacią. Życzliwa, stara się wspierać Lyserga w jego bólu. Jak wszyscy X-laws w walkach używa archanioła (Gabriela).
Patch Tribe (Plemię Patch).
W swym kaprysie autor postanowił, że członkowie tego plemienia będą nosić imiona nawiązujące do metali: złota (ang. "gold"), srebra (ang. "silver"), potasu (jap. 加里 "kari" lub カリウム "kariumu" oznacza potas – niem. "Kalium"), czy chromu.
Goldva.
Goldva jest przewodniczącym Wielkiej Rady Szamanów. Wydaje polecenia sędziom i pilnuje, aby wszelkie zasady, w tym nieingerencji w przebieg turnieju, były przestrzegane. Z racji wieku i funkcji otaczany jest wielkim szacunkiem. W wyniku pomyłki tłumacza (wysoki, starczy głos oraz długie włosy) postać ta wzięta została za kobietę.
Silva.
Silva (16.09.1971) jest członkiem Rady Szamanów i dobrym przyjacielem Kalima. Jego zadaniem jest sędziowanie walk szamańskich i pilnowanie, aby przebiegały według ustalonych zasad. Jest egzaminatorem Yoh w walce kwalifikacyjnej do turnieju, od tego czasu uważa, iż ten ma wszelkie predyspozycje, aby zostać Królem szamanów. Stara mu się pomagać na ile tylko może i na ile pozwalają zasady. Wykazuje do niego sympatię. Lubi telenowele, hamburgery, trudni się zaś sprzedażą talizmanów, zwykle za nazbyt wygórowaną cenę. Silva nie chce dopuścić do zwycięstwa Hao, w wyniku cyklu wcieleń okazuje się, iż ten jest jego przodkiem, co strasznie go boli. Posiada pięć duchów: żółw, byk (czy raczej bizon), orzeł, wąż i kojot.
Kalim.
Kalim jest członkiem Rady Szamanów. Sympatyzuje z Horohoro, którego egzaminował w walce kwalifikacyjnej do Turnieju szamanów. Najlepszy przyjaciel Silvy, razem z nim trudni się sprzedażą amuletów.
Bez wątpienia motywem przewodnim tej postaci jest angielskie wyrażenie "longhorn", oznaczające zwierzę długorogie, gdyż jego głównym duchem jest olbrzymi chrząszcz z rodziny kózkowatych (ang. "longhorn beetle"), zaś na pasie nosi czaszkę byka, zapewne amerykańskiego texas longhorna.
Chrom.
Chrom (13.07.1975-1999) był członkiem Rady Szamanów oraz egzaminatorem walk kwalifikacyjnych, został zamordowany przez Rena w trakcie jego kwalifikacji.
Nichrom.
Nichrom jest jednym z członków Rady Szamanów oraz bratem Chroma, sędziego zamordowanego przez Rena w walce kwalifikacyjnej. Nichrom ma w sobie wiele żalu do niego – jednak nie to jest, jak twierdzi, powodem jego odejścia. Dołączenie do Hao, wynika z fascynacji jego mocą i rozczarowania tradycją oraz sposobem działania samej Rady, gdzie liczy się właściwie wyczekiwanie, które Nichrom bierze za bierność. Swą decyzją zdradza więc Radę.
C'est Magnifique (tylko w anime).
Jest to w gruncie rzeczy grupa żeńskich wyrzutków, które nierozumiane połączyły swe siły pod wodzą Sharony, aby znaleźć swe miejsce w świecie. W japońskiej wersji anime znane są jako Lily Five.
Sharona.
Sharona. jest przywódczynią grupy "C'est Magnifique" odznaczającą się chorobliwą dbałością o styl. Głównym tematem żartów na tle grupy jest fakt, iż jej imię jako jedyne nie pasuje do rymu, które tworzą imiona pozostałych członkiń drużyny. Jej duch stróż ma wygląd małego różowo- szarego chochlika płci damskiej. Medium jest dziwnego wyglądu fajka czy też mały instrument muzyczny (trudno określić ten przedmiot po wyglądzie), które w połączeniu z duchem spowite jest w szary dym.
Sally.
Sally należy do grupy Sharony i jest wyjątkowo mało opanowaną dziewczyną. Jej duchem stróżem jest Korogashi. W przeszłości nierozumiana, bardzo wybuchowa nie potrafiła znaleźć się w świecie ludzi z powodu swoich zdolności, miewała również kłopoty z prawem. Za pewne pod wpływem grupy jej temperament uległ nieco przytemperowaniu, choć nadal przejawia skłonności do uprzedzania kalkulacji nieprzemyślanym działaniem. Sharona bez przerwy uspokaja ją, przykazując jej myślenie o "spokojnym, niebieskim morzu". Daje to mierne efekty.
Jej medium jest składany młotek-zabawka, który po użyciu "kontroli ducha" staje się wręcz młotem bojowym niezłego kalibru. Każdy kolejny szaman to dla niej wyzwanie, któremu nie potrafi się oprzeć – zwykle traci wtedy nad sobą kontrolę i po prostu go atakuje. Wyjątkowo lojalna wobec swojej grupy.
Lilly.
Lilly to kolejna członkini zespołu C"'est Magnifique", której specjalizacja obejmuje szamańskie wizje. Mimo wyjątkowo dobrych wyników w nauce nie zyskała w szkole popularności. Wręcz przeciwnie, jej zdolności szamańskie były w tym okresie obiektem drwin. W grupie Sharony jest osobą trzeźwo myślącą, o dość ciętym dowcipie. Akceptowana odwdzięcza się swoim poświęceniem dla współtowarzyszek.
Jej medium stanowią okulary, które po "kontroli ducha" stają się elektronicznymi goglami podobnymi do noktowizora. W grupie C'est Magnifique odpowiada za orientację na temat przeciwników i trasy jazdy.
Milly.
Młoda szamanka, a właściwie mała dziewczynka, kolejna z towarzyszek Sharony. Bardzo impulsywna i wrażliwa na swoim punkcie, dlatego też łatwo ją zranić. W swoim zachowaniu infantylna (choć tu nie odstaje zanadto od reszty grupy) jest mimo wszystko bardzo dobrą przyjaciółką pozostałych dziewcząt.
Jest pod opieką Sharony, która jej impulsywność tłumaczy zwykle „zbyt wysokim poziomem cukru”, choć mimo wszystko wywiązuje się z zadania, które podjęła. Zauroczona w Lysergu stara się mu pomagać na ile tylko może. Z racji swojego wieku i braku doświadczenia nie jest zbyt silną szamanką, lecz zdenerwowana potrafi pokazać moc, o którą podejrzewać można by potężniejszych szamanów.
Rolę jej medium pełni kokarda, którą nosi na głowie, zaś duchem-stróżem jest Onibi.
Elly.
Członkini zespołu C"'est Magnifique". Jej medium są paznokcie. Tak samo jak Sharona jest bardzo uczulona na punkcie wyglądu. Pomaga Sharonie opiekować się Milly.
Drużyna północy.
Pino.
Pino początkowo nieufnie nastawiony do Yoh i jego przyjaciół staje się gorliwym obrońcą interesów grupy, gdy Yoh pozwala mu uwolnić się od presji spowodowanej Turniejem szamanów.
Jego duchem-stróżem jest Badbh. Razem ze swoją dwójką przyjaciół przeszedł cały biegun północny na piechotę gdy miał dziesięć lat.
Inni.
Billy Anderson.
Billy nie jest szamanem, lecz „przyjacielem w trasie”. Ryu poznaje go na pustyni, gdy samolot którym do tej pory podróżowali uległ rozbiciu. Poprzez "kontrolę ducha" „wielkiego kciuka” (ang. "Big Thumb") zwraca on uwagę Billy'ego. Ten odczytując pewne przepływy energii duchowej nie potrafi powstrzymać się przed oddaniem się przygodzie podróżnika. Od tamtej pory nie licząc momentów, gdy ma kłopoty z silnikiem, krowami itp. Billy pojedzie DOSŁOWNIE wszędzie tam, gdzie Ryu go wezwie.
Alan (tylko w anime).
Alan jest samozwańczym obrońcą lasu, czy też raczej ekologicznym aktywistą, gdzieś w Stanach Zjednoczonych, w tym wypadku prawdziwie możemy powiedzieć, iż jest on szamanem. Wraz ze swoim duchem-stróżem, niedźwiedziem Doddem, nieustępliwie broni dostępu do niego robotnikom, którzy otrzymali zlecenie poprowadzenia drogi szybkiego ruchu właśnie przez środek lasu.
Twierdzi, że ludzie nie potrafią żyć w zgodzie z naturą i po drodze nadejdzie czas na parki rozrywki itp. zabierając zwierzętom ich naturalny habitat. Zauważa, że jego wysiłki idą często na marne, gdyż ludzie nie chcą słuchać tego, co mówi zmuszając go do ataku. Sprawę komplikuje również fakt, iż coraz mniej ludzi wierzy w duchy nie widząc jego groźnego ducha.
Opaczne rozumienie równowagi Alana prostuje Horohoro, specjalista w tej dziedzinie, ucząc go, że równowaga polega na braniu i dawaniu czegoś w zamian, tak jak było to w tradycji jego ludu.
Crysler (tylko w anime).
Crysler jest północnoamerykańskim szamanem, któremu nie powiodło się w eliminacjach Turnieju szamanów. Aby móc w nim brać udział, kradnie on dzwonek wyroczni Milly. Nosi pseudonim "wilka", co stanowi kolejny gag, gdyż Milly wyglądem przypomina Czerwonego Kapturka. Według Yoh jest podobny do gwiazdy muzyki pop.
Ponieważ nie sprawdził się w eliminacjach do turnieju pewne jest, że jako szaman nie jest zbyt mocny. Jego duchem-stróżem jest Vanessa, humanoidalny pająk niewielkich rozmiarów. Jego medium jest guma do żucia, z którą zapewne nigdy się nie rozstaje.

</doc>
<doc id="472701" url="https://pl.wikipedia.org/wiki?curid=472701" title="Campos">
Campos



</doc>
<doc id="472703" url="https://pl.wikipedia.org/wiki?curid=472703" title="La Marche des Gendarmes">
La Marche des Gendarmes

La Marche Des Gendarme – to pierwszy singel grupy Edguy. Wydany w 2001 roku, pierwotnie był dodatkiem do francuskiego wydania albumu "Mandrake", a następnie można go było zdobyć także jako osobny singel. Dziś jest już właściwie niemożliwy do kupienia poza aukcjami internetowymi, w związku z czym dla fanów zespołu ma on duże znaczenie kolekcjonerskie.
Pierwotnie Raymond Lefèvre napisał te utwory dla francuskiego filmu "Żandarm z Saint-Tropez", w który grał m.in. Louis de Funès.

</doc>
<doc id="472705" url="https://pl.wikipedia.org/wiki?curid=472705" title="Kankan (miasto)">
Kankan (miasto)

Kankan – miasto we wschodniej Gwinei, ośrodek administracyjny regionu Górna Gwinea, port nad rzeką Milo (dopływ Nigru). Jest to czwarte pod względem wielkości miasto Gwinei. Zamieszkuje je 240 635 mieszkańców w 2012 roku. 
Zostało założone przez lud Soninke w XVII wieku i stało się siedzibą cesarstwa Bate. Było też ważnym centrum handlowym, a głównym towarem były orzeszki kola. Miasto zostało pokonane przez Samory Touré w 1879 roku, a od 1891 było okupowane przez Francuzów. W mieście funkcjonuje uniwersytet, jak również port i lotnisko.

</doc>
<doc id="472709" url="https://pl.wikipedia.org/wiki?curid=472709" title="Painting on the Wall">
Painting on the Wall

Painting on the Wall – drugi singel niemieckiej grupy Edguy. Wydany w roku 2001 promował album Mandrake. 
Uwagi.
Utwór "Painting on the Wall (Album Version)" zawiera ukryty bonus, jest nim utwór "La Marche des Gendarmes", który jest także dostępny na singlu pod tym samym tytułem. 

</doc>
<doc id="472710" url="https://pl.wikipedia.org/wiki?curid=472710" title="Eurocopter Dauphin">
Eurocopter Dauphin

Aérospatiale/Eurocopter Dauphin (z fr. "delfin") – średni, dwusilnikowy śmigłowiec wielozadaniowy produkowany początkowo przez Aérospatiale, a później przez europejskie konsorcjum Eurocopter Group.
Dauphin jest jednym z najbardziej udanych śmigłowców produkowanych przez Eurocopter Group, szeroko używanym jako biznesowa maszyna transportowa, dla potrzeb policji, mediów, jako śmigłowiec medyczny, oraz jako morski śmigłowiec poszukiwawczy SAR (skrót od ang. "Search and Rescue" - poszukiwanie i ratunek).
Wersja wojskowa śmigłowca Dauphin nosi oznaczenie Eurocopter Panther, a użytkowana przez Straż Wybrzeża Stanów Zjednoczonych ("US Coast Guard"), HH-65 Dolphin. 
Śmigłowce Dauphin są również produkowane na licencji w Chinach jako Harbin Z-9 i Harbin Z-9A-100.
Jedną z cech wyróżniających śmigłowiec Dauphin jest zastosowanie wirnika ogonowego typu fenestron.
Historia.
Jednosilnikowy śmigłowiec Aérospatiale SA 360 Dauphin i jego dwusilnikową odmianę SA 365C Dauphin 2 zbudowano w celu zastąpienia przestarzałych maszyn typu Aérospatiale Alouette III.
W styczniu 1990 roku zmieniono sposób oznaczania śmigłowców z SA na AS.
SA 360.
Pierwszy prototypowy śmigłowiec SA 360A napędzany turbowałowym silnikiem Turboméca Astazou XVI o mocy 730 kW wzbił się w powietrze 2 czerwca 1972 roku. Po wykonaniu 180 lotów testowych postanowiono wymienić jednostkę napędową na mocniejszą Astazou XVIIIA o mocy 785 kW, a w celu zmniejszenia drgań maszyny, na końcach łopat wirnika głównego zamontowano małe przeciwwagi.
Pierwsza maszyna produkcyjna oznaczona jako SA 360C została oblatana w kwietniu 1975 roku.
SA 361.
Wersja śmigłowca SA 360 przystosowana do działań w warunkach wysokiej temperatury i dużych wysokości, wyposażona w mocniejszą jednostkę napędową i zdolna unieść większy ciężar. SA 361 nigdy nie był produkowany seryjnie, zbudowano jedynie kilka prototypów.
Zbudowano również kilka prototypów wersji wojskowej śmigłowca oznaczonego jako SA 361H, który mógł być wyposażony w maksymalnie do ośmiu wyrzutni pocisków rakietowych HOT, ale również on nie trafił do produkcji seryjnej.
SA 365C.
Dwusilnikowa wersja śmigłowca Dauphin, oznaczona jako Dauphin 2 skonstruowana na początku 1973 roku. Prototyp oblatano 24 stycznia 1975 roku, a dostawy egzemplarzy seryjnych rozpoczęto w grudniu 1978.
W porównaniu z poprzednim modelem SA 365C posiadał dwa turbowałowe silniki Arriel, głowicę wirnika głównego typu Starflex i możliwość uniesienia większej masy ładunku.
Produkcję obu wersji śmigłowców zakończono w 1981 roku, po zbudowaniu około 40 egzemplarzy SA 360 i 50 SA 365C. Oba śmigłowce zostały zastąpione nowszym SA 365N, później zmodyfikowanym do wersji AS 365N1 z mocniejszym silnikiem i wirnikiem fenestron zbudowanym z materiałów kompozytowych.
AS 365N1.
Znacznie ulepszona wersja śmigłowca SA 365C Dauphin 2 oblatana 31 marca 1979 roku. Dostawy śmigłowca rozpoczęły się w 1982 roku.
Śmigłowiec tej wersji był napędzany mocniejszymi silnikami turbowałowymi Arriel 1C, a ponadto wyposażono go w stateczniki o większej powierzchni, poprawiony układ transmisji napędu, nowy wirnik główny wraz z mocowaniami, oraz trójkołowe wciągane podwozie główne.
AS 365N2.
Obecnie produkowana wersja śmigłowca wyposażona w ulepszone silniki Arriel 1C2, nowocześniejszą przekładnię główną i możliwość uniesienia większej masy ładunku. Zmieniono również projekt drzwi maszyny i poprawiono aranżację wnętrza.
Dostawy tej wersji rozpoczęły się w 1990 roku.
AS 365N3.
Obecnie produkowana wersja śmigłowca przeznaczona do działań w wysokich temperaturach i na dużych wysokościach. Maszyna jest wyposażona w mocniejsze silniki Arriel 2C i w pełni zautomatyzowany system kontroli elektronicznej FADEC ("Full Authority Digital Engine Control"). Pierwsze egzemplarze produkcyjne tej wersji śmigłowca trafiły do odbiorców w grudniu 1998 roku. Ostatni został dostarczony w styczniu 2022 roku.
AS 365N4.
Wersja, która nigdy nie weszła do produkcji. Bezpośredni poprzednik śmigłowca EC155.
EC155B1.
Wciąż produkowana wersja będąca następcą śmigłowca AS 365N3 i początkowo oznaczana jako N4. Po niewielkich zmianach i przyjęciu nowego sposobu oznaczeń przemianowany na EC155B.
Tak samo jak wersja N3 napędzany silnikami Arriel 2C i wyposażony w system kontroli FADEC. Zastosowano nowy wirnik główny typu Spheriflex i o 40% większy kokpit, którą uzyskano przez wprowadzenie wypukłych szyb w drzwiach i w kabinie.
Pierwszy lot EC155B1 odbył się 17 czerwca 1997 roku.
HH-65 Dolphin.
Początkowo oznaczona jako SA 366 G1 Dauphin wersja została wybrana przez Straż Wybrzeża Stanów Zjednoczonych we wczesnych latach 80. jako nowy śmigłowiec ratownictwa morskiego. Łącznie wyprodukowano 99 śmigłowców oznaczonych jako HH-65 Dolphin zoptymalizowanych do zadań ratowniczych.
W celu spełnienia wymagań Straży Wybrzeża konieczne było wprowadzenia pewnych modyfikacji w konstrukcji maszyny z których najpoważniejszą była wymiana silników z Turboméca na amerykańskie Textron (Avco Lycoming) LTS 101. Ze względu na problemy z amerykańskimi silnikami, są one sukcesywnie wymieniane na francuskie Turboméca o lepszych parametrach i większej niezawodności.

</doc>
<doc id="472711" url="https://pl.wikipedia.org/wiki?curid=472711" title="Cuernavaca">
Cuernavaca

Cuernavaca (Nahuatl - Cuauhnāhuac) – miasto w środkowym Meksyku, na obszarze Mesy Centralnej, około 85 km na południe od miasta Meksyk w kierunku Acapulco, stolica i największe miasto stanu Morelos. Mieszkający w Cuernavace na początku XIX wieku niemiecki podróżnik Alexander von Humboldt nadał miastu nazwę - "Miasto wiecznej wiosny".
W mieście rozwinął się przemysł spożywczy, maszynowy oraz cementowy. W 1939 r. został założony uniwersytet. Ośrodek turystyczno-wypoczynkowy.

</doc>
<doc id="472713" url="https://pl.wikipedia.org/wiki?curid=472713" title="Lavatory Love Machine">
Lavatory Love Machine

Lavatory Love Machine – trzeci singel grupy Edguy. Wydany w roku 2004 promował album "Hellfire Club".

</doc>
<doc id="472720" url="https://pl.wikipedia.org/wiki?curid=472720" title="Qinhuangdao">
Qinhuangdao

Qinhuangdao (chiń. 秦皇岛; pinyin: "Qínhuángdǎo") – miasto o statusie prefektury miejskiej we wschodnich Chinach, w prowincji Hebei, nad Zatoką Liaotuńską (Morze Żółte). W 2010 roku liczba mieszkańców miasta wynosiła 833 239. Prefektura miejska w 1999 roku liczyła 2 644 133 mieszkańców. Ośrodek przemysłu szklarskiego, metalowego i spożywczego; duży port morski. Popularny kurort wypoczynkowy (dzielnica Beidaihe).
W mieście znajduje się stacja kolejowa Qinhuangdao.
Podział administracyjny.
Prefektura miejska Qinhuangdao podzielona jest na:

</doc>
<doc id="472721" url="https://pl.wikipedia.org/wiki?curid=472721" title="Konrad Gesner">
Konrad Gesner

Konrad Gesner (także Conrad Gessner, Conrad Geßner, Conrad von Gesner, Conradus Gesnerus) (ur. 26 marca 1516 w Zurychu, zmarł 13 grudnia 1565 r. tamże) – szwajcarski bibliograf, bibliofil, lekarz, pisarz, przyrodnik, filolog, lingwista, leksykolog, wydawca i komentator wielu dzieł starożytnych i współczesnych z różnych dziedzin wiedzy. Znawca bibliotek starożytnych, średniowiecznych i renesansowych. Wszechstronny encyklopedyczny umysł epoki renesansowego humanizmu. Pozostawił po sobie cenny dorobek naukowy.
Życiorys.
Gesner urodził się w wielodzietnej rodzinie skromnego garbarza i kuśnierza, choć pochodził ze znaczącej w Szwajcarii rodziny Gesnerów. Wcześnie osierocony, wychowywany był przez swego wuja, który zaszczepił chłopcu zamiłowanie do książek i przyrody. Dzięki niewielkiemu stypendium mógł uczęszczać do miejscowej szkoły, w której m.in. nauczył się łaciny. Uczył się też w Bazylei i Strasburgu. Studiował medycynę w Paryżu i Montpellier. Do czasu uzyskania w 1541 r. tytułu doktora nauk medycznych uczył w szkołach w Zurychu i Lozannie. Ostatecznie w 1557 r. uzyskał stanowisko profesora historii naturalnej w szkole przy katedrze Grossmünster w Zurychu i został mianowany oficjalnym medykiem miejskim. Zwłaszcza dochody z tej ostatniej funkcji pozwoliły mu poświęcać więcej czasu na prowadzenie działalności naukowej, wydawniczej i bibliograficznej. Zmarł na dżumę, walcząc jako lekarz z jej epidemią w Zurychu.
W oparciu o jego dzieła, korespondencję i opinie jemu współczesnych można przedstawić sobie Gesnera jako człowieka uczciwego, usłużnego i towarzyskiego, obdarzonego miłą powierzchownością. Charakteryzował się wyjątkowo szeroką wiedzą, trzeźwością umysłu, cierpliwością w pracy i konsekwencją. Przy tym był wyjątkowo czuły na piękno przyrody, czego bezpośrednie dowody znajdziemy m.in. w jego listach. Posiadał dar obserwacji natury i wiele zdolności plastycznych, przydatnych w jego pracach przyrodniczych. Był poliglotą i typowym przykładem XVI-wiecznego humanisty, potrafiącego doskonale łączyć różne zainteresowania i odnosić sukcesy w wielu dziedzinach wiedzy.
Gesner miał charakter zarazem encyklopedysty i bibliografa, dążącego do systematyzowania, katalogowania i udostępniania aktualnego stanu wiedzy i dzieł, w których jest ona zawarta. Opracował "Historia animalum" ("Historia zwierząt") – potężne dzieło w pięciu tomach in-folio, liczące 3500 stron i blisko 1000 ilustracji, opublikowane w latach 1551–1587 (ostatni tom wyszedł 22 lata po jego śmierci). Ze względu na to, że systematyka zwierząt była wówczas jeszcze słabo zaawansowana, poszczególne gatunki autor przedstawił w porządku alfabetycznym według ich nazw. Jego następcy uznali "Historię" za najbardziej znaczące dzieło z zakresu zoologii, jakie kiedykolwiek przedtem zostało stworzone. Przez ponad 200 lat stanowiło podstawowe źródło wiedzy na temat świata zwierząt. Z tego powodu Gesner nazywany bywał szwajcarskim Pliniuszem.
Zainteresowania botaniczne Gesnera wiązały się początkowo – jak u większości ówczesnych naturalistów – z zastosowaniami leczniczymi roślin. Wkrótce jednak z "herbarzysty" (czyli zielarza) przeistoczył się w botanika par excellence, a jego zainteresowania skierowały się na niedalekie Alpy. Podejmował wycieczki w góry, podczas których obserwował alpejską florę. W 1555 r. odbył z przyjaciółmi wycieczkę w masyw Pilatusa, górujący od zachodu nad Jeziorem Czterech Kantonów i z racji związanego z nim przesądu praktycznie nieodwiedzany. W wydanej później książce pt. "Descriptio Montis Fracti" opisał ponad 40 gatunków roślin alpejskich, zauważając jednocześnie zmienność zbiorowisk roślinnych wraz ze zmianą wysokości n.p.m., występowanie w górach pięter roślinnych oraz wpływ wysokości na skracanie okresu wegetacyjnego roślin.
W 1558 r. odbył wycieczki na Stockhorn i na Niesen w Berner Oberland, a w 1559 – na szczyt Calanda. Prowadził ożywioną korespondencję z szeregiem innych przyrodników, dostarczających mu obserwacji botanicznych z różnych rejonów Alp: Benedyktem Aretiusem z Berna, Johannem Fabriciusem Montanusem z Chur w Gryzonii, Fridolinem Brunnerem z Glarus i Kasprem Ambühlem z Sion. W 1561 r. opublikował nomenklatury roślin, zestawione przez Aretiusa i Montanusa, jako aneks do wydanego dzieła Valeriusa Cordusa. Działalność uczonego na polu nauk przyrodniczych inspirowała i mobilizowała do dalszych prac wielu innych autorów, z którymi Gesner utrzymywał ożywioną korespondencję, zwłaszcza Ulissesa Aldrovandiego. Stanowiła ona jeden z ważniejszych etapów w dziejach nowoczesnej nauki europejskiej. Hermann Boerhaave nazwał Gesnera geniuszem erudycji ("monstrum eruditionis"), a Joseph Pitton de Tournefort uznał go w ogóle za ojca nowożytnych nauk przyrodniczych.
Bibliotheca Universalis.
Gesner przez niektórych nazywany jest „ojcem bibliografii” lub „ojcem bibliografii uniwersalnej”. Po stu latach od wynalezienia druku opracował on pierwszą bibliografię uniwersalną pod tytułem "Bibliotheca Universalis", która stała się jednym z jego największych osiągnięć. Bibliografia ta była zjawiskiem zupełnie nowym i niezmiernie doniosłym w piśmiennictwie światowym. Wydano ją w 1545 roku w Zurychu. "Bibliotheca" obejmuje dzieła wszystkich pisarzy, wszystkich narodowości, od początków znanego piśmiennictwa do dnia wydania. Zawiera około 15 000 pozycji (3000 autorów) ułożonych w porządku alfabetycznym według imion autorów. Dodatkowo zamieszony jest tam alfabetyczny indeks nazwisk i przydomków ("cognomina"). W latach 1548–1555 uzupełniona została 3 tomami.

</doc>
<doc id="472722" url="https://pl.wikipedia.org/wiki?curid=472722" title="Świętajno Łąckie">
Świętajno Łąckie

Świętajno – jezioro w Polsce położone w województwie warmińsko-mazurskim, w powiecie szczycieńskim, w gminie Świętajno.
Opis.
Jest to wąskie i mocno wydłużone jezioro, położone w kierunku północny zachód – południowy wschód. Z północy na południe przepływa przez nie rzeka Szkwa (Rozoga). Brzegi na ogół łagodnie wzniesione lub płaskie, tylko miejscami strome. W większości otacza je las, na południu łąki. Wzdłuż wschodniego brzegu biegnie droga, w połowie długości utwardzona. Dojazd: Szczytno – Olszyny – Świętajno – Kolonia, następnie na północ w stronę Racibora. W dolinie znajdującej się ok. 1000 m na zachód znajdują się dwa inne jeziora: Piasutno i Nożyce
Nazwa.
Jezioro nosi identyczną nazwę jak jezioro Świętajno położone przy wsi Narty, dlatego aby uniknąć pomyłek czasem się stosuje różne nazwy. Opisywane jezioro nazywane jest albo po prostu Świętajno, albo Świętajno k. Kolonii, natomiast drugie nazywane jest albo Narty, albo Świętajno k. Nart. Dawniej używane niemieckie nazwy jeziora to: "Satzeburger See", "Schwentainer See" i "Schwentheim".
Turystyka.
Jezioro jest typu sandaczowego, dość czyste. Nowe pomosty, "platformy" i przebieralnie. Oprócz zabudowań wiejskich także domki letniskowe i pola namiotowe. Teren bardzo cichy i spokojny. Dojście do wody dość trudne. Możliwość wynajęcia sprzętu pływającego.

</doc>
<doc id="472724" url="https://pl.wikipedia.org/wiki?curid=472724" title="Federalny Sąd Pracy (Niemcy)">
Federalny Sąd Pracy (Niemcy)

Federalny Sąd Pracy ("Bundesarbeitsgericht", "BAG") – najwyższa instancja wyspecjalizowanego sądownictwa pracy w Niemczech. Jest razem z Federalnym Trybunałem Sprawiedliwości, Federalnym Sądem Administracyjnym, Federalnym Sądem Socjalnym i Federalnym Trybunałem Finansowym jednym z pięciu najwyższych niemieckich sądów.
Federalny Sąd Pracy działa na mocy ustawy o sądach pracy z 1979 r. ("Arbeitsgerichtsgesetz") i ma siedzibę w Erfurcie.
Od 1 marca 2005 sądem kieruje Ingrid Schmidt.
Personel.
W dziesięciu senatach orzeka 34 sędziów. Ponadto w sądzie działa ponad stu współpracowników niebędących sędziami, w tym przeciętnie 11 współpracowników naukowych (listopad 2005).
Kolegia orzekające.
We wszystkich sprawach orzeka senat obsadzony trzema sędziami zawodowymi i po jednym sędzim honorowym wybranym spośród kandydatur przedstawionych z jednej strony przez związki zawodowe, z drugiej – przez organizacje pracodawców.
Właściwość każdego senatu wynika z wewnętrznego planu przydziału spraw.
Siedziba.
Federalny Sąd Pracy rozpoczął działalność w kwietniu 1954 w Kassel. W toku przemian związanych ze zjednoczeniem Niemiec Niezależna Komisja ds. Ustroju Federalnego postanowiła w maju 1992 o przeniesieniu sądu do Turyngii. W roku 1993 wskazano stolicę Turyngii, Erfurt jako jego siedzibę. Projekt nowej siedziby stworzyła Gesine Weinmiller, a budowę wykonano w latach 1996–1999. Za urządzenie pobliskiego parku odpowiadał Dieter Kienast. 22 listopada 1999 sąd wznowił działalność w Erfurcie.

</doc>
<doc id="472725" url="https://pl.wikipedia.org/wiki?curid=472725" title="Ścieg">
Ścieg

1. Odcinek nici przewleczonej przy szyciu między jednym a drugim nakłuciem igły.
2. Sposób układania nici, która łączy materiały włókiennicze, kawałki skóry czy innych podobnych materiałów podczas szycia. Może być wykonywany ręcznie lub maszynowo.
Najczęściej spotykane ściegi:
3. Sposób wykonywania dzianiny na drutach czy szydełkiem, a także maszynowo, zwany też splotem:
4. Sposób przewlekania nici w hafcie czy wyszywaniu w celu ozdobienia, połączenia lub wykończenia materiału.
Ściegi hafciarskie dzielą się na zasadnicze grupy:
5. Warstwa metalu nałożonego w czasie spawania wzdłuż osi spoiny przez jednorazowe przejście elektrody w czasie spawania elektrycznego, lub pałeczki, np. w trakcie spawania gazowego.

</doc>
<doc id="472726" url="https://pl.wikipedia.org/wiki?curid=472726" title="Lemiesz">
Lemiesz

Lemiesz – robocza dolna część korpusu pługa odcinająca poziomo skibę od gleby (calizny) i przekazująca ją na odkładnicę.
Lemiesz składa się z trzech części: ostrza, grzbietu i dzioba. W lemieszach dzielonych dziób może być elementem wymiennym. Do wzmocnienia dzioba może dodatkowo służyć ścianka polowa lub dłuto.
Lemiesz może być kuty lub odlewany ze stali odpornej na ścieranie. Zwykle wykonuje się go ze stali węglowo-manganowej lub z tzw. stali pancernej zbudowanej z trzech warstw - zewnętrzne są utwardzone, zaś środkowa miękka, dzięki czemu stal jest równocześnie odporna na ścieranie i deformacje. W celu zmniejszenia ścierania ostrze lemiesza utwardza się na szerokości 3–4 cm na głębokość przynajmniej 3 mm lub pokrywa twardym metalem (np. chromem).
Wyróżnia się kilka typów lemieszy:
Lemiesz jest najszybciej zużywającą się częścią roboczą pługa (zwłaszcza jego dziób). Przy uderzeniu w przeszkodę (kamień), jeśli pług nie jest wyposażony w stosowne zabezpieczenie, ścinają się śruby, na których jest mocowany (najczęściej trzy), przy lżejszym uderzeniu dziób lemiesza ulega wygięciu. Regeneracja lemiesza polega na tzw. pociąganiu, czyli przywracaniu mu na gorąco właściwego kształtu z użyciem zapasu materiału, który znajduje się na spodzie lemiesza w pobliżu dziobu jako zgrubienie.
W nowszych konstrukcjach pługów stosowane są dłuta przykręcane do dzioba lemiesza, które wydłużają jego żywotność, a poprzez pogłębienie orki na wąskim pasie dna bruzdy zapobiegają tworzeniu się podeszwy płużnej, tj. ubitej i nieprzepuszczalnej dla wody warstwy gleby w podskibiu. 

</doc>
<doc id="472728" url="https://pl.wikipedia.org/wiki?curid=472728" title="Lemiesz (budownictwo)">
Lemiesz (budownictwo)

Lemiesz – element roboczy osprzętu spycharkowego lub równiarkowego.
Cykl pracy.
Cykl pracy lemiesza składa się z:
Rodzaje lemieszy.
W zależności od rodzaju urabianego gruntu i specjalnych zastosowań stosuje się różne kształty i rozwiązania lemieszy:
Kształt lemieszy jest tak dobierany by zapewnić jak najniższe opory urabiania.

</doc>
<doc id="472731" url="https://pl.wikipedia.org/wiki?curid=472731" title="Lemiesz (anatomia)">
Lemiesz (anatomia)

Lemiesz (łac. "vomer") – kość czaszki.
Nazwa tej kości odnosi się do kształtu lemiesza człowieka rozumnego.
Lemiesz zalicza się do trzewioczaszki. Leży u podstawy czaszki z jednej strony, sięgając z drugiej dna jamy nosowej. Łączy się tam z grzebieniem nosowym kości podniebiennej. Przebiega przy nozdrzach tylnych. Szczególnie daleko do przodu sięga lemiesz u świni domowej, aż do kości siekaczowej. 
Krawędź dolna lemiesza tworzy grzebień lemiesza ("crista vomeris"). Łączy się ona z innym grzebieniem – grzebieniem nosowym kości podniebiennej. Bocznie od grzebienia lemiesza leżą skrzydła lemiesza ("alae vomeris"), blaszkowate w kształcie. Skrzydła te obejmują bruzdę lemiesza zwaną też bruzdą przegrodową ("sulcus vomeris vel septalis"). Łączy się ona natomiast z dolną krawędzią przegrody nosa.
Jest to kość wydłużonego kształtu. Przekrój poprzeczny lemiesza przyjmuje kształt litery V.

</doc>
<doc id="472732" url="https://pl.wikipedia.org/wiki?curid=472732" title="Alphonse d’Ornano">
Alphonse d’Ornano

Alphonse d’Ornano, Alfonso Girolamo d’Ornano (ur. 1548 w Bastelice, zm. 1610 w Bordeaux) – marszałek Francji w czasach Karola IX, Henryka III i Henryka IV.
Życiorys.
Był synem korsykańskiego bohatera narodowego Sampiero Corso d’Ornano i Vanniny z domu d’Ornano. Jako dziecko przebywał na dworze francuskim, gdzie był paziem delfina, późniejszego króla Franciszka II. Brał udział w drugim powstaniu swego ojca przeciwko Genueńczykom i po jego zamordowaniu sam kierował jeszcze przez dwa lata insurekcją korsykańską, widząc jednak zniszczenie ojczyzny, rozdwojenie rodów szlacheckich i ogólną niechęć ludności wyspy do dalszych destruktywnych walk, zawarł układ z dowódcą genueńskim Giorgio Doria i wraz z 350 zwolennikami, którzy, nieprzejednani, nie chcieli się podporządkować Genui, opuścił Korsykę i udał się na emigrację do Francji.
We Francji Ornano został bardzo łaskawie przyjęty przez Katarzynę Medycejską i jej syna Karola IX: uznano jego szlachectwo, nadano mu stopień generała oddziałów korsykańskich i powierzono funkcję gubernatora Valence. Później, za panowania Henryka III, Ornano wyrobił nadanie obywatelstwa i potwierdzenie szlachectwa dla wszystkich swych towarzyszy z emigracji z Korsyki, i poprzez wstawiennictwo króla zmusił republikę Genui do zwrotu swych włości na Korsyce i wypłacanie należnych z nich dochodów oraz do wypuszczenia z więzienia trzymanych tam jeszcze insurgentów.
W czasie wojen religijnych we Francji między Ligą Katolicką a hugenotami pełnił funkcję gubernatora twierdzy Pont-Saint-Esprit i zdobył sobie, pozostając przez cały czas wierny Walezjuszom, reputację człowieka prawego i uczciwego, co mu zdobyło poważanie obu walczących stron. Kierując walkami po stronie królewskiej, odniósł 10 sierpnia 1587 zwycięstwo nad 4000 Szwajcarami, którzy przybyli na pomoc hugenotom, za co został mianowany członkiem Rady Państwa i gubernatorem prowincji Delfinat.
Był jednym z pierwszych, którzy uznali sukcesję króla Nawarry Henryka IV do tronu Francji. W służbie tego króla spacyfikował prowincje Delfinat i liońską, pobił wojska hiszpańskie dowodzone przez konetabla Juana Velasqueza i odbił Lidze twierdzę La Fère, za co Henryk IV mianował go marszałkiem Francji i nadał mu najwyższe odznaczenie, Order Świętego Ducha oraz powierzył funkcję gubernatora prowincji La Guyenne, którą dotychczas piastowali tylko książęta krwi.
Olbrzymią sławę Ornano zdobył w czasie epidemii zarazy, kiedy osobiście objeżdżał miasto Bordeaux i jego okolice, odwiedzał chorych, pytając się o ich potrzeby i kazał wznosić nowe szpitale. Do tej pory Bordeaux czci jego pamięć, nazwiskiem jego nazwano jedną z piękniejszych ulic miasta.
W końcu roku 1609 Ornano udał się na dwór królewski, by towarzyszyć Henrykowi IV w planowanej podróży do Jülich. By ją odbyć, postanowił się poddać operacji nerek (dręczyła go kamica nerkowa). Wynik był fatalny – w ranę wdała się gangrena i marszałek zmarł po trzech dniach w wieku 62 lat.
Życie prywatne.
Był żonaty z Marguerite de Flassans z prastarego rodu z Prowansji i miał z nią czterech synów, z których Jean-Baptiste został również marszałkiem Francji.

</doc>
<doc id="472741" url="https://pl.wikipedia.org/wiki?curid=472741" title="Jasnota różowa">
Jasnota różowa

Jasnota różowa ("Lamium amplexicaule") – gatunek rośliny jednorocznej należący do rodziny jasnotowatych (dawniej nazywanej rodziną wargowych). Rodzimy obszar jej występowania to Afryka Północna, Europa i Azja, ale rozprzestrzeniła się gdzieniegdzie także w innych regionach świata. Jest rośliną pospolitą na całym terenie Polski, zarówno na niżu, jak i w niższych partiach gór. W polskiej florze jest archeofitem.
Biologia i ekologia.
Kwitnie od marca do października i jest rośliną miododajną. Rośnie na ugorach, polach, przydrożach, w ogrodach. Roślina ruderalna i w Europie Środkowej antropofit na stałe zadomowiony. W uprawach rolniczych jest chwastem. W klasyfikacji zbiorowisk roślinnych gatunek charakterystyczny dla Ass. "Lamio-Veronicetum" i Ass. "Veronico-Fumarietum" :.
Własności trujące.
W zielu znajdują się związki irydoidowe: lamiozyd, lamiid, hipolamiid, a także śluzy, saponiny, flawonoidy, kwasy organiczne. Toksyczne własności wykazuje jednakże tylko w Australii, gdzie jest gatunkiem zawleczonym. Występuje tam jej lokalna odmiana. Na jej trucizny najbardziej wrażliwe są konie. Spożyta przez nie jasnota różowa poraża zakończenia nerwów mięśni poprzecznie prążkowanych. Objawia się to drżeniem i bolesnością mięśni, chwiejnym chodem, brakiem reakcji na głos i silnym oszołomieniem. Po kilku godzinach koń kładzie się na ziemi i sztywno wypręża nogi. Po kolejnych kilku godzinach zatrucie ustępuje i koń stopniowo przez dwa – trzy tygodnie wraca do normy. Mięso świń karmionych tą rośliną szkodzi ludziom.

</doc>
<doc id="472749" url="https://pl.wikipedia.org/wiki?curid=472749" title="Wielosesyjność (system operacyjny)">
Wielosesyjność (system operacyjny)

Wielosesyjność ("cecha systemu operacyjnego") to możliwość, aby z systemu korzystało jednocześnie wielu użytkowników. Niezbędnymi warunkami pracy wielosesyjnej jest wielozadaniowość oraz możliwość obsługi wielu urządzeń wejścia/wyjścia (ekran, klawiatura) lub pracy zdalnej (np. przez terminal szeregowy VT100, Telnet, SSH czy X Window System). Klasycznymi przykładami systemów wielosesyjnych są systemy klasy Unix (np. NetBSD, czy popularniejszy Linux). Istnieją próby implementacji wielosesyjności w systemie Windows XP pod postacią polecenia "Przełącz użytkownika", lub implementacji serwera SSH/telnet, jednak ich użyteczność jest znacznie ograniczona.

</doc>
<doc id="472750" url="https://pl.wikipedia.org/wiki?curid=472750" title="Wielosesyjność (dyski optyczne)">
Wielosesyjność (dyski optyczne)

Wielosesyjność ("nagrywanie wielosesyjne", "multisesja") – sposób nagrywania danych na płycie kompaktowej polegający na nagrywaniu płyty CD-R lub CD-RW w kilku etapach – sesjach. 
Każda nagrywana na płycie sesja musi zawierać co najmniej jedną ścieżkę o minimalnej długości 300 bloków. Każda rozpoczęta sesja zmniejsza dostępną pojemność płyty o 13,5 MB ze względu na tworzenie obszarów lead-in i lead-out, jednak można do niej stopniowo "dogrywać" nowe ścieżki już bez dodatkowej utraty pojemności (bez narzutu). Takich "dograń" (ścieżek) na jednej płycie, zgodnie ze specyfikacją Red Book, może być maksymalnie 99.
Ścieżki w każdej sesji, zawierającej więcej niż jedną ścieżkę, są rozdzielane 150 blokami, czyli przerwą trwającą 2 sekundy. Jest to najbardziej widoczne na płytach CD-Audio, gdzie kolejne utwory rozdzielane są taka właśnie przerwą. Większość aktualnie sprzedawanych nagrywarek potrafi jednak nagrywać sesje bez tej 2 sekundowej przerwy.
Dane, które są "usuwane" z płyty CD-R tak naprawdę już na zawsze pozostają na dysku zajmując miejsce, mogą być jedynie niewidoczne po nagraniu następnej sesji.

</doc>
<doc id="472752" url="https://pl.wikipedia.org/wiki?curid=472752" title="Federalny Trybunał Finansowy (Niemcy)">
Federalny Trybunał Finansowy (Niemcy)

Federalny Trybunał Finansowy ("Bundesfinanzhof", w skrócie "BFH") – najwyższa instancja niemieckiego sądownictwa finansowego, powołanego do orzekania w sprawach podatków i ceł.
Ma siedzibę w Monachium.

</doc>
<doc id="472753" url="https://pl.wikipedia.org/wiki?curid=472753" title="Marion Bartoli">
Marion Bartoli

Marion Bartoli (wym. ; ur. 2 października 1984 w Le Puy-en-Velay) – francuska tenisistka, mistrzyni Wimbledonu 2013 oraz finalistka Wimbledonu 2007, mistrzyni juniorskiego US Open 2001, reprezentantka kraju w rozgrywkach Pucharu Federacji.
Kariera.
Jako juniorka wygrała US Open 2001. Klasyfikowana była na trzecim miejscu w rankingu juniorskim.
Zadebiutowała w gronie zawodowych tenisistek podczas French Open 2001, przegrywając w pierwszej rundzie z Kolumbijką Cataliną Castaño. Również w Australian Open 2002 odpadła w pierwszej rundzie, ulegając Słowence Tinie Pisnik. W tym samym roku grała w turnieju głównym French Open, przegrywając w pierwszej rundzie Ai Sugiyamą. W tym samym roku na kortach USTA National Tennis Center przebrnęła przez kwalifikacje, a następnie pokonała Arantxę Sánchez Vicario i Rossanę de los Ríos, ulegając dopiero w trzeciej rundzie Lindsay Davenport. Pierwszy turniej zawodowy, który zaliczyła, a który nie był imprezą wielkoszlemową miał miejsce w Gold Coast. Przegrała w pierwszym meczu z Silviją Talają.
W lipcu 2007 doszła do finału wielkoszlemowego Wimbledonu, pokonując w półfinale liderkę rankingu tenisistek, Justine Henin. W decydującym spotkaniu przegrała z Venus Williams 4:6, 1:6. Po US Open 2007 została najlepszą tenisistką z Francji, wyprzedzając dotychczasową nr 1 kraju Amélie Mauresmo. W 2013 roku zwyciężyła w zawodach gry pojedynczej na wielkoszlemowym Wimbledonie. W meczu mistrzowskim pokonała Sabine Lisicki 6:1, 6:4.
W przeciągu kariery wygrała w ośmiu turniejach w grze pojedynczej, a w jedenastu osiągała finał. W grze podwójnej triumfowała trzykrotnie, a cztery razy awansowała do finału następnie w nim przegrywając.
Była reprezentantką Francji w Pucharze Federacji w latach 2004 i 2013. Rozegrała łącznie cztery mecze – dwa wygrane spotkania singlowe i dwa pojedynki deblowe, z których jeden wygrała.
14 sierpnia 2013 roku, po przegranym spotkaniu z Simoną Halep w turnieju w Cincinnati, ogłosiła zakończenie kariery. Powodem miały być ciągle odnawiające się problemy zdrowotne i kontuzje.

</doc>
<doc id="472758" url="https://pl.wikipedia.org/wiki?curid=472758" title="Lucie Šafářová">
Lucie Šafářová

Lucie Šafářová (wym. ; ur. 4 lutego 1987 w Brnie) – czeska tenisistka, mistrzyni Australian Open 2015, French Open 2015, US Open 2016, Australian Open 2017 oraz French Open 2017 w grze podwójnej, finalistka French Open 2015 w grze pojedynczej, brązowa medalistka igrzysk olimpijskich z Rio de Janeiro (2016) w grze podwójnej, zdobywczyni Pucharu Federacji 2011, 2012, 2014 i 2015 wraz z drużyną Czech, liderka rankingu WTA deblistek od 21 sierpnia 2017 do 1 października 2017.
Šafářová w dotychczasowej karierze wygrała siedem turniejów gry pojedynczej i piętnaście gry podwójnej z cyklu WTA. Stała się znaną tenisistką po tym, jak w 2007 roku dwukrotnie wyeliminowała Francuzkę Amélie Mauresmo z turniejów wielkoszlemowych, między innymi w Melbourne, odbierając Mauresmo możliwość obrony tytułu. Kilkanaście dni po tym zwycięstwie pokonała Justine Henin w półfinale halowej imprezy w Paryżu i została jedną z czterech tenisistek, które ograły Belgijkę w tym sezonie.
Kariera tenisowa.
Šafářová rozpoczęła treningi tenisowe już w wieku trzech lat. Pod okiem Jaroslava Bulanta osiągała sukcesy w rozgrywkach juniorskich. 14 października 2002 roku była ósmą juniorką świata w rankingu gry pojedynczej. W tym samym roku otrzymała status profesjonalny. W turniejach kobiecych mniejszej rangi (ITF) triumfowała pięciokrotnie. Po raz pierwszy miało to miejsce w 2004 roku w Bergamo, a po raz ostatni w 2005 w Prostějovie.
W tym samym sezonie po raz pierwszy starała się prawo udziału w turnieju głównym z cyklu WTA, ale zarówno na US Open, jak i w Filadelfii próby te nie powiodły się. Przełomowy w jej karierze był sezon 2005. Już w styczniu na podstawie miejsca rankingowego wystąpiła w imprezie w Auckland, pokonując w pierwszym spotkaniu Japonkę Yukę Yoshidę. Wkrótce brała udział w eliminacjach do wielkoszlemowego Australian Open 2005, odpadła jednak już na początku, przegrywając z Natalie Grandin. W lutym po raz pierwszy udało się jej przebrnąć kwalifikacje turniejowe; stało się to w Dosze. Trzy miesiące później nazwisko Šafářovej było już znane w całym tenisowym świecie. Czeszka zaskoczyła wszystkich, triumfując w turnieju WTA w portugalskim Estoril po uprzednim przebyciu eliminacji. Na listę jej pokonanych trafiły Ukrainka Kateryna Bondarenko, Hiszpanka Virginia Ruano Pascual, Holenderka Michaëlla Krajicek, Argentynka Gisela Dulko i w finale rozstawiona z numerem czwartym Chinka Li Na. Rankingowa pozycja Šafářovej nie wzrosła jednak zbytnio, do wielkoszlemowego French Open musiała się kwalifikować. Wygrała spotkania eliminacyjne, jednak w pierwszej rundzie uległa swojej rodaczce, Nicole Vaidišovej.
W czerwcu Šafářová wygrała kolejny turniej ITF w Prostějevie, po czym rozpoczęła sezon na kortach trawiastych. Młoda Czeszka sprawiła kolejną sensację, dochodząc w ’s-Hertogenbosch do finału, w którym nie sprostała Klárze Koukalovej. Odniosła jednak cenną wygraną nad Rosjanką Dinarą Safiną. Do wielkoszlemowego Wimbledonu przystępowała jako sześćdziesiąta zawodniczka świata, ale już w meczu otwarcia trafiła na Francuzkę Mary Pierce. Šafářová spadła nieco w klasyfikacjach światowych, ale to nie przeszkodziło jej zwyciężyć w niewielkich zawodach WTA w Forest Hills, w finale ogrywając Hinduskę Sanię Mirzę. Sezon zakończyła na drugiej rundzie w Hasselt, odnotowując w sumie siedemnaście porażek.
Na przełomie roku 2005 i 2006 wystąpiła w Pucharze Hopmana razem ze swoim narzeczonym, Tomášem Berdychem. Czescy reprezentanci nie wyszli jednak z rozgrywek grupowych.
Przebojem otworzyła sezon 2006, wygrywając w australijskim Gold Coast. W ćwierćfinale zwyciężyła najwyżej rozstawioną Szwajcarkę Patty Schnyder, a w finale Włoszkę Flavię Pennettę. Po serii pierwszych i drugich rund dobry wynik odniosła dopiero w Amelia Island, kończąc swój udział na półfinale. Przy okazji dopisała do swojej listy zwycięstwo nad Vaidišovą. W dalszej części roku była w gronie czterech najlepszych zawodniczek turnieju jedynie w Palermo. W listopadzie sklasyfikowana na czterdziestym pierwszym miejscu w rankingu.
Po słabym występie w Hobarcie na początku roku 2007 osiągnęła życiowy wynik – ćwierćfinał wielkoszlemowego Australian Open. Przegrała z Vaidišovą, ale w trzeciej rundzie wygrała z Francuzką Amélie Mauresmo, która broniła w Melbourne tytułu sprzed roku. Trzy tygodnie później doszła do finału w Paryżu, odnosząc serię imponujących wygranych. W gronie pokonanych przez Šafářovą znalazły się: Nicole Vaidišová, Swietłana Kuzniecowa i w półfinale liderka światowej klasyfikacji WTA, rozpoczynająca sezon z opóźnieniem właśnie w Paryżu, Belgijka Justine Henin. Po dramatycznym spotkaniu w drugiej rundzie Indian Wells Czeszka wygrała z Polką Agnieszką Radwańską. W sezonie kortów ziemnym była w półfinale w Estoril oraz trzeciej rundzie w Berlinie (pokonała Annę Czakwetadze). Podczas Roland Garros sprawiła sensację, po raz kolejny eliminując Amélie Mauresmo w turnieju wielkoszlemowym. Jak na ironię, także w trzeciej rundzie. Mauresmo może mówić o prawdziwej wielkoszlemowej klątwie Šafářovej. Tymczasem po występie w Paryżu Czeszka przestała osiągać dobre rezultaty, wkrótce zaczęły męczyć ją różnorodne kontuzje. Przedwcześnie zakończyła sezon turniejem w niemieckim Stuttgarcie na początku października, ulegając w pierwszej rundzie Danieli Hantuchovej.
Powróciła pod koniec grudnia 2007 w rozgrywkach Pucharu Hopmana, partnerując narzeczonemu, Tomášowi Berdychowi. Swój występ zakończyli na fazie grupowej. Następnie dotarła do 2 rundy turnieju WTA w Sydney, gdzie poddała mecz Belgijce Justine Henin. W Australian Open przegrała w 1 rundzie z Cataliną Castaño 1:6, 4:6.
Pod koniec sierpnia 2008 roku w świetnym stylu ponownie triumfowała w turnieju Forest Hills Tennis Classic rozgrywanym w Forest Hills, pokonując Akgul Amanmuradovą, Marinę Erakovic, Ivetę Benešovą i w finale Peng Shuai.
W 2012 roku doszła do finału turnieju w Charleston, w którym to przegrała z Amerykanką Sereną Williams 6:0, 6:1. W tym samym turnieju, w grze podwójnej, w parze z Anastasiją Pawluczenkową odniosła swoje pierwsze zwycięstwo w deblu. W finale pokonały one Anabel Medinę Garrigues oraz Jarosławę Szwiedową 5:7, 6:4, 10-6.
W roku 2013 obroniła tytuł deblowy uzyskany w poprzedniej edycji zawodów w Charleston. Razem z Kristiną Mladenovic pokonały w finale parę Andrea Hlaváčková–Liezel Huber wynikiem 6:3, 7:6(6). W maju razem z Pawluczenkową triumfowały w Madrycie, gdzie w meczu mistrzowskim pokonały Carę Black i Marinę Erakovic 6:2, 6:4.
We wrześniu triumfowała w turnieju Bell Challenge 2013 w Québecu pokonując w finale Marinę Erakovic wynikiem 6:4, 6:3. Było to jej pierwsze zwycięstwo singlowe w turnieju WTA od pięciu lat.
W styczniu 2014 Czeszka w parze z Tímeą Babos pokonała w meczu finałowym zawodów w Sydney parę Sara Errani–Roberta Vinci wynikiem 7:5, 3:6, 10–7. Na Wimbledonie osiągnęła półfinał gry pojedynczej.
W sezonie 2015 Šafářová została mistrzynią Australian Open w konkurencji gry podwójnej. Razem z Bethanie Mattek-Sands pokonały w finale wynikiem 6:4, 7:6(5) Chan Yung-jan oraz Zheng Jie. Pod koniec lutego zwyciężyła w mocno obsadzonym turnieju w Dosze, gdzie w finale pokonała rozstawioną Wiktoryję Azarankę 6:4, 6:3. Razem z Mattek-Sands triumfowały również w Stuttgarcie, w meczu mistrzowskim wygrywając 6:4, 6:3 z Caroline Garcią i Katariną Srebotnik. Podczas French Open awansowała do finału zarówno singla, jak i debla. W grze pojedynczej pokonała m.in. Mariję Szarapową i Anę Ivanović, uległa zaś Serenie Williams 3:6, 7:6(2), 2:6. W grze podwójnej razem z Mattek-Sands zwyciężyły nad Casey Dellacquą i Jarosławą Szwiedową 3:6, 6:4, 6:2.
Życie prywatne.
Lucie Šafářová przez wiele lat była partnerką życiową, a potem także narzeczoną czeskiego tenisisty, Tomáša Berdycha, z którym wspólnie reprezentowała kraj w rozgrywkach o Puchar Hopmana. Rozstali się jesienią 2011 roku. Jej rodzice noszą imiona Jana i Milan. Ma starszą siostrę Veronikę, również tenisistkę, jednak bez większych sukcesów. Mieszka w rodzinnym Brnie. Lucie posługuje się trzema językami: czeskim, niemieckim i angielskim.

</doc>
<doc id="472761" url="https://pl.wikipedia.org/wiki?curid=472761" title="Wapotron">
Wapotron

Wapotron (inaczej: "lampa o chłodzeniu wrzeniowym") - próżniowa lampa elektronowa dużej mocy, chłodzona przez odparowanie cieczy. Jest lampą nadawczą wykorzystywaną zakresach fal od kilometrowych do fal centymetrowych. Chłodzenie odbywa się w obwodzie zamkniętym – odparowana w parowniku ciecz zabiera nadmiar ciepła z chłodzonego elementu, następnie ulega skropleniu w skraplaczu, by w końcu powrócić do parownika. Ten system chłodzenia nie wymaga uzupełniana zapasu cieczy (zazwyczaj wody), przez co jest prosty w budowie i eksploatacji. 

</doc>
<doc id="472763" url="https://pl.wikipedia.org/wiki?curid=472763" title="Michaela Krajicek">
Michaela Krajicek



</doc>
<doc id="472764" url="https://pl.wikipedia.org/wiki?curid=472764" title="Wanda Wiłkomirska">
Wanda Wiłkomirska

Wanda Wiłkomirska, właśc. Jolanta Wanda Rakowska z domu Wiłkomirska (ur. 11 stycznia 1929 w Warszawie, zm. 1 maja 2018 tamże) – polska skrzypaczka i pedagog.
Życiorys.
Pochodziła z warszawskiej rodziny muzycznej. Naukę gry na skrzypcach rozpoczęła w wieku 5 lat u swojego ojca Alfreda. Po dwóch latach nauki wystąpiła po raz pierwszy publicznie. Ukończyła IV Liceum Ogólnokształcące im. Emilii Sczanieckiej w Łodzi. W 1947 ukończyła studia w Państwowej Wyższej Szkole Muzycznej w Łodzi w klasie Ireny Dubiskiej, od 1949 była uczennicą Ede Zathureczky’ego w Akademii Muzycznej im. Ferenca Liszta w Budapeszcie. Jej pedagogami byli także Eugenia Umińska i Tadeusz Wroński w Warszawie oraz Henryk Szeryng w Paryżu. Była laureatką kilku międzynarodowych konkursów: w Genewie (1946), w Budapeszcie (1949) i Konkursu im. Wieniawskiego w Poznaniu (1952). Od czasu triumfalnego debiutu w Ameryce (1961) z orkiestrą Filharmonii Narodowej rozpoczęła się jej kariera międzynarodowa.
Przez 22 lata była solistką Filharmonii Narodowej w Warszawie, towarzysząc orkiestrze w jej podróżach, bywała też zapraszana na tournée przez inne orkiestry polskie i zagraniczne. Jako solistka brała udział w inauguracji odbudowanej po wojennych zniszczeniach Filharmonii Narodowej w Warszawie, w otwarciu Barbican Hall w Londynie, zainaugurowała oraz wystąpiła na pierwszym powojennym koncercie orkiestry Sydney Symphony w Operze w Sydney.
Koncertowała na sześciu kontynentach, dając recitale i grając z czołowymi orkiestrami pod dyrekcją m.in. Otto Klemperera, Leonarda Bernsteina, Carlo Marii Giuliniego, Johna Barbirollego, Kurta Masura, Wolfganga Sawallischa, Zubina Mehty, Witolda Rowickiego, Ericha Leinsdorfa, Pierre’a Bouleza, Eugena Jochuma, Franza Konwitschnego. Uczestniczyła w projektach kameralnych, grając z rodzeństwem („Trio Wiłkomirskich”), a także z Marthą Argerich, Danielem Barenboimem, Gidonem Kremerem, Mischą Maiskim. Coroczne koncerty w USA, liczne koncerty w prawie wszystkich państwach europejskich, w Japonii, Nowej Zelandii i Ameryce Południowej oraz pozytywne recenzje powodują, że Wanda Wiłkomirska uważana jest za jedną z czołowych skrzypaczek XX wieku.
W styczniu 1976 roku podpisała list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. Była działaczką KOR. 23 sierpnia 1980 roku dołączyła do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Po 13 grudnia 1981, w stanie wojennym, wyjechała z kraju. Wróciła dopiero po upadku komunizmu.
Oprócz działalności koncertowej prowadziła klasę w Hochschule für Musik und Darstellende Kunst Mannheim w Niemczech (1983-1999) oraz w Sydney Conservatory of Music w Australii, łącząc pracę pedagogiczną z koncertami. Prowadziła też kursy mistrzowskie w wielu krajach oraz wielokrotnie uczestniczyła w pracach jury międzynarodowych konkursów skrzypcowych: Karla Flescha w Londynie, Jacques’a Thibaud w Paryżu, Piotra Czajkowskiego w Moskwie, ARD w Monachium, Henryka Wieniawskiego w Poznaniu, w Hanowerze oraz Tokio. Wanda Wiłkomirska była pierwszą wykonawczynią wielu utworów kompozytorów polskich, niemieckich i australijskich, niektóre z nich były jej dedykowane.
Nagrywała dla EMI, Deutsche Grammophon, Polskich Nagrań, Philipsa, Hungarotonu i innych wytwórni.
Grała na skrzypcach Petrus Guarnerius, Wenecja 1734.
Została pochowana na cmentarzu Powązkowskim w Warszawie (kwatera 223-1-16).
Życie prywatne.
Była córką polskiego muzyka Alfreda Wiłkomirskiego i Żydówki Debory-Doroty z domu Temkin.
Wanda Wiłkomirska była siostrą Józefa, przyrodnią siostrą Marii, Kazimierza i Michała, pierwszą żoną Mieczysława Rakowskiego, z którym miała dwóch synów – Artura i Włodzimierza. Po raz drugi nie wyszła za mąż.

</doc>
<doc id="472768" url="https://pl.wikipedia.org/wiki?curid=472768" title="Alfred Bronowski">
Alfred Bronowski



</doc>
<doc id="472769" url="https://pl.wikipedia.org/wiki?curid=472769" title="Lourdes Domínguez Lino">
Lourdes Domínguez Lino

Lourdes Domínguez Lino (ur. 31 marca 1981 w Pontevedrze) – hiszpańska tenisistka, zwyciężczyni turniejów WTA w grze pojedynczej i podwójnej, mistrzyni juniorskiego Roland Garros 1999, reprezentantka kraju w rozgrywkach Pucharu Federacji.
Kariera tenisowa.
Treningi tenisowe Lourdes rozpoczęła w wieku dziewięciu lat. Od 1995 roku występowała w turniejach juniorskich Międzynarodowej Federacji Tenisowej, odnosząc pierwszy poważniejszy sukces na Mistrzostwach Europy, rozgrywanych w Szwajcarii w 1998 roku. Doszła do półfinału, przegrywając z Katariną Srebotnik. W maju 1999 wygrała konkurencję singlową wielkoszlemowego French Open, wygrywając z faworytkami publiczności, Virginie Razzano i Stéphanie Foretz. Po tym sezonie i jednej drugiej finału Orange Bowl zakończyła starty w gronie tenisistek do lat osiemnastu.
W 1996 roku występem na Majorce rozpoczęła udział w kobiecych turniejach ITF. Odnosiła w nich liczne zwycięstwa, zarówno w grze pojedynczej (siedemnaście wygranych turniejów), jak i podwójnej (trzydzieści sześć wygrane). W 2000 zadebiutowała w imprezie profesjonalnej w Madrycie, ale odpadła w pierwszej rundzie. W dalszej części tego sezonu oraz w następnych startowała przeważnie w eliminacjach, nie przechodząc trzech wymaganych rund. W 2002 wygrała swoje pierwsze dwa spotkania w zawodowym cyklu rozgrywkowym i doszła do ćwierćfinału w Bogocie. Została jednak zdyskwalifikowana przez organizację tenisową za stosowanie niedozwolonych środków – kokainy.
W latach 2003 i 2004 skupiła się wyłącznie na turniejach ITF, licznie je wygrywając. W 2006 zdobyła swój pierwszy singlowy tytuł WTA w Bogocie, pokonując w finale Flavię Pennettę. Było to jedno z najważniejszych zwycięstw w jej karierze. W Budapeszcie doszła do decydującego pojedynku, ale uległa Annie Smasznowej. 3 kwietnia po raz pierwszy sklasyfikowana w czołowej pięćdziesiątce rankingu WTA.
Jej najwyższym wynikiem w sezonie 2007 był półfinał w Bogocie i ćwierćfinały w Estoril (poległa z Lucie Šafářovą), Palermo oraz Bad Gastein. Przez dwa tygodnie powiększyła swoje konto o dwa puchary deblowych imprez WTA w Ameryce Południowej – Bogocie (z Paolą Suárez) i Acapulco (z Arantxą Santonją). Występowała w Pucharze Federacji.
W meczu pierwszej rundy wielkoszlemowego Australian Open 2008 przeciwko Katarinie Srebotnik miała pięć piłek meczowych w trzecim secie. Ostatecznie przegrała ze Słowenką 6:4, 0:6, 7:9. Uzyskała ćwierćfinał w pierwszej edycji turnieju w Viña del Mar.
W czerwcowym turnieju Barcelona KIA 2008 wraz z Arantxą Parrą Santonją odniosła zwycięstwo w turnieju gry podwójnej.
W lutym 2011 roku, równo pięć lat po zdobyciu swego pierwszego tytułu rangi WTA, wygrała Copa Colsanitas Santander. W finale pokonała Mathilde Johansson 2:6, 6:3, 6:2.
W marcu 2013 roku odniosła triumf w rywalizacji deblowej podczas zawodów w Acapulco, gdzie występowała razem z Arantxą Parrą Santonją. Para zwyciężyła w finale debel Catalina Castaño–Mariana Duque Mariño wynikiem 6:4, 7:6(1). W kwietniu razem z Larą Arruabarreną zwyciężyła na turnieju w Katowicach, gdzie w finale pokonały Ralucę Olaru i Waleriję Sołowjową 6:4, 7:5.
Życie prywatne.
Rodzice tenisistki noszą imiona Carmen i Enrique. Lourdes ma dziesięcioro rodzeństwa. Jej bracia noszą imiona: Jose, Javier i Enrique, natomiast siostry: Carmen, Isabel, Patricia, Sara, Natalia i Maria. Dominguez Lino lubi słuchać muzyki i grać w futbol amerykański. Jej ulubiona nawierzchnia to mączka.

</doc>
<doc id="472774" url="https://pl.wikipedia.org/wiki?curid=472774" title="Sincelejo">
Sincelejo

Sincelejo – miasto w północnej Kolumbii, przy drodze samochodowej Medellín-Cartagena, ośrodek administracyjny departamentu Sucre. Około 255,7 tys. mieszkańców.
W mieście rozwinął się przemysł włókienniczy, odzieżowy, spożywczy oraz chemiczny.

</doc>
<doc id="472775" url="https://pl.wikipedia.org/wiki?curid=472775" title="Ashley Harkleroad">
Ashley Harkleroad

Ashley Harkleroad (ur. 2 maja 1985 w Rossville) – amerykańska tenisistka.
Kariera tenisowa.
Zawodową tenisistką Harkleroad była w latach 2000–2012.
Od sezonu 2000 startowała w kwalifikacjach do najważniejszych imprez WTA w Stanach Zjednoczonych – w Miami i US Open. Zakończyła je bez powodzenia. W czasach rozgrywek juniorskich związana była z Andym Roddickiem. W roku 2001 organizatorzy turniejów w Miami i US Open przyznali jej dzikie karty, ale w obydwu przypadkach Harkleroad odpadła w pierwszej rundzie. W kolejnym sezonie wygrała trzy pierwsze spotkania z cyklu WTA, dochodząc do drugiej rundy w San Diego, Bratysławie i na Hawajach. Osiągnęła też półfinał debla w stolicy Słowacji. Rok 2003 był przełomowy w karierze Amerykanki. Zagrała w Charleston, pokonując trzy zawodniczki z czołowej dwudziestki rankingu: Jelenę Bowinę, Meghann Shaughnessy i Danielę Hantuchovą, tracąc we wszystkich tych spotkaniach jedenaście gemów. W półfinale nie sprostała Justine Henin, ale została najniżej sklasyfikowaną półfinalistką tego turnieju od 1990 roku, gdy w finale wystąpiła grająca z dziką kartą i nieklasyfikowana Jennifer Capriati. Awansowała o ponad pięćdziesiąt pozycji w rankingu światowym, na 56. miejsce. Osiągnęła półfinał w Strasburgu i finał debla w Tokio. Wyniki te premiowały Amerykankę na 39. i najwyższe miejsce rankingowe w karierze. Na początku roku 2004 osiągnęła finał turnieju w Auckland.
Dnia 4 grudnia 2004 w Chattanooga została żoną amerykańskiego tenisisty, Alexa Bogomolova Jr., ale wkrótce rozwiedli się.
W sezonie 2005 Harkleroad startowała głównie w turniejach z cyklu ITF i wygrała dwa z nich. W turniejach WTA nie wygrała żadnego spotkania, choć czterokrotnie próbowała. Osiągnęła drugi finał deblowy w Québecu. Powróciła do czołowej setki rankingu w 2006 po kilku wygranych spotkaniach pierwszej rundy. Doszła do finału deblowych turniejów WTA w Pradze i Rabacie. W styczniu 2007 osiągnęła trzecią rundę Australian Open – przegrała z Danielą Hantuchovą mimo prowadzenia 5:2 w trzecim secie.
W ostatniej chwili zrezygnowała ze startu w US Open 2008, jako oficjalny powód podając kontuzję. Nieoficjalnym powodem rezygnacji z turnieju była ciąża tenisistki, w którą zaszła ze swoim trenerem Chuckiem Adamsem. Harkleroad w przerwie sportowej wyszła za mąż za Adamsa, a 30 marca 2009 urodziła syna, Charliego. Jej powrót do WTA Tour nastąpił podczas imprezy w Miami, jednak przegrała z Alicią Molik.

</doc>
<doc id="472781" url="https://pl.wikipedia.org/wiki?curid=472781" title="Oxnard">
Oxnard

Oxnard – miasto w Stanach Zjednoczonych, w stanie Kalifornia, na wybrzeżu Oceanu Spokojnego, na zachód od Los Angeles. Zamieszkuje je około 209 tys. osób.

</doc>
<doc id="472782" url="https://pl.wikipedia.org/wiki?curid=472782" title="Hana Šromová">
Hana Šromová

Hana Šromová (ur. 10 kwietnia 1978 w Kopřivnicy) – czeska tenisistka.
Tenisistką zawodową była w latach 1997–2014. Należy do grona zawodniczek, które w turniejach z cyklu WTA nie odniosły zwycięstw. Triumfowała w rozgrywkach ITF, zdobywając osiem tytułów indywidualnie i trzydzieści pięć w grze podwójnej. Najwyższe jej miejsca to 87. w singlu (16 czerwca 2006) i 63. w deblu (24 lipca 2006).

</doc>
<doc id="472784" url="https://pl.wikipedia.org/wiki?curid=472784" title="Yingkou">
Yingkou

Yingkou (), znane wcześniej jako Newchwang – miasto o statusie prefektury miejskiej w północno-wschodnich Chinach, w prowincji Liaoning, największy w regionie zespół portowy nad Morzem Żółtym, przy ujściu rzeki Liao He. W 2010 roku liczba mieszkańców miasta wynosiła 623 451. Prefektura miejska w 1999 roku liczyła 2 242 523 mieszkańców. Ośrodek szkolnictwa wyższego, przemysłu spożywczego, włókienniczego, odzieżowego, skórzanego, papierniczego, chemicznego, elektromaszynowego i hutniczego; rozwijają się przemysły wysokich technologii. W pobliżu miasta znajdują się saliny morskie oraz bogate złoża magnezytu, fluorytu, fosforytów, siarki, rud molibdenu i innych. Miasto posiada własny port lotniczy.
Siedziba rzymskokatolickiej diecezji Yingkou.

</doc>
<doc id="472785" url="https://pl.wikipedia.org/wiki?curid=472785" title="South Bend (Indiana)">
South Bend (Indiana)

South Bend – miasto w Stanach Zjednoczonych, w stanie Indiana, port nad rzeką St. Joseph (uchodzącą do jeziora Michigan). Około 107,8 tys. mieszkańców.
Mieszkańcy według pochodzenia: Niemcy (17,4% ogółu), Polacy (10,6%), Irlandczycy (10,5%), Anglicy (5,8%), Amerykanie (3,9%), Węgrzy (3,3%) (na podstawie spisu powszechnego z 2000 roku).
18 marca 2013 roku na jeden z domów spadł prywatny samolot zabijając dwie osoby i raniąc kilka innych.
Urodził się tutaj Tom Emmer, amerykański polityk, kongresman ze stanu Minnesota.
W mieście znajduje się Uniwersytet Notre Dame, jedna z najbardziej prestiżowych szkół wyższych w Stanach Zjednoczonych. 
W mieście rozwinął się przemysł maszynowy, chemiczny, środków transportu oraz elektrotechniczny.

</doc>
<doc id="472787" url="https://pl.wikipedia.org/wiki?curid=472787" title="Melitopol">
Melitopol

Melitopol (ukr. Мелітопол) – miasto w południowo-wschodniej części Ukrainy, w obwodzie zaporoskim, nad Mołoczną (uchodzi do Morza Azowskiego), od marca 2022 pod okupacją rosyjską.
W mieście rozwinął się przemysł maszynowy, spożywczy, odzieżowy, dziewiarski oraz materiałów budowlanych.
Nazwę „Melitopol” nadano statkowi oddanemu do eksploatacji przez Stocznię Gdynia w 1952 roku. Była to pierwsza z serii jednostek jednakowej konstrukcji zbudowanych w stoczni dla ZSRR.
W pobliżu miasta znajduje się pomnik przyrody Kamienny Grób.
Religia.
W 2006 r. posługę duszpasterską wśród tutejszych katolików rozpoczęli księża michalici, którzy przybyli z Polski. W 2018 r. został poświęcony zbudowany tu przez nich kościół Wniebowzięcia Matki Bożej i św. Michała Archanioła. Kościół ten został przekazany diecezji charkowsko-zaporoskiej. 
Wojna rosyjsko-ukraińska.
26 lutego 2022 r. wojska rosyjskie wkroczyły do Melitopola i całkowicie zajęły obszar miasta do 1 marca 2022 r..
W kwietniu 2022 r. wojsko i przedstawiciele administracji okupacyjnej wykradli z Muzeum Historii Regionalnej w Melitopolu wartościowe eksponaty historyczne i kulturowe. Wśród skradzionego mienia była kolekcja złota scytyjskiego.
Od początku wojny w mieście i jego okolicach działa ruch partyzancki, który rekrutuje się z miejscowej ludności. Partyzanci zajmują się atakowaniem rosyjskiej logistyki oraz likwidacją kolaborantów i rosyjskich oficerów. Aktywnie współpracują z ukraińskim wywiadem.
30 września 2022, na mocy nielegalnego referendum, miasto wraz z terytorium obwodu zaporoskiego i trzech innych obwodów ukraińskich, zostało jednostronnie włączone do Federacji Rosyjskiej poprzez aneksję. Dla FR tymczasowa stolica nielegalnie przyłączonego obwodu zaporoskiego.

</doc>
<doc id="472790" url="https://pl.wikipedia.org/wiki?curid=472790" title="Flaga Iławy">
Flaga Iławy



</doc>
<doc id="472791" url="https://pl.wikipedia.org/wiki?curid=472791" title="Zahedan">
Zahedan

Zahedan () – miasto w południowo-wschodnim Iranie, w pobliżu granicy z Pakistanem, ośrodek administracyjny ostanu Sistan i Beludżystan. Około 580,1 tys. mieszkańców.

</doc>
<doc id="472792" url="https://pl.wikipedia.org/wiki?curid=472792" title="Chęcińsko-Kielecki Park Krajobrazowy">
Chęcińsko-Kielecki Park Krajobrazowy

Chęcińsko-Kielecki Park Krajobrazowy – park krajobrazowy położony na południe i południowy zachód od Kielc, w województwie świętokrzyskim. Powołany rozporządzeniem wojewody kieleckiego z 2 grudnia 1996. Znajduje się na terenach gminy miejskiej Kielce oraz gmin Chęciny, Małogoszcz, Piekoszów, Sobków i Sitkówka-Nowiny. Powierzchnia parku wynosi 19 781,6 ha, powierzchnia otuliny 8002,5 ha.
Na terenie parku znajdują się zabytki historyczne, a wśród nich zamek piastowski w Chęcinach oraz skansen - Park Etnograficzny należący do Muzeum Wsi Kieleckiej w Kielcach w Tokarni.
Rezerwaty przyrody.
W granicach parku znajduje się 10 rezerwatów: 8 przyrody nieożywionej, jeden leśny i jeden krajobrazowy. Ponadto jeden rezerwat zlokalizowany jest w otulinie parku.
Na terenie parku:
W otulinie:

</doc>
<doc id="472794" url="https://pl.wikipedia.org/wiki?curid=472794" title="Yves Congar">
Yves Congar

Yves Marie Joseph Congar (ur. 8 kwietnia 1904 w Sedanie, zm. 22 czerwca 1995 w Paryżu) – francuski teolog, dominikanin, uczestnik soboru watykańskiego II, kardynał od 1994.
Życiorys.
Jego ojcem był bankowiec. Ciężko przeżywał tragedię I wojny światowej, w tym nędzę jeńców wojennych, co wpłynęło na jego późniejszą formację duchową. Samodzielnie zgłębiał filozofię i jej historię. Kontaktował się z kombatantami. Pozostawał pod wpływem intelektualnym Mauricea Blondela, Luciena Laberthonnièrea i Jacquesa Maritaina. Odbył służbę wojskową, potem uczył się w szkole wojskowej w Saint-Cyr i przez krótki czas przebywał w nowicjacie zakonu benedyktyńskiego. 
Do zakonu dominikańskiego wstąpił 7 grudnia 1925. Jego kolegami z tego czasu byli m.in. Marie-Alain Couturier i André-Marie Dubarle. W 1931 został profesorem zakonnego centrum formacyjnego w Le Saulchoir koło Paryża. W 1937 wydał dzieło "Chrześcijanie rozłączeni" (fr. "Chrétiens désunis"), które zostało nieprzychylnie przyjęte przez Watykan. Od tego samego roku był wydawcą serii teologicznej "Unam, sanctam". Od 1940 do 1944 przebywał w niemieckim obozie jenieckim dla oficerów, a po próbie ucieczki przeniesiono go do obozu o zaostrzonym rygorze. Kuria rzymska sceptycznie podchodziła do jego działalności i w 1948 nie otrzymał zezwolenia na uczestnictwo w spotkaniu ekumenicznym w Amsterdamie, gdzie m.in. powołano Światową Radę Kościołów. Kwestionował potrydencką wizję Kościoła opartego na systemie piramidalnym, hierarchicznym i jurydycznym. W 1954 (po podróży do Aten, Stambułu, Bejrutu, Kairu i Aleksandrii z okazji 900-lecia schizmy wschodniej) otrzymał zakaz wykładów i publikacji pod swoim nazwiskiem, a także zakaz przebywania w Paryżu. W latach 1954–1956 mieszkał w Jerozolimie, a potem w Skandynawii i Cambridge, by osiąść w Strasburgu. W latach 1956–1968 był profesorem uniwersytetu w Strasburgu, następnie Instytutu Katolickiego w Paryżu.
Był zwolennikiem ekumenizmu oraz koncepcji Kościoła jako Ludu Bożego. Podejmował działania na rzecz zwiększenia roli ludzi świeckich w Kościele katolickim. Interesowały go tematy z zakresu eklezjologii: pisał o episkopacie i prezbiteriacie, powołaniu świeckich, urzędach, relacjach między tradycją kościelną a "Biblią", historycznej ewolucji poglądów eklezjologicznych. Brał udział w Soborze watykańskim II jako ekspert. Był członkiem Międzynarodowej Komisji Teologicznej.
Gdy papież Paweł VI przygotowywał Soborowe Wyznanie wiary Ludu Bożego (1968), poprosił o przygotowanie projektu tekstu o. Y. Congara. Rezultat okazał się jednak dla Pawła VI niezadowalający. Mówił o tym sam Congar w wywiadzie:
Na pół roku przed śmiercią, 26 listopada 1994 r. został ustanowiony przez papieża Jana Pawła II kardynałem. Otrzymał tytuł kardynała-diakona San Sebastiano al Palatino. Zmarł 22 czerwca 1995 r. w Paryżu w "Hôpital militaire des Invalides".

</doc>
<doc id="472797" url="https://pl.wikipedia.org/wiki?curid=472797" title="WWP">
WWP



</doc>
<doc id="472798" url="https://pl.wikipedia.org/wiki?curid=472798" title="Santarém (Brazylia)">
Santarém (Brazylia)

Santarém – miasto w północnej Brazylii, w stanie Pará, port nad Amazonką, przy ujściu rzeki Tapajós. Około 306,4 tys. mieszkańców.
W mieście rozwinął się przemysł drzewny oraz spożywczy.

</doc>
<doc id="472801" url="https://pl.wikipedia.org/wiki?curid=472801" title="Sippalgido">
Sippalgido

Sippalgido – dawna sztuka walki koreańskiego pochodzenia. Jak w wielu sztukach walki, "do" oznacza drogę. "Sippalgi" albo "sibpalki" oznacza „18 technik”.
Jak wskazuje nazwa stylu, składa się on z 18 technik walki. Trzy z nich obejmują walkę „pustymi rękami”, czyli bez broni, a pozostałych 15 używa broni.
Obecnie głównym przedstawicielem tej sztuki walki jest Koreańczyk mieszkający w Buenos Aires, w Argentynie. Jego nazwisko to Soo Nam Yoo. Przywiózł on do Argentyny styl "ion by ryu" – jeden z pięciu stylów sippalgido.
Charakterystyka sippalgido.
Sippalgido jest sztuką walki pochodzenia koreańskiego z korzeniami mongolskimi. "Sippalgi" po koreańsku oznacza „18 technik”, "do" jest drogą poznania. Tak więc "sippalgido" można przetłumaczyć jako „drogę poznania 18 technik walki”.
Różnice między sippalgido a innymi stylami walki.
Można zaboserwować wiele rozmaite różnice między sippalgido a innymi sztukami walki.
Sippalgido jest sztuką walki z kodeksem bojowym, tym różni się od wszystkich sportów walki. Punkty i turnieje nie wiodą do zgłebienia sztuki. Sippalgido jest sztuką poznania siebie, nieskończoną drogą, sposobem na życie. Przeznaczeniem sippalgido jest obrona w sytuacji życia lub śmierci. Tymi koncepcjami sippalgido różni się od kick-boxingu, od boksu, od boksu tajskiego, od Vale Tudo, od K-1 i wersji sportowych karate i taekwondo.
Sippalgido jest sztuką totalnie strategiczną, szukającą w każdej walce przewagi nad przeciwnikiem. Zwraca uwagę na czynniki zewnętrzne i akcje innych osób w walce. Inne sztuki walki są zupełnie taktyczne, zajmując się tylko perfekcją techniczną, która być może nigdy nie przyjdzie. W tym względzie sippalgido całkowicie różni się od karate.
Będąc całkowicie strategiczną sztuką walki, sippalgido korzysta z technik twardych i miękkich. Stosuje się tu zasadę „yin-yang”, jak w wushu. Sippalgido różni się od aikido, które korzysta wyłącznie z technik łagodnych, a od karate różni się, gdyż posiasa ono techniki całkowicie twarde.
Sippalgido zaczyna się nauczaniem bezpośrednim, by uczeń po trzech miesiącach praktyki mógł się obronić. To przybliża tę sztukę walki do Wing Chun, a oddala ją od tradycyjnego wushu, aikido, judo, jiu-jitsu, karate czy taekwondo. W sippalgido stosuje się różne rodzaje broni. Stanowi to o różnicy z taekwondo, aikido, judo i tego typu sportami walki.
Sippalgido jest sztuką kompletną, w której nie używa się jedynie nóg, pięści, walki w pozycji stojącej, ciosów, walki bronią białą, walki kijem. Używa się wszystkiego, czego można użyć. Praktyk sippalgido może użyć każdego obiektu jako broni.

</doc>
<doc id="472802" url="https://pl.wikipedia.org/wiki?curid=472802" title="Varmakalai">
Varmakalai

Varmakalai – tamil: வர்மக்கலை, malajalam: "marma vidhya" – sztuka walki pochodząca z południowo-wschodnich Indii, dokładniej: z regionów zamieszkanych przez Tamilów. Varma Kalai również służyła jako funkcja lecznicza takich jak zaburzenia nerwowe, zapalenie stawów i wiele innych.
Nazwa "varmakalai" dosłownie znaczy "sztuka punktów witalnych". Uczy się sztuki walki za pomocą gołych rąk i z bronią i tym samym gimnastyki bojowej, która wzmacnia ciało i poprawia zdrowie.
Opanowanie tej sztuki nie ogranicza się do nauki techniki walki, lecz zmierza do kształtowania jednostki zdrowej i zrównoważonej.

</doc>
<doc id="472804" url="https://pl.wikipedia.org/wiki?curid=472804" title="Gaz jednoatomowy">
Gaz jednoatomowy

Gaz jednoatomowy – gaz złożony z pojedynczych atomów.
W termodynamice klasycznej do opisu właściwości gazów przyjmuje się uproszczony model gazu doskonałego. Model ten zakłada między innymi, że 1) gaz składa się z pojedynczych, punktowych cząstek, 2) cząstki te nie oddziałują ze sobą poza zderzeniami.
Założenia te stosują się szczególnie dobrze do gazów szlachetnych, pod niezbyt wysokim ciśnieniem. Gazy te składają się najczęściej z pojedynczych atomów. Do gazów tych należą hel, neon, argon, krypton, ksenon oraz radon. Długo uważano, że gazy szlachetne nie tworzą związków chemicznych. Aktualnie wiadomo, że jedynie hel nie tworzy trwałych związków chemicznych. Jednak i pozostałe gazy szlachetne wchodzą bardzo trudno w reakcje, i to w szczególnych warunkach.
W warunkach normalnych tylko gazy szlachetne są jednoatomowe. Ale w dostatecznie wysokiej temperaturze wszystkie pierwiastki tworzyłyby gazy jednoatomowe.
Jedynym sposobem ruchu molekuł gazu jednoatomowego w temperaturze pokojowej jest ruch postępowy.
Dla gazu idealnego jednoatomowego wartości ciepła właściwego molowego wynoszą:
dla procesu zachodzącego przy stałej objętości gazu,
dla procesu zachodzącego pod stałym ciśnieniem,
gdzie formula_3 jest stałą gazową.
Wynika stąd, że dla gazu jednoatomowego charakterystyczny wykładnik przemiany adiabatycznej (gamma) formula_4 (w odróżnieniu np. od wartości 7/5 dla gazu dwuatomowego w temperaturze pokojowej, gdzie cząsteczki dodatkowo mogą obracać się). W ogólności wartości formula_5 formula_6 zależą od liczby stopni swobody, jakie przypisuje się cząsteczce gazu. Dla gazu jednoatomowego liczba ta wynosi 3 i związana jest z ruchem translacyjnym atomu w trzech wymiarach w przestrzeni.

</doc>
<doc id="472805" url="https://pl.wikipedia.org/wiki?curid=472805" title="San Bernardino (Kalifornia)">
San Bernardino (Kalifornia)

San Bernardino – miasto w Stanach Zjednoczonych, w stanie Kalifornia, na wschód od Los Angeles, w zespole miejskim Riverside-San Bernardino. Około 215 784 tys. mieszkańców. Aglomeracja miasta wynosi 1,9 mln mieszkańców.
Położone jest ok. 100 km na wschód od Los Angeles, znajduje się w zespole miejskim Riverside-San Bernardino.
Duży ośrodek handlowy regionu rolniczego. Dominuje przemysł spożywczy, lotniczy (zakłady naprawcze Boeing), elektroniczny, odzieżowy (filia Diverse), materiałów budowlanych, metalowy, elektrotechniczny, chemiczny oraz poligraficzny (Canon). Ważny węzeł komunikacyjny.
Miasto posiada uniwersytet założony w 1960 roku. W pobliskim mieście Fontana rozwinięte jest hutnictwo żelaza (zakłady Kaiser Steel Corporation).
W mieście zostało założone przedsiębiorstwo McDonald’s. Ponadto w mieście rozwinął się przemysł spożywczy, lotniczy, elektroniczny, odzieżowy, materiałów budowlanych, metalowy, elektrotechniczny, chemiczny oraz poligraficzny.
2 grudnia 2015 roku doszło tu do zamachu na ośrodek pomocy niepełnosprawnym, w którym zginęło 14 osób (w tym sprawcy), a ponad 20 zostało rannych.

</doc>
<doc id="472807" url="https://pl.wikipedia.org/wiki?curid=472807" title="Magnoliophytina">
Magnoliophytina



</doc>
<doc id="472808" url="https://pl.wikipedia.org/wiki?curid=472808" title="Stara Odra">
Stara Odra

Nazwa odnóg i starorzeczy Odry na różnych jej odcinkach:

</doc>
<doc id="472809" url="https://pl.wikipedia.org/wiki?curid=472809" title="Herb Iławy">
Herb Iławy

Herb Iławy – jeden z symboli miasta Iława w postaci herbu.
Wygląd i symbolika.
Herb przedstawia na błękitnej tarczy wizerunek Matki Bożej w złotej koronie i ze złotym nimbem, trzymającej na kolanach stojące dzieciątko Jezus także ze złotym nimbem. Matka Boża ubrana w błękitną szatę i czerwony płaszcz siedzi na tronie wewnątrz złotej gotyckiej bramy.
Historia.
Herb Iławy został znowelizowany uchwałą Rady Miejskiej z 28 maja 1998 roku.

</doc>
<doc id="472810" url="https://pl.wikipedia.org/wiki?curid=472810" title="Czerkiesk">
Czerkiesk

Czerkiesk () – stolica Karaczajo-Czerkiesji, w Rosji, nad Kubaniem. Miasto założone w 1804 roku jako Batałpaszyńska stanica kozacka. 123,1 tys. mieszkańców (2020).

</doc>
<doc id="472812" url="https://pl.wikipedia.org/wiki?curid=472812" title="Scott Stapp">
Scott Stapp

Scott Stapp, właściwie Anthony Scott Flippen (ur. 8 sierpnia 1973 w Orlando na Florydzie) – amerykański wokalista z pochodzenia Czirokez. Założyciel i członek grupy Creed w latach 1995–2003 i po reaktywacji od 2009. Od czasu zawieszenia działalności zespołu rozpoczął karierę jako solista. W 2005 jego solowy album "The Great Divide" sprzedał się w ilości 315 tys. egzemplarzy.
W 2006 roku piosenkarz został sklasyfikowany na 68. miejscu listy 100 najlepszych wokalistów wszech czasów według Hit Parader.
Życiorys.
Wczesne lata.
Przyszedł na świat w rodzinie protestanckiej jako jedyny syn i jedno z trojga dzieci dentysty Stevena Stappa, zielonoświątkowego ministra. Jego biologiczna matka odeszła od rodziny w 1978, został zaadaptowany przez Lyndę Stapp. Ma dwie siostry – Amandę i Amie. Był chorowitym dzieckiem, cierpiał na alergię. Uczęszczał do Lake Highland Prep i Valencia College w Orlando na Florydzie.
Przygodę z muzyką zaczął, śpiewając w chórku. Duży wpływ wywarły na niego takie zespoły jak The Doors, Led Zeppelin i U2. Opanował grę na gitarze, perkusji, harmonijce, fortepianie, gitarze basowej i instrumentach perkusyjnych. Mając 17 lat odszedł z rodzinnego domu.
Kariera.
W 1995 został współzałożycielem zespołu Creed – jednej z najpopularniejszych grup rockowych kolejnej dekady. Został wyrzucony z Lee University w Cleveland w stanie Tennessee za posiadanie marihuany. Uczęszczał także na Uniwersytet Stanu Floryda. W 1997 roku ukończył wydział komunikacji w Tallahassee Community Colleg w Tallahassee na Florydzie.
19 kwietnia 2002 roku doznał obrażeń w wypadku samochodowym, był na silnym leku przeciwzapalnym Prednizon. W 2003 z powodu wewnętrznych nieporozumień grupa Creed zawiesiła działalność. 22 listopada 2005 roku ukazał się jego pierwszy album solowy "The Great Divide". 8 sierpnia 2008 na MySpace Stappa ukazała się alternatywna wersja piosenki „Broken” z poprzedniego albumu, która miała zapowiadać nowy album.
27 kwietnia 2009 roku działalność wznowiła dawna kapela wokalisty – Creed. Formacja planuje zagrać trasę koncertową po Stanach Zjednoczonych między sierpniem a październikiem oraz nagrać nowy materiał. W kwietniu 2010 roku Stapp zapowiedział wydanie nowego albumu na początku 2011 roku, oraz w sieci udostępnił dwie nowe piosenki „Criminal” i „Somber”.
W 2012 nakładem wydawnictwa Tyndale House Publishers ukazała się autobiograficzna książka Scotta Stappa pt. "Sinner’s Creed".
5 listopada 2013, osiem lat po debiucie solowy, ukazał się drugi album Scotta Stappa pt. "Proof of Life". Sześć lat później, 19 lipca 2019 premierę miał jego trzeci album solowy, zatytułowany "The Space Between The Shadows" i wydany nakładem Napalm Records.
Życie prywatne.
W styczniu 1998 ożenił się z Hillaree Burns, z którą ma syna Jaggera Michaela (ur. 21 października 1998), a jego narodzinom poświęcony jest utwór „With Arms Wide Open”. W 1999 roku pobił swoją żonę. Do awantury doszło po tym, jak do sieci wyciekła taśma, na której widać, jak groupie uprawiają seks oralny ze Scottem Stappem i Kidem Rockiem. 8 czerwca 1999 rozwiedli się.
10 lutego 2006 poślubił Miss Nowego Jorku 2004 Jaclyn Nesheiwat, z którą ma córkę Milán Hayat (ur. 4 stycznia 2007 w Miami) oraz dwóch synów: Daniela Issama (ur. 4 czerwca 2010) i Anthony’ego Issama (ur. 16 listopada 2017 we Franklin w Tennessee). Zamieszkał w Boca Raton (Floryda).
Deklaruje się jako chrześcijanin.
Prowadzi działalność charytatywną m.in. w ramach założonych fundacji powołanych celem wspierania dzieci With Arms Wide Open Foundation (2000), fundacji The Scott Stapp Foundation. Ponadto zaangażował się w pomoc ofiarom trzęsienia ziemi na Haiti w 2010 i trzęsienia ziemi u wybrzeży Honsiu w 2011.

</doc>
<doc id="472820" url="https://pl.wikipedia.org/wiki?curid=472820" title="Rezweratrol">
Rezweratrol



</doc>
<doc id="472821" url="https://pl.wikipedia.org/wiki?curid=472821" title="HP-38G">
HP-38G

HP-38G – to model kalkulatora firmy Hewlett-Packard, pracujący, w odróżnieniu od podobnej serii HP-48 w systemie algebraicznym, a nie odwrotnej notacji polskiej (RPN). Produkcję rozpoczęto w 1995, zaprzestano niedawno (na temat końca produkcji podawane są różne informacje).
Kalkulator ten ma wygląd zbliżony do serii Pioneer (np. HP-32S), jednak obudowa jest całkowicie inna i wyposażona w przekładaną plastikową pokrywę. Pod względem możliwości ustępuje nieco serii HP-48. Programowanie odbywa się w języku strukturalnym wysokiego poziomu, a programy otrzymały nazwę zastrzeżoną „ApLets”. Posiada bogate funkcje graficzne. Wyposażony jest w port podczerwieni do współpracy z drukarką HP-82240 i port RS-232.

</doc>
<doc id="472824" url="https://pl.wikipedia.org/wiki?curid=472824" title="Parafia katedralna Świętego Ducha w Warszawie">
Parafia katedralna Świętego Ducha w Warszawie

Parafia katedralna Świętego Ducha – parafia katedralna Kościoła Polskokatolickiego w RP znajdująca się w Warszawie, położona w dekanacie warszawsko-łódzkim diecezji warszawskiej.
Historia.
Parafia.
Parafia Świętego Ducha w Warszawie została zorganizowana w 1923; jej siedziba znajdowała się wtedy przy ul. Hożej 39. W tym czasie w stolicy działała jeszcze parafia Zbawiciela Świata przy ul. Żytniej. 
W 1945 siedzibę parafii przeniesiono do nowej porzymskokatolickiej świątyni położonej przy ulicy Szwoleżerów 2. Od 25 kwietnia 1945 oficjalnie parafia zyskała miano parafii katedralnej Kościoła. Przy ulicy Szwoleżerów 4 znajduje się plebania parafii.
W 1952 parafia liczyła 480 wiernych, w 1954 – 450 wyznawców, w 1959 – 295 wiernych i 1400 sympatyków, a w 1965 – 369 wiernych i 67 sympatyków. Byli to wierni z całej Warszawy, głównie ze środowiska robotniczego (95%) i inteligenckiego (5%). Ponadto w 1961 erygowano w Warszawie dwie kolejne parafie: przy ul. Żytniej 41 (pw. Chrystusa Arcykapłana i Męczenników Narodu Polskiego) i Wilczej 31 (pw. Miłosierdzia Bożego; reaktywowana w 2005), ale do 1965 nie przekształciły się one w normalnie funkcjonujące placówki. Obecnie parafia liczy ok. 350 wyznawców z terenu całej stolicy i przyległych powiatów. 
W latach 1968-1998 proboszczem parafii był ks. dziek. inf. dr Tomasz Wójtowicz, jego następcą został ks. mgr Henryk Dąbrowski, wcześniej będący proboszczem w Studziankach Pancernych.
W Warszawie znajduje się również parafia polskokatolicka Miłosierdzia Bożego przy ul. Wilczej 31 oraz w pobliskim Konstancinie-Jeziornie misyjna parafia polskokatolicka pw. Świętych Apostołów Piotra i Pawła przy ul. Chylickiej 18.
Świątynia.
Katedra Świętego Ducha przy ul. Szwoleżerów 2, wzniesiona została w 1906(?) według projektu Leontija Benois, przy współpracy budowniczego Piotra Feddersa, jako cerkiew Lejb-Gwardyjskiego Pułku Ułanów Jego Wysokości, pod wezwaniem Św. Martyniana. W okresie międzywojennym, po odzyskaniu niepodległości świątynia ta służyła 1. Pułkowi Szwoleżerów Józefa Piłsudskiego. Od 1945 świątynia należy do Kościoła Polskokatolickiego w RP i jest pod wezwaniem Świętego Ducha.
Cmentarz polskokatolicki.
We wschodniej części Cmentarza Wojskowego na Powązkach przy ul. Powązkowskiej 43/45 znajduje się wydzielony dla Kościoła Polskokatolickiego w RP kwartał (kwatera D) z Kaplicą Matki Bożej Nieustającej Pomocy, dookoła niej znajdują się nagrobki zasłużonego dla Kościoła duchowieństwa i społeczników. Na cmentarzu polskokatolickim spoczywają min.:

</doc>
<doc id="472829" url="https://pl.wikipedia.org/wiki?curid=472829" title="Prysznic">
Prysznic

Prysznic lub natrysk – urządzenie służące do kąpieli, polegającej na polewaniu się wodą wypływającą z instalacji wodociągowej przez specjalne sitko, mające na celu rozbicie strumienia wody na drobne kropelki. Jednocześnie mianem tym określa się wydzieloną część pomieszczenia kąpielowego, zaopatrzoną w brodzik z odpływem, służącą do kąpieli natryskowej.
Polska nazwa urządzenia pochodzi od nazwiska Vincenta Priessnitza, popularyzatora hydroterapii w ówczesnym obszarze niemieckojęzycznym.

</doc>
<doc id="472833" url="https://pl.wikipedia.org/wiki?curid=472833" title="Yach Film 2003">
Yach Film 2003

12. Festiwal Polskich Wideoklipów Yach Film 2003 – festiwal odbył się w dniach 2-5 października 2003 roku.
Grand Prix.
Opracowano na podstawie materiału źródłowego.
Reżyseria.
Opracowano na podstawie materiału źródłowego.
Scenariusz.
Opracowano na podstawie materiału źródłowego.
Montaż.
Opracowano na podstawie materiału źródłowego.
Zdjęcia.
Opracowano na podstawie materiału źródłowego.
Plastyczna aranżacja przestrzeni.
Opracowano na podstawie materiału źródłowego.
Animacja.
Opracowano na podstawie materiału źródłowego.
Kreacja aktorska wykonawcy utworu muzycznego.
Opracowano na podstawie materiału źródłowego.
Inna Energia.
Opracowano na podstawie materiału źródłowego.
Light – Cienki Budżet.
Opracowano na podstawie materiału źródłowego.
Bursztynowy Yach.
Opracowano na podstawie materiału źródłowego.

</doc>
<doc id="472834" url="https://pl.wikipedia.org/wiki?curid=472834" title="Paul Haarhuis">
Paul Haarhuis

Paul Vincent Nicholas Haarhuis (ur. 19 lutego 1966 w Eindhoven) – holenderski tenisista, lider rankingu ATP deblistów, zwycięzca sześciu turniejów wielkoszlemowych w grze podwójnej, reprezentant w Pucharze Davisa, olimpijczyk.
Kariera tenisowa.
Karierę tenisową Haarhuis rozpoczął w 1989 roku, a zakończył w 2003 roku.
W grze pojedynczej wygrał jeden turniej kategorii ATP World Tour, w 1995 roku w Dżakarcie. Dodatkowo był uczestnikiem siedmiu finałów. Startując w singlowych rozgrywkach wielkoszlemowych najdalej doszedł podczas US Open 1991, eliminując po drodze wówczas lidera rankingu, Borisa Beckera. Spotkanie o dalszą rundę przegrał z Jimmym Connorsem.
W grze podwójnej Haarhuis osiągnął 94 finały, z których w 54 zwyciężył. Sześciokrotnie triumfował w imprezach Wielkiego Szlema i sześć razy był uczestnikiem finałów. Dwukrotnie był najlepszy w ATP Tour World Doubles Championship i raz był finalistą tych rozgrywek. Najskuteczniejszą parę deblową stworzył razem z Jacco Eltinghiem. Z małymi przerwami startowali razem od 1991 roku do 1998 roku (wygrali pięć szlemów i w dwóch zagrali w finale). Ostatni tytuł wielkoszlemowy zdobył z Jewgienijem Kafielnikowem.
W grze mieszanej osiągnął jeden finał, podczas French Open 1991, razem z Caroline Vis.
W Pucharze Davisa Haarhuis startował w latach 1990–2005. Bilans jego występów reprezentacyjnych to 31 zwycięstw i 18 porażek.
Haarhuis uczestniczył również w igrzyskach olimpijskich w Barcelonie (1992) i Atlancie (1996). W 1992 roku odpadł w II rundzie rywalizacji singlowej z Goran Ivaniševiciem, cztery lata później w deblu był bliski zdobycia medalu w deblu z Jacco Eltinghiem, ale przegrali półfinał z Australijczykami Toddem Woodbridge’em i Markiem Woodforde’em i mecz o trzecie miejsce z parą niemiecką David Prinosil–Marc-Kevin Goellner.
W rankingu gry pojedynczej Haarhuis najwyżej był na 18. miejscu (6 listopada 1995), a w klasyfikacji gry podwójnej na 1. pozycji (31 stycznia 1994). Łącznie na szczycie listy deblowej znajdował się przez 71 tygodni.

</doc>
<doc id="472836" url="https://pl.wikipedia.org/wiki?curid=472836" title="Warstwa abstrakcji sprzętowej">
Warstwa abstrakcji sprzętowej

Warstwa abstrakcji sprzętowej (ang. "hardware abstraction layer" – HAL) – sterownik urządzenia dla płyty głównej. Stanowi ogniwo pośredniczące między sprzętem a jądrem systemu operacyjnego. Odseparowuje konkretną architekturę systemu komputerowego od oprogramowania użytkowego. Dla programisty jest sposobem komunikacji ze sprzętem przez udostępniane funkcje biblioteczne i sterowniki.
Systemami, które korzystają z HAL-a są:
AmigaOS4, rodzina systemów BSD, Linux, OS X, Solaris, Windows NT (od wersji 5.0/2000).

</doc>
<doc id="472839" url="https://pl.wikipedia.org/wiki?curid=472839" title="Stanisław Bosy">
Stanisław Bosy

Stanisław Bosy (ur. 17 lipca 1948 w Myślinowie) – polski duchowny starokatolicki, administrator diecezji wrocławskiej Kościoła Polskokatolickiego w RP, sekretarz Rady Synodalnej i przewodniczący Komisji Misyjno-Duszpasterskiej Kościoła Polskokatolickiego w RP, proboszcz parafii św. apostołów Piotra i Pawła w Szczecinie, prezes szczecińskiego oddziału Polskiej Rady Ekumenicznej. 
Życiorys.
Święcenia kapłańskie przyjął z rąk bpa Juliana Pękali 30 września 1973 w Warszawie. W latach 1973–1975 był wikariuszem w parafii św. Apostołów Piotra i Pawła w Szczecinie, a od 1975 jest proboszczem tej parafii. W latach 1980–2007 był dziekanem dekanatu szczecińsko-gorzowskiego. Od 1988 infułat honorowy, a od 1997 infułat rzeczywisty Kościoła Polskokatolickiego w RP. 
17 lipca 2004 objął obowiązki administratora diecezji wrocławskiej w zastępstwie za bpa Wiesława Skołuckiego. Regularnie pisze do miesięcznika starokatolickiego „Rodzina”.

</doc>
<doc id="472843" url="https://pl.wikipedia.org/wiki?curid=472843" title="Granitognejs">
Granitognejs

Granitognejs – skała metamorficzna, odmiana gnejsu cechująca się znacznie słabiej niż u innych gnejsów wykształconą teksturą kierunkową (gnejsową – w postaci naprzemianległych grubszych warstewek kwarcowo-skaleniowych i cienkich warstewek miki). 
Granitognejsy tworzą się podczas silnej metasomatozy typowych gnejsów, co prowadzi do częściowego zatarcia pierwotnej dobrze wykształconej tekstury kierunkowej lub w efekcie nieznacznej mylonityzacji granitoidów. Granitognejsy często stopniowo przechodzą zarówno w granitoidy, jak i w gnejsy.
Termin wprowadził do geologii w roku 1823 Alexander von Humboldt.
Na terenie Polski występują np. w Górach Izerskich.

</doc>
<doc id="472852" url="https://pl.wikipedia.org/wiki?curid=472852" title="Biblioteka Jugosłowiańska">
Biblioteka Jugosłowiańska

Biblioteka Jugosłowiańska – nazwa dwóch serii wydawniczych, gromadzących przekłady na język polski dzieł literatury pięknej twórców jugosłowiańskich. 
Seria powstała w 1930 r. z inicjatywy Julije Benešicia, chorwackiego pisarza i lektora języka serbsko-chorwackiego w Warszawie. W ramach serii ukazało się 13 tomów, zawierających przekłady klasyków literatury serbskiej, chorwackiej i słoweńskiej. Poszczególne książki serii ukazywały się do 1939 r., po czym całe przedsięwzięcie zostało przerwane z powodu wojny. 
W 1970 r. z inicjatywy Wydawnictwa Łódzkiego doszło do wznowienia serii pod nazwą, nawiązującą do przedwojennej. Seria ta ukazywała się w latach 1970-1995. W ramach Biblioteki zaprezentowany został obszerny dorobek poszczególnych literatur jugosłowiańskich w opracowaniu najlepszych tłumaczy polskich (m.in. Dorota Jovanka Ćirlić, Jan Wierzbicki, Maria Krukowska, itp.). Opublikowano wiele przekładów zarówno dzieł klasyków literatur jugosłowiańskich, jak też młodych, debiutujących pisarzy.
W przekładzie z języka serbsko-chorwackiego ukazały się m.in. dzieła Miroslava Krležy, Ivo Andricia, Borislava Pekicia, Miodraga Bulatovicia, Miloša Crnjanskiego, itp.
W przekładzie z języka macedońskiego ukazały się dzieła Błaże Koneskiego, Jovana Strezovskiego, Vlady Uroševicia czy Kočo Racina.
W przekładzie z języka słoweńskiego opublikowano m.in. dzieła Andreja Hienga.
Książki drugiej serii ukazywały się w jednolitej szacie graficznej, w miękkiej okładce, często z obwolutą.

</doc>
<doc id="472854" url="https://pl.wikipedia.org/wiki?curid=472854" title="Żyła pokładowa">
Żyła pokładowa



</doc>
<doc id="472856" url="https://pl.wikipedia.org/wiki?curid=472856" title="Joseph Skvorecky">
Joseph Skvorecky



</doc>
<doc id="472859" url="https://pl.wikipedia.org/wiki?curid=472859" title="Port lotniczy Koszyce">
Port lotniczy Koszyce

Międzynarodowy port lotniczy Koszyce (słow.: "Medzinárodné letisko Košice", kod IATA: KSC, kod ICAO: LZKZ) – port lotniczy drugiego pod względem wielkości miasta na Słowacji, Koszyc, położony około 6 kilometrów na południe od centrum miasta, w powiecie Koszyce IV, w dzielnicy Barca, na wysokości 230 m n.p.m.
Port posiada jeden pas startowy od długości 3100 metrów oraz szerokości 45 m. Wyposażony jest w system ILS kategorii 2 (CAT II) na kierunku 01.
Z lotniska w 2015 r. skorzystało ponad 410 tysięcy pasażerów. W tym 295 691 pasażerów w ruchu regularnym (+26% vs. 2014 r.) oraz 114 758 pasażerów w ruchu czarterowym (-6% vs. 2014 r.). W 2015 r. wykonano 8426 operacji lotniczych (+13% vs. 2014 r.) oraz odprawiono 253 tony frachtu (+205% vs. 2014 r.). 
Kolejny rok skutkował poprawą statystyk. Odprawiono ponad 436 tysięcy osób (+6,4% vs. 2015 r.). Wykonano 9364 operacji lotniczych (+11% vs. 2015 r.) oraz odprawiono 88 ton frachtu (-65% vs. 2015 r.). 
2017 rok to kontynuacja wzrostów. Odprawiono ok. 500 tysięcy pasażerów (+13,7% vs. 2016 r.). W tym ok. 373 tysiące w ruchu regularnym (+7% vs. 2016 r.) oraz ok. 121 tysięcy w ruchu czarterowym (+41,3% vs. 2016 r.). Wykonano również o 13,8% więcej operacji lotniczych (10662) w stosunku do 2016 r. Jednocześnie przetransportowano 106 ton frachtu (+20,5% vs. 2016 r.). 
Dane za pierwszy kwartał 2018 r. zapowiadają kolejny rekordowy rok. W ciągu trzech miesięcy odprawiono 20% więcej pasażerów w porównaniu z pierwszym kwartałem 2017 r. Z lotniska skorzystało ponad 92 tysiące osób, z czego tylko w marcu ponad 33 tysiące (+17% vs. marzec 2017 r.). Dodatkowo, w poprawie statystyk pomogą planowane nowe połączenia. 
Port lotniczy powstał w tym miejscu w roku 1954, a pierwsze loty do Pragi ruszyły w 1955. W latach 1974–1977 wydłużono pas startowy o 1100 metrów.
Z portu lotniczego w Koszycach można dostać się m.in. do Londynu, Warszawy, Bratysławy, Pragi, Wiednia oraz Stambułu. Z ważniejszych linii lotniczych z portu korzystają: PLL LOT, České aerolinie (ČSA), Wizz Air oraz Austrian Airlines.
Terminal.
Obecny terminal został wybudowany w latach 2001-2004. Powierzchnia użytkowa terminalu wynosi 4569 m², w tym 3530 m² przeznaczone jest dla pasażerów. W terminalu znajduje się 8 stanowisk odprawy check-in, 6 gate'ów oraz dwie hale przylotów. Przepustowość roczna terminalu wynosi 800 tys. pasażerów.

</doc>
<doc id="472875" url="https://pl.wikipedia.org/wiki?curid=472875" title="Space Gallery">
Space Gallery

Space Gallery to galeria znajdująca się w Krakowie, która powstała w roku 1992. Jej właścicielką jest rzeźbiarka Barbara Zambrzycka-Śliwa. Galeria mieści się na ul. św. Marka 7. Jest miejscem spotkań i prezentacji dorobku zarówno profesorów i absolwentów krakowskiej Akademii Sztuk Pięknych jak i innych znanych malarzy XIX i XX wieku. Space Gallery prezentuje polską sztukę w całej różnorodności kierunków i tendencji artystycznych od wieku XIX do dzisiaj. W galerii można obejrzeć dzieła przedstawicieli polskiej awangardy, takich jak: Tadeusz Kantor, Roman Opałka, Alfred Lenica, Henryk Stażewski. 
Wśród prezentowanych prac pojawiają się nazwiska takich mistrzów, jak: Jan Matejko, Piotr Michałowski, Józef Brandt, Tadeusz Makowski, Jacek Malczewski, Olga Boznańska, Teodor Axentowicz, Leon Wyczółkowski, Juliusz Kossak, Konstanty Laszczka, płótna twórców związanych z École de Paris – Emmanuel Mané-Katz, Henryk Epstein, Henryk Hayden, Mela Muter, Komitetem Paryskim – Jan Cybis, Józef Czapski, Artur Nacht-Samborski.
Od 2011 r. na ul. św. Marka 22 działa Galeria AS - związana ze Space Gallery, która prezentuje młodych twórców z kraju i z zagranicy.

</doc>
<doc id="472877" url="https://pl.wikipedia.org/wiki?curid=472877" title="Tenji">
Tenji

 — 38. cesarz Japonii, według tradycyjnego porządku dziedziczenia.
Tenji panował w latach 661–671.
Życiorys.
Tenji urodził się w 626 roku. Był synem cesarza Jomei oraz cesarzowej Kōgyoku. Nadano mu imię .
Po śmierci cesarza Jomei w 642 roku władzę przejęła wdowa po nim, Kōgyoku, na podstawie prawa ustanowionego przez głowę rodu Soga – Soga-no-Iruka – zgodnie z którym tron dziedziczyli w pierwszej kolejności: małżonka i jej brat, a dopiero później syn zmarłego cesarza. Książę Naka-no-Ōe odczuwał więc uzasadnioną niechęć do arystokratycznego rodu Soga, który od kilkudziesięciu lat sprawował niemal całkowitą władzę nad rodziną cesarską. Wraz z Nakatomi no Kamatari (protoplastą rodu Fujiwara) 12 lipca 645 roku, w wieku 19 lat, zamordował Soga-no-Iruka na oczach matki, która z przerażenia abdykowała tego samego dnia. Cesarzem został Kōtoku.
Swoją późniejszą działalnością książę Naka-no-Ōe zyskał sobie poparcie rodu Soga, co przypieczętował małżeństwem z córką jednego z jego członków, Soga-no-Kurayamada. Po śmierci swojego wuja cesarza Kōtoku w 654 roku miał objąć tron, jednak zrzekł się korony na rzecz swej matki, która została cesarzową po raz drugi, przyjmując imię Saimei. Naka-no-Ōe miał jednak duży wpływ na sprawowanie władzy przez matkę.
W 661 roku pokierował sprzymierzonymi wojskami japońskimi i koreańskiego królestwa Baekje przeciw innemu królestwu koreańskiemu Silla (patrz: Kōgyoku). Po śmierci matki w tym samym roku postanowił, że nie zostanie intronizowany, dopóki nie rozstrzygnie się wojna przeciwko temu królestwu. Przez dwa lata Naka-no-Ōe kierował wojskami w Korei. W 663, kiedy zakończyła się rozstrzygająca bitwa, Naka-no-Ōe powrócił do Japonii i został intronizowany na cesarza w wieku 37 lat. Przyjął cesarskie imię Tenji (Tenchi).
W 663 roku Tenji ustanowił pierwszy znany dziś historykom kodeks prawny w historii Japonii.
Tenji zapisał się w historii Japonii jako dobry i zaradny władca. Zmarł w 672 w wieku zaledwie 46 lat. Miał wiele żon, konkubin i kochanek; łącznie miał ponad czternastkę dzieci. Został pochowany w Kioto.
Mauzoleum Tenji znajduje się w prefekturze Kioto. Nazywa się "Yamashina no misasagi".

</doc>
<doc id="472886" url="https://pl.wikipedia.org/wiki?curid=472886" title="Claude Joseph Rouget de Lisle">
Claude Joseph Rouget de Lisle

Claude Joseph Rouget de Lisle (albo Rouget de l’Isle) (ur. 10 maja 1760 w Lons-le-Saunier, zm. 26 czerwca 1836 w Choisy-le-Roi) – kapitan i inżynier wojskowy, rojalista; autor pieśni, poeta i pisarz, autor "Marsylianki".
Na prośbę Philippe’a-Frédérica de Dietricha, mera Strasburga, napisał wojenną pieśń "Chant de guerre pour l’armée du Rhin" dla Armii Renu 25 kwietnia 1792. Pieśń ta śpiewana przez bataliony Marsylii podczas marszu na Paryż w lipcu 1792, bardzo szybko stała się Marsylianką. Hymnem narodowym Francji stała się 14 marca 1879.
Ze względu na swe rojalistyczne poglądy więziony w latach 1793-1794; później brał udział w walkach w Wandei, gdzie służył pod rozkazami pacyfikującego powstanie generała Lazare'a Hoche’a. W roku 1796 zdymisjonowany.
Rouget de Lisle napisał jeszcze kilka pieśni podobnych do "Marsylianki", a w roku 1825 opublikował "Chants français" ("Pieśni Francuskie"), gdzie spisał około pięćdziesiąt utworów różnych autorów. Jego książeczka "Essais en vers et en prose" ("Eseje wierszem i prozą") (1797) zawierała tekst i nuty "Marsylianki", sentymentalne opowiadanie "Adelaide et Monville" i kilka przypadkowo dobranych wierszy.
Zmarł w nędzy w Choisy-le-Roi, w regionie Île-de-France. Jego prochy zostały przeniesione z cmentarza w Choisy-le-Roi do kościoła Inwalidów w Paryżu 14 lipca 1915 roku, w czasie I wojny światowej. W Lons-Le-Saunier wzniesiono upamiętniający go pomnik.

</doc>
<doc id="472887" url="https://pl.wikipedia.org/wiki?curid=472887" title="Gwiezdna Flota">
Gwiezdna Flota

Gwiezdna Flota () – w świecie Star Treka jest to organizacja łącząca floty wszystkich światów członkowskich Federacji. Została powołana w 2161 roku, a w jej skład wchodziły początkowo Gwiezdna Flota Ziemi, Siły Zbrojne Ziemi (ang. "Earth Military Assault Command Operations"), Imperialna Straż Andoru, flota Wolkanu oraz flota Tellarytów. Od momentu powstania głównym zadaniem Floty było badanie kosmosu i poszukiwanie nowych form życia. W 24 wieku wraz z rosnącym zagrożeniem ze strony Borg oraz Dominium Rada Federacji zdecydowała o rozbudowie siły militarnej Floty. W Wojnie z Dominium Gwiezdna Flota poniosła dotkliwe straty, odegrała jednak kluczową rolę w wielu bitwach, doprowadzając ostatecznie do zwycięstwa sojuszu ras Kwadrantu Alfa i Beta.
Oficerowie Gwiezdnej Floty są szkoleni w Akademii Gwiezdnej Floty, gdzie odbierają gruntowny trening taktyczny, techniczny, naukowy i dyplomatyczny. W trakcie służby oficerowie mają możliwość specjalizowania się w kilku dziedzinach i przystąpienia do jednej z sekcji: naukowej (wraz z lekarzami), technicznej i sekcji ochrony oraz dowódczej.
Dowództwo Gwiezdnej Floty znajduje się w San Francisco w Stanach Zjednoczonych.

</doc>
<doc id="472890" url="https://pl.wikipedia.org/wiki?curid=472890" title="Augusta Wiktoria">
Augusta Wiktoria



</doc>
<doc id="472891" url="https://pl.wikipedia.org/wiki?curid=472891" title="Kierunki świata">
Kierunki świata



</doc>
<doc id="472897" url="https://pl.wikipedia.org/wiki?curid=472897" title="North Laramie River">
North Laramie River

North Laramie River - dopływ Laramie River, około 111 km długości, w południowo-wschodnim Wyoming w USA.
Źródła North Laramie znajdują się w Lesie Narodowym Medicine Bow w Górach Laramie, na północy hrabstwa Albany. Płynie na południe, następnie na wschodni północny wschód i wschód. Łączy się z Laramie około 8 km na północ od Wheatland.

</doc>
<doc id="472898" url="https://pl.wikipedia.org/wiki?curid=472898" title="Ozzy">
Ozzy



</doc>
<doc id="472899" url="https://pl.wikipedia.org/wiki?curid=472899" title="Galeria Plakatu">
Galeria Plakatu

Galeria Plakatu, krakowska galeria powstała w roku 1985, specjalizująca się wyłącznie w promocji i sprzedaży polskiego plakatu artystycznego.
Galeria Plakatu założona została w 1985 roku i powstała na bazie prywatnej kolekcji Dydo Poster Collection z połowy lat pięćdziesiątych. Do 1994 działała w strukturze przedsiębiorstwa DESA. W 1994 roku nowymi właścicielami zostali Krzysztof Dydo i Ewa Pabis. Głównym zadaniem galerii jest współpraca przy organizacji i organizacji różno tematycznych konkursów na plakat. W galerii znajduje się ok. 2000 tytułów plakatów, ponad stu polskich artystów - grafików, malarzy i projektantów z różnych dziedzin; plakatów teatralnych, filmowych, muzycznych, wystawowych, autorskich, społecznych, sportowych oraz reklamowych. Od chwili powstania galeria zorganizowała ponad sto wystaw indywidualnych i zbiorowych w Polsce oraz w Europie i wielu krajach świata. Najczęściej poza wystawami tematycznymi prezentowane były indywidualne wystawy grafików i twórców polskiego plakatu m.in. Henryk Tomaszewski, Roman Cieślewicz, Jan Lenica, Waldemar Świerzy, Franciszek Starowieyski.
Wystawy.
Galerii Plakatu zorganizowała pięć wystaw z barwnymi katalogami:

</doc>
<doc id="472902" url="https://pl.wikipedia.org/wiki?curid=472902" title="Istota zbita">
Istota zbita

Istota zbita, tkanka kostna zbita, tkanka kostna kortykalna () – rodzaj tkanki kostnej, cechujący się zbitym ułożeniem blaszek kostnych w koncentryczne struktury, zwane osteonami. Buduje trzony kości długich i powierzchniowe warstwy ich nasad, a także zewnętrzne warstwy pozostałych rodzajów kości. Pomiędzy warstwami istoty zbitej zwykle położona jest istota gąbczasta, jednak cienkie części kości płaskich często składają się wyłącznie z istoty zbitej.

</doc>
<doc id="472904" url="https://pl.wikipedia.org/wiki?curid=472904" title="Renesans karoliński">
Renesans karoliński

Renesans karoliński – okres rozwoju kultury zachodnioeuropejskiej, przypadający na panowanie Karolingów, zwłaszcza Karola Wielkiego, w którym nastąpiło ponowne przyjęcie kultury starożytnej. 
Termin „renesans karoliński” ma charakter pozytywnie wartościujący i wskazuje (podobnie jak termin „renesans XII wieku” czy „renesans ottoński”) na pewne podobieństwa do renesansu wieku XV i XVI.
Program reorganizacyjny w zakresie kultury zakładał odnowę łaciny, która w ten sposób ostatecznie oderwała się od języków romańskich. Dzięki mecenatowi cesarskiemu i zdolnościom organizacyjnym Alkuina znacznie rozwinęła się sieć szkół. Przy klasztorach powstawały skryptoria, w których kopiowano dzieła antycznych autorów. Przeprowadzono również reformę szkolnictwa kościelnego, tak by tok nauczania został ujęty w cykle trivium i quadrivium. Literatura i malarstwo zostały odnowione i przez to nastąpił ich rozwój. Powstało wiele monumentalnych budowli, nawiązujących stylem do budowli starożytnego Rzymu (architektura karolińska, np. katedra w Akwizgranie). Na dwór Karola Wielkiego w Akwizgranie przybywali uczeni z odległych krajów. Z Brytanii przybył Alkuin, z Italii – Piotr z Pizy i Paweł Diakon, natomiast z Hiszpanii Teodulf. 
W czasach renesansu karolińskiego został odnowiony i ujednolicony krój łacińskiego pisma (tzw. minuskuła karolińska).

</doc>
<doc id="472907" url="https://pl.wikipedia.org/wiki?curid=472907" title="Młyński Staw (jezioro)">
Młyński Staw (jezioro)

Młyński Staw (Janówek, Janowski Staw, niem.: "Johannisthaler Mühlenteich", "Mühlen Teich") – jezioro w Polsce położone w województwie warmińsko-mazurskim, w powiecie szczycieńskim, w gminie Szczytno, ok. 4 km. na zachód od granicy miasta, przy miejscowości Janowo, przy drodze krajowej nr 58. Podobną nazwę nosi inny sztuczny zbiornik położony na wschód Szczytna – Młyński Staw.
Opis.
Staw jest rozlewiskiem rzeki Saska powstałym za pomocą jazu piętrzącego w miejscowości Janowo. Zbiornik istniał prawdopodobnie naturalnie, spiętrzenie znacznie go rozszerza. Jaz jest bardzo charakterystyczną budowlą stojącą przy samej drodze i doskonale z niej widoczną. Spiętrza wodę o ponad 2 metry. Dno jeziora muliste, miejscami piaszczyste. Bogata roślinność wodna. Brzegi porośnięte lasem. W jeziorze zalega wiele zatopionych drzew (działalność bobrów). Zbiornik co kilka lat jest w całości spuszczany. Młyński Staw znajduje się na obszarze Natura 2000.

</doc>
<doc id="472908" url="https://pl.wikipedia.org/wiki?curid=472908" title="Steve Bloomer">
Steve Bloomer

Stephen Bloomer (ur. 20 stycznia 1874, zm. 16 kwietnia 1938) – angielski piłkarz grający na pozycji napastnika, trener, uważany za najlepszego piłkarza swojej epoki.
Kariera.
Stephen Bloomer w czasie kariery piłkarskiej reprezentował barwy klubów: dwukrotnie Derby County (1892–1906, 1910–1914 – pięciokrotny król strzelców ekstraklasy angielskiej: 1896 (20 goli), 1897 (22 gole), 1899 (23 gole), 1901 (23 gole), 1904 (20 goli)) oraz FC Middlesbrough (1906–1910). Łącznie w ekstraklasie angielskiej rozegrał 536 meczów, w których strzelił 317 goli. W ciągu swojej kariery zdobył pięciokrotnie koronę króla strzelców ekstraklasy w latach: 1896 (20 goli), 1897 (22 gole), 1899 (23 gole), 1901 (23 gole) i 1904 (20 goli). Jako piłkarz rozegrał 536 meczów w Division One strzelając w nich 317 bramek. Jest do tej pory uważany za najlepszego piłkarza w historii Derby County, mimo iż nie osiągnął z tym klubem znaczących sukcesów.
Kariera reprezentacyjna.
Steve Bloomer w reprezentacji Anglii w latach 1895–1907 rozegrał 23 mecze, w których strzelił 28 goli. Debiut zaliczył 9 marca 1895 roku w Derby w wygranym 9:0 meczu z reprezentacją Irlandii Północnej w ramach British Home Championship 1895, w którym Bloomer strzelił 2 gole. Ostatni mecz w reprezentacji Anglii rozegrał 6 kwietnia 1907 roku w Newcastle upon Tyne w zremisowanym 1:1 meczu z reprezentacją Szkocji w ramach British Home Championship 1907, w którym Bloomer strzelił 1 gola.
Kariera trenerska.
Steve Bloomer po zakończeniu kariery piłkarskiej rozpoczął karierę trenerską. Trenował kluby: Britannia Berlin (1914) oraz Real Unión (1923–1925), z którym zdobył Puchar Króla 1924.
Sukcesy.
Zawodnicze.
Derby County
Trenerskie.
Real Unión

</doc>
<doc id="472910" url="https://pl.wikipedia.org/wiki?curid=472910" title="Dixie Dean">
Dixie Dean

William Ralph Dean, lepiej znany jako "Dixie Dean" (ur. 22 stycznia 1907 w Birkenhead, zm. 1 marca 1980 w Liverpoolu) – angielski piłkarz, jeden z najbardziej znanych środkowych napastników w historii angielskiej piłki i klubu Everton.
Karierę rozpoczynał w Tranmere Rovers. Grając w Evertonie w latach 1924–1938 zdobył 383 bramki w 433 meczach. W sezonie 1927/1928 wygrał ligę z tym klubem i zdobył 60 goli w jednym sezonie, co jest rekordem wszech czasów angielskiego futbolu. W 1932 roku Everton ponownie wygrał ligę, a tytuł króla strzelców znów zdobył Dean, tym razem z 44 bramkami na koncie. Do Deana należy także klubowy rekord hat-tricków (37). W 1933 roku wygrał z Evertonem FA Cup. W roku 1938 przeszedł do Notts County. W 1939 podpisał kontrakt z irlandzkim klubem Sligo Rovers, ale jeszcze w tym samym roku przeniósł się do klubu Hurst F.C. mającego siedzibę w Ashton-under-Lyne koło Manchesteru, gdzie zakończył karierę.
Przy wejściu na stadion Evertonu Goodison Park znajduje się pomnik Dixie Deana. W obiekcie jest także pamiątkowy apartament Deana.
W reprezentacji Anglii rozegrał 16 meczów i zdobył 18 goli (1927–1932).

</doc>
<doc id="472911" url="https://pl.wikipedia.org/wiki?curid=472911" title="Siarczan potasu">
Siarczan potasu

Siarczan potasu, K2SO4 – nieorganiczny związek chemiczny, sól kwasu siarkowego i potasu.
W temperaturze pokojowej związek ten tworzy bezbarwne kryształy rozpuszczalne w wodzie i nierozpuszczalne w alkoholu. Temperatura topnienia 1069 °C. Otrzymywany jest w wyniku wymiany podwójnej pomiędzy kizerytem (MgSO4·H2O) lub szenitem (K2SO4·MgSO4·6H2O) i chlorkiem potasu. Znajduje zastosowanie jako nawóz mineralny, przy produkcji szkła i ałunów.

</doc>
<doc id="472912" url="https://pl.wikipedia.org/wiki?curid=472912" title="Manuel Zelaya">
Manuel Zelaya

José Manuel „Mel” Zelaya Rosales (ur. 20 września 1952 w Catacamas) – honduraski polityk, prezydent Hondurasu od 27 stycznia 2006 do 28 czerwca 2009. Odsunięty od władzy w wyniku wojskowego zamachu stanu.
Młodość.
José Manuel Zelaya Rosales urodził się w 1952 w Catacamas jako najstarszy z czwórki dzieci. Uczęszczał do szkoły podstawowej Dzieciątka Jezus z Pragi i Luisa Landy oraz szkoły średniej w Instytucie Salezjańskim San Miguel w Tegucigalpie. Przez cztery studiował na Narodowym Autonomicznym Uniwersytecie Hondurasu, którego jednak nie ukończył.
Po przerwaniu nauki poświęcił się pracy w rolnictwie. Pracował na własnej farmie bydła oraz zajmował się przetwórstwem i handlem tarcicą. W 1987 został przewodniczącym Stowarzyszenia Producentów Drewna.
Kariera polityczna.
W 1970 Manuel Zelaya wstąpił do Partii Liberalnej Hondurasu (PLH, "Partido Liberal de Honduras"). W latach 1985-1998 był deputowanym do Zgromadzenia Narodowego z ramienia PLH. W gabinecie prezydenta Carlosa Roberto Floresa (1998-2002) zajmował stanowisko ministra inwestycji. Przedstawił w tym czasie program decentralizacji władzy i przekazania jej części lokalnym społecznościom.
W lutym 2005 Manuel Zelaya został wybrany kandydatem Partii Liberalnej Hondurasu w wyborach prezydenckich. W czasie kampanii wyborczej obiecywał walkę z przestępczością oraz zwiększenie liczby policjantów z 9 do 18 tysięcy. Hasłem jego kampanii był slogan: "Władza Obywateli".
Prezydent.
W wyborach prezydenckich 27 listopada 2005 Manuel Zelaya zdobył 49,9% głosów poparcia i pokonał Porfirio Lobo Sosę z Partii Narodowej Hondurasu (46,2% głosów). Porfirio Lobo Sosa uznał zwycięstwo Zelayi dopiero po 10 dniach, zarzucając wcześniej komisji wyborczej błędy przy zliczaniu głosów. 27 stycznia 2006 Manuel Zelaya został zaprzysiężony na stanowisku prezydenta Hondurasu.
Zaraz po objęciu władzy prezydent Zelaya powierzył byłemu generałowi armii rozwiązanie problemu gangów ulicznych (tzw. "maras"), dokonujących serii publicznych egzekucji, przestępstw i zamieszek. W pierwszych latach jego władzy głównym celem nowego rządu było obniżenie cen paliwa w Hondurasie. W 2006 w kraju doszło do licznych protestów społecznych różnych grup zawodowych (m.in. taksówkarzy, pielęgniarek i nauczycieli), domagających się poprawy warunków życia. Prezydent był również krytykowany za swoje liczne podróże zagraniczne (27 podróży w 2006). Zarzucono mu spędzanie zbyt wiele czasu poza własnym krajem i zabieranie ze sobą zbyt dużej delegacji oraz bliskich krewnych i znajomych.
Prezydent Manuel Zelaya poprzez niektóre swoje działania wzbudził liczne kontrowersje w kraju i zagranicą. Największym echem odbiło się wprowadzenie 24 maja 2007 przez prezydenta nakazu transmitowania przez wszystkie stacje telewizyjne i radiowe w kraju codziennych, dwugodzinnych materiałów rządowych. Według prezydenta miał to służyć eliminacji „niesprawiedliwych doniesień na temat jego rządu”. Nakaz wszedł w życie 28 maja 2007, a przekazy rządowe nabrały charakteru wywiadów z prezydentem lub członkami jego rządu. Zdaniem prezydenta celem transmisji miało być przedstawienie społeczeństwu szeregu projektów, jakie podejmuje jego rząd. Miesiąc wcześniej prezydent bezskutecznie próbował zakazać parlamentowi publikacji raportów na temat przestępczości w kraju. Zabiegi te miały służyć poprawie wizerunku administracji prezydenta.
W marcu 2008 doszło do scysji między Hondurasem i USA. Po tym jak USA wstrzymały import honduraskich melonów, podejrzewając je o powodowanie salmonellozy, prezydent Zelaya publicznie wystąpił w telewizji i zjadając na ekranie melona (), oskarżył USA o dyskredytowanie produktów rolniczych jego kraju. Całą sprawę uznał za polityczną i określił mianem zemsty za nawiązanie przez Honduras bliższych relacji z Wenezuelą Hugona Cháveza.
22 lutego 2008 prezydent Zelaya wezwał USA do legalizacji narkotyków, co jego zdaniem rozwiązałoby problem ich szmuglowania z Kolumbii przez Honduras, a w związku z tym doprowadziłoby do ograniczenia przestępczości w jego kraju. W październiku 2008 Zelaya wezwał do legalizacji narkotyków kraje Ameryki Łacińskiej. Stwierdził, że zamiast walczyć z nielegalnym handlem narkotykami, państwa powinny zainwestować w edukację społeczeństw oraz kontrolę i pomoc użależnionym.
W ostatnich latach prezydentury Zelaya zacieśnił stosunki z lewicowymi prezydentami państw Ameryki Łacińskiej, a zwłaszcza z prezydentem Hugonem Chávezem. W sierpniu 2008 Honduras zgodził się uczestniczyć w porozumieniu gospodarczym ALBA. W marcu 2008 nawiązał bliską współpracę z Wenezuelą, która zgodziła się pomóc Hondurasowi w walce z ubóstwem i zobowiązała się do pomocy w sektorze rolnicznym.
Manuel Zelaya jest żonaty z Xiomarą Castro, która jest prezydentem Hondurasu od 2022 roku, mają czworo dzieci.
Zamach stanu i odsunięcie od władzy.
28 czerwca 2009 w czasie zamachu stanu został aresztowany przez armię i przewieziony do Kostaryki. Władzę w kraju objął rząd tymczasowy, p.o. prezydenta został mianowany przewodniczący parlamentu Roberto Micheletti. Wydarzenie miało związek z planowanym przez niego referendum w sprawie możliwości reelekcji głowy państwa.
Przebywając zagranicą prowadził działania, mające na celu potępienie zamachu przez społeczność międzynarodową i przywrócenie go do władzy. 5 lipca 2009 Zelaya podjął nieudaną próbę powrotu do kraju na pokładzie samolotu. Wystartował z lotniska w Waszyngtonie w kierunku Tegucigalpy. Na pokładzie małego odrzutowca towarzyszył mu przewodniczący Zgromadzenia Ogólnego ONZ. Drugim samolotem, w kierunku Hondurasu, udali się prezydenci Argentyny, Ekwadoru i Paragwaju oraz sekretarz generalny OPA. Prezydencki samolot krążył nad lotniskiem Toncontin, nie dostał jednak zezwolenia na lądowanie i nie mógł tego uczynić, gdyż na płycie lotniska zostały rozlokowane samochody wojskowe. Teren lotniska został obstawiony przez służby bezpieczeństwa. Ostatecznie Zelaya wylądował w Managui w Nikaragui. Zelaya stwierdził, że "zrobi wszystko, co możliwe", by dostać się do Hondurasu i zapowiedział kolejne próby powrotu do ojczyzny
9 lipca 2009 Zelaya spotkał się w Kostaryce z przedstawicielami honduraskiego rządu tymczasowego. Była to pierwsza z trzech rund rozmów politycznych, zmierzających do zakończenia kryzysu politycznego. Druga runda rozmów odbyła się w dniach 18-19 lipca, a trzecia 22 lipca. Prezydent Kostaryki Oscar Arias zaproponował stronom przyjęcie 7-punktowego planu pokojowego. Głównymi jego założeniami było przywrócenie na stanowisko prezydenta Manuela Zelayi w celu dokończenia jego mandatu prezydenckiego upływającego 27 stycznia 2010; utworzenie rządu jedności i pojednania narodowego, złożonego z wszystkich głównych partii politycznych; wprowadzenie amnestii za wszystkie przestępstwa polityczne popełnione przed i po 28 czerwca oraz porzucenie przez Zelayę planów zorganizowania powszechnego referendum. Rząd tymczasowy odrzucił jednak plan porozumienia, stwierdzając że powrót Zelayi na stanowisko prezydenta jest niemożliwy i nie podlega negocjacjom. Prezydent Zelaya zgodził się na większość propozycji planu. Choć oznajmił, że nie godzi się, by w skład rządu jedności weszły osoby odpowiedzialne za zamach stanu.
Po bezowocnych negocjacjach politycznych, 24 lipca 2009 Zelaya, otoczony przez swoich zwolenników i dziennikarzy, przekroczył granicę Hondurasu od strony Nikaragui w mieście Las Manos. W kapeluszu, ubrany w strój kowbojski, przeszedł kilkadziesiąt metrów od granicy do znaku "Witamy w Hondurasie". Po kilkudziesięciu minutach wycofał się jednak do Nikaragui. Wojsko, stacjonujące w przygranicznym punkcie kontrolnym, nie wiedząc jak zareagować, wycofało się na odległość 20 metrów i obserwowało sytuację. Zelaya stwierdził, że nie zdecydował się na wkroczenie do kraju, by uniknąć rozlewu krwi. Powiedział, że "nie boi się, lecz nie jest też szalony" i nie chce by jego osoba była powodem wybuchu przemocy. W ciągu kilku kolejnych dni przebywał w rejonie przygranicznym, mobilizując swoich zwolenników.
Na początku sierpnia 2009 kontynuował wysiłki dyplomatyczne, odwiedzając Meksyk, Brazylię, Chile, gdzie spotykał się z przywódcami tych państw. Przeprowadzenie zamachu stanu zostało bowiem potępione przez całą społeczność międzynarodową.
21 września 2009 Zelaya nieoczekiwanie powrócił do Tegucigalpy, znajdując schronienie w ambasadzie Brazylii. Władze Hondurasu zażądały od władz Brazylii wydania Zelayi w celu postawienia go przed sądem za zdradę stanu, lecz spotkały się z odmową. Zwolennicy obalonego prezydenta skupili się w lewicowej partii LIBRE która stała się główną siłą opozycji. Partia została poddana represjom a kilkunastu jej kandydatów oraz członków ich rodzin zostało zabitych w trakcie kampanii wyborczej.
W wyborach prezydenckich w 2021 roku zwyciężyła jego żona Xiomara Castro. 28 stycznia 2022 objęła ona urząd prezydenta kraju, co zakończyło 12-letnie rządy prawicy, a Zelaya został pierwszym dżentelmenem Hondurasu.

</doc>
<doc id="472917" url="https://pl.wikipedia.org/wiki?curid=472917" title="Mel Zelaya">
Mel Zelaya



</doc>
<doc id="472918" url="https://pl.wikipedia.org/wiki?curid=472918" title="Friedrich August Kekulé">
Friedrich August Kekulé



</doc>
<doc id="472927" url="https://pl.wikipedia.org/wiki?curid=472927" title="Wydech">
Wydech

Wydech, inaczej faza bierna oddechu – usuwanie „zużytego” powietrza zasobnego w dwutlenek węgla.
U człowieka podczas wydechu następuje rozluźnienie przepony oraz mięśni oddechowych klatki piersiowej. Uzyskana różnica ciśnień umożliwia usunięcie powietrza z płuc.

</doc>
<doc id="472928" url="https://pl.wikipedia.org/wiki?curid=472928" title="Pryzma">
Pryzma

Pryzma, klin ścięty – wielościan o sześciu ścianach o następujących właściwościach:
Pryzma jest to szczególny przypadek pryzmatoidu. Pryzmą nazywane jest również ciało w kształcie pryzmy, np. pryzma kompostowa, pryzma śniegu.
Wzory.
Jeżeli formula_1 formula_2 i formula_3 formula_4 są bokami podstaw pryzmy, a formula_5 wysokością, to objętość pryzmy jest równa:
Pole powierzchni pryzmy można obliczyć ze wzoru:

</doc>
<doc id="472933" url="https://pl.wikipedia.org/wiki?curid=472933" title="Klin (matematyka)">
Klin (matematyka)

Klin – wielościan, którego podstawą jest prostokąt, a ścianami bocznymi dwa trapezy równoramienne i dwa trójkąty równoramienne.
Wzory.
Jeżeli przez "a" i "b" oznaczy się boki podstawy, przez "c" krawędź tworzoną przez dwie podstawy trapezów, a przez "h" wysokość klina, to objętość bryły jest równa:
Pole powierzchni można obliczyć wzorem:

</doc>
<doc id="472936" url="https://pl.wikipedia.org/wiki?curid=472936" title="Zespół dworkowo-parkowy w Lubosinie">
Zespół dworkowo-parkowy w Lubosinie

Zespół dworkowo-parkowy w Lubosinie – późnobarokowym dwór, znajdujący się 9 km na wschód od Pniew i 30 na zachód od Poznania we wsi Lubosina w woj. wielkopolskim.
Historia.
Dwór powstał w II poł. XVIII wieku. Pierwsza wzmianka o wsi Lubosina pochodzi z 1387 r. Należała ona do różnych rodów szlacheckich. Od 1751 r. majątek znalazł się w rękach Aleksandra Samuela Unrugowa – kapitana w wojsku saskim. Za czasów rodziny Unrugów powstał istniejący do dziś dwór. Przed II wojną światową majątek należał do fundacji rodziny de Rege.
W 1961 r. w dworze przeprowadzono prace remontowe. Ponownie zaczęto remont w 2003 r., cztery lata później nowy właściciel rozpoczął wymianę dachu. Mimo to dwór i park jest bardzo zaniedbany.
Dwór jest budowlą parterową, z mieszkalnym poddaszem, na rzucie prostokąta. Nad wejściem na osi znajduje się wystawka zwieńczona trójkątnym frontonem. Dwór nakryty jest wysokim czterospadowym, łamanym dachem polskim. Budowla jest podpiwniczona.
Położenie.
Dwór w Lubosinie znajduje się na 9,88 ha działce, której większość stanowią lasy i tereny rekreacyjno-wypoczynkowe (7,8 ha). Działka jest położona między dwoma jeziorami rynnowymi: Lubosińskim Dużym i Lubosińskim Małym, które połączone są rowem, nad którym znajduje się mostek. Położenie zespołu dworsko-parkowego między jeziorami wytyczają trzy naturalne, wodne granice działki.
Zespół dworsko-parkowy w Lubosinie położone są na terenie parku krajobrazowego z przełomu XVIII i XIX w. Rosną w nim starodrzewia: dęby, buki, lipy, a także wiązy, kasztanowce, graby, olchy. Na terenie parku znajdują się dwie aleje i prawdopodobnie kurhan.

</doc>
<doc id="472938" url="https://pl.wikipedia.org/wiki?curid=472938" title="Ściegi hafciarskie">
Ściegi hafciarskie

Ściegi hafciarskie – sposoby przewlekania nici (kładzenia ściegów) w celu ozdobienia, połączenia lub wykończenia materiału zdobionego haftem. Różnią się od siebie długością oraz układem nitki, który może być pionowy, poziomy lub ukośny. Nitki mogą być kładzione jedna obok drugiej lub w przeróżny sposób krzyżowane. Kierunek ściegów jest w hafcie niezmiernie istotny i często decyduje o jego wartości artystycznej.
Ściegi hafciarskie dzielą się na zasadnicze grupy, a w każdej z nich wyróżnia się wiele odmian i rodzajów. Oto najczęściej używane:

</doc>
<doc id="472939" url="https://pl.wikipedia.org/wiki?curid=472939" title="Betulia (miasto biblijne)">
Betulia (miasto biblijne)

Betulia (od hebr. "Bet-El" 'dom boży' lub "betula" 'dziewica') – miasto biblijne w Izraelu, znane jedynie ze starotestamentalnej Księgi Judyty. W pobliżu miasta miała znajdować się wąska („tylko na dwóch ludzi”), a przez to łatwa do obrony przełęcz, przez którą wiodła droga do Judei (Jdt 4,7). To na jego murach zawieszono głowę Holofernesa, uwiedzionego, a następnie zabitego przez Judytę. 
Miejscowość do dzisiaj nie została zidentyfikowana. Sugeruje się, że miejscowość ma charakter fikcyjny. Opis miejsca nawiązuje raczej do przesmyku Termopile i stoczonej tam bitwy niż do jakieś rzeczywistej lokalizacji na terenie Palestyny.

</doc>
<doc id="472945" url="https://pl.wikipedia.org/wiki?curid=472945" title="Powierzchnia cylindryczna">
Powierzchnia cylindryczna

Powierzchnia cylindryczna - powierzchnia utworzona przez linię prostą, zwaną tworzącą, przesuwającą się równolegle do obranego kierunku wzdłuż krzywej zwanej kierującą.

</doc>
<doc id="472946" url="https://pl.wikipedia.org/wiki?curid=472946" title="Katarzyna Kwiatkowska (aktorka)">
Katarzyna Kwiatkowska (aktorka)

Katarzyna Kwiatkowska (ur. 4 listopada 1974) – polska aktorka filmowa i teatralna.
Życiorys.
W 1997 roku ukończyła studia w Akademii Teatralnej w Warszawie. Wystąpiła w teledysku zespołu Kult "Gdy nie ma dzieci" (1998) oraz "Dobrze być dziadkiem" (2013). Popularność przyniosły jej parodie wykonywane w części programu "Szymon Majewski Show" zatytułowanej "Rozmowy w tłoku", gdzie występowała przez sześć lat (2005–2011).
W 2006 roku wystąpiła w dwóch odcinkach programu krajoznawczego "Para w Polskę". Od listopada 2006 do lutego 2007 roku tworzyła wspólnie z Edytą Jungowską audycję "Babska szkoła jazdy" w Radiu Zet.
Kwiatkowska była jurorką pierwszej edycji programu "Twoja twarz brzmi znajomo", emitowanego w telewizji Polsat.
Jesienią 2014 prowadziła program "Baw mnie. Kasia Kwiatkowska Show". Wiosną 2015 prowadziła teleturniej "Podróż Życia" na antenie TVP1. 22 czerwca 2015 wygrała w parze ze Stefanem Friedmannem "Wielki Test z Historii" na antenie TVP1. Od września 2015 wygłasza krótkie monologi pod tytułem "Złociutka" w radiu Złote Przeboje.
17 stycznia 2018 zadebiutowała jako komentatorka w audycji "Szkło kontaktowe" w TVN24, występując w parze z Grzegorzem Markowskim.
Życie prywatne.
Ma córkę Jaśminę (ur. 2017).

</doc>
<doc id="472947" url="https://pl.wikipedia.org/wiki?curid=472947" title="Mostek zbalansowany">
Mostek zbalansowany



</doc>
<doc id="472948" url="https://pl.wikipedia.org/wiki?curid=472948" title="Mostek niezbalansowany">
Mostek niezbalansowany



</doc>
<doc id="472950" url="https://pl.wikipedia.org/wiki?curid=472950" title="Wałpusz (jezioro)">
Wałpusz (jezioro)

 
Wałpusz – jezioro w woj. warmińsko-mazurskim, w powiecie szczycieńskim, w gminie Szczytno.
Opis.
Jezioro wydłużone z północy na południe, zwężające się w północnej części. Brzegi południowej części raczej płaskie i podmokłe, na północy przeważają bardziej strome. Jezioro jest typu leszczowego. Jest czyste, jednak poprzez rabunkową gospodarkę od jakiegoś czasu trudno złowić tam duże ryby. Dno muliste, roślinność zanurzona (rogatek, rdestnica, moczarka) tworzy bujne łąki podwodne.
Jezioro jest hydrologicznie otwarte: w południowo-wschodniej zatoce wpływa Kanał Marksobski z jeziora Marksoby; na północy wpływa rzeczka z Jeziora Starokiejkuckiego; na południu "wypływa" rzeka Wałpusza, która poprzez Omulew łączy się z Narwią. Na terenie całego jeziora i jego brzegów obowiązuje od 2003 r. strefa ciszy.
Turystyka.
W okolicy jeziora znajduje się stosunkowo niewiele domków letniskowych, największe ich skupisko jest przy północnym krańcu, w okolicy wsi Stare Kiejkuty (dojazd jak do Starych Kiejkut). Nad jeziorem są też dwa duże ośrodki wypoczynkowe: policyjny Wyższej Szkoły Policji na północnym wschodzie i prywatny ("Cicha Polana") na południowym zachodzie, przy wsi Wałpusz.
Dane morfometryczne.
Powierzchnia zwierciadła wody według różnych źródeł wynosi od 371,0 ha do 436,9 ha. 
Zwierciadło wody położone jest na wysokości 143,3 m n.p.m. lub 143,8 m n.p.m. Średnia głębokość jeziora wynosi 4,2 m, natomiast głębokość maksymalna 10,3 m.
Na jeziorze znajdują się dwie wyspy o powierzchni 1,8 h. Długość linii brzegowej to 14 800 m.
W oparciu o badania przeprowadzone w 1986 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Wałpusz". Na mapach topograficznych północna zatoka tego jeziora występuje pod nazwą "Ochódzionek". Za czasów niemieckich nazywane było "Waldpusch See", "Walpusch" i "Alpus".

</doc>
<doc id="472951" url="https://pl.wikipedia.org/wiki?curid=472951" title="Rura cylindryczna">
Rura cylindryczna

Rura cylindryczna – bryła geometryczna, intuicyjnie będąca walcem z wyciętym, okrągłym środkiem. Podstawę stanowi pierścień kołowy.
Wzory.
Wzór na objętość rury cylindrycznej:

</doc>
<doc id="472952" url="https://pl.wikipedia.org/wiki?curid=472952" title="Zalesie (Wrocław)">
Zalesie (Wrocław)

Zalesie – część Wrocławia położona na Wielkiej Wyspie, mieszcząca się w granicach osiedla Zacisze-Zalesie-Szczytniki, w byłej dzielnicy Śródmieście. Graniczy z Sępolnem, Zaciszem i Szczytnikami oraz − przez Kanał Nawigacyjny i Powodziowy − z Kowalami i Swojczycami. Jako niemiecka osada "Leerbeuthel" (później "Leerbeutel") włączona w granice miasta w 1904.
Zespół urbanistyczny z 1901 roku obejmujący ulice: F.Chopina, H. Wieniawskiego, I. Padarewskiego i L. Różyckiego został wpisany do rejestru zabytków (Nr rej.: A/1581/423/Wm z 22.12.1986 ).
Zalesie ma charakter willowego przedmieścia, położone jest w bezpośrednim sąsiedztwie Parku Szczytnickiego, jak również "Czarnej Wody" (reliktu starego koryta Odry) oraz położonego po jej drugiej strony Zacisza. W granicach współczesnego Zalesia znajdują się m.in. Stadion Olimpijski, kąpielisko Morskie Oko, sztucznie usypane wzniesienie - 134 m n.p.m. - "Kilimandżaro" oraz Pola Marsowe.
Niemiecka nazwa osiedla "Leerbeutel" (czyli "Pusta Sakiewka") pochodzi zapewne, podobnie jak "Ostatni Grosz" (który dał nazwę jednej z ulic w innej części Wrocławia), od żartobliwej nazwy znajdującej się tam gospody, od której określono później większy teren. Już w 1308 wspomniano dobra klasztorne "Leerbuthel".
Zalesie, wraz z sąsiadującymi osiedlami, ma wspólną "Radę Osiedla Zacisze-Zalesie-Szczytniki", mieszczącą się przy ul. Chopina 9a.

</doc>
<doc id="472955" url="https://pl.wikipedia.org/wiki?curid=472955" title="Zebrasoma">
Zebrasoma

Zebrasoma – rodzaj morskich ryb okoniokształtnych z rodziny pokolcowatych.
Zasięg występowania.
Rafy koralowe Oceanu Indyjskiego i Oceanu Spokojnego
Cechy charakterystyczne.
Kolce na trzonie ogonowym osadzone na ruchomym zawiasie, podobnie jak u ryb z rodzaju "Acanthurus".
Klasyfikacja.
Gatunki zaliczane do tego rodzaju :

</doc>
<doc id="472962" url="https://pl.wikipedia.org/wiki?curid=472962" title="Pikowanie">
Pikowanie



</doc>
<doc id="472963" url="https://pl.wikipedia.org/wiki?curid=472963" title="Moon">
Moon

Osoby noszące nazwisko Moon:

</doc>
<doc id="472964" url="https://pl.wikipedia.org/wiki?curid=472964" title="Mostek Wheatstone'a">
Mostek Wheatstone'a



</doc>
<doc id="472967" url="https://pl.wikipedia.org/wiki?curid=472967" title="Czułość mostka">
Czułość mostka



</doc>
<doc id="472970" url="https://pl.wikipedia.org/wiki?curid=472970" title="Krzysztof Jakowicz">
Krzysztof Jakowicz

Krzysztof Jakowicz (ur. 30 września 1939 w Palmirach) – polski skrzypek i pedagog.
Życiorys.
Ukończył Liceum Muzyczne we Wrocławiu. W latach 1958–1963 studiował wiolinistykę u Tadeusza Wrońskiego w Państwowej Wyższej Szkole Muzycznej w Warszawie, gdzie uzyskał dyplom z wyróżnieniem. W latach 1965–1966 wyjechał na studia na Indiana University w Bloomington w Stanach Zjednoczonych, gdzie jego pedagogami byli Josef Gingold, János Starker oraz Henryk Szeryng. Już w czasie studiów zdobywał znaczące laury na międzynarodowych konkursach skrzypcowych: w 1959 zajął I miejsce w Konkursie im. Eugène’a Ysaÿe’a w Brukseli oraz III miejsce w Konkursie Muzycznym odbywającym się w ramach VII Światowego Festiwalu Młodzieży w Wiedniu. W 1962 roku zdobył III nagrodę i nagrodę specjalną Henryka Szerynga na IV Międzynarodowym Konkursie im. H. Wieniawskiego w Poznaniu, a w roku 1970 otrzymał nagrodę specjalną Konkursu im. George Enescu w Bukareszcie. Artysta wielokrotnie zapraszany był do udziału w festiwalach o światowej renomie, jak: Warszawska Jesień, Festiwal Dwóch Światów w Spoleto, Berliner Festspiele, Festival de Paris, Festival Vlaanderen, Wiener Festwochen oraz w festiwalach w Edynburgu, Londynie i Bregenz.
W latach 1966–1968 współpracował z Warszawskim Kwintetem Fortepianowym, początkowo jako drugi, a później jako pierwszy skrzypek po rezygnacji Bronisława Gimpla.
Krzysztof Jakowicz prowadzi aktywne życie koncertowe – występował z recitalami w Europie, Stanach Zjednoczonych, Kanadzie, Australii, Nowej Zelandii, Japonii i Izraelu, oraz jako solista i z takimi orkiestrami jak: English Chamber Orchestra, Filharmonia Izraelska, Wiener Symphoniker, Bamberger Symphoniker, BBC Scottish Symphony Orchestra, Sinfonia Varsovia, Orkiestra Filharmonii Narodowej, Wielka Orkiestra Symfoniczna Polskiego Radia, ORTF z Wiednia, Accademia di Santa Cecilia w Rzymie, WDR z Kolonii, Orchestra National de France. Występował na wielu festiwalach muzycznych takich jak: Festiwal Dwóch Światów w Spoleto, Berliner Festspiele, Warszawska Jesień, w festiwalach w Edynburgu, Londynie i Bregenz, a także Festival De Paris, Festival Vlaanderen, Wiener Festwochen. Jest wykonawcą tanga argentyńskiego.
Jest laureatem nagród Ministerstwa Kultury i Sztuki oraz Ministerstwa Spraw Zagranicznych pierwszego i drugiego stopnia za upowszechnianie kultury polskiej poza granicami kraju. Otrzymał również nagrodę Związku Kompozytorów Polskich za wielokrotne wykonania polskiej muzyki współczesnej. W 1986 za najlepsze wykonanie utworu polskiego kompozytora na festiwalu „Warszawska Jesień” (Łańcuch II - Witolda Lutosławskiego) otrzymał statuetkę Orfeusza, a w 1989 za płytę z tym utworem, został uhonorowany nagrodą krytyków francuskich Diapason d'Or. W 1995 z okazji 50-lecia Organizacji Narodów Zjednoczonych wystąpił na uroczystym koncercie w Paryżu z I Koncertem Karola Szymanowskiego. W 1997 otrzymał za nagranie "Partity" Witolda Lutosławskiego nagrodę fonograficzną Fryderyk '96. W 2020 został uhonorowany Złotym Fryderykiem za całokształt osiągnięć artystycznych.
Krzysztof Jakowicz jest profesorem Uniwersytetu Muzycznego Fryderyka Chopina w Warszawie i gościnnym profesorem na SOAI University w Osace w Japonii.

</doc>
<doc id="472971" url="https://pl.wikipedia.org/wiki?curid=472971" title="Juliusz Kraziewicz">
Juliusz Kraziewicz

Juliusz Bernard Kraziewicz (ur. 20 maja 1829 w Lidzbarku, zm. 4 kwietnia 1895 w Murzynowie Leśnym) – polski działacz oświatowo-gospodarczy.
Ukończył szkołę elementarną w Lidzbarku, gimnazjum w Chełmnie i szkołę rolniczą w Elblągu. Prowadził gospodarstwo rolnicze w Pierławkach, a w 1857 przeniósł się do Tymawy.
1 października 1862 z jego inicjatywy powstało Włościańskie Towarzystwo Rolnicze – pierwsza tego typu organizacja na ziemiach polskich i pierwowzór późniejszych kółek rolniczych.
12 stycznia 1865 zainicjowała działalność powołana przez niego spółka pożyczkowa, a w lipcu 1865 odbyła się zorganizowana przez niego wystawa rolnicza.
W 1866 założył Towarzystwo Gospodyń (pierwsze koło gospodyń wiejskich) w celu ocalenia lokalnego folkloru i podtrzymania świadomości narodowej w zaborze pruskim, którego pierwszą przewodniczącą została Januaria Kalkstejnowa z Klonówki.
Z jego inicjatywy 3 stycznia 1867 rozpoczęto również druk rolniczego tygodnika "Piast", który ukazywał się do 1869. Był także twórcą m.in. kasy pogrzebowej oraz giełdy zbożowej, młyna i cukrowni w Gniewie.
4 kwietnia 1895 zmarł na udar serca w Murzynowie Leśnym (powiat średzki wielkopolski). Został pochowany na cmentarzu przykościelnym w Nietrzanowie.
Jest autorem sentencji "Kto kocha swoją ojczyznę, cnoty, obyczaje, niechaj strzeże tej ziemi, niech ją w skiby kraje".
Jego imię nosi Szkoła Podstawowa w Zespole Kształcenia i Wychowania w Szymbarku.

</doc>
<doc id="472973" url="https://pl.wikipedia.org/wiki?curid=472973" title="Zebrasoma desjardinii">
Zebrasoma desjardinii

Zebrasoma desjardinii – gatunek morskiej ryby z rodziny pokolcowatych
Ryba z rodziny pokolcowatych (Acanhuridae), zwanych potocznie „rybami-chirurgami” dorasta do max. 40 cm. Pod względem wielkości cechuje ją dymorfizm płciowy – samce są większe od samic. Gatunek ten ma typowe cechy ryb pokolcowatych. Jego ciało jest owalne, dyskowate z ruchomymi, dającymi się prostować i składać płetwami: grzbietową i odbytową. Wybarwienie może być różne osobniczo, a także zależy ono od wieku danego osobnika. Ciało ryby pokrywają pionowe, pomarańczowo-żółte i ciemnoniebieskie pasy. Przez oko przebiega szerszy, niebieski pas. Okolica brzuszna i głowa pokryte są dużą ilością białych i pomarańczowych plamek. Płetwy: grzbietowa i odbytowa pokryte są wzorem złożonym z poziomych, ułożonych naprzemiennie pomarańczowych i niebieskich pasów. Płetwa ogonowa pokryta jest białymi plamkami i liniami. Jak u większości ryb z tej rodziny, po obu stronach płetwy ogonowej u jej nasady znajdują się obronne, ciemne kolce otoczone niebieską obwódką. Kolce mają budowę zawiasową i mogą się rozkładać (odchylać) do 80 stopni. Młode osobniki cechuje większy udział koloru żółto-pomarańczowego w ubarwieniu. 
Siostrzanym gatunkiem dla Z.desjardinii jest żyjąca w Pacyfiku Zebrasoma veliferum, która posiada nieco więcej (23-26) w porównaniu do Z. desjardinii (22-24) pasków na płetwie odbytowej, a także ma nieco inny wzór na ogonie. Jako młode gatunki te są prawie niemożliwe do rozróżnienia. 
Dorosłe osobniki pływają na ogół parami lub w małych grupach, młode zaś na ogół pojedynczo. Zaatakowane rozkładają swoje płetwy : brzuszna i grzbietową. Żywią się przede wszystkim nitkowatymi algami, różnymi innymi algami i planktonem. W Morzu Czerwonym regularnie obserwowano też osobniki żywiące się meduzami (Scyphozoa - krążkopławy) i żebropławami (Ctenophora).
Tarło odbywają parami, podobnie jak inne gatunki z rodzaju Zebrasoma. Różni je to od ryb z rodziny Acanthuridae, które odbywają tę czynność gromadnie. 
Występowanie.
Gatunek ten jest szeroko rozprzestrzeniony w Oceanie Indyjskim, od północnych rejonów Morza Czerwonego aż do prowincji Kwa Zulu-Natal w Republice Płd. Afryki, a na wschód aż do Indii i Jawy.
Gatunek ten zamieszkuje tubylczo laguny i rafy klimatu tropikalnego. Młode osobniki żyją na obszarach raf wewnętrznych. Ryby te preferują słone wody o ciężarze właściwym pomiędzy 1,020 a 1,025 i pH pomiędzy 8,1, a 8,4, a idealna temperaturą jest dla nich przedział 22-26 C. Żyją w wodzie o głębokości od 2 do 30 i więcej metrów. 

</doc>
<doc id="472980" url="https://pl.wikipedia.org/wiki?curid=472980" title="Feliks Kryski">
Feliks Kryski

Feliks (Szczęsny) Kryski z Drobina herbu Prawdzic (ur. 1562, zm. 10 lutego 1618) – kanclerz wielki koronny (1613-1618), podkanclerzy koronny od 1609 roku do 1613, referendarz wielki koronny od 1606 roku, marszałek sejmu zwyczajnego w Krakowie w 1603 roku, starosta kruszwicki, kowalski, przedecki, starosta zakroczymski od 1609 roku, pisarz i mówca polityczny. W roku 1610 otrzymał nominację na urząd kasztelana zakroczymskiego.
Jako senator wziął udział w sejmach: 1611, 1613 (I), 1613 (II), 1615 i 1616 roku.
Życiorys.
Urodził się w rodzinie Stanisława Kryskiego (1536-1595), kasztelana raciążskiego i wojewody mazowieckiego i Małgorzaty Uchańskiej, córki Arnolfa Uchańskiego, wojewody płockiego i bełskiego. Jego rodzony brat Wojciech Kryski (zm. 1616), był kasztelanem sierpskiem, raciążckim i płockim.
Ożenił się z Zofią Lubieniecką herbu Doliwa. Z małżeństwa urodziły się następujące dzieci: Paweł (1599-1624), dworzanin królewski i starosta kowalski; Wojciech, starosta przedecki; Hieronim i Arnolf. Z jego 2 córek, jedna poślubiła Mikołaja Kempskiego (1644-1735), wojewodę mazowieckiego i kasztelana raciążskiego.
Poseł na sejm pacyfikacyjny 1589 roku z województwa płockiego, uczestniczył w rokowaniach i podpisał traktat bytomsko-będziński. W 1592 roku został deputatem do Trybunału Głównego Koronnego. W latach 1597–1609 był posłem na każdy sejm. Marszałek sejmiku generalnego województwa mazowieckiego w 1597 i 1601 roku. 7 października 1606 roku podpisał ugodę pod Janowcem. W 1607 roku był posłem na sejm z województwa mazowieckiego. Został członkiem stronnictwa regalistycznego zwolenników króla Zygmunta III Wazy, zwalczającego wpływy na dworze Jana Zamoyskiego. W 1603 został marszałkiem sejmu.
Był bliskim współpracownikiem marszałka wielkiego koronnego Zygmunta Myszkowskiego i dzięki tej koneksji stał się jednym z najbliższych doradców króla Zygmunta III. W czasie rokoszu Zebrzydowskiego stanął wiernie przy monarsze. Napisał wówczas pismo polemiczne "Deklaracja pana wojewody krakowskiego", w którym odpierał wszystkie zarzuty rokoszan. W 1607 został marszałkiem sejmu. W 1609 został podkanclerzym koronnym. Przygotowywał wówczas wyprawę na Rosję, organizując propagandę prowojenną. Wydał wówczas szereg pism m.in. "Diskurs słusznej wojny z Moskwą, rationes pro et contra". Towarzyszył królowi w wyprawie na Moskwę w 1610. Przy przekraczaniu granicy rosyjskiej wygłosił przemówienie do króla, w którym "winszował szczęśliwego wejścia w to państwo, które sobie gruby naród windykować śmiał i chciał przez lat 96." W 1610 przywitał oracją powracającego po zwycięstwie kłuszyńskim hetmana polnego koronnego Stanisława Żółkiewskiego. Był bezkompromisowym zwolennikiem aneksji Rosji do Rzeczypospolitej. W 1611 zorganizował uroczysty hołd przed Zygmuntem III wziętych do niewoli cara Wasyla Szujskiego i jego rodziny. W 1612 towarzyszył królowi w jego odsieczy Moskwy. W 1613 został kanclerzem wielkim koronnym. Został pochowany w krypcie rodowej w Drobinie, której był właścicielem.
Był marszałkiem sejmiku generalnego województwa mazowieckiego w 1597 i 1601 roku. Poseł na sejm koronacyjny 1587/1588 roku z województwa płockiego. Poseł ziemi zakroczymskiej na sejm 1596, 1598 i 1601 roku, poseł województwa płockiego w 1593 roku
Sławę zyskał jako wybitny mówca sejmowy. Został nazwany przez sobie współczesnych polskim Demostenesem. Był jednym z najzdolniejszych polskich dyplomatów.

</doc>
<doc id="472981" url="https://pl.wikipedia.org/wiki?curid=472981" title="Zebrasoma żółta">
Zebrasoma żółta

 ("Zebrasoma flavescens") – gatunek morskiej ryby z rodziny pokolcowatych. Bywa hodowana w akwariach morskich.
Występowanie.
Rafy koralowe Oceanu Spokojnego

</doc>
<doc id="472982" url="https://pl.wikipedia.org/wiki?curid=472982" title="Siła termoelektryczna">
Siła termoelektryczna



</doc>
<doc id="472986" url="https://pl.wikipedia.org/wiki?curid=472986" title="Bitwa pod Gazalą">
Bitwa pod Gazalą

Bitwa pod Gazalą – bitwa stoczona podczas kampanii afrykańskiej II wojny światowej w dniach 26 maja-21 czerwca 1942 r. między Afrika Korps złożonym z oddziałów włoskich i niemieckich, dowodzonym przez gen. Erwina Rommla, a siłami brytyjskiej 8 Armii dowodzonej przez gen. Neila Ritchiego.
Po ofensywie wojsk Osi w styczniu 1942 r. Brytyjczycy wycofali się na pozycje pomiędzy portem w Tobruku na wybrzeżu Morza Śródziemnego a miastem Bir Hakeim na południu.
Przebieg bitwy.
27 maja Rommel osobiście poprowadził oddziały Afrika Korps: Armię Pancerną "Afrika", włoski XX Korpus Zmotoryzowany oraz 90 Dywizję Piechoty Lekkiej "Afrika" do ryzykownego ataku na pozycje brytyjskie na południu, wykorzystując pola minowe przeciwnika do ochrony własnej flanki.
Włoski X Korpus związał siły przeciwnika atakiem frontalnym, a 101 Włoska Dywizja Zmotoryzowana "Trieste" zaatakowała ufortyfikowany obszar w pobliżu Bir Hakeim bronionego przez 1 Brygadę Wolnych Francuzów, który okazał się dla sił Osi poważnym problemem. Armia Pancerna "Afrika" znalazła się w pułapce między Bir Hakeim na południu, Tobrukiem na północy, polami minowymi na zachodzie i armią brytyjską na wschodzie.
Wojska niemiecko-włoskie najpierw cofnęły się, by zabezpieczyć własne linie zaopatrzenia. Następnie odparły spóźniony i nieskoordynowany kontratak Brytyjczyków, wysyłając część sił na południe, aby wyprzeć Francuzów z rejonu Bir Hakeim, po czym ponownie podjął natarcie na wschód. 
Po bitwie gen. Claude Auchinleck, szef Sztabu Imperialnego Armii Brytyjskiej, nakazał odwrót w stronę El Alamein pozostawiając południowoafrykańską 2 Dywizję Piechoty, by broniła Tobruku, podobnie jak zrobił to gen. Archibald Wavell w kwietniu poprzedniego roku. Wtedy Tobruk przetrwał dziewięciomiesięczne oblężenie, po czym został uwolniony w ramach operacji "Crusader". Jednak tym razem Tobruk poddał się po siedmiu dniach. Konsekwencją tego była dymisja Ritchiego ze stanowiska dowódcy 8 Armii.
Bezpośrednią kontynuacją bitwy pod Gazalą była bitwa o Mersa Matruh.

</doc>
<doc id="472987" url="https://pl.wikipedia.org/wiki?curid=472987" title="Zebrasoma scopas">
Zebrasoma scopas

Zebrasoma scopas – gatunek morskiej ryby z rodziny pokolcowatych. Bywa hodowana w akwariach morskich.
Występowanie.
Rafy koralowe Oceanu Spokojnego oraz Oceanu Indyjskiego

</doc>
<doc id="472990" url="https://pl.wikipedia.org/wiki?curid=472990" title="Operator liniowy">
Operator liniowy



</doc>
<doc id="472991" url="https://pl.wikipedia.org/wiki?curid=472991" title="Mostek Kelvina">
Mostek Kelvina



</doc>
<doc id="472993" url="https://pl.wikipedia.org/wiki?curid=472993" title="Mechanika pękania">
Mechanika pękania

Mechanika pękania – dział mechaniki ośrodków ciągłych z zakresu materiałoznawstwa i wytrzymałości materiałów zajmujący się badaniem zachowania się elementów i układów z karbem, w warunkach obciążenia, podaje ilościowe związki tego zachowania.
Przedmiot.
W mechanice pękania zakłada się, że w rzeczywistym materiale istnieją niedoskonałości w postaci szczelin. Przy wzroście obciążenia szczeliny te powiększają się doprowadzając do zniszczenia (dekohezji) materiału.
Mechanika pękania stara się wyznaczyć jakie jest największe obciążenie materiału, w którym istnieją szczeliny o znanym rozmiarze, bądź jakie są największe szczeliny, które przy zadanym obciążeniu nie doprowadzą do pęknięcia (zniszczenia) materiału.
Wczesna teoria Griffitha.
Pionierem mechaniki pękania był A.A. Griffith, który badając sposób w jaki niszczą się materiały sprężysto-kruche, w 1920 sformułował dwie fundamentalne zasady:
Na tej podstawie można napisać wyrażenie określające energię, z którego wynika krytyczna długość szczeliny. Poniżej tej długości praca sił zewnętrznych nie wystarcza do przyrostu powierzchni (szczelina nie może się powiększyć). Powyżej tej długości przyrost energii wystarcza na tworzenie nowej powierzchni – szczelina może się powiększać bez zewnętrznej energii.
W tym ostatnim przypadku, często (zależnie od sposobu obciążenia) przyrost długości szczeliny ma charakter lawinowy, czyli szczelina powiększa się, aż do powstania pęknięcia poprzez całą próbkę materiału. Nadmiar energii przekształca się w energię kinetyczną, która jest słyszalna jako trzask towarzyszący złamaniu.
Równania teorii.
Energia związana ze szczeliną (na jednostkę grubości):
Pochodna energii względem "a", podwojona zmiana energii związana z przyrostem długości szczeliny – symetryczny wzrost długości z obu stron:
Prędkość uwalniania energii:
Energia niezbędna do stworzenia pary powierzchni:
Warunek powiększenia się szczeliny:
Równość – warunek inicjacji – zachodzi dla:
Warunek ma dwojaką interpretację: jeśli znana jest długość największej szczeliny w materiale, można obliczyć jakie największe naprężenie przeniesie układ:
bądź, jeśli znane jest największe naprężenie, któremu poddawana jest konstrukcja, można obliczyć największą długość szczeliny:
Schematy zniszczenia.
Podczas eksploatacji konstrukcji zdarzają się sytuacje, w których element nagle pęka, mimo że naprężenia nie przekroczyły naprężeń dopuszczalnych. W momencie, gdy dochodzi do przekroczenia momentu krytycznego, pęknięcie zaczyna powiększać się niekontrolowanie i towarzyszy temu charakterystyczny dźwięk. Niszczenie materiałów wykonanych z kompozytów warstwowych (laminatach), często związane jest z rozwojem pęknięcia, zwanego rozwarstwieniem. Pękanie w laminatach wzmocnionych włóknami przeważnie zachodzi między poszczególnymi warstwami. Rozpoczyna się ono w osnowie kompozytu i prowadzi do osłabienia oddziaływań pomiędzy polimerem, a włóknami. Jako ostatnie zniszczeniu ulegają włókna, co doprowadza do dalszej propagacji rozwarstwienia.
Ze względu na sposób obciążenia elementu ze szczeliną, można wyróżnić trzy główne typy pękania (I, II, III). W praktyce rzadko kiedy występują one samodzielnie więc częściej spotyka się modele mieszane np. I+II.
Liniowa mechanika pękania.
W połowie XX w. dostrzeżono skalę strat jaką powoduje kruche pękanie, zaczęto więc rozwijać i uzupełniać koncepcje Griffitha oraz stosować mechanikę pękania w projektowaniu.
Uogólniono rozwiązanie Griffitha na dowolną geometrię próbki, układ obciążenia i położenie szczeliny poprzez wprowadzenie współczynnika intensywności naprężeń. Współczynnik ten pojawia się zamiast stałej w równaniu energetycznym na krytyczną długość szczeliny.
Współczynnik ten jest podawany w tablicach, więc można sprawdzić, jaka jest dla danego przypadku krytyczna długość szczeliny.
Częściowo uogólniono koncepcję mechaniki pękania na ciała nie zachowujące się w sposób typowo kruchy, gdzie pomierzona energia niezbędna do utworzenia nowej powierzchni nie dawała poprawnych wyników przy obliczeniu krytycznej długości szczeliny. Wprowadzono energię pochłanianą przy pękaniu.
Dalszym rozszerzeniem było uwzględnienie materiałów wyraźnie plastycznych, gdzie przed czołem szczeliny tworzy się wyraźna strefa odkształceń plastycznych. Rozróżniono rzeczywistą długość szczeliny i obliczeniową długość szczeliny, co pozwala prowadzić obliczenia w sposób analogiczny jak dla materiałów sprężysto-kruchych.

</doc>
<doc id="473003" url="https://pl.wikipedia.org/wiki?curid=473003" title="Tramwaje w Sarajewie">
Tramwaje w Sarajewie

Tramwaje w Sarajewie – system komunikacji tramwajowej działający w stolicy Bośni i Hercegowiny, Sarajewie. System składa się z 6 linii, których długość wynosi 22,9 km, a tory mają rozstaw 1435 mm. Jest to jedyny system tramwajowy w tym kraju. Przewóz prowadzi przedsiębiorstwo JKP GRAS.
Historia.
Pierwsza linia tramwaju konnego uruchomiona została w 1884, gdy miasto wchodziło jeszcze w skład Austro-Węgier (do dziś zachował się jeden wagon tego typu). W 1895 wprowadzono tramwaj elektryczny, a następnie linie poddawano stopniowej elektryfikacji. W latach 70. XX wieku rozpoczęto sprowadzanie czeskich tramwajów Tatra produkcji zakładów ČKD. Początkowo były to wozy Tatra K2YU, a następnie Tatra KT8D5 sprowadzane z Koszyc i Tatra KT8D5SU z Wołgogradu. Linie tramwajowe znacznie ucierpiały podczas działań wojennych w latach 1992–1995, a wagony stały się celem ataków wojsk serbskich. Najnowocześniejszymi tramwajami w Sarajewie są wozy Satra, będące kompleksową modernizacją wozów K2.
Linie tramwajowe.
W Sarajewie kursuje 6 linii:
Linia
została zlikwidowana w latach 90. XX wieku.
Tabor.
Eksploatowany.
W Sarajewie eksploatowane są następujące typy tramwajów:

</doc>
<doc id="473007" url="https://pl.wikipedia.org/wiki?curid=473007" title="Krzesław Kurozwęcki">
Krzesław Kurozwęcki

Krzesław Kurozwęcki herbu Poraj (ur. 1440 – zm. 5 kwietnia 1503) – biskup kujawski, kanclerz wielki koronny.
Jego ojcem był Krzesław Kurozwęcki, kasztelan wiślicki i lubelski, starosta generalny Wielkopolski, starosta piotrkowski, a bratem Stanisław Kurozwęcki, także kanclerz wielki koronny.
Odbył studia w Akademii Krakowskiej. W 1461 został kanonikiem włocławskim, w 1476 krakowskim. Kantor poznańskiej kapituły katedralnej w latach 1480-1484. Był także dziekanem gnieźnieńskim i krakowskim. W 1493 został biskupem kujawskim. W swojej diecezji przeprowadził 3 synody, tępił zwolenników husytyzmu na swoim terenie. Równolegle pełnił ważne funkcje państwowe. W 1476 został pierwszym sekretarzem króla Kazimierza Jagiellończyka, a on 1483 pełnił funkcję kanclerza wielkiego koronnego. W 1490 posłował na Węgry w celu osadzenia na tamtejszym tronie królewicza Jana Olbrachta, będąc jednym z najbliższych jego współpracowników. Był świadkiem wydania przywileju piotrkowskiego w 1496 roku. 6 maja 1499 roku podpisał w Krakowie akt odnawiający unię polsko-litewską. Podpisał dekret elekcyjny Aleksandra Jagiellończyka na króla Polski 3 października 1501 roku. W 1501 roku był jednym z możnych, którzy zmusili Aleksandra Jagiellończyka do wydania przywileju mielnickiego. Był sygnatariuszem unii piotrkowsko-mielnickiej w 1501 roku.
Był także protektorem Jana Łaskiego, późniejszego prymasa Polski, którego zatrudnił w swojej kancelarii i m.in. wysłał do Rzymu w misji uzyskania biskupstwa włocławskiego.
Pochowany w katedrze Wniebowzięcia NMP we Włocławku.

</doc>
<doc id="473008" url="https://pl.wikipedia.org/wiki?curid=473008" title="Amoksycylina">
Amoksycylina

Amoksycylina (niepoprawne: "amoksycyklina") – organiczny związek chemiczny, półsyntetyczny antybiotyk β-laktamowy o działaniu bakteriobójczym, należący do grupy aminopenicylin, wrażliwy na działanie β-laktamazy.
Mechanizm działania.
Ze względu na strukturalne podobieństwo do alaniny, która jest składnikiem mureiny, benzylopenicylina blokuje aktywność transpeptydaz (PBP) biorących udział w tworzeniu wiązań pomiędzy pentapeptydami mukopolisacharydu ściany komórkowej bakterii. W dalszym etapie, na skutek aktywacji hydrolaz komórkowych, dochodzi do lizy komórki bakteryjnej. Amoksycylina nie wnika do wnętrza komórki, a zatem nie działa na drobnoustroje wewnątrzkomórkowe.
Amoksycylina dobrze przenika do wszystkich tkanek i płynów śródmiąższowych, na przykład skóry, tkanki tłuszczowej, płynu opłucnowego, płynu otrzewnowego, torebki stawowej, żółci, nerek, cieczy wodnistej oka, kości, błon śluzowych i moczu, osiągając stężenie wystarczające do wywołania efektu terapeutycznego. Słabo przenika do płynu mózgowo-rdzeniowego i mleka matki.
Zakres działania.
Amoksycylina jest antybiotykiem o szerokim spektrum działania. Działa zarówno na bakterie Gram-dodatnie, jak i Gram-ujemne ("Salmonella", "Shigella, E. coli", "Haemophilus influenzae", "Bordetella pertussis", "Proteus mirabilis"). Szczepy bakterii "Pseudomonas aeruginosa", "Enterobacter aerogenes", "Serratia" oraz indolododatnie szczepy "Proteus" są niewrażliwe na działanie tego antybiotyku. Aktywność wobec drobnoustrojów G(+) jest słabsza w porównaniu z penicyliną, jednak działa od niej 10-krotnie silniej na bakterie G(−). Wadą amoksycyliny jest podatność na rozkładanie przez penicylinazy, a w związku z tym znikoma skuteczność w zakażeniach wywołanych bakteriami wytwarzającymi ten enzym. Połączenie z kwasem klawulanowym w jednym preparacie pozwoliło na rozszerzenie zakresu działania amoksycyliny na wiele bakterii wytwarzających β-laktamazy. Antybiotyk ten wchodzi również w skład niektórych wielolekowych schematów eradykacji bakterii "H. pylori" w chorobie wrzodowej żołądka.
Wskazania do stosowania.
Leczenie infekcji, wywołanych bakteriami wrażliwymi na działanie amoksycyliny, takich jak:
Przed rozpoczęciem leczenia amoksycyliną należy przeprowadzić badanie antybiotykowrażliwości wyizolowanego szczepu, wywołującego zakażenie. Leczenie może być wdrożone przed uzyskaniem wyniku antybiogramu.
Przeciwwskazania.
Przeciwwskazania:
Interakcje.
Leki spowalniające filtrację nerkową penicylin (np. probenecyd, fenylbutazon, oksyfenbutazon, indometacyna, sulfinpirazon oraz w mniejszym stopniu kwas acetylosalicylowy) przedłużają okres półtrwania i zwiększają stężenie amoksycyliny w osoczu. Jednoczesne stosowanie amoksycyliny i doustnych środków antykoncepcyjnych może zwiększać częstość występowania krwawień międzymiesiączkowych i osłabiać skuteczność antykoncepcji. Duże dawki tego antybiotyku mogą nasilać działanie doustnych leków przeciwzakrzepowych z grupy kumaryny np. warfaryny lub disulfiramu. Podczas leczenia amoksycyliną możliwe jest zwiększenie wchłaniania digoksyny. Nieenzymatyczne metody oznaczania stężenia glukozy w moczu mogą dawać wyniki fałszywie dodatnie. Leczenie może także wpływać na wyniki testów na zawartość urobilinogenu oraz zaburzać oznaczanie białka metodą kolorymetryczną.
Działania niepożądane.
W całości działania niepożądane były rejestrowane u 13% pacjentów.
Zaburzenia przewodu pokarmowego:
Reakcje alergiczne:
Zaburzenia układu krwiotwórczego:
Zaburzenia OUN:
Zaburzenia nerek i dróg moczowych:
Przedłużone i wielokrotne stosowanie amoksycyliny może powodować nadkażenia i kolonizację opornymi drobnoustrojami lub drożdżami wywołującymi kandydozę błony śluzowej jamy ustnej i pochwy.
Dawkowanie.
Dawkowanie amoksycyliny zależy od wieku, masy ciała, czynności nerek pacjenta, ciężkości i lokalizacji zakażenia oraz od przypuszczalnego lub potwierdzonego patogenu. 
W zakażeniach o lekkim lub umiarkowanie ciężkim nasileniu zwykle wystarcza od 5 do 7 dni kuracji. W zakażeniach paciorkowcowych leczenie należy prowadzić przez przynajmniej 10 dni. W zakażeniach ciężkich lub przewlekłych oraz zakażeniach w miejscach, gdzie osiągane są małe stężenia antybiotyku, czas leczenia zależy od obrazu klinicznego. Leczenie zwykle kontynuuje się przez 3 do 4 dni od chwili ustąpienia objawów choroby.
Preparaty w postaci doustnej zawierające amoksycylinę należy popijać dużą ilością płynu. Można je stosować niezależnie od posiłków, jednak wskazane jest przyjmowanie leku podczas lub przed ich spożywaniem. Tabletki należy połykać w całości.
Przedawkowanie.
Amoksycylina nie wywołuje zwykle ostrych objawów toksycznych, nawet w przypadku omyłkowego zażycia dużej dawki. Przedawkowanie może powodować zaburzenia żołądka i jelit oraz równowagi wodno-elektrolitowej. U pacjentów z ciężkimi zaburzeniami czynności nerek duże przedawkowanie może wywołać objawy nefrotoksyczności: możliwe jest wytrącanie się kryształów amoksycyliny.
Nie ma specyficznej odtrutki w przypadku przedawkowania amoksycyliny. Leczenie polega przede wszystkim na podaniu węgla aktywowanego (płukanie żołądka nie jest zwykle konieczne) i leczeniu objawowym. Szczególną uwagę należy zwrócić na równowagę wodno-elektrolitową. Amoksycylinę można usunąć z organizmu metodą hemodializy.
Preparaty.
Polska.
Dostępne w Polsce preparaty proste: "Amotaks", "Amoxicillin–1A Pharma", "Duomox", "Hiconcil", "Novamox", "Novamox", "Ospamox".
Dostępne w Polsce preparaty złożone (amoksycylina + kwas klawulanowy): "Amoclan", "Amoclan BID", "Amoksiklav", "Amoxicillin/Clavulanic acid Aurobindo", "Augmentin", "Claviratio", "Co–amoxiclav Bluefish", "Curam", "Forcid", "Ramoclav", "Taromentin".

</doc>
<doc id="473011" url="https://pl.wikipedia.org/wiki?curid=473011" title="Chromonikielina">
Chromonikielina

Chromonikielina – oporowy stop niklu (80%) i chromu (20%), często z dodatkiem żelaza, odporny na korozję, maksymalna temperatura pracy 1100 °C. Stosowany do wyrobu oporników i elementów grzejnych pieców. 

</doc>
<doc id="473013" url="https://pl.wikipedia.org/wiki?curid=473013" title="Brzeg (geografia)">
Brzeg (geografia)

Brzeg – linia zetknięcia się lądu z wodą (m.in. morzem, jeziorem, rzeką) przyjmowana jako pas ograniczony najwyższym i najniższym stanem wody (przypływ, odpływ).

</doc>
<doc id="473017" url="https://pl.wikipedia.org/wiki?curid=473017" title="Vizela">
Vizela

Vizela – miejscowość w Portugalii, leżąca w dystrykcie Braga, w regionie Północ w podregionie Ave. Miejscowość jest siedzibą gminy o tej samej nazwie.
Sołectwa.
Sołectwa gminy Vizela (ludność wg stanu na 2011 r.):

</doc>
<doc id="473019" url="https://pl.wikipedia.org/wiki?curid=473019" title="Vouzela">
Vouzela

Vouzela – miejscowość w Portugalii, leżąca w dystrykcie Viseu, w regionie Centrum w podregionie Dão-Lafões. Miejscowość jest siedzibą gminy o tej samej nazwie.
Parafie.
Parafie gminy Vouzela (ludność wg stanu na 2011 r.)

</doc>
<doc id="473023" url="https://pl.wikipedia.org/wiki?curid=473023" title="Pe-2">
Pe-2

Pe-2 (ros. Пе-2, potocznie zw. "peszka") – trzymiejscowy nurkujący samolot bombowy produkcji ZSRR z czasów II wojny światowej. Samolot został zaprojektowany w Centralnym Biurze Konstrukcyjnym 29. Jego głównym konstruktorem był Władimir Pietlakow.
Pe-2.
Początki konstrukcji sięgają prototypu myśliwca wysokościowego WI-100, oblatanego 22 grudnia 1939 roku. W czerwcu 1940 roku zapadła decyzja o zbudowaniu na jego bazie szybkiego bombowca nurkującego PB-100. Konstrukcję przebudowano do postaci bombowca nurkującego PB-100 z trzema członkami załogi w miejsce dwóch, z niehermetyzowaną kabiną, z silnikami dostosowanymi do działania na mniejszych wysokościach i ze zróżnicowanym uzbrojeniem i z komorą bombową. Prototyp PB-100 powstał z przebudowy drugiego WI-100 i oblatany został 15 grudnia 1940 roku. Jeszcze w tym samym miesiącu podjęto decyzję, by PB-100 z niewielkimi zmianami natychmiast skierować do produkcji jako Pe-2. Łącznie w czasie wojny wyprodukowano 11 427 Pe-2, który został w ten sposób najliczniej występującym samolotem radzieckiego lotnictwa bombowego.
Ze względu na pierwotny projekt samolotu, Pe-2 miał wąski kadłub, nie pozwalający na zabranie dużego ładunku bomb do powstałej komory bombowej. W efekcie normalny udźwig wynosił 600 kg, a maksymalny – 1000 kg, jednak w praktyce udźwig wynosił nieco ponad 500 kg. Samolot miał rozliczne wady: dużą prędkość lądowania, liczne przypadki samozapłonu i niedostateczną stateczność podłużną.
Niezbyt udana była również wersja nocnego myśliwca. Samolot był zbyt słabo uzbrojony (jeden karabin maszynowy 12,7 mm i jeden 7,62 mm), zaś zamontowany radar zajmował tak dużo miejsca, że nie było miejsca dla strzelca-radiotelegrafisty. Urządzenie miało niewielki zasięg i dużą martwą strefę oraz było podatne na zakłócenia z ziemi. W toku użytkowania Pe-2 w charakterze myśliwca nocnego nie osiągnięto żadnych sukcesów.
Konstruktor samolotu Władimir Petlakow zginął 12 stycznia 1942 roku w katastrofie samolotu Pe-2, którym leciał jako pasażer.
Pe-2FT.
Pierwotna wersja Pe-2 została od 1942 roku zastąpiona przez Pe-2FT. Nowa maszyna posiadała lepsze uzbrojenie obronne (pojedyncze karabiny maszynowe 7,62 mm w wieżyczce grzbietowej i po każdej stronie belki ogonowej), usunięto z niej podskrzydłowe hamulce aerodynamiczne, zmniejszono przeszklenie przedniej części kadłuba, w lutym 1942 roku zaś możliwe stało się wyposażenie samolotu w mocniejsze silniki. W wyniku dalszych prac rozwojowych powstały takie wersje jak: samolot rozpoznania fotograficznego dalekiego zasięgu Pe-2R, ze zbiornikami o większej pojemności, samolot szkolny Pe-2UT z przebudowaną kabiną i podwójnymi przyrządami pilotażowymi, wielozadaniowy samolot myśliwski Pe-3 uzbrojony w działka 20 mm i dwa karabiny maszynowe 12,7 mm na dolnym i górnym stanowisku strzeleckim oraz prowadnice dla pocisków rakietowych 132 mm. Istniało także wiele wersji eksperymentalnych.
Pe-2 był także obiektem doświadczeń z zastosowaniem silników rakietowych od października 1943 r. Osiągnięto prędkość większą o 92 km/godz. od pierwotnej.

</doc>
<doc id="473025" url="https://pl.wikipedia.org/wiki?curid=473025" title="The Girl Who Was... Death">
The Girl Who Was... Death

The Girl Who Was... Death - płyta Devil Doll wydana w 1989 roku.
Powstała w okresie między od marca do lipca 1988, pod wpływem inspiracji serialem Patricka McGoohana pt. „The Prisoner” (Więzień), emitowanym przez telewizję brytyjską. 22 grudnia tego samego roku utwór pierwszy raz wykonano publicznie w KUD France Prešeren Theatre w Ljubljanie. 4 marca 1989 roku zostało wykonane 500 kopii albumu. Podczas kolejnego występu rozdano 150 kopii publiczności a pozostałe 350 zniszczył Mr. Doctor.
Nagranie to 5 lat później wznowił Devil Doll Fan Club. Jednak jedynie 150 oryginalnych kopii zawiera Intro i Outro. Intro to temat z "The Prisoner" w wykonaniu Devil Doll, a Outro jest narracją wykonywaną przez Mr. Doctora przy akompaniamencie orkiestry.

</doc>
<doc id="473026" url="https://pl.wikipedia.org/wiki?curid=473026" title="Argusowate">
Argusowate

Argusowate (Scatophagidae) – rodzina ryb okoniokształtnych. Spotykane w hodowlach akwariowych.
Zasięg występowania.
Strefy przybrzeżne Oceanu Indyjskiego, zachodniej części Oceanu Spokojnego oraz przyległych mórz, spotykane również w estuariach i w przybrzeżnych zbiornikach wód słodkich.
Klasyfikacja.
Rodzaje zaliczane do tej rodziny :
"Scatophagus" — "Selenotoca"

</doc>
<doc id="473027" url="https://pl.wikipedia.org/wiki?curid=473027" title="Mostek Thomsona">
Mostek Thomsona



</doc>
<doc id="473030" url="https://pl.wikipedia.org/wiki?curid=473030" title="Sequenced Packet Exchange">
Sequenced Packet Exchange

SPX (ang. "Sequenced Packet Exchange") – protokół warstwy transportowej (czwartej warstwy modelu OSI) będący częścią stosu IPX/SPX opracowanego przez firmę Novell na potrzeby środowiska sieciowego NetWare.
Wzorowany na protokole SPP stosu protokołów XNS firmy Xerox.
Protokół SPX jest połączeniowym protokołem zapewniającym transmisję danych.
Głównym celem jego powstania było zapewnienie stabilnego i bezbłędnego połączenia w trudnych warunkach, nawet kosztem szybkości. Z tego względu pierwsza wersja tego protokołu miała rozmiar ramki ograniczony do 576 bajtów= 
 • nagłówek IPX 30 bajtów 
 • nagłówek SPX 12 bajtów
 • dane 156 bajtów.
We współczesnych sieciach zalecane jest używanie SPX II, który ma rozmiar ramki zwiększony do standardu Ethernetu (1518 bajtów). Ponadto zostało w nim wprowadzonych wiele cech podobnych do rozwiązań w protokole TCP, dodatkowo zwiększających wydajność.
Protokół SPX był bardzo popularny w latach dziewięćdziesiątych, aktualnie został wyparty przez zestaw protokołów TCP/IP, gdzie jego odpowiednikiem jest protokół TCP.

</doc>
<doc id="473039" url="https://pl.wikipedia.org/wiki?curid=473039" title="Schronisko „Pod Fortami”">
Schronisko „Pod Fortami”

Schronisko "Pod Fortami" – dawne schronisko górskie (należące w przeszłości do Polskiego Towarzystwa Turystyczno-Krajoznawczego) na Przełęczy Srebrnej w Sudetach Środkowych, w Górach Sowich, w woj. dolnośląskim. Obecnie przekształcone w prywatny pensjonat.
Schronisko mieściło się w niewielkiej, zabytkowej willi zbudowanej w stylu szwajcarskim, położonej nad Przełęczą Srebrną na wysokości ok. 600 m n.p.m., przy drodze do fortu Donjon w Twierdzy Srebrnogórskiej.
Historia.
Budynek schroniska wybudował na początku XX wieku Hermann Scherwat, przewodniczący miejscowego oddziału Eulengebirgsverein i dzierżawca restauracji w Donjonie. Obiekt istniał co najmniej od 1910, nosząc nazwę "Villa Hubertus". W 1913 jego właścicielem był Julius Nitschke i prowadził w nim luksusowy pensjonat z niewieloma miejscami do spania (pokoje musiały być duże, podobnie jak ceny). Budynek był wówczas nieco mniejszy i powstał na planie zbliżony do krzyża. Do budowy zużyto kamienia, cegieł i drewna, a dach przykryto czerwoną dachówką. Obok znajdował się niewielki budynek gospodarczy.
Już w 1913 willę zakupiły władze śląskiego "Jungdeutschlandsverband" (Zrzeszenia Młodych Niemiec) i zmieniły nazwę na "Villa Jungdeutschland". Pełniła ona funkcję miejsca odpoczynku dla przywódców zrzeszenia oraz obsługi i recepcji schroniska młodzieżowego, znajdującego się w forcie Ostróg. Wnętrza nadal były bogato wyposażone i możliwy był w nich nocleg.
W okresie I wojny światowej w budynku miał swą kwaterę kapitan Rittweger, z górskiego rezerwowego oddziału karabinów maszynowych (oddział przybył do Srebrnej Góry w 1915). W 1920 obiekt przejął baron Ernest Albert Adolf von Seckendorf Götz i urządził w nim zwykły dom mieszkalny (pod nazwą "Haus Hohenstein").
Nie wiadomo czy Seckendorfowie mieszkali w nim w czasie II wojny światowej - mogły go przejąć władze wojskowe, które w pobliskiej twierdzy prowadziły oflag.
Polska Ludowa.
Po 1945 obiekt został zaadaptowany na potrzeby leśnictwa (w tym też okresie dobudowany północny fragment obiektu, w zupełnie innym układzie architektonicznym). W 1957 przejęło go miejscowe PTTK, a w 1959 otwarło w nim schronisko. Około 1960 obok schroniska otwarto pierwszą na Dolnym Śląsku stację sejsmiczną
Zakładu Geofizyki Polskiej Akademii Nauk.
Schronisko pod koniec lat 60. było w złym stanie technicznym - zamknięto je w 1969. Po dewastacji i podczas trwającego jeszcze remontu ponownie otwarto je w 1974 i nadano nazwę "Schronisko PTTK w Srebrnej Górze "Pod Fortami" im. kontradmirała Stefana Frankowskiego". Obiekt miał wtedy 38 miejsc noclegowych. W późniejszym okresie kontradmirał przestał być patronem, a w latach 80. ponownie schronisko zamknięto.
Po 1989.
W 1991 obiekt został wydzierżawione przez osoby prywatne. W 1994 podczas remontu historyczną dachówkę zastąpił gont.
W 2007 po raz kolejny obiekt został zamknięty i w tym momencie skończyła się jego działalność jako schroniska. Obecnie mieści się w nim prywatny pensjonat, który przyjął historyczną nazwę "Villa Hubertus". Na parterze mieści się restauracja. Od 2008 zarządcą budynku był Grzegorz Fajdek z Krakowa, który również zarządzał Fortem Ostróg. W trakcie jego gospodarowania obiektem w pobliżu odkryto bombę lotniczą. W 2011 roku ponownie nastąpiła zmiana gospodarza - obecnie jest nim firma TDK Transport ze Skiereszewa koło Gniezna.

</doc>
<doc id="473044" url="https://pl.wikipedia.org/wiki?curid=473044" title="Almada">
Almada

Almada – miejscowość w Portugalii, leżąca w dystrykcie Setúbal, w regionie Lizbona w podregionie Península de Setúbal. Według danych z 2011 roku, gmina Almada liczyła 174 030 mieszkańców. Miejscowość jest siedzibą gminy o tej samej nazwie.
Sołectwa.
Sołectwa gminy Almada (ludność wg stanu na 2011 r.)

</doc>
<doc id="473045" url="https://pl.wikipedia.org/wiki?curid=473045" title="Sasek Wielki (jezioro)">
Sasek Wielki (jezioro)

Sasek Wielki (Kobylocha, Kobyłocha, Szoba) – jezioro w Polsce położone w województwie warmińsko-mazurskim, w powiecie szczycieńskim, w gminie Szczytno. Tę samą nazwę ma też wieś Sasek Wielki.
Jezioro występuje w dokumentach, mapach i w języku potocznym pod bardzo wieloma nazwami: "Sasek Wielki", "Kobylocha", "Kobyłocha", "Szoba", "Szoba Wielka", "Szoby", "Szoby Wielkie", "Saskie".
Opis.
Sasek Wielki to największe jezioro w powiecie szczycieńskim. Jego powierzchnia wynosi 870,5 ha (według innych źródeł 869 ha). Średnia głębokość zbiornika to 8,1 m, a maksymalna 38 m. Sasek Wielki ma długość 12,45 km, jego szerokość wynosi natomiast 2,5 km. Na jeziorze znajdują się dwie wyspy o powierzchni 1,2 ha. Na terenie całego zbiornika i jego brzegów obowiązuje strefa ciszy. Sasek Wielki to jezioro o typie sielawowym.
Sasek Wielki jest typowym jeziorem rynnowym – ciągnie się z północy na południe, przy czym najszersza jest część południowo-centralna. Linia brzegowa jest rozwinięta. Brzegi pagórkowate, miejscami wysokie i strome, miejscami płaskie i łagodnie wzniesione. Porośnięte nierównomiernie (trzcina, pałka szerokolistna). Wzdłuż zalesionego brzegu zachodniego i przy krańcu północnym znajdują się liczne tereny bagniste i torfowiska. Jezioro składa się z 2 zbiorników połączonych wąskim przesmykiem. Mniejszy, południowy, o powierzchni ok. 180 ha leży w granicach gminy Szczytno, większa część w gminie Dźwierzuty.

</doc>
<doc id="473047" url="https://pl.wikipedia.org/wiki?curid=473047" title="Topologia produktowa">
Topologia produktowa

Topologia produktowa – "naturalna" topologia, w którą wyposażona jest "przestrzeń produktowa", czyli iloczyn kartezjański rodziny przestrzeni topologicznych. Choć na przestrzeni produktowej można wprowadzić być może bardziej oczywistą topologię przedziałową, która pokrywa się z topologią produktową w przypadku produktu skończenie wielu przestrzeni, to topologię produktową uważa się jednak za „poprawniejszą” dlatego, iż czyni ona z przestrzeni produktowej teoriokategoryjny produkt jej czynników, podczas gdy topologia przedziałowa jest w ogólności zbyt uboga; w tym właśnie sensie topologia produktowa jest „naturalną” topologią przestrzeni produktowej.
Produkty skończenie wielu przestrzeni topologicznych rozważano niemal od początków topologii, jednak topologie produktów kartezjańskich dowolnych rodzin przestrzeni topologicznych zostały opisane po raz pierwszy przez rosyjskiego topologa Andrieja Tichonowa dopiero w 1930 roku. Z tego powodu inną nazwą topologii produktowej jest topologia Tichonowa.
Definicja.
Niech formula_1 będzie rodziną przestrzeni topologicznych, indeksowaną elementami pewnego zbioru formula_2 oraz niech
będzie (być może nieskończonym) iloczynem kartezjańskim rodziny zbiorów formula_4 Dla każdego formula_5 wzór
gdzie formula_7 określa funkcję formula_8 nazywaną "rzutowaniem kanonicznym" na współrzędną o indeksie formula_9
Topologią produktową albo topologią Tichonowa w formula_10 nazywa się najmniejszą (najuboższą, najsłabszą) topologię w zbiorze formula_10 względem, której wszystkie rzutowania formula_12 są ciągłe.
Równoważnie topologię produktową w formula_10 można wprowadzić poprzez zadanie bazy składającej się ze zbiorów postaci
gdzie formula_15 jest dowolnym skończonym zbiorem indeksów, a zbiory formula_16 są otwarte w formula_17
Innymi słowy, każdy zbiór otwarty w formula_10 jest sumą pewnej (możliwe, że nieskończonej) rodziny zbiorów powyższej postaci.
Topologię produktową w formula_10 można wprowadzić także poprzez zadanie bazy składającej się ze zbiorów postaci
gdzie każdy ze zbiorów formula_21 jest otwarty w formula_22 a zbiór formula_23 jest skończony.
Przykłady.
Wprowadzając topologię produktową na produkcie skończenie wielu kopii przestrzeni liczb rzeczywistych formula_24 (z naturalną topologią) otrzymuje się zwykłą topologię euklidesową na formula_25
Zbiór Cantora jest homeomorficzny z produktem przeliczalnie wielu przestrzeni dyskretnych formula_26 a przestrzeń liczb niewymiernych z produktem przeliczalnie egzemplarzy liczb naturalnych z topologią dyskretną.
Własności.
Przestrzeń produktowa formula_27 wraz z rzutami kanonicznymi, może być opisana za pomocą następującej własności uniwersalnej: jeżeli formula_28 jest przestrzenią topologiczną i dla każdego formula_29 funkcja formula_30 jest przekształceniem ciągłym, to istnieje jedno i tylko jedno takie przekształcenie ciągłe formula_31 że dla każdego formula_29 następujący diagram jest przemienny:
Własność ta pokazuje, że przestrzeń produktowa jest produktem w kategorii przestrzeni topologicznych. Z powyższej własności uniwersalnej wynika też, że przekształcenie formula_33 jest ciągłe wtedy i tylko wtedy, gdy formula_34 jest ciągłe dla każdego formula_35 W wielu przypadkach sprawdzenie ciągłości funkcji składowych formula_36 bywa łatwiejsze. Zwykle trudniej dowieść ciągłości przekształcenia formula_37 w pewien sposób korzysta się wtedy z ciągłości formula_38
Ciągłe przekształcenia formula_39 są także otwarte, tzn. rzut dowolnego podzbioru otwartego przestrzeni produktowej na formula_40 pozostaje otwarty. Twierdzenie odwrotne nie jest prawdziwe: jeżeli formula_41 jest podprzestrzenią przestrzeni produktowej, dla której wszystkie rzuty na formula_40 są otwarte, to formula_41 nie musi być otwarta w formula_10 (np. formula_45). W ogólności rzuty kanoniczne nie są przekształceniami domkniętymi (kontrprzykładem może być zbiór domknięty formula_46 którego rzutami na obie osie są formula_47).
Topologię produktową nazywa się także "topologią zbieżności punktowej", co wynika z następującej obserwacji: ciąg (także uogólniony) w formula_10 jest zbieżny wtedy i tylko wtedy, gdy zbieżne są wszystkie jego rzuty na formula_49 W szczególności, jeśli formula_50 wszystkich funkcji o wartościach rzeczywistych określonych na formula_51 to zbieżność w topologii produktowej pokrywa się ze zbieżnością punktową funkcji.
Produkt domkniętych podzbiorów formula_40 jest zbiorem domkniętym w formula_53
Ważnym twierdzeniem o topologii produktowej jest twierdzenie Tichonowa: dowolny produkt przestrzeni zwartych jest zwarty (co stosunkowo łatwo dowieść dla produktów skończonych). Ogólne twierdzenie, w postaci „produkt zbioru niepustych zbiorów jest niepusty”, jest z kolei równoważne aksjomatowi wyboru. Dowód jest dość prosty: wystarczy wybrać element z każdego zbioru, aby wskazać reprezentanta w produkcie. Odwrotnie, reprezentant produktu to zbiór, który zawiera dokładnie jeden element z każdej składowej. W kontekście przestrzeni produktowych aksjomat wyboru napotyka się w ogólniejszej postaci, np. twierdzenie Tichonowa dotyczące zbiorów zwartych jest nieco bardziej złożonym i subtelnym przykładem stwierdzenia równoważnego aksjomatowi wyboru.
Twierdzenie Tichonowa dla przestrzeni Hausdorffa jest równoważne twierdzeniu o ideale pierwszym (BPI: każdy ideał na algebrze Boole’a może być rozszerzony do ideału pierwszego). W obu przypadkach równoważności zachodzą na gruncie ZF.
Uogólnienia.
Pojęcie produktu rodziny zbiorów (i topologii) uogólnia się poprzez zastąpienie funkcji (będących elementami przestrzeni produktowej) tzw. "multifunkcjami". Można określić dla nich uogólnienie produktu kartezjańskiego nazywane "m"-produktem.
Niech formula_58 gdzie formula_29 będą przestrzeniami topologicznymi. Wówczas w "m"-produkcie przestrzeni formula_40 można wprowadzić topologię zadaną przez podbazę postaci
gdzie formula_62 oznacza rzut kanoniczny.

</doc>
<doc id="473051" url="https://pl.wikipedia.org/wiki?curid=473051" title="Pieczęć stanowa Georgii">
Pieczęć stanowa Georgii

Pieczęć stanowa Georgii – wzór pieczęci stanowej określony jest w kodeksie stanu Georgia.
Awers pieczęci przedstawia łuk architektoniczny z trzema filarami. Łuk symbolizuje Konstytucję, zaś filary reprezentują trzy gałęzie władzy: ustawodawczą, wykonawczą i sądowniczą. Dewiza stanowa: "Wisdom, Justice, Moderation" („Mądrość, Sprawiedliwość, Umiar”) jest owinięta dookoła filarów. Między drugim a trzecim filarem stoi człowiek z wyciągniętą szpadą, który reprezentuje militarną obronę Konstytucji. Całość otoczona jest przez motto: "State of Georgia, 1776" („Stan Georgia, 1776”). Data 1776 roku jest datą podpisania Deklaracji Niepodległości Stanów Zjednoczonych.
Rewers pieczęci przedstawia wybrzeże, przy którym zakotwiczony jest statek z banderą Stanów Zjednoczonych. Na pokład statku ładowane są tytoń i wełna – dwa ważne towary eksportowe Georgii. Niedaleko statku znajduje się łódź, przypływająca z głębi terytorium stanu i symbolizująca jego wewnętrzny ruch handlowy. Z boku znajduje się stado owiec oraz rolnik orający pole. Całość otoczona jest przez motto: "Agriculture and Commerce, 1776" („Rolnictwo i Handel, 1776”).

</doc>
<doc id="473052" url="https://pl.wikipedia.org/wiki?curid=473052" title="FAL">
FAL



</doc>
<doc id="473053" url="https://pl.wikipedia.org/wiki?curid=473053" title="Gekon">
Gekon



</doc>
<doc id="473058" url="https://pl.wikipedia.org/wiki?curid=473058" title="UKS Orły Suwałki">
UKS Orły Suwałki

UKS Orły Suwałki - polska męska drużyna unihokeja grająca w Suwałkach. Klub działa od 2000 roku. Trenerami na początku istnienia klubu byli A. Kaszkiel, W. Szlaużys i R. Twerdyk. Obecnie drużyna występuje rozgrywkach organizowanych przez Polski Związek Unihokeja.
Sukcesy.
 Ekstraliga polska w unihokeju mężczyzn
Kalendarium.
– Drużyna młodzików – bez powodzenia po raz drugi próbuje dostać się do turnieju finałowego Pucharu Polskiej Federacji Unihokeja.

</doc>
<doc id="473061" url="https://pl.wikipedia.org/wiki?curid=473061" title="Aljezur">
Aljezur

Aljezur – miejscowość w Portugalii, leżąca w dystrykcie Faro, w regionie Algarve w podregionie Algarve. Miejscowość jest siedzibą gminy o tej samej nazwie.
Sołectwa.
Sołectwa gminy Aljezur (ludność wg stanu na 2011 r.):

</doc>
<doc id="473062" url="https://pl.wikipedia.org/wiki?curid=473062" title="Mostek zrównoważony">
Mostek zrównoważony



</doc>
<doc id="473064" url="https://pl.wikipedia.org/wiki?curid=473064" title="Mostek niezrównoważony">
Mostek niezrównoważony



</doc>
<doc id="473065" url="https://pl.wikipedia.org/wiki?curid=473065" title="Aljustrel">
Aljustrel

Aljustrel – miejscowość w Portugalii, leżąca w dystrykcie Beja, w regionie Alentejo w podregionie Baixo Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Aljustrel (ludność wg stanu na 2011 r.):

</doc>
<doc id="473068" url="https://pl.wikipedia.org/wiki?curid=473068" title="Mostek pomiarowy">
Mostek pomiarowy



</doc>
<doc id="473069" url="https://pl.wikipedia.org/wiki?curid=473069" title="Flaga Ukraińskiej SRR">
Flaga Ukraińskiej SRR

Flaga Ukraińskiej Socjalistycznej Republiki Radzieckiej w opisanej wersji została przyjęta 21 listopada 1949 r.
Dominującym kolorem flagi była czerwień – barwa flagi ZSRR. Kolor ten od czasów Komuny Paryskiej był symbolem ruchu komunistycznego i robotniczego, jako nawiązanie do przelanej przez robotników krwi.
Flaga w górnej części, nieco po lewej stronie (ale nie w rogu, jak wszystkie inne flagi radzieckich republik) zawierała wizerunek złotego sierpa i młota oraz umieszczoną nad nimi czerwoną pięcioramienną gwiazdę w złotym obramowaniu. Sierp i młot symbolizowały sojusz robotniczo-chłopski, a czerwona gwiazda – przyszłe, spodziewane zwycięstwo komunizmu we wszystkich pięciu częściach świata. Ponadto przez takie umieszczenie symboli flaga nawiązywała graficznie do flagi ZSRR.
Po uzyskaniu niepodległości przez Ukrainę flagę Ukraińskiej SRR zastąpiono inną flagą (flaga Ukrainy), nawiązującą kolorystycznie do tradycyjnych ukraińskich barw narodowych.
Poprzednie wersje flagi Ukraińskiej SRR.
Pierwsza flaga radzieckiej Ukrainy z 1923 r. była cała barwy czerwonej, a w jej lewym górnym rogu umieszczony był złoty napis cyrylicą, zawierający skróconą nazwę kraju w języku ukraińskim – У.C.P.P.
W roku 1927 kształt napisu został zmieniony.
W 1937 przyjęto inny wzorzec flagi. Odtąd, aż do 1949 była ona również czerwona, ale w lewym górnym rogu umieszczony był złoty sierp i młot, a pod nim skrót od nazwy kraju w języku ukraińskim – УPCP (od Українська Радянська Соціалістична Республіка). Skrócona nazwa Ukraińskiej SRR miała inną postać niż na fladze w latach 1927–1937, co związane było z reformami języka ukraińskiego.

</doc>
<doc id="473070" url="https://pl.wikipedia.org/wiki?curid=473070" title="Flaga Estońskiej SRR">
Flaga Estońskiej SRR

Flaga Estońskiej Socjalistycznej Republiki Radzieckiej w opisanej wersji obowiązywała od 6 lutego 1953 roku.
Dominującym kolorem flagi była czerwień – barwa flagi ZSRR. Kolor ten od czasów Komuny Paryskiej był symbolem ruchu komunistycznego i robotniczego, jako nawiązanie do przelanej przez robotników krwi.
Flaga w lewym górnym rogu zawierała wizerunek złotego sierpa i młota oraz umieszczoną nad nimi czerwoną pięcioramienna gwiazdę w złotym obramowaniu. Sierp i młot symbolizowały sojusz robotniczo-chłopski, a czerwona gwiazda – przyszłe, spodziewane zwycięstwo komunizmu we wszystkich pięciu częściach świata. Ponadto przez takie umieszczenie symboli flaga nawiązywała graficznie do flagi ZSRR.
Na fladze umieszczono stylizowany zarys morskich fal, co miało podkreślać związek kraju z morzem.
W trakcie walki o odzyskanie niepodległości, w końcu lat 80. Estończycy powszechnie posługiwali się dawną flagą niepodległej Estonii, obowiązującą do 1940 roku tj. do czasu aneksji kraju przez ZSRR. Po odzyskaniu niepodległości przez Estonię radziecki symbol, jako oznakę zniewolenia szybko zastąpiono nową flagą, przywracając tradycyjną flagę Estonii. 
Pierwotna wersja flagi Estońskiej SRR.
Pierwotna wersja flagi, obowiązująca od wcielenia Estonii w skład Związku Radzieckiego w 1940 roku różniła się od wersji z 1953 r. Flaga z tego okresu była jednolicie czerwona, a w lewym górnym rogu, nad skrzyżowanymi sierpem i młotem (bez gwiazdy) znajdował się skrót estońskiej nazwy kraju: "ENSV" (od "Eesti Nõukogude Sotsialistlik Vabariik" – Estońska Socjalistyczna Republika Radziecka).

</doc>
<doc id="473072" url="https://pl.wikipedia.org/wiki?curid=473072" title="Prostowanie">
Prostowanie



</doc>
<doc id="473073" url="https://pl.wikipedia.org/wiki?curid=473073" title="Mostek Wienna">
Mostek Wienna



</doc>
<doc id="473077" url="https://pl.wikipedia.org/wiki?curid=473077" title="Logometr">
Logometr

Logometr (miernik ilorazowy) – mechanizm przyrządów pomiarowych do pomiaru stosunku dwóch wielkości elektrycznych, zwykle natężenia prądu, napięcia elektrycznego, a pośrednio innych.
Budowa i zasada działania.
Układ logometru składa się z dwóch złączonych mechanicznie elementów, każdy z nich wytwarza moment obrotowy zależny od jednej z wielkości. Momenty działają w przeciwnych kierunkach. Układ nie ma sprężyn zawracających, położenie ustala się w wyniku równowagi momentów sił. Gdy choć jeden z momentów jest zależny od kąta obrotu ustroju, położenie równowagi będzie zależne od mierzonej wartości. Układ wymaga by wraz z obrotem moment siły jednej wielkości wzrastał a drugiej malał. Logometr szczególnie nadaje się do pomiaru wielkości gdy jest ona zależna od drugiej wielkości. 
Najczęściej stosowane logometry buduje się jako układy magnetoelektryczne, elektrodynamiczne i ferrodynamiczne. 
Logometr magnetoelektryczny z ruchomą cewką składa się z dwóch cewek obróconych względem siebie, umieszczonych w polu magnesu trwałego. Zależność momentów obrotowych od kąta obrotu uzyskuje się poprzez ukształtowanie pola magnetycznego zależnego od miejsca w szczelinie. Płynący przez cewki prąd wytwarza moment obrotowy zależny położenia cewek. 
Stosowany jest też ustrój magnetoelektryczny z nieruchomymi cewkami i ruchomym magnesem. 

</doc>
<doc id="473078" url="https://pl.wikipedia.org/wiki?curid=473078" title="Satra">
Satra



</doc>
<doc id="473079" url="https://pl.wikipedia.org/wiki?curid=473079" title="Pieczęć stanowa Luizjany">
Pieczęć stanowa Luizjany

Pieczęć stanową Luizjany uchwalono w 1902 roku. Przedstawia samicę pelikana, karmiącą pisklęta własną krwią. Takie zachowanie pelikanów w ekstremalnych sytuacjach zainspirowało twórców pieczęci do przedstawienia tego ptaka jako symbolu gotowości do poświęcenia. Wokół dewiza stanowa: "Union, justice, confidence" (Unia, sprawiedliwość, zaufanie). Liczba piskląt była kilkakrotnie zmieniana.

</doc>
<doc id="473081" url="https://pl.wikipedia.org/wiki?curid=473081" title="Almeida">
Almeida

Almeida – "villa" w Portugalii, leżąca w dystrykcie Guarda, w regionie Centrum w podregionie Beira Interior Norte. Wg spisu powszechnego z 2011 liczyła 7242 mieszkańców.
Nazwa miejscowości wywodzi się z arabskiego "al-Ma’ida", co oznacza „stół”. Odnosi się to do płaskiego ukształtowania terenu otaczającego miejscowość.
Almeida przynależy do sieci 13 historycznych miejscowości portugalskich "Aldejas Historicas de Portugal", promującej turystykę i ich dziedzictwo historyczne. Po wypędzeniu Żydów z Hiszpanii w 1492 w miejscowości powstała dzielnica żydowska.
Forteca.
Miejscowość, położona na prawym brzegu rzeki Côa, ma charakter fortecy – zajmuje wnętrze dawnego XVII-wiecznego fortu gwiaździstego (6 bastionów; oparty o projekty Sébastiena Le Prestre de Vauban) – "Praça-forte de Almeida", zbudowanego na miejscu zamku obronnego z XIII wieku.
Zamek, z uwagi na przygraniczne położenie między Portugalią a Kastylią, wielokrotnie przechodził z rąk do rąk. W granicach Portugalii ostatecznie znajduje się od 1296, kiedy to miejscowość przeniesiono na obecne miejsce. Fortyfikacje rozbudowano za króla Manuela I. Forteca powstawała od 1640.
W czasie wojny siedmioletniej Almeida została zdobyta przez wojska hiszpańskie 26 sierpnia 1762, powstrzymane dopiero przez korpus wojsk brytyjskich. Wróciła do Portugalii w 1763 na mocy Pokoju paryskiego.
W 1810 forteca była oblegana przez wojska francuskie (wojna na Półwyspie Iberyjskim). Dwumiesięczna obrona (od 24 lipca do 28 sierpnia) załamała się po przypadkowym trafieniu w magazyn amunicji i udanym szturmie. Forteca była również objęta działaniami w czasie wojny domowej 1832–1834.
Od 2009 w fortecy działa muzeum historyczno-wojskowe. Zachowało się 2500 m murów obronnych, fosa (62 m długości, 12 m głębokości), kazamaty, areszt, barokowy ratusz, dwa kościoły.
Podział administracyjny.
"Freguesias" gminy Almeida (ludność wg stanu na 2011 r.):

</doc>
<doc id="473084" url="https://pl.wikipedia.org/wiki?curid=473084" title="Schronisko PTTK „Pod Muflonem”">
Schronisko PTTK „Pod Muflonem”

Schronisko PTTK „Pod Muflonem” – schronisko górskie PTTK w Sudetach Środkowych, w Górach Bystrzyckich, w woj. dolnośląskim.
Położenie.
Schronisko położone jest na wysokości 690 m n.p.m., w północno-zachodniej części Gór Bystrzyckich na stoku Ptasiej Góry (745 m n.p.m.). Nazwa schroniska „Pod Muflonem” została nadana z powodu głowy muflona wiszącej w jadalni. Przy schronisku rośnie okazały stary jesion „Bolko” (pomnik przyrody). Z polany w okolicy schroniska oraz z tarasów widokowych rozciągają się widoki na Duszniki-Zdrój, Obniżenie Dusznickie i Góry Stołowe. Do schroniska prowadzi kilka szlaków turystycznych.
Historia.
Pierwsze schronisko w tym miejscu powstało w pierwszej połowie XIX wieku; przeobraziło się z farmy hodowlanej, początkowo była tu tylko restauracja, specjalizująca się w potrawach mlecznych. Pod koniec XIX wieku mleko straciło na znaczeniu, toteż obiekt stał się lokalem serwującym piwo. W tym samym czasie zaczęto przyjmować pierwszych gości, a przy schronisku istniał tor saneczkowy, rozebrany dopiero w latach 70. Po drugiej wojnie światowej obiekt należał początkowo do Orbisu, później został przejęty przez PTTK. W 1959 roku budynek strawił pożar, obiekt odbudowano w 1963 roku.
Turystyka.
Schronisko dysponuje 50 łóżkami w 14 pokojach od 2 do 6-osobowych.
Szlaki turystyczne.
Przy schronisku znajduje się węzeł szlaków turystycznych:

</doc>
<doc id="473085" url="https://pl.wikipedia.org/wiki?curid=473085" title="Formowanie wtryskowe">
Formowanie wtryskowe

Formowanie wtryskowe – technika formowania tworzyw sztucznych polegająca na wtryskiwaniu uplastycznionego tworzywa do formy, w której zastyga ono (zestala się) w tzw. wypraskę (kształtkę). Formowanie wtryskowe (krótko: wtrysk) jest cyklicznym procesem przetwórstwa tworzyw sztucznych w postaci granulatu.
Istnieje też odmiana formowania wtryskowego, w której nie stosuje się gotowego granulatu, lecz prepolimer i środek powodujący jego polimeryzację w trakcie procesu formowania. Ta odmiana wtrysku nazywana jest reaktywnym formowaniem wtryskowym.
Proces formowania wtryskowego prowadzi się w specjalnych urządzeniach zwanych wtryskarkami. Wtrysk stosuje się do formowania tworzyw termoplastycznych lub termoutwardzalnych.
Podstawowe parametry procesu wtrysku.
Do podstawowych parametrów wtrysku zalicza się:

</doc>
<doc id="473087" url="https://pl.wikipedia.org/wiki?curid=473087" title="Amadora">
Amadora

Amadora – miejscowość w Portugalii, leżąca w dystrykcie Lizbona, w regionie Lizbona w podregionie Grande Lizbona. Miejscowość jest siedzibą gminy o tej samej nazwie.
W mieście rozwinął się przemysł spożywczy, odzieżowy oraz materiałów budowlanych.
Sołectwa.
Ludność wg stanu na 2011 r.

</doc>
<doc id="473089" url="https://pl.wikipedia.org/wiki?curid=473089" title="Pieczęć stanowa Missisipi">
Pieczęć stanowa Missisipi

Pieczęć stanowa Missisipi jest jedną z najstarszych. Uchwalono w 1798 roku w czasach Terytorium Missisipi. W roku 1817 stała się pieczęcią nowo powstałego dwudziestego stanu.
Orzeł z szeroko rozłożonymi skrzydłami i wysoko uniesioną głową symbolizuje dumę. W jego szponach są gałązki oliwne, oznaczające pragnienie pokoju i strzały symbolizujące gotowość do walki. Głowa skierowana w kierunku gałązek symbolizuje pokój jako najwyższy cel, a wojnę jako ostateczność. Gwiazdy i pasy wzięto z godła USA. Napis na zewnętrznym kręgu brzmi pieczęci: "Wielka Pieczęć Stanu Missisipi".

</doc>
<doc id="473092" url="https://pl.wikipedia.org/wiki?curid=473092" title="Armamar">
Armamar

Armamar – miejscowość w Portugalii, leżąca w dystrykcie Viseu, w regionie Północ w podregionie Douro. Miejscowość jest siedzibą gminy o tej samej nazwie.
Sołectwa.
Sołectwa gminy Armamar (ludność wg stanu na 2011 r.)

</doc>
<doc id="473095" url="https://pl.wikipedia.org/wiki?curid=473095" title="Óbidos (Portugalia)">
Óbidos (Portugalia)

Óbidos – miejscowość w Portugalii, leżąca w dystrykcie Leiria, w regionie Centrum w podregionie Oeste. Miejscowość jest siedzibą gminy o tej samej nazwie.
Sołectwa.
Sołectwa gminy Óbidos (ludność wg stanu na 2011 r.)

</doc>
<doc id="473096" url="https://pl.wikipedia.org/wiki?curid=473096" title="Obidos">
Obidos



</doc>
<doc id="473097" url="https://pl.wikipedia.org/wiki?curid=473097" title="Mosty Osobowickie">
Mosty Osobowickie

Most Osobowicki (niem. "Gröschelbrücke") – kamienno-ceglany most przez Odrę, w północnej części Wrocławia. Wybudowany w 1897 podczas kompleksowej przebudowy rzecznego systemu komunikacyjnego miasta. Składa się z dwóch części – jednoprzęsłowej południowej, przerzuconej nad kanałem prowadzącym do śluzy i do portu rzecznego i ośmioprzęsłowej północnej. 
Drewniany poprzednik współczesnego Mostu Osobowickiego położony był o około 700 metrów na zachód (w dół rzeki); prowadząca niegdyś przezeń do wsi Osobowice (niem. "Oswitz"), Różanka ("Rosenthal") i do Cmentarza Osobowickiego (wcześniej do znajdujących się w miejscu cmentarza pól Polanka – "Polinke Acker") ulica – "Oswitzerstraße", wcześniej "Oswitzer Weg" – została zlikwidowana (na jej miejscu znajdują się obecnie baseny i bocznice portu), natomiast współczesna ulica Osobowicka biegnąca po północnym brzegu Odry nazywała się wcześniej "Oswitzer Chausee". Stary most posiadał tylko dwa przęsła, każde o długości 24,40 m, o konstrukcji w postaci dźwigarów Howe'a. Szerokość jezdni między dźwigarami wynosiła 5,25 m, z obustronnymi chodnikami po 1,75 m. Most powstał w końcu XVIII wieku, gdy przekopano obecny bieg tego odcinka Starej Odry. Służył początkowo jako prywatny dojazd do zlokalizowanej na Osobowicach cegielni. W 1812 został przejęty przez miasto i udostępniony publicznie, jednak pobierano na nim myto w wysokości 1 srebrnego grosza za furmankę, a dla pieszych – 2 fenigów, określanych potocznie jako "grosik" ("Gröschel"), co dało mostowi nazwę. Most był przerzucony tylko nad samą rzeką i wjazd odbywał się poprzez rampy, dojazdy znajdowały się natomiast na terenach zalewowych i w czasie wysokiej wody szlak był nieprzejezdny. 
Nową przeprawę zdecydowano się wznieść w związku z budową nowego Kanału Miejskiego (na południe od dotychczasowej Starej Odry) oraz Portu Miejskiego. Zdecydowano się przy tym na większe zwymiarowanie profilu jezdni, niż wymagałyby tego bieżące potrzeby, w związku z powiększeniem cmentarza komunalnego na Osobowicach. Uwzględniono też plany budowy przebiegającej nowym mostem linii tramwajowej oraz kolejki wąskotorowej, budując dwa trójszynowe tory (w splocie). Jednoprzęsłowy most południowy zrealizowano jako stalowy most belkowy, z żelbetową płytą pomostu i ażurową stalową balustradą. Ośmioprzęsłowy, łukowy most północny z jazdą górą rozciągał się nie tylko nad nurtem Odry, lecz także jej terenami zalewowymi. Licząca trzy przęsła centralna część mostu północnego, przerzucona nad nurtem rzeki, zaakcentowana była silniejszymi filarami i znajdującymi się nad nimi otwartymi od strony chodnika wieżyczkami. Wieżyczki miały służyć jako przechowalnie narzędzi dla służb drogowych. Wjazdy na most północny akcentują wysmukłe obeliski, każdorazowo po dwa po każdej stronie pomostu. Balustrada z łukowymi przezroczami jest murowana z cegły klinkierowej i nakryta profilowanymi granitowymi płytami. Każdy z filarów mostu północnego spoczywa na trzech fundamentach studniowych. Filary wymurowano z granitu, zaś łuki przęseł – z cegły klinkierowej, pachwiny wypełniono betonem żwirowym i pustakami.
Budowę rozpoczęto w listopadzie 1895, w czerwcu 1896 fundamenty były już gotowe, a do października tego roku ukończono filary. W maju 1897 wszystkie przęsła były gotowe, zaś do sierpnia ukończono dekorację ścian bocznych, balustrady i jezdnię. Dopiero po ukończeniu mostu zaczęto budować nasypy dojazdowe, tak że uroczyste otwarcie miało miejsce w początku grudnia 1897. Łączny koszt mostu wyniósł 1.073.900 marek, z czego 80.000 stanowił wkład Królewskiej Dyrekcji Odry, a 278.300 zarządu prowincji śląskiej. Resztę kosztów poniosło miasto.
W latach 20. mosty otrzymały imię zamordowanego ministra spraw zagranicznych Walthera Rathenaua, zaś po II wojnie światowej nazwano je od pobliskiego osiedla. W okresie powojennym zlikwidowano ozdobne wieżyczki, zaś wzdłuż balustrad mostu zamocowano rurociągi. 15.10.1976 most Osobowicki został wpisany do rejestru zabytków. W latach 1987-1990 przebudowano gruntownie jezdnię i chodniki mostu, budując nawierzchnię asfaltową. Ponownie remontowano most około roku 2000.

</doc>
<doc id="473098" url="https://pl.wikipedia.org/wiki?curid=473098" title="Óbidos">
Óbidos



</doc>
<doc id="473101" url="https://pl.wikipedia.org/wiki?curid=473101" title="Judyta (postać biblijna)">
Judyta (postać biblijna)

Judyta hebr. יְהוּדִית – postać bibiljna, bohaterka Księgi Judyty (por. np. Jdt 8,1-4 ).
Judyta była córką Merariego z pokolenia Symeona. Wcześnie owdowiała, dlatego cały czas nosiła po śmierci męża na sobie wór opadający na biodra, jej mężem był Manasses z Betulii. Była piękna, bogata, bardzo pobożna, pomagała ludziom potrzebującym. 
Księga Judyty opowiada, iż w czasie najazdu wojsk asyryjskich na Izrael, ich wódz Holofernes rozpoczął oblężenie miasta Betulii. Wydawało się, że nic nie uratuje ani miasta, ani kraju. Judyta postanowiła wówczas sama obronić miasto. Po wieczornej modlitwie udała się do obozu Asyryjczyków. Wyjaśniła im, że opuściła miasto, chcąc ocalić życie. Kiedy zaprowadzono ją przed oblicze Holofernesa, ten zakochał się w niej, będąc pod wrażeniem jej urody, i zabrał ją do swojego namiotu. Czwartego dnia po wielkiej uczcie, kiedy Holofernes spał, Judyta ucięła mu głowę. Następnie włożyła ją do kosza i powróciła do Betulii. O świcie wywieszono głowę na murach miasta. Gdy ujrzało ją wojsko asyryjskie, uciekło w popłochu. Izraelici rzucili się w pogoń za wrogami i ich rozgromili.
Opowieść o Judycie nie znajduje potwierdzenia w faktach historycznych. Motyw kobiety, która - pięknie umalowana i wystrojona - udaje się do obozu wroga, aby podstępem dokonać krwawej rozprawy, mógł zostać zaczerpnięty z mitologii ugaryckiej. W spisanej jeszcze w epoce brązu „Opowieści o Aghacie”, królewska córka Paghat mści się w taki właśnie sposób na niejakim Yatpanie, sprawcy śmierci brata Paghat.
W tradycji kościelnej Judyta jest typem Maryi, Matki Jezusa. Do jej postaci nawiązują "Godzinki o Niepokalanym Poczęciu Najświętszej Maryi Panny" oraz "La Betulia Liberata".

</doc>
<doc id="473103" url="https://pl.wikipedia.org/wiki?curid=473103" title="Ílhavo">
Ílhavo

Ílhavo – miejscowość w Portugalii, leżąca w dystrykcie Aveiro, w regionie Centrum w podregionie Baixo Vouga. Miejscowość jest siedzibą gminy o tej samej nazwie.
Sołectwa.
Sołectwa gminy Ílhavo (ludność wg stanu na 2011 r.):

</doc>
<doc id="473104" url="https://pl.wikipedia.org/wiki?curid=473104" title="Wałpusz">
Wałpusz

Wałpusz – osada w Polsce położona w województwie warmińsko-mazurskim, w powiecie szczycieńskim, w gminie Szczytno.
Bardzo mała miejscowość położona nad zachodnim brzegiem jeziora Wałpusz ok. 5 km od Szczytna. Obecnie jest tam kilka domków letniskowych i całorocznych.
W latach 1975–1998 miejscowość administracyjnie należała do województwa olsztyńskiego.

</doc>
<doc id="473106" url="https://pl.wikipedia.org/wiki?curid=473106" title="Ilhavo">
Ilhavo



</doc>
<doc id="473108" url="https://pl.wikipedia.org/wiki?curid=473108" title="Pieczęć stanowa Pensylwanii">
Pieczęć stanowa Pensylwanii

Bielik amerykański oznacza przynależność stanu do Unii. Okręt, pług i trzy snopy w herbie, to symbole hrabstw Filadelfii, Chester i Sussex (obecnie w stanie Delaware). Oznaczają również znaczenie handlu, trudu, wytrwałości i rolnictwa dla stanowej gospodarki.
Herb Pensylwanii.
Herb Pensylwanii został przyjęty w 1778 roku. Herb Pensylwanii ma tarczę trójdzielną w pas, w pierwszym, niebieskim polu okręt, w drugim, złotym pług, a w trzecim, trzy snopy barwy złotej. Otoczoną przez konie i amerykańskiego orła w klejnocie. Gałązka oliwna i łodyga kukurydzy krzyżujące się pod tarczą są symbolami pokoju i dobrobytu. Motto to „Cnota, wolność i niezależność”. Herb obecny jest na fladze stanu.

</doc>
<doc id="473110" url="https://pl.wikipedia.org/wiki?curid=473110" title="Vila Real de Santo António">
Vila Real de Santo António

Vila Real de Santo António - miejscowość w Portugalii, leżąca w dystrykcie Faro, w regionie Algarve w podregionie Algarve. Miejscowość jest siedzibą gminy o tej samej nazwie. 
Krótki opis.
Miasto założono po trzęsieniu ziemi w Lizbonie w 1755, a znacznie rozbudowano w 1774, używając tych samych technik architektonicznych i konstrukcyjnych co przy odbudowie Lizbony po katastrofie. Vila Real de Santo António leży nad brzegiem stanowiącej granicę z Hiszpanią rzeki Gwadiana, czynne jest połączenie promowe z leżącym po stronie hiszpańskiej miastem Ayamonte. Jest to najdalej wysunięte na południowy wschód miasto Portugalii. 
Znane osoby.
W miejscowości zmarła w 2009 Kamila Skolimowska, polska lekkoatletka uprawiająca rzut młotem, mistrzyni olimpijska.
Sołectwa.
Sołectwa gminy Vila Real de Santo António:

</doc>
<doc id="473111" url="https://pl.wikipedia.org/wiki?curid=473111" title="Évora">
Évora

Évora – miasto w Portugalii, w dystrykcie Évora, historyczna stolica regionu Alentejo w podregionie Alentejo Central. Jest siedzibą gminy o tej samej nazwie. Historyczne centrum miasta wpisano na Listę Światowego Dziedzictwa Ludzkości UNESCO w 1986 roku.
Historia.
Położone na prawym brzegu rzeki Anas miasto istniało już w starożytności jako stolica celtyckiego plemienia Celtici. Po podboju przez Rzymian w 57 r. p.n.e., kolonia rzymska Ebora w prowincji rzymskiej Luzytania. Od IV w. siedziba biskupstwa. W 584 r. podbita przez wizygockiego króla Leowigilda. W średniowieczu dostało się pod panowanie Maurów (715 r.). Rekonkwista dotarła tu w 1166 r. Największy rozkwit przypada jednak na okres między XIV a XVI wiekiem, kiedy Évora znajdowała się we władaniu portugalskiego rodu Avis. Wzniesiono tu wówczas istniejące do dziś liczne pałace, a także budynki w stylu manuelińskim i renesansowym. W 1559 roku powstał tu także uniwersytet jezuicki, założony przez ówczesnego kardynała, a późniejszego króla Henryka I. Uniwersytet został zamknięty w XVIII wieku na polecenie markiza de Pombal, reaktywowany dopiero w latach 70. XX wieku. Miasto straciło na znaczeniu po przejęciu kontroli nad Portugalią przez władców hiszpańskich w 1580 roku. Évora była w kolejnych stuleciach prowincjonalnym ośrodkiem handlowym, chociaż tutejszy uniwersytet działał jeszcze do 1759 roku. Współcześnie mieszka tu 50 tys. mieszkańców, a więc dwukrotnie mniej niż w średniowieczu.
Zabytki.
Najstarsze zabytki w okolicach Évory, to megalityczne Menir dos Almendres (menhir), Anta Grande do Zambujeiro (dolmen) i Cromeleque dos Almendres (kromlech).
Z czasów rzymskich w Évorze zachowała się świątynia ("Templo Romano"), będąca najlepiej zachowaną starożytną świątynią w Portugalii. Nie wiadomo dokładnie, jakiemu bóstwu była poświęcona, istnieją hipotezy mówiące o kulcie Diany w tym miejscu, jednak bardziej prawdopodobne jest, że była to świątynia Jowisza. Budowla pochodzi z II wieku n.e., a jej dobry stan zachowania wynika z faktu, że wykorzystywano ją także w czasach późniejszych – w średniowieczu było to miejsce egzekucji ofiar Świętej Inkwizycji, arsenał, teatr, później zaś – aż do 1870 roku – istniała tu rzeźnia.
Z czasów panowania Maurów w Évorze zachował się oryginalny układ uliczek z wybielanymi wapnem domami.
Tuż po odbiciu miasta przez Portugalczyków w XII wieku wzniesiono tu także romańską katedrę ("Sé") – budowę rozpoczęto w 1186 roku, świątynię konsekrowano w 1204. Obiekt ten był w późniejszych stuleciach wielokrotnie przebudowywany i masywne, romańskie wieże obronne kontrastują dziś z późniejszymi gotyckimi elementami architektonicznymi. W katedrze tej Vasco da Gama poświęcił proporce przed wyprawą do Indii. Przy katedrze działa muzeum, mieszczące się w dawnym pałacu arcybiskupim.
Z XV wieku pochodzi natomiast Kościół św. Franciszka ("Igreja de São Francisco") i przylegająca do niego "Capela dos Ossos" – "kaplica kości". Ściany i kolumny kaplicy pokryte są kośćmi ponad 5 tysięcy mnichów. W XV i XVI wieku w okolicach Evory znajdowało się ponad 40 cmentarzy klasztornych, a ponieważ ziemia była wówczas cenna, tutejsi mnisi zgromadzili szczątki umarłych w jednym miejscu. Przy wejściu do kaplicy umieszczony jest napis "Nós osso que aqui estamos, pelos vossos esperamos" ("Nasze kości, które tu spoczywają, na wasze kości czekają").
Mury obronne wokół miasta wznieśli Rzymianie w I w. n.e., ale do dnia dzisiejszego zachowały się tylko ich fragmenty. Właściwe fortyfikacje z 40 basztami i 10 bramami wybudowano w XIV w., a podwyższono je po 1640 r. dla obrony przed Hiszpanami.
Do innych zabytków miasta zaliczają się między innymi pustelnia São Bras ("Ermida de São Brás"), uważana za jedną z prac Diogo de Boitaca, Kościół Matki Bożej Łaskawej ("Igreja Nossa Senhora da Graça") z XVI-wiecznym frontonem z rzeźbami Atlasów podtrzymujących kule ziemskie (motyw ten występuje w herbie króla Manuela), klasztor Calvario z 1570 roku, kościół i klasztor Klarysek i inne.
Sołectwa.
Sołectwa gminy Évora (ludność wg stanu na 2011 r.):
Galeria.
&lt;br&gt;

</doc>
<doc id="473112" url="https://pl.wikipedia.org/wiki?curid=473112" title="Tomar">
Tomar

Tomar – miasto w Portugalii, w dystrykcie Santarém, w regionie Centrum w podregionie Médio Tejo. Jest siedzibą gminy o tej samej nazwie.
Zabytki.
Miasto słynie przede wszystkim z położonego tu zespołu klasztornego "Convento de Cristo", portugalskiej siedziby Templariuszy i Zakonu Chrystusowego, będącego po części wzorcowym przykładem sztuki manuelińskiej. Klasztor ten w 1983 roku został wpisany na listę światowego dziedzictwa UNESCO. Samo miasto zbudowane jest na planie szachownicy po dwóch stronach rzeki Nabão. Przy wąskich uliczkach starej dzielnicy stoją pobielane wapnem domy, wzniesione w układzie tarasowym. Oprócz wspomnianego klasztoru do najważniejszych zabytków zalicza się XVII-wieczny ratusz, manueliński kościół São João Baptista z zabytkową dzwonnicą oraz XV-wieczna synagoga, w której obecnie mieści się muzeum. W Tomarze co dwa lata odbywa się święto ludowe "Festa dos Tabuleiros".
Sołectwa.
Sołectwa gminy Tomar (ludność wg stanu na 2011 r.)

</doc>
<doc id="473113" url="https://pl.wikipedia.org/wiki?curid=473113" title="Tondela">
Tondela

Tondela – miejscowość w Portugalii, leżąca w dystrykcie Viseu, w regionie Centrum w podregionie Dão-Lafões. Miejscowość jest siedzibą gminy o tej samej nazwie.
Sołectwa.
Sołectwa gminy Tondela (ludność wg stanu na 2011 r.)

</doc>
<doc id="473114" url="https://pl.wikipedia.org/wiki?curid=473114" title="Águeda">
Águeda

Águeda – miejscowość w Portugalii, leżąca w dystrykcie Aveiro, w regionie Centrum w podregionie Baixo Vouga. Miejscowość jest siedzibą gminy o tej samej nazwie.
Sołectwa.
Sołectwa gminy Águeda (ludność wg stanu na 2011 r.):

</doc>
<doc id="473115" url="https://pl.wikipedia.org/wiki?curid=473115" title="Agueda">
Agueda



</doc>
<doc id="473117" url="https://pl.wikipedia.org/wiki?curid=473117" title="Aguiar da Beira">
Aguiar da Beira

Aguiar da Beira – miejscowość w Portugalii, leżąca w dystrykcie Guarda, w regionie Centrum w podregionie Dão-Lafões. Miejscowość jest siedzibą gminy o tej samej nazwie.
Sołectwa.
Sołectwa gminy Aguiar da Beira (ludność wg stanu na 2011 r.):

</doc>
<doc id="473122" url="https://pl.wikipedia.org/wiki?curid=473122" title="Arganil">
Arganil

Arganil – miejscowość w Portugalii, leżąca w dystrykcie Coimbra, w regionie Centrum w podregionie Pinhal Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Arganil (ludność wg stanu na 2011 r.):

</doc>
<doc id="473123" url="https://pl.wikipedia.org/wiki?curid=473123" title="Arouca (Portugalia)">
Arouca (Portugalia)

Arouca – miejscowość w Portugalii, leżąca w dystrykcie Aveiro, w regionie Północ, w Zespole Metropolitalnym Porto. Miejscowość jest siedzibą gminy o tej samej nazwie.
Sołectwa.
Sołectwa gminy Arouca (ludność wg stanu na 2011 r.):

</doc>
<doc id="473124" url="https://pl.wikipedia.org/wiki?curid=473124" title="Arraiolos">
Arraiolos

Arraiolos – miejscowość w Portugalii, leżąca w dystrykcie Évora, w regionie Alentejo w podregionie Alentejo Central. Miejscowość jest siedzibą gminy o tej samej nazwie.
Sołectwa.
Sołectwa gminy Arraiolos (ludność wg stanu na 2011 r.):

</doc>
<doc id="473125" url="https://pl.wikipedia.org/wiki?curid=473125" title="Arronches">
Arronches

Arronches – miejscowość w Portugalii, leżąca w dystrykcie Portalegre, w regionie Alentejo w podregionie Alto Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Arronches (ludność wg stanu na 2011 r.)

</doc>
<doc id="473126" url="https://pl.wikipedia.org/wiki?curid=473126" title="Amistad">
Amistad

Amistad – amerykański film fabularny (dramat historyczny) w reżyserii Stevena Spielberga z 1997 roku. Jest to filmowa opowieść o prawdziwych losach mieszkańców Afryki w roku 1839, uprowadzonych na statek handlarzy niewolników o nazwie „La Amistad”.
Opis fabuły.
Rok 1839: hiszpański żaglowiec "La Amistad", dowodzony przez handlarzy niewolników, który miał na pokładzie jako ładunek ponad 40 młodych Afrykanów, płynął z kubańskiej Hawany do Puerto Príncipe. Murzyńscy niewolnicy, którzy wywołali bunt na statku, opanowali go i zabili większość załogi. Buntownicy postanowili powrócić do Afryki, zmuszając pozostawionego przy życiu marynarza do sterowania statku na Wschód. W serii retrospekcji ukazywane są okoliczności, w jakich poszczególni Afrykanie znaleźli się w rękach handlarzy niewolników i jak wcześniej dotarli do Kuby – Spielberg niezwykle realistycznie przedstawił brutalność i śmierć, jakie spotykały porywanych ludzi z Afryki.
Na skutek podstępu hiszpańskiego marynarza, statek płynął początkowo na pełny Ocean Atlantycki, ale tuż przy wybrzeżach Afryki zawrócił i obrał kurs na wybrzeże USA. Po 3 miesiącach błądzenia po oceanie statek został zaatakowany przez jednostkę straży przybrzeżnej a następnie doholowany do portu.
Tam rozegrał się właściwy dramat niewolników, stający się horrorem politycznym, ponieważ o prawo do statku oraz znajdujących się na nim Murzynów wszczęło sądowy spór kolejno kilka osób: marynarze Ruiz i Montes, którzy jako pierwsi weszli na statek po jego przybyciu do wybrzeży USA, następnie królowa Hiszpanii, Izabela II ogłosiła prawo własności do statku aż wreszcie rząd USA zgłosił swoje pretensje do "La Amistad". Podczas całego sporu Afrykańczycy byli więzieni i groziła im śmierć. Dopiero zaangażowanie początkującego prawnika Baldwina, który nie potrafił dłużej biernie obserwować udręki uwięzionych niewinnie ludzi odmieniło bieg sprawy. Zaprzyjaźnia się on z Afrykanami i z pomocą wpływowych polityków, w tym byłego prezydenta Stanów Zjednoczonych Johna Quincy Adamsa udaje mu się w końcu udowodnić, że przebywający na statku ludzie znaleźli się tam w wyniku przestępstwa. Chociaż niewolnictwo zostało zdelegalizowane i zabronione prawem, handlarze niewolnikami nadal uprawiali ten nielegalny proceder. Murzyni pochodzili z Sierra Leone tam zostali napadnięci i uwięzieni. Według prawa amerykańskiego mieli prawo do buntu na pokładzie statku w celu uwolnienia się z niewoli. W świetle ówczesnego prawa USA – nie byli czyjąkolwiek własnością i nie mieli do nich praw ani marynarze, ani królowa hiszpańska, ani rząd USA. Sprawa trafia ostatecznie do Sądu Najwyższego USA, który prawie jednogłośnie nakazuje uwolnienie ich i umożliwienie powrotu do Afryki.
Zdjęcia.
Zdjęcia do filmu realizowane były na terenie Portoryka oraz amerykańskich stanów Kalifornia, Connecticut, Rhode Island i Massachusetts.

</doc>
<doc id="473133" url="https://pl.wikipedia.org/wiki?curid=473133" title="Czerniec (góra)">
Czerniec (góra)

Czerniec (niem. "Schwarzenberg", 891 m n.p.m.) – góra w południowo-zachodniej Polsce, w Sudetach Środkowych, w Górach Bystrzyckich.
Wzniesienie położone jest w południowo-wschodniej części Gór Bystrzyckich około 1,5 km na północny wschód od Niemojowa.
Czerniec jest to druga co do wielkości góra w paśmie Gór Bystrzyckich, wznosząca się na wysokość około 300 m nad Dolinę Dzikiej Orlicy położoną u zachodniego podnóża. Jest to góra o kopulastym kształcie i stromych zboczach z wyraźnie zaznaczonym wierzchołkiem. Zbudowana jest ze skał metamorficznych, są to przeważnie krystaliczne wapienie kalcytowe i dolomitowe. Partia szczytowa oraz północne i południowe zbocza wzniesienia w całości porośnięte są monokulturowym lasem świerkowym regla dolnego z niewielką domieszką brzozy, buka, jaworu i modrzewia. Zbocze zachodnie i wschodnie poniżej poziomu 700 m zajmują łąki górskie i częściowo pola uprawne. Na wschodnim zboczu góry nad potokiem Gołodolnik, na wysokości 500 m n.p.m. znajduje się jaskinia Solna Jama, a poniżej przy Diabelskich Skałach nad potokiem Głownia są ruiny Zamku Szczerba. Stanowi kulminację mikroregionu Gór Bystrzyckich – Masywu Czerńca.
Turystyka.
Przez szczyt prowadzi szlak turystyczny:
Aktualnie na szczycie trwa budowa wieży widokowej.

</doc>
<doc id="473134" url="https://pl.wikipedia.org/wiki?curid=473134" title="Arruda dos Vinhos">
Arruda dos Vinhos

Arruda dos Vinhos – miejscowość w Portugalii, leżąca w dystrykcie Lisboa, w regionie Centrum, w podregionie Oeste. Miejscowość jest siedzibą gminy o tej samej nazwie.
Sołectwa.
Sołectwa gminy Arruda dos Vinhos (ludność wg stanu na 2011 r.)

</doc>
<doc id="473137" url="https://pl.wikipedia.org/wiki?curid=473137" title="48 stron">
48 stron

48 stron to humorystyczny komiks autorstwa Tobiasza Piątkowskiego (scenariusz) i Roberta Adlera (scenariusz i rysunki). Pierwotnie ukazywał się w odcinkach w magazynie "Reset", od 2001 publikowany jest w formie albumów i zeszytów nakładem wydawnictwa Mandragora.
Głównymi bohaterami komiksu są dwaj policjanci - czarnoskóry Górsky i biały Butch, poszukujący sensu komiksu. Pomagają im ich niezbyt bystry pomocnik - Jerry, komisarz Kordon oraz Maciek - policjant zmieniony w kobietę. Podczas swoich przygód bohaterowie przemierzają sparodiowane światy różnych komiksów, filmów oraz książek.
Albumy:
Zeszyty:

</doc>
<doc id="473139" url="https://pl.wikipedia.org/wiki?curid=473139" title="Substancje semiochemiczne">
Substancje semiochemiczne

Substancje semiochemiczne – związki chemiczne używane przez zwierzęta i rośliny do przekazywania informacji, wywierania określonego wpływu na otoczenie, głównie w celach obronnych, wszczynania alarmu, zaznaczania własnego terytorium czy informowania partnerów o gotowości płciowej.
Związki te są istotnym elementem życia zarówno pojedynczych osobników jak również funkcjonowania wielu społeczności w świecie zwierząt. Dużą grupę stanowią związki "infochemiczne", pośród których szczególne miejsce zajmują feromony. Niektóre substancje semiochemiczne – kairomony – mogą być wydzielane wbrew interesowi organizmu wydzielającego.
Substancje semiochemiczne dzielą się na:

</doc>
<doc id="473143" url="https://pl.wikipedia.org/wiki?curid=473143" title="Arcos de Valdevez">
Arcos de Valdevez

Arcos de Valdevez – miejscowość w Portugalii, leżąca w dystrykcie Viana do Castelo, w regionie Północ w podregionie Minho-Lima. Miejscowość jest siedzibą gminy o tej samej nazwie.
Sołectwa.
Sołectwa gminy Arcos de Valdevez (ludność wg stanu w 2011 r.)

</doc>
<doc id="473145" url="https://pl.wikipedia.org/wiki?curid=473145" title="Alcanena">
Alcanena

Alcanena – miejscowość w Portugalii, leżąca w dystrykcie Santarém, w regionie Centrum w podregionie Médio Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Alcanena (ludność wg stanu na 2011 r.)

</doc>
<doc id="473146" url="https://pl.wikipedia.org/wiki?curid=473146" title="Alcochete">
Alcochete

Alcochete – miejscowość w Portugalii, leżąca w dystrykcie Setúbal, w regionie Lizbona w podregionie Półwysep Setúbal. Miejscowość jest siedzibą gminy o tej samej nazwie.
Sołectwa.
Sołectwa gminy Alcochete (ludność wg stanu na 2011 r.)

</doc>
<doc id="473147" url="https://pl.wikipedia.org/wiki?curid=473147" title="Alcoutim">
Alcoutim

Alcoutim – miejscowość w Portugalii, leżąca w dystrykcie Faro, w regionie Algarve w podregionie Algarve. Miejscowość jest siedzibą gminy o tej samej nazwie. Gmina posiada najmniejszą gęstość zaludnienia (5,06 mieszk./1 km kw.) spośród wszystkich gmin Portugalii.
Sołectwa.
Sołectwa gminy Alcoutim (ludność wg stanu na 2011 r.):

</doc>
<doc id="473150" url="https://pl.wikipedia.org/wiki?curid=473150" title="Alandroal">
Alandroal

Alandroal – miejscowość w Portugalii, leżąca w dystrykcie Évora, w regionie Alentejo w podregionie Alentejo Central. Miejscowość jest siedzibą gminy o tej samej nazwie.
Sołectwa.
Sołectwa gminy Alandroal (ludność wg stanu na 2011 r.)::

</doc>
<doc id="473151" url="https://pl.wikipedia.org/wiki?curid=473151" title="Albergaria-a-Velha">
Albergaria-a-Velha

Albergaria-a-Velha – miejscowość w Portugalii, leżąca w dystrykcie Aveiro, w regionie Centrum w podregionie Baixo Vouga. Miejscowość jest siedzibą gminy o tej samej nazwie.
Sołectwa.
Sołectwa gminy Albergaria-a-Velha (ludność wg stanu na 2011 r.)

</doc>
<doc id="473152" url="https://pl.wikipedia.org/wiki?curid=473152" title="Alcácer do Sal">
Alcácer do Sal

Alcácer do Sal – miejscowość w Portugalii, leżąca w dystrykcie Setúbal, w regionie Alentejo w podregionie Alentejo Litoral. Miejscowość jest siedzibą gminy o tej samej nazwie.
Sołectwa.
Sołectwa gminy Alcácer do Sal (ludność wg stanu na 2011 r.)

</doc>
<doc id="473153" url="https://pl.wikipedia.org/wiki?curid=473153" title="Alcobaça">
Alcobaça

Alcobaça (czyt. "alkubạsa") – miejscowość w Portugalii leżąca w dystrykcie Leiria, w regionie Centrum w podregionie Oeste. Miejscowość jest siedzibą gminy o tej samej nazwie. 
Sołectwa.
Sołectwa gminy Alcobaça (ludność wg stanu na 2011 r.):
Zabytki.
Najważniejszym zabytkiem miejscowości jest dawne opactwo cystersów z największym w Portugalii kościołem Santa Maria de Alcobaça. Od 1989 r. zespół ten znajduje się na liście światowego dziedzictwa UNESCO.

</doc>
<doc id="473154" url="https://pl.wikipedia.org/wiki?curid=473154" title="Alenquer">
Alenquer

Alenquer – miejscowość w Portugalii, leżąca w dystrykcie Lisboa, w regionie Centrum w podregionie Oeste. Miejscowość jest siedzibą gminy o tej samej nazwie.
Sołectwa.
Sołectwa gminy Alenquer (ludność wg stanu na 2011 r.)

</doc>
<doc id="473155" url="https://pl.wikipedia.org/wiki?curid=473155" title="Alfândega da Fé">
Alfândega da Fé

Alfândega da Fé – miejscowość w Portugalii, leżąca w dystrykcie Bragança, w regionie Północ w podregionie Alto Trás-os-Montes. Miejscowość jest siedzibą gminy o tej samej nazwie.
Sołectwa.
Sołectwa gminy Alfândega da Fé (ludność wg stanu na 2011 r.):

</doc>
<doc id="473156" url="https://pl.wikipedia.org/wiki?curid=473156" title="Brathanki">
Brathanki

Brathanki – polski zespół muzyczny, założony w 1998 roku, wykonujący muzykę z pogranicza folku, popu i rocka.
Historia zespołu.
Zespół powstał z inicjatywy Janusza Musa, który zaprosił do współpracy instrumentalistów, występujących m.in. z Marylą Rodowicz, Renatą Przemyk, Edytą Górniak i Justyną Steczkowską. 27 marca 2000 roku muzycy wydali debiutancki album studyjny grupy pt. "Ano!", który zdobył przychylne opinie krytyków. Wydanie albumu zbiegło się w czasie z okresem dużej popularności muzyki folkowej, którą zapoczątkował duet Kayah &amp; Bregović oraz zespół Golec uOrkiestra. Płytę promowali m.in. singlami „Czerwone korale”, „Gdzie ten, który powie mi”, „Modliła się dziewczyna” i „Siebie dam po ślubie”, które stały się przebojami. Z albumem dotarli do piątego miejsca oficjalnej listy sprzedaży w Polsce, a za jego sprzedaż otrzymali certyfikat czterokrotnie platynowej płyty. 18 marca 2001 wystąpili na gali rozdania Fryderyków 2000, na której zdobyli nominacje do nagrody muzycznej w czterech kategoriach: fonograficzny debiut roku, grupa roku, piosenka roku (za „Czerwone korale”) i album roku – muzyka tradycji i źródeł (za "Ano!"). Kilka miesięcy po wydaniu albumu media ujawniły, że kilka piosenek z "Ano!" (m.in. „Czerwone Korale”) to kompozycje węgierskiego muzyka Ferenca Sebő. Zespół odparł zarzuty o plagiat, twierdząc, że był przekonany, że wykorzystuje tradycyjne melodie ludowe i nie znał nazwiska kompozytora. Sebő przyjął zaproszenie grupy do zagrania wspólnych koncertów i wziął udział w nagraniach drugiej płyty.
Na fali popularności albumu "Ano!" zespół 11 czerwca 2001 roku wydał album pt. "Patataj", który promowali przebojem „W kinie, w Lublinie – kochaj mnie”. Z krążkiem dotarł do trzeciego miejsca listy najchętniej kupowanych płyt w Polsce i odebrali za jego sprzedaż platynową płytę. 23 kwietnia 2002 na gali rozdania Fryderyków odebrali nagrodę za wygraną w kategorii album roku etno/folk.
W 2003 roku z zespołu odeszła Halina Młynkowa. a nowymi wokalistkami zostały Anna Mikoś i Magdalena Rzemek. W nowym składzie zespół wydał album pt. "Galoop", który jednak nie powtórzył sukcesu dwóch poprzednich płyt. W 2005 roku wokalistką Brathanków została Ola Chodak. W styczniu 2006 roku zespół zajął ósme miejsce z utworem „W nas ciepło wiosen” w finale programu "Piosenka dla Europy 2006"
W 2009 wokalistką zespołu została Agnieszka Dyk, którą pięć lat wcześniej zwyciężyła w odcinku programu "Szansa na sukces" z piosenkami Brathanków. Wspólnie nagrali i wydali trzy albumy: "Brathanki grają Skaldów" (2011), "Brathanki – Kolędy" (2012) i "moMtyle" (2014). W styczniu 2018 bez powodzenia zgłosili utwór „W niedzielę” do krajowych eliminacji do 63. Konkursu Piosenki Eurowizji.

</doc>
<doc id="473157" url="https://pl.wikipedia.org/wiki?curid=473157" title="Alijó">
Alijó

Alijó – miejscowość w Portugalii, leżąca w dystrykcie Vila Real, w regionie Północ w podregionie Douro. Miejscowość jest siedzibą gminy o tej samej nazwie.
Sołectwa.
Sołectwa gminy Alijó (ludność wg stanu na 2011 r.)

</doc>
<doc id="473158" url="https://pl.wikipedia.org/wiki?curid=473158" title="Almeirim">
Almeirim

Almeirim – miejscowość w Portugalii, leżąca w dystrykcie Santarém, w regionie Alentejo w podregionie Lezíria do Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Almeirim (ludność wg stanu na 2011 r.)

</doc>
<doc id="473159" url="https://pl.wikipedia.org/wiki?curid=473159" title="Almodôvar">
Almodôvar

Almodôvar – miejscowość w Portugalii, leżąca w dystrykcie Beja, w regionie Alentejo w podregionie Baixo Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Almodôvar (ludność wg stanu na 2011 r.):

</doc>
<doc id="473160" url="https://pl.wikipedia.org/wiki?curid=473160" title="Alijo">
Alijo



</doc>
<doc id="473161" url="https://pl.wikipedia.org/wiki?curid=473161" title="Kamienica Heimanów">
Kamienica Heimanów



</doc>
<doc id="473165" url="https://pl.wikipedia.org/wiki?curid=473165" title="Beja">
Beja

Beja (wym. []) – miejscowość w Portugalii, leżąca w dystrykcie Beja, w regionie Alentejo w podregionie Baixo Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Beja (ludność wg stanu na 2011 r.):

</doc>
<doc id="473166" url="https://pl.wikipedia.org/wiki?curid=473166" title="Belmonte (Portugalia)">
Belmonte (Portugalia)

Belmonte – miejscowość w Portugalii, leżąca w dystrykcie Castelo Branco, w regionie Centrum w podregionie Cova da Beira i licząca (2011 r.) 6859 mieszkańców. Miejscowość jest siedzibą gminy o tej samej nazwie.
Krótki opis.
W Belmonte urodził się Pedro Álvares Cabral, podróżnik i żeglarz, który odkrył "Ilha de Vera Cruz", czyli dzisiejszą Brazylię. W kościele Santa Maria znajduje się statua "Nossa Senhora da Esperança" (Naszej Pani Nadziei), którą Cabral zabrał ze sobą w podróż. Do roku 1834 statua była przechowywana w klasztorze "Nossa Senhora da Esperança". Obecnie w dawnym klasztorze mieści się hotel.
Sołectwa.
Sołectwa gminy Belmonte (ludność wg stanu na 2011 r.):

</doc>
<doc id="473167" url="https://pl.wikipedia.org/wiki?curid=473167" title="Benavente">
Benavente

Benavente – miejscowość w Portugalii, leżąca w dystrykcie Santarém, w regionie Alentejo w podregionie Lezíria do Tejo. Miejscowość jest siedzibą gminy o tej samej nazwie. 
Sołectwa.
Sołectwa gminy Benavente (ludność wg stanu na 2011 r.)

</doc>
<doc id="473168" url="https://pl.wikipedia.org/wiki?curid=473168" title="Bombarral">
Bombarral

Bombarral – miejscowość w Portugalii, leżąca w dystrykcie Leiria, w regionie Centrum w podregionie Oeste. Miejscowość jest siedzibą gminy o tej samej nazwie.
Sołectwa.
Sołectwa gminy Bombarral (ludność wg stanu na 2011 r.):

</doc>
<doc id="473169" url="https://pl.wikipedia.org/wiki?curid=473169" title="Borba (Portugalia)">
Borba (Portugalia)

Borba – miejscowość w Portugalii, leżąca w dystrykcie Évora, w regionie Alentejo w podregionie Alentejo Central. W całej Portugalii znane i cenione są wina z Borby (Adega de Borba). Miejscowość jest siedzibą gminy o tej samej nazwie.
Sołectwa.
Sołectwa gminy Borba (ludność wg stanu na 2011 r.):

</doc>
<doc id="473170" url="https://pl.wikipedia.org/wiki?curid=473170" title="Almodovar">
Almodovar



</doc>
<doc id="473172" url="https://pl.wikipedia.org/wiki?curid=473172" title="Barcelos">
Barcelos

Barcelos – miejscowość w Portugalii, leżąca w dystrykcie Braga, w regionie Północ w podregionie Cávado. Miejscowość jest siedzibą gminy o tej samej nazwie.
Sołectwa.
Sołectwa gminy Barcelos (w nawiasie: ludność według stanu na 2011 r.):

</doc>
<doc id="473175" url="https://pl.wikipedia.org/wiki?curid=473175" title="Almodóvar">
Almodóvar



</doc>
<doc id="473176" url="https://pl.wikipedia.org/wiki?curid=473176" title="Flaga Płocka">
Flaga Płocka

Flaga Płocka – jeden z symboli miejskich Płocka postaci flagi.
Wygląd i symbolika.
Flaga składa się z trzech poziomych, równoległych pasów koloru (od góry) żółtego, czerwonego i niebieskiego, o szerokości, odpowiednio, 2/5 powierzchni flagi, 1/5 powierzchni flagi i 2/5 powierzchni flagi.
Historia.
Barwy miasta ustalone zostały w 1938 roku przez radę miejską. Nawiązują swoją kolorystyką do barw munduru województwa płockiego ustanowionego przez sejm 1776 roku.
Identyczne barwy przyjęto dla autobusów Komunikacji Miejskiej Płock Sp. z o.o.

</doc>
<doc id="473177" url="https://pl.wikipedia.org/wiki?curid=473177" title="Józef Lipkowski">
Józef Lipkowski

Józef Lipkowski ps. "Jastroń" (ur. 24 listopada 1863 w Rososzu na Podolu, zm. 3 maja 1949 w Przedborzu) – polski inżynier, wynalazca, konstruktor, działacz emigracyjny, pisarz i poeta, generał brygady Wojska Polskiego.
Działalność polityczna, społeczna i gospodarcza.
Studiował różne dziedziny przemysłu w Paryżu i Petersburgu. W 1885 ukończył politechnikę École Centrale w Paryżu. W 1912 pełnił funkcję doradcy sztabu armii bułgarskiej podczas wojny bałkańskiej. W czasie I wojny światowej przebywał we Francji, będąc ekspertem rządu francuskiego do spraw uzbrojenia i prowadząc kampanię propagandową na rzecz niepodległości Polski.
W 1910 był współzałożycielem Stowarzyszenia Artystów i Pisarzy Polskich oraz, w 1917, wraz ze Stanisławem Ziembińskim, Stowarzyszenia Inżynierów i Techników Polskich we Francji (fr. "Association des Ingénieurs et Techniciens Polonais en France") – był jego pierwszym przewodniczącym.
Zaprojektował m.in. hamulce pneumatyczne dla kolejnictwa, automatyczną zwrotnicę tramwajową i aparat podsłuchowy. W 1902 opatentował schematy śmigłowców wielowirnikowych – w tym śmigłowca z 12 wirnikami.
Był działaczem społecznym i politycznym, ale głównie przemysłowcem i działaczem gospodarczym. Posiadał zakłady przemysłowe na terenie Rosji, Polski i Francji. Był poetą, autorem pamiętników i rozpraw z różnych dziedzin, głównie ekonomiki i polityki. Publikował pod pseudonimem "Jastroń".
Służba w Wojsku Polskim.
W 1919 został przyjęty do Wojska Polskiego w charakterze urzędnika wojskowego VI rangi i mianowany szefem wydziału w Polskiej Misji Wojskowej w Paryżu. W 1920 powrócił do Polski i przydzielony został do Sekcji Przemysłu Wojennego w Oddziale IV Sztabu Ministerstwa Spraw Wojskowych. Był uczestnikiem wojny polsko-bolszewickiej w stopniu kanoniera-ochotnika w 1 pułku artylerii polowej Litewsko-Białoruskim w składzie 1 Dywizji Litewsko-Białoruskiej. W 1921 powołany na stanowisko dyrektora Głównego Urzędu Zaopatrzenia Armii.
W październiku 1921 dekretem Naczelnika Państwa i Naczelnego Wodza Józefa Piłsudskiego przemianowany został z urzędnika wojskowego VI rangi na oficera w stopniu generała podporucznika w korpusie oficerów kolejnictwa z użyciem do służby administracyjnej i równoczesnym przeniesieniem w stały stan spoczynku.
Zajmował w rezerwie kluczowe stanowiska w organizacjach gospodarczych i przemyśle: m.in. członka zarządu Zakładów Mechanicznych Ursus, prezesa Elektrobanku i prezesa Polskiego Zgromadzenia Gospodarczego. Pełnił też funkcje kierownicze w syndykacie eksportu broni.

</doc>
<doc id="473178" url="https://pl.wikipedia.org/wiki?curid=473178" title="Wzory vietta">
Wzory vietta



</doc>
<doc id="473180" url="https://pl.wikipedia.org/wiki?curid=473180" title="Arytmetyka binarna">
Arytmetyka binarna



</doc>
<doc id="473181" url="https://pl.wikipedia.org/wiki?curid=473181" title="Wzory wieta">
Wzory wieta



</doc>
<doc id="473183" url="https://pl.wikipedia.org/wiki?curid=473183" title="Castelo de Paiva">
Castelo de Paiva

Castelo de Paiva – miejscowość w Portugalii, leżąca w dystrykcie Aveiro, w regionie Północ w podregionie Tâmega. Miejscowość jest siedzibą gminy o tej samej nazwie.
Sołectwa.
Sołectwa gminy Castelo de Paiva (ludność wg stanu na 2011 r.):

</doc>
<doc id="473184" url="https://pl.wikipedia.org/wiki?curid=473184" title="Castelo de Vide">
Castelo de Vide

Castelo de Vide – miejscowość w Portugalii, leżąca w dystrykcie Portalegre, w regionie Alentejo w podregionie Alto Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Castelo de Vide

</doc>
<doc id="473185" url="https://pl.wikipedia.org/wiki?curid=473185" title="Iomega JAZ">
Iomega JAZ



</doc>
<doc id="473186" url="https://pl.wikipedia.org/wiki?curid=473186" title="Castro Daire">
Castro Daire

Castro Daire – miejscowość w Portugalii, leżąca w dystrykcie Viseu, w regionie Centrum w podregionie Dão-Lafões. Miejscowość jest siedzibą gminy o tej samej nazwie.
Sołectwa.
Sołectwa gminy Castro Daire (ludność wg stanu na 2011 r.)

</doc>
<doc id="473187" url="https://pl.wikipedia.org/wiki?curid=473187" title="Castro Verde">
Castro Verde

Castro Verde – miejscowość w Portugalii, leżąca w dystrykcie Beja, w regionie Alentejo w podregionie Baixo Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Castro Verde (ludność wg stanu na 2011 r.):

</doc>
<doc id="473188" url="https://pl.wikipedia.org/wiki?curid=473188" title="Celorico da Beira">
Celorico da Beira

Celorico da Beira – miejscowość w Portugalii, leżąca w dystrykcie Guarda, w regionie Centrum w podregionie Beira Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Celorico da Beira (ludność wg stanu na 2011 r.):

</doc>
<doc id="473189" url="https://pl.wikipedia.org/wiki?curid=473189" title="Celorico de Basto">
Celorico de Basto

Celorico de Basto – miejscowość w Portugalii, leżąca w dystrykcie Braga, w regionie Północ w podregionie Tâmega. Miejscowość jest siedzibą gminy o tej samej nazwie. 
Sołectwa.
Sołectwa gminy Celorico de Basto (ludność wg stanu na 2011 r.):

</doc>
<doc id="473190" url="https://pl.wikipedia.org/wiki?curid=473190" title="Ferreira do Alentejo">
Ferreira do Alentejo

Ferreira do Alentejo – miejscowość w Portugalii, leżąca w dystrykcie Beja, w regionie Alentejo w podregionie Baixo Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Ferreira do Alentejo (ludność wg stanu na 2011 r.):

</doc>
<doc id="473191" url="https://pl.wikipedia.org/wiki?curid=473191" title="Ferreira do Zêzere">
Ferreira do Zêzere

Ferreira do Zêzere – miejscowość w Portugalii, leżąca w dystrykcie Santarém, w regionie Centrum w podregionie Médio Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Ferreira do Zêzere (ludność wg stanu na 2011 r.)

</doc>
<doc id="473192" url="https://pl.wikipedia.org/wiki?curid=473192" title="Figueira de Castelo Rodrigo">
Figueira de Castelo Rodrigo

Figueira de Castelo Rodrigo – miejscowość w Portugalii, leżąca w dystrykcie Guarda, w regionie Centrum w podregionie Beira Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Figueira de Castelo Rodrigo (ludność wg stanu na 2011 r.):

</doc>
<doc id="473194" url="https://pl.wikipedia.org/wiki?curid=473194" title="Dornes">
Dornes



</doc>
<doc id="473195" url="https://pl.wikipedia.org/wiki?curid=473195" title="Fafe">
Fafe

Fafe – miejscowość w Portugalii, leżąca w dystrykcie Braga, w regionie Północ w podregionie Ave. Miejscowość jest siedzibą gminy o tej samej nazwie.
Sołectwa.
Sołectwa gminy Fafe (ludność wg stanu na 2011 r.):

</doc>
<doc id="473196" url="https://pl.wikipedia.org/wiki?curid=473196" title="Faro (gmina w Portugalii)">
Faro (gmina w Portugalii)

Faro – gmina i miasto w południowej Portugalii, w regionie Algarve, podregionie Algarve, dystrykcie Faro. Siedzibą władz gminy Faro jest miasto Faro, będące największym ośrodkiem i stolicą regionu Algarve.
Krótki opis.
Gmina zajmuje powierzchnię 202,57 km², a w 2011 r. zamieszkiwało ją 64 560 osób. Na terenie gminy, zlokalizowane jest jedno miasto:
Sołectwa.
Do 2012 gmina Faro była podzielona na 6 sołectw (port. "freguesias"), jako jednostek administracyjnych niższego rzędu. W 2013 doszło do połączenia sołectw: Conceição i Estoi w związek sołectw o nazwie Conceição e Estoi oraz sołectw: Sé i São Pedro w związek sołectw o nazwie Faro (Sé e São Pedro) - tworzących miasto Faro - dlatego obecnie ich liczba wynosi 4. Są to:
Komunikacja.
Przez miasto przebiega jedyna linia kolejowa w południowej części Portugalii - Linha do Algarve. W związku z tym funkcjonuje tu stacja kolejowa Faro. Cztery kilometry na zachód od centrum miasta znajduje się Port lotniczy Faro, jedno z trzech międzynarodowych lotnisk w kontynentalnej części Portugalii.

</doc>
<doc id="473197" url="https://pl.wikipedia.org/wiki?curid=473197" title="Felgueiras">
Felgueiras

Felgueiras – miejscowość w Portugalii, leżąca w dystrykcie Porto, w regionie Północ w podregionie Tâmega. Miejscowość jest siedzibą gminy o tej samej nazwie.
Sołectwa.
Sołectwa gminy Felgueiras (ludność wg stanu na 2011 r.)

</doc>
<doc id="473199" url="https://pl.wikipedia.org/wiki?curid=473199" title="Mangualde">
Mangualde

Mangualde – miejscowość w Portugalii, leżąca w dystrykcie Viseu, w regionie Centrum w podregionie Dão-Lafões. Miejscowość jest siedzibą gminy o tej samej nazwie.
Gospodarka.
Od 1961 roku działa w Mangualde zakład Citroën Lusitania S.A., początkowo montujący, a następnie produkujący model Citroën 2CV (1961-1990), Citroën AX (1990-1998), Citroën Saxo, a od 1998 roku modele Citroën Berlingo oraz Peugeot Partner. Jego maksymalna roczna zdolność produkcyjna sięga obecnie około 65 tys. sztuk.
Sołectwa.
Sołectwa gminy Mangualde (ludność wg stanu na 2011 r.)

</doc>
<doc id="473200" url="https://pl.wikipedia.org/wiki?curid=473200" title="Manteigas">
Manteigas

Manteigas – miejscowość w Portugalii, leżąca w dystrykcie Guarda, w regionie Centrum w podregionie Beira Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Manteigas (ludność wg stanu na 2011 r.):

</doc>
<doc id="473201" url="https://pl.wikipedia.org/wiki?curid=473201" title="Marco de Canaveses">
Marco de Canaveses

Marco de Canaveses – miejscowość w Portugalii, leżąca w dystrykcie Porto, w regionie Północ w podregionie Tâmega, położona nad rzeką Tâmega. Miejscowość jest siedzibą gminy o tej samej nazwie.
Sołectwa.
Sołectwa gminy Marco de Canaveses (ludność wg stanu na 2011 r.)

</doc>
<doc id="473202" url="https://pl.wikipedia.org/wiki?curid=473202" title="Marinha Grande">
Marinha Grande

Marinha Grande – miejscowość w Portugalii, leżąca w dystrykcie Leiria, w regionie Centrum w podregionie Pinhal Litoral. Miejscowość jest siedzibą gminy o tej samej nazwie.
Sołectwa.
Sołectwa gminy Marinha Grande (ludność wg stanu na 2011 r.)

</doc>
<doc id="473203" url="https://pl.wikipedia.org/wiki?curid=473203" title="Matosinhos">
Matosinhos

Matosinhos, Matozinhos – miejscowość w Portugalii, leżąca w dystrykcie Porto, w regionie Północ w podregionie Grande Porto. Miejscowość jest siedzibą gminy o tej samej nazwie.
Sołectwa.
Sołectwa gminy Matosinhos (ludność wg stanu na 2011 r.)

</doc>
<doc id="473204" url="https://pl.wikipedia.org/wiki?curid=473204" title="Mealhada">
Mealhada

Mealhada – miejscowość w Portugalii, leżąca w dystrykcie Aveiro, w regionie Centrum w podregionie Baixo Vouga. Miejscowość jest siedzibą gminy o tej samej nazwie.
Sołectwa.
Sołectwa gminy Mealhada (ludność wg stanu na 2011 r.):

</doc>
<doc id="473205" url="https://pl.wikipedia.org/wiki?curid=473205" title="Tábua">
Tábua

Tábua – miejscowość w Portugalii, leżąca w dystrykcie Coimbra, w regionie Centrum w podregionie Pinhal Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Tábua (ludność wg stanu na 2011 r.):

</doc>
<doc id="473206" url="https://pl.wikipedia.org/wiki?curid=473206" title="Tabuaço">
Tabuaço

Tabuaço – miejscowość w Portugalii, leżąca w dystrykcie Viseu, w regionie Północ w podregionie Douro. Miejscowość jest siedzibą gminy o tej samej nazwie.
Sołectwa.
Sołectwa gminy Tabuaço (ludność wg stanu na 2011 r.)

</doc>
<doc id="473207" url="https://pl.wikipedia.org/wiki?curid=473207" title="Tarouca">
Tarouca

Tarouca – miejscowość w Portugalii, leżąca w dystrykcie Viseu, w regionie Północ w podregionie Douro. Miejscowość jest siedzibą gminy o tej samej nazwie.
Parafie.
Parafie gminy Tarouca (ludność wg stanu na 2011 r.)

</doc>
<doc id="473208" url="https://pl.wikipedia.org/wiki?curid=473208" title="Tavira">
Tavira

Tavira – gmina i miasto w południowej Portugalii, w regionie Algarve, podregionie Algarve, dystrykcie Faro. Zlokalizowana nad rzeką "Gilão" (inna nazwa "Séqua"), niedaleko jej ujścia do Oceanu Atlantyckiego. Siedzibą władz gminy Tavira jest miasto Tavira. Na południe od miasta znajduje się wyspa Tavira.
Gmina zajmuje powierzchnię 606,97 km², a według danych na dzień 30 czerwca 2011 zamieszkiwało ją 26 571 osób. Na terenie gminy, zlokalizowane jest jedno miasto:
Sołectwa.
Do 2012 gmina Tavira była podzielona na 9 sołectw (port. "freguesias"), jako jednostek administracyjnych niższego rzędu.
W 2013 doszło do połączenia sołectw: Conceição i Cabanas de Tavira w związek sołectw o nazwie Conceição e Cabanas de Tavira, sołectw: Luz de Tavira i Santo Estêvão w związek sołectw o nazwie Luz de Tavira e Santo Estêvão oraz sołectw: Santa Maria i Santiago w związek sołectw o nazwie Tavira (Santa Maria e Santiago) - tworzących miasto Tavira - dlatego obecnie ich liczba wynosi 6. Są to:

</doc>
<doc id="473209" url="https://pl.wikipedia.org/wiki?curid=473209" title="Torre de Moncorvo">
Torre de Moncorvo

Torre de Moncorvo – miejscowość w Portugalii, leżąca w dystrykcie Bragança, w regionie Północ w podregionie Douro. Miejscowość jest siedzibą gminy o tej samej nazwie.
Sołectwa.
Sołectwa gminy Torre de Moncorvo:

</doc>
<doc id="473210" url="https://pl.wikipedia.org/wiki?curid=473210" title="Tabua">
Tabua



</doc>
<doc id="473211" url="https://pl.wikipedia.org/wiki?curid=473211" title="Torres Novas">
Torres Novas

Torres Novas – miejscowość w Portugalii, leżąca w dystrykcie Santarém, w regionie Centrum, w podregionie Médio Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Torres Novas (ludność wg stanu na 2011 r.)

</doc>
<doc id="473212" url="https://pl.wikipedia.org/wiki?curid=473212" title="Torres Vedras">
Torres Vedras

Torres Vedras – miejscowość w Portugalii, leżąca w dystrykcie Lisboa, w regionie Centrum, w podregionie Oeste. Miejscowość jest siedzibą gminy o tej samej nazwie.
Sołectwa.
Sołectwa gminy Torres Vedras (ludność wg stanu na 2011 r.)

</doc>
<doc id="473213" url="https://pl.wikipedia.org/wiki?curid=473213" title="Trancoso (Portugalia)">
Trancoso (Portugalia)

Trancoso – miejscowość w Portugalii, leżąca w dystrykcie Guarda, w regionie Centrum w podregionie Beira Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Trancoso (ludność wg stanu na 2011 r.):

</doc>
<doc id="473214" url="https://pl.wikipedia.org/wiki?curid=473214" title="Trofa">
Trofa

Trofa – miejscowość w Portugalii, leżąca w dystrykcie Porto, w regionie Północ w podregionie Ave. Miejscowość jest siedzibą gminy o tej samej nazwie.
Sołectwa.
Sołectwa gminy Trofa (ludność wg stanu na 2011 r.)

</doc>
<doc id="473215" url="https://pl.wikipedia.org/wiki?curid=473215" title="Sines">
Sines

Sines – miejscowość w Portugalii, leżąca w dystrykcie Setúbal, w regionie Alentejo w podregionie Alentejo Litoral. Miejscowość jest siedzibą gminy o tej samej nazwie.
Urodzeni w Sines.
W mieście urodził się Vasco da Gama (1460-1524), portugalski odkrywca i żeglarz.
Sołectwa.
Sołectwa gminy Sines (ludność wg stanu na 2011 r.)

</doc>
<doc id="473216" url="https://pl.wikipedia.org/wiki?curid=473216" title="Sobral de Monte Agraço">
Sobral de Monte Agraço

Sobral de Monte Agraço – miejscowość w Portugalii, leżąca w dystrykcie Lisboa, w regionie Centrum, w podregionie Oeste. Miejscowość jest siedzibą gminy o tej samej nazwie.
Sołectwa.
Sołectwa gminy Sobral de Monte Agraço (ludność wg stanu na 2011 r.)

</doc>
<doc id="473217" url="https://pl.wikipedia.org/wiki?curid=473217" title="Sousel">
Sousel

Sousel – miejscowość w Portugalii, leżąca w dystrykcie Portalegre, w regionie Alentejo w podregionie Alentejo Central. Miejscowość jest siedzibą gminy o tej samej nazwie.
Sołectwa.
Sołectwa gminy Sousel (ludność wg stanu na 2011 r.)

</doc>
<doc id="473219" url="https://pl.wikipedia.org/wiki?curid=473219" title="Zemplin">
Zemplin

Zemplin (słow. "Zemplín", węg. "Zemplén", łac. "Zemplinum", niem. "Semplin") – najdalej wysunięty na wschód region historyczny i etnograficzny Słowacji. Południowa część regionu położona jest na Węgrzech.
Nazwa.
Nazwa „Zemplin” pochodzi od 2 słów: zem (ziemia) i plna (płodna). Więc nazwa „Zemplin” oznacza płodną ziemię.
Geografia.
Zemplin leży na południowych stokach słowackiej części Zewnętrznych Karpat Wschodnich i na terenach stanowiących ich przedłużenie na południe. Obejmuje południowe stoki Bieszczadów Zachodnich (zwanych na Słowacji Górami Bukowskimi), Pogórze Laboreckie, południowo-wschodnią połowę Pogórza Ondawskiego, pasmo Wyhorlatu, zachodnią (słowacką) połowę masywu Poprzecznego oraz Nizinę Wschodniosłowacką. Południową część zachodniej granicy Zemplina stanowią Góry Slańskie. Pod względem hydrologicznym tereny Zemplina należą do dorzeczy Topli, Ondavy, Laborca, Użu, Latoricy i Bodrogu. Na północy Zemplin sąsiaduje z polską ziemią sanocką (dzisiejsze powiaty sanocki, leski i częściowo bieszczadzki), na wschodzie z ukraińskim Zakarpaciem, na południu z Węgrami, na zachodzie z Szaryszem i Abovem.
Obszar określany na Słowacji mianem „Zemplín” stanowi słowackie części dawnych węgierskich komitatów Zemplén i Ung. Po rozbiorze Królestwa Węgier w 1918 większa, północna część Zemplina (72% powierzchni komitatu) została włączona do Czechosłowacji (później do Słowacji), po czym przyłączono do niej czechosłowacką część komitatu Ung (32% jego powierzchni). Od 1923 Zemplin nie stanowi odrębnej jednostki administracyjnej, jednak tradycyjna nazwa jest w powszechnym użyciu wśród mieszkańców, używają jej również na potrzeby turystyki i kultury słowackie władze. Nazwą tą określa się również słowacką część dawnego komitatu Ung. Zemplin bywa często rozdzielany na dwie części – nizinną i górzystą ("Dolný a Horný Zemplín"), które w przybliżeniu pokrywają się z podziałem administracyjnym na kraj koszycki i preszowski. W latach 1938/1939-1945 południowy i wschodni pas ziem Zemplina był przyłączony na powrót do Węgier na mocy pierwszego arbitrażu wiedeńskiego.
Powierzchnia Zemplina wynosi około 5,5 tys. km² (powierzchnia komitatu Zemplén w 1910 wynosiła 6269,3 km²), liczba ludności – około 430 tysięcy. Największe lub najbardziej znane miejscowości Zemplina to Humenné, Vranov nad Topľou, Snina, Michalovce i Trebišov. Zemplin zamieszkują dziś głównie Słowacy, poza nimi mieszkają tu Węgrzy (w zwartej grupie na południu Niziny Wschodniosłowackiej), silnie zasymilowani Rusini (na północy i wschodzie regionu) i rozproszeni Cyganie.
Zemplin jest obecnie jednym z najuboższych regionów Słowacji, z najwyższą stopą bezrobocia i najniższym przeciętnym wynagrodzeniem. Taki stan, trwający już od końca XIX wieku, wywołał silną emigrację – na przełomie XIX i XX wieku region opuściło ponad 50 tysięcy mieszkańców (około jednej piątej ludności). Nie ma tu wielkich ośrodków miejskich ani centrów przemysłowych. Tradycyjnie główną gałęzią gospodarki jest tu rolnictwo, skupione na niezwykle urodzajnej Nizinie Wschodniosłowackiej. W górach dominuje pasterstwo. W ostatnich latach rozwija się tu turystyka i rekreacja, skupione nad wielkim sztucznym zbiornikiem Zemplínska šírava, w górach Wyhorlatu ("Chránená Krajinná Oblasť „Vihorlat”") i Bieszczadów ("Národný Park "Poloniny"", "Chránená Krajinná Oblasť „Východné Karpaty”"). Jego północna część obfituje w relikty rusińskiej kultury ludowej – unikalne drewniane cerkwie greckokatolickie.
Komitat "Zemplén".
Teren dzisiejszego Zemplina od X w. znajdował się we władaniu Polski. Potem został zajęty przez Węgry w wyniku systematycznej ekspansji od południa, z doliny Cisy, do której dotarło państwo Bolesława Chrobrego. Południowa i środkowa część dzisiejszego Zemplina wyodrębniła się w osobny komitat w 1018, za panowania Stefana I. Północna granica komitatu z początkowej linii Latoricy przesuwała się na północ w miarę węgierskiej kolonizacji tych terenów, aż pod koniec XII wieku ustaliła się na najwyższym grzbiecie Karpat. Początkowo, w XIII i XIV wieku, komitat nosił nazwę Potok – od siedziby władz w Sárospatak (słow. "Blatný Potok"). Następną siedzibą żupana stał się zamek zempliński, a w późnym średniowieczu – miasteczko Zemplin nad Bodrogiem. Pod koniec XIV wieku z komitatem zemplińskim połączył się istniejący do tej pory na południe od niego komitat "Szerencs", który jeszcze do XVI wieku zachował pewną odrębność jako Dolny Zemplin. W XIII wieku w komitacie ukształtował się samorząd szlachecki. Władza i godność żupana spoczywała w rękach rodów Drugethów (w XVI i XVII wieku – niemal wyłącznie), Palóczych, Perényich i Rozgonyich.
Po upadku Węgier w XVI wieku Zemplin nie został zajęty przez Turków, znalazł się na wschodnich rubieżach ziem podległych Habsburgom. W latach 1538-1541, 1622-1629 i 1645-1648 Zemplin był włączony do Księstwa Siedmiogrodu. W XVI i XVII wieku ziemie Zemplina były polem walk powstań węgierskich przeciwko Habsburgom. W 1748 wieku siedzibą władz komitatu stało się miasto Sátoraljaújhely. W 1910 Zemplin dzielił się na dziesięć powiatów i jedno miasto wydzielone – Sátoraljaújhely.
Po powstaniu Czechosłowacji w 1918 północna część Zemplina została do niej przyłączona i wkrótce utraciła samodzielność administracyjną, natomiast część południowa, pozostała w granicach Węgier, została połączona z węgierską częścią komitatu Abaúj-Torna i z komitatem Borsod w komitat "Borsod-Abaúj-Zemplén". Komitat Zemplén był ponownie wyodrębniony w latach 1938-1945, po aneksji przez Węgry pasa ziem na południu Słowacji.

</doc>
<doc id="473220" url="https://pl.wikipedia.org/wiki?curid=473220" title="Cadaval">
Cadaval

Cadaval – miejscowość w Portugalii, leżąca w dystrykcie Lisboa, w regionie Centrum, w podregionie Oeste. Miejscowość jest siedzibą gminy o tej samej nazwie.
Sołectwa.
Sołectwa gminy Cadaval (ludność wg stanu na 2011 r.)

</doc>
<doc id="473221" url="https://pl.wikipedia.org/wiki?curid=473221" title="Cartaxo">
Cartaxo

Cartaxo – miejscowość w Portugalii, leżąca w dystrykcie Santarém, w regionie Alentejo, w podregionie Lezíria do Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Cartaxo (ludność wg stanu na 2011 r.)

</doc>
<doc id="473222" url="https://pl.wikipedia.org/wiki?curid=473222" title="Filozofia umysłu">
Filozofia umysłu

Filozofia umysłu – dziedzina filozofii zajmująca się badaniami umysłu, zjawisk mentalnych, funkcji mentalnych, własności mentalnych, świadomości oraz ich relacji wobec ciała, a zwłaszcza względem mózgu. Problem umysł-ciało jest powszechnie uważany za kluczowy w filozofii umysłu, jednakże należy pamiętać, że na jej gruncie rozważa się także kwestie częściowo lub całkowicie niezależne od relacji umysł-ciało. Przykładem tego są pytania o własności konkretnych zjawisk mentalnych, np. pamięci, doświadczenia wzrokowego, uczenia się, myślenia matematycznego, emocji.
Problem umysł-ciało.
Problem umysł-ciało dotyczy relacji między umysłem, procesami mentalnymi a stanami lub procesami cielesnymi. Głównym zadaniem filozofów pracujących w tej dziedzinie jest określenie natury umysłu oraz stanów/procesów mentalnych, a także tego, jak, jeśli w ogóle, ciało wpływa na umysł i "vice versa".
Posłużmy się przykładem, aby zilustrować problemy związane ze współistnieniem świata „obiektywnego” (przedmiotów) i świata „subiektywnego” (doznań). Zacznijmy od analizy „zdroworozsądkowej”.
Nasze doświadczenia zmysłowe - na przykład zapach pizzy - są wywołane przez bodźce pochodzące od naszych narządów zmysłów. Odczuwamy je subiektywnie na sposób przyjemny bądź nieprzyjemny; przyjemnemu odczuciu może towarzyszyć subiektywne pragnienie zjedzenia pizzy. Sięgamy więc po kawałek. Wydaje nam się, że to nasze pragnienie zjedzenia pizzy powoduje, że wyciągamy rękę w odpowiedni sposób i w odpowiednim kierunku, aby osiągnąć to, czego pragniemy. Pojawia się więc pytanie, jak to możliwe, że świadome doświadczenia wyłaniają się z tkanki mózgowej, w której zachodzą wyłącznie zjawiska elektrochemiczne oraz jak to możliwe, że coś, co przydarza nam się subiektywnie (przyjemne odczucie związane z zapachem pizzy; chęć zjedzenia pizzy), wywołuje proces fizyczny (ruch ręki). Problem ten można również wyrazić następująco: w jaki sposób czyjeś postawy propozycjonalne (np. przekonania, pragnienia) powodują aktywację określonych neuronów i mięśni?
Niektórzy filozofowie twierdzą, że większość ludzi jest „zdroworozsądkowymi dualistami”, ponieważ wyraźnie odczuwa różnicę pomiędzy zjawiskami „subiektywnymi"/podmiotowymi (chęć, emocja, myślenie o czymś) a „obiektywnymi"/przedmiotowymi (stół, ręka, mózg).
Dwoma podstawowymi stanowiskami w sprawie problemu umysł-ciało są dualizm i monizm.
Początki dualizmu można odnaleźć już u Platona albo na gruncie filozofii indyjskiej w szkołach Sankhji i Jogi. Słynnym dualistą był Kartezjusz. Dualiści substancjalni twierdzą, że istniejącą dwie niezależne substancje: „umysł” i „ciało”. Dualiści własności uważają natomiast, że umysł nie jest oddzielną substancją, lecz stanowi grupę niezależnych własności, które wyłoniły się z mózgu i nie mogą zostać do niego zredukowane.
Moniści twierdzą, że umysł i ciało nie są ontycznie różniącymi się bytami (niezależnymi substancjami). Pogląd ten w filozofii Zachodu pojawił się po raz pierwszy w V wieku p.n.e. w myśli Parmenidesa i został rozpowszechniony przez XVII-wiecznego racjonalistę - Barucha Spinozę. Fizykaliści twierdzą, że istnieją jedynie obiekty postulowane przez teorie fizyczne i w miarę ich rozwoju procesy mentalne zostaną ostatecznie wytłumaczone w kategoriach tych teorii. Fizykaliści zajmują różne stanowiska wobec możliwości zredukowania własności mentalnych do własności fizykalnych (wielu z nich przyjmuje dające się pogodzić z fizykalizmem formy dualizmu własności), zaś sam status ontologiczny takich własności mentalnych pozostaje czasem nieokreślony. Idealiści utrzymują, że w najpełniejszym sensie istnieje tylko umysł, a świat zewnętrzny posiada pewne cechy umysłu lub stanowi wytwór umysłu o niejasnym statusie ontologicznym. Moniści neutralni tacy jak Ernst Mach i William James utrzymywali, że o zdarzeniach w świecie możemy myśleć w kategoriach umysłowych albo fizycznych w zależności od tego, w jakich relacjach występują. Z kolei moniści dwuaspektowi (np. Spinoza) twierdzą, że istnieje jakaś inna, neutralna substancja, a umysł i ciało stanowią własności tej nieznanej substancji.
Większość współczesnych filozofów umysłu przyjmuje redukcyjne albo nieredukcyjne stanowisko fizykalne, utrzymując na różne sposoby, że umysł nie jest czymś, co mogłoby być oddzielone od ciała. Takie podejście stało się szczególnie wpływowe na gruncie nauk przyrodniczych, przede wszystkim w dziedzinie socjobiologii, psychologii ewolucyjnej oraz w różnorakich neuronaukach. Redukcjoniści fizykalni zakładają, że wszystkie stany i własności mentalne zostaną ostatecznie wyjaśnione poprzez naukowe badania stanów i procesów fizjologicznych. Fizykaliści nieredukcyjni utrzymują, że chociaż umysł nie jest samoistną substancją, to własności mentalne superweniują na własnościach fizycznych, lub też, że terminy stosowane w opisach pierwszoosobowych są niezastępowalne i nie mogą zostać zredukowane do języka i wyjaśnień niższego poziomu dostarczanych przez fizykę. Postępujący rozwój neuronauki pomógł w rozjaśnieniu niektórych z tych problemów, jednak są one jeszcze dalekie od rozwiązania. Współcześni filozofowie umysłu wciąż podejmują próby wytłumaczenia jakości subiektywnych oraz intencjonalności stanów mentalnych w kategoriach naturalistycznych.
Dualistyczne rozwiązanie problemu umysł-ciało.
Dualizm umysł-ciało (psychofizyczny) to zbiór poglądów na temat relacji pomiędzy umysłem i materią (ciałem). Punktem wyjścia jest twierdzenie, że zjawiska mentalne nie są, pod niektórymi względami, fizyczne. Jedno z pierwszych sformułowań dualizmu psychofizycznego pojawia się w szkołach filozofii hinduistycznej, m.in. Sańkja i Joga (ok. 650 r. p.n.e.), gdzie w świecie wyróżnia się puruszę (niezmienny umysł/duch) i prakriti (zmienna substancja poznawalna zmysłowo), zob. np. Jogasutry Patanjaliego.
W filozofii Zachodu jedne z najwcześniejszych dyskusji na temat dualizmu odnajdujemy w pismach Platona, który utrzymywał, że ludzka „inteligencja” (będąca zdolnością umysłu lub duszy) nie może zostać utożsamiona z ciałem ani wyjaśniona w jego kategoriach. Jednak najbardziej znana wersja dualizmu pochodzi od Kartezjusza ("Medytacje o filozofii pierwszej", 1641), który twierdził, że umysł jest nierozciągłą, niefizyczną substancją - „res cogitans”. Kartezjusz jako pierwszy utożsamił umysł ze świadomością i samoświadomością oraz oddzielił pojęcie „umysł” od mózgu, który z kolei uznał za siedzibę inteligencji. Z tego względu uznaje się często, że to on sformułował problem umysł-ciało w postaci, która funkcjonuje do dzisiaj.
Argumenty za dualizmem.
Najczęściej stosowany argument na rzecz dualizmu odwołuje się do zdroworozsądkowej intuicji, że świadome doświadczenie jest różne od nieożywionej materii. Gdyby spytać, czym jest umysł, przeciętny człowiek mógłby odpowiedzieć, że umysł jest tożsamy z „nim samym”, z jego osobowością, duszą albo czymś innym tego typu. Sugestię, że „jego” umysł jest po prostu mózgiem, mógłby uznać za absurdalną i niezrozumiałą. Wielu współczesnych filozofów umysłu uważa, że tego typu intuicje są zwodnicze i że powinniśmy zbadać je krytycznie, odwołując się do empirycznej wiedzy naukowej, by ustalić, czy są one uzasadnione.
Inny ważny argument za dualizmem głosi, że to, co mentalne, i to, co fizyczne, zdaje się mieć różne i nie dające się pogodzić własności. Zdarzenia mentalne mają subiektywną jakość, podczas gdy zdarzenia fizyczne nie. Zatem, przykładowo, ktoś może rozsądnie zapytać, jak to jest mieć oparzony palec, jak wygląda niebieskie niebo albo jakie to uczucie słuchać swojego ulubionego utworu muzycznego. Ale pytanie o to, jak to jest czuć wzmożony wychwyt kwasu glutaminowego w grzbietowo-bocznej części hipokampa, jest bezsensowne lub przynajmniej dziwne.
Filozofowie umysłu nazywają subiektywne aspekty zdarzeń mentalnych „qualiami”. Qualia określane są jako: „jak to jest czuć ból”, „jak to jest widzieć określony odcień błękitu” itp. Ból odczuwa się „jakoś”. Frank Jackson argumentował na rzecz tezy, że nawet posiadając pełną wiedzę na temat czyjegoś mózgu, wciąż nie mamy dostępu do qualiów tej osoby. W jego artykule opisywany jest pewien człowiek (Fred), który ma tak wyczulony aparat wzrokowy, że rozróżnia kolor czerwony bardziej wyraziście niż wszyscy inni ludzie. Dostępne są mu „inne jakości” czerwieni, których nie doświadcza nikt poza nim, nawet naukowcy badający jego mózg.
Z tymi zdarzeniami mentalnymi związane są qualia, które wydają się szczególnie trudnymi do sprowadzenia do czegokolwiek fizycznego. David Chalmers wyjaśnia ten argument następująco: można sobie wyobrazić, że znamy wszystkie obiektywne informacje o takich rzeczach jak stany mózgu oraz długości fal światła, które towarzyszą widzeniu koloru czerwonego, lecz wciąż nie będziemy wiedzieć czegoś fundamentalnego o tej sytuacji - jak to jest widzieć kolor czerwony.
Jeśli świadomość (umysł) może istnieć niezależnie od fizycznej rzeczywistości (mózgu), należy wyjaśnić, jak wpływają one na siebie nawzajem, innymi słowy, w jaki sposób (niematerialny) umysł jest „sprzęgnięty” z (materialnym) ciałem. Kartezjusz zaproponował, że miejscem, w którym to następuje, jest szyszynka. Inne wyjaśnienie zaproponowali m.in. Arnold Geulincx i Nicolas Malebranche. Ich zdaniem wszystkie interakcje pomiędzy umysłem i ciałem wymagają bezpośredniej interwencji Boga.
Inny możliwy argument, wysunięty przez C.S. Lewisa, to argument z rozumu: jeśli rację mają moniści i wszystkie nasze myśli są skutkami przyczyn fizycznych, wtedy nie mamy powodu by zakładać, że są one także konsekwencjami racjonalnego podłoża. Chociaż wiedza jest nabywana poprzez rozumowanie od podstaw do następstw, to jeśli monizm jest poprawny, nie powinien istnieć sposób dowiedzenia się tego - albo czegokolwiek innego - nie powinniśmy tego nawet przypuszczać, chyba że przez przypadek.
Argument z logicznej możliwości istnienia zombi bazuje na eksperymencie myślowym zaproponowanym przez Todda Moody'ego i rozwiniętym przez Davida Chalmersa w jego książce "Świadomy umysł". Podstawowa idea jest taka, że można wyobrazić sobie istnienie ciała ludzkiego bez jakichkolwiek związanych z nim stanów świadomych. Chalmers twierdzi, że jest to możliwe, ponieważ wystarczy, aby prawdziwe było wszystko i tylko to, co na temat owego zombie mówią nauki przyrodnicze. Jest to względnie łatwe do wyobrażenia, ponieważ żadna z tych nauk nie odwołuje się do świadomości ani innych zjawisk mentalnych, a każde zjawisko fizyczne można (z definicji) opisać naukowo językiem fizyki. Inni, jak chociażby Dennett, kontrargumentują, że pojęcie filozoficznego zombie jest niespójne albo mało prawdopodobne. Wychodząc z pozycji fizykalizmu, twierdzi on, że albo wszyscy uważają, że są zombie, albo nikt nie uważa, że jest zombie, skoro poczucie bycia lub nie bycia zombie wynika ze zjawisk fizycznych zachodzących w ludzkich mózgach. Dennett pisze tak: „Zombie myślą, że są świadome, myślą, że mają qualia, myślą, że czują ból - one się po prostu mylą (wedle tej godnej pożałowania tradycji) na sposób, którego ani one, ani my nie moglibyśmy kiedykolwiek odkryć”.
Odmiany dualizmu: zależności ontologiczne.
Dualista może mieć różny pogląd na temat zależności ontologicznych pomiędzy umysłem i ciałem: czy któraś z tych płaszczyzn bytu ma pierwszeństwo, czy różnice te występują faktycznie na podłożu dwóch różnych typów bytu czy tylko dwóch różnych właściwości jednego rodzaju bytu itp.
Dualizm substancji to stanowisko reprezentowane choćby przez jednego z najbardziej znanych dualistów europejskich, Kartezjusza. Kartezjusz uważał, że istnieją dwa zasadniczo odmienne typy bytów: "res extensa" (czyli „rzecz rozciągła”, odpowiadająca bytom fizycznym/materialnym) oraz "res cogitans" (czyli „rzecz myśląca”, odpowiadająca bytom/zjawiskom mentalnym/psychicznym/subiektywnym). Ze względu na kluczowe różnice pomiędzy właściwościami tych bytów (np. res extensa zajmuje miejsce w przestrzeni, a obiekty mentalne - nie) są to po prostu odrębne, niedające się do siebie nawzajem zredukować płaszczyzny rzeczywistości. Można powiedzieć, że jest to najbardziej „klasyczna” i jednocześnie jaskrawa postać dualizmu.
Dualizm własności to stanowisko, zgodnie z którym istnieje tylko jeden rodzaj bytu (w języku metafizyki Arystotelesa: substancji), choć ma ona dwa typy własności (u Arystotelesa: przypadłości): fizyczne i mentalne. Innymi słowy, jest to stanowisko, zgodnie z którym niefizyczne, mentalne właściwości (takie jak przekonania, pragnienia i emocje) mieszczą się w niektórych ciałach, mających również cechy fizyczne (w mózgu). Pojęcie dualizmu własności zyskało w ostatnich latach na popularności (jego zwolennikiem jest m.in. David Chalmers), choć zostało ono zaproponowane już w XIX wieku przez Williama Jamesa. Różne wersje tego stanowiska postulują odmienne sposoby oddziaływania przyczynowego własności mentalnych i fizycznych.
Blisko spokrewniona z dualizmem własności jest teoria dwóch aspektów (czasem: monizm dwóch aspektów), która zakłada, że to, co mentalne i to, co fizyczne, to dwa aspekty albo dwa spojrzenia na jedną substancję. Teoria dwóch aspektów głosi, że to, co mentalne i to, co fizyczne to manifestacje (przejawy) jakiejś niezdefiniowanej „trzeciej” substancji, istoty albo nieokreślonego procesu, który sam w sobie nie jest ani mentalny ani fizyczny. Różne sformułowania teorii dwóch aspektów wymagają także tego by to, co mentalne i to, co fizyczne było ze sobą komplementarne (mogące na siebie wzajemnie wpływać), nieredukowalne do siebie nawzajem i być może nierozdzielne (niemogące występować poza ich połączeniem w ramach owej „trzeciej” substancji), choć różne. W praktyce jest to jednak stanowisko pośrednie pomiędzy dualizmem a monizmem i pod pewnymi względami jest podobne do monizmu neutralnego (zob. niżej).
Silny emergentyzm to stanowisko zakładające, że gdy materia jest odpowiednio zorganizowana (np. tak, jak zorganizowane jest żywe ludzkie ciało), właściwości mentalne wyłaniają się („emergują”), nie dając się w pełni wytłumaczyć przez prawa fizyki. Jest to więc forma materializmu emergentnego. Te wyłaniające się właściwości mają niezależny status ontologiczny. Właściwości mentalne nie mogą być zredukowane lub wytłumaczone w kategoriach podłoża fizycznego, z którego się wyłaniają, choć są one zależne od własności fizycznych. Krótko mówiąc, zgodnie z teorią silnego emergentyzmu, zjawiska mentalne faktycznie różnią się jakościowo od zjawisk fizycznych, jednak ta pierwsza „płaszczyzna bytu” wyłoniła się z drugiej w toku ewolucji Wszechświata. Pokrewny pogląd na tę kwestię miał m.in. Nicolai Hartmann, który uważał, że świat podzielony jest na oddzielone od siebie „warstwy ontologiczne”.
Hylemorfizm to teoria utworzona przez Arystotelesa. Przyjmuje ona, że substancje składają się z materii i formy. Teoria ta stosuje się do istot żyjących, w tym człowieka, który jest złożeniem ciała (materii) i duszy (formy). Dusza jako forma jest zasadą żywego organizmu. Dzięki tej zasadzie organizm jest właśnie organizmem, bez niej mielibyśmy do czynienia tylko z bezwładną nieożywioną strukturą (zwłokami).
Odmiany dualizmu: oddziaływanie przyczynowe.
W ramach dualizmu można mieć różny pogląd na temat tego, w jaki sposób owe dwie niezależnie istniejące płaszczyzny bytu, jakimi są umysł i ciało, miałyby ze sobą oddziaływać. Wyróżnia się tu zwykle kilka stanowisk:
Dualizm interakcjonistyczny jest szczególną formą dualizmu, za którą jako pierwszy opowiedział się Kartezjusz w swoich "Medytacjach". W XX wieku zagorzałymi zwolennikami tego stanowiska byli Karl Popper i John Carew Eccles. Jest to pogląd, że stany mentalne, takie jak przekonania i pragnienia, przyczynowo oddziałują na stany fizyczne.
Słynny argument Kartezjusza za tym stanowiskiem można zreferować, odwołując się do hipotetycznego człowieka o imieniu Stefan. Posiada on jasne i wyraźne pojęcie swojego umysłu jako rzeczy myślącej i nierozciągłej (tzn. umysł nie ma długości, ciężkości, wysokości itd.) Stefan ma równie jasne i wyraźne pojęcie swojego ciała jako czegoś przestrzennie rozciągłego, podlegającego pomiarom ilościowym i niezdolnego do myślenia. Z tego wynika, że umysł i ciało nie są tożsame, ponieważ mają radykalnie różne właściwości.
Jednocześnie jasnym jest, że stany mentalne (pragnienia, przekonania itp.) przyczynowo oddziałują na jego ciało i "vice versa": dziecko dotyka gorącej kuchenki (zdarzenie fizyczne), to powoduje ból (zdarzenie mentalne), który wywołuje krzyk (zdarzenie fizyczne). To z kolei u opiekuna budzi poczucie lęku i troski o dziecko (zdarzenia mentalne) itd. Co istotne, teza Kartezjusza opiera się na przesłance, iż to, co Stefan uzna za „jasne i wyraźne” w swoim umyśle, jest z konieczności takim naprawdę (zob. prawda). Wielu współczesnych filozofów nie zgadza się z tym.
Paralelizm psychofizyczny (paralelizm) jest poglądem, iż umysł i ciało, choć posiadają odrębny status ontologiczny, nie wpływają na siebie wzajemnie. Działają na równoległych „płaszczyznach” (procesy umysłowe przyczynowo oddziałują tylko z procesami umysłowymi, a neurologiczne tylko z neurologicznymi) i tylko wydają się mieć na siebie wpływ. Powyższego poglądu w sposób szczególny bronił Gottfried Leibniz który uważał, że Bóg rozmieścił rzeczy z wyprzedzeniem w taki sposób, że umysły i ciała są ze sobą w harmonii. Twierdzenie to jest znane jako doktryna harmonii przedustawnej
Okazjonalizm jest stanowiskiem, zgodnie z którym to, co uważamy za związki przyczynowe pomiędzy zdarzeniami fizycznymi lub pomiędzy zdarzeniami fizycznymi i mentalnymi, nie ma wcale charakteru przyczynowego. Podczas gdy ciało i umysł stanowią różne substancje, przyczyny (i mentalne, i fizyczne) są powiązane ze swymi skutkami przez akt Bożej interwencji w każdej specyficznej sytuacji. Zwolennikiem okazjonalizmu był m.in. Nicolas Malebranche.
Epifenomenalizm jest doktryną po raz pierwszy zdefiniowaną przez Thomasa Henry’ego Huxleya. Jest to pogląd, że zjawiska mentalne nie są sprawcze przyczynowo, tzn. stany mentalne nie mają żadnego wpływu na stany fizyczne, a zjawiska mentalne są skutkami (ale nie przyczynami) zjawisk fizycznych. Zdarzenia fizyczne mogą powodować inne zdarzenia fizyczne oraz zdarzenia mentalne, jednak te drugie nie mogą niczego spowodować, ponieważ są one jedynie przyczynowo obojętnym produktem ubocznym (tj. epifenomenem) świata fizycznego. Współcześnie najbardziej stanowczo poglądu tego bronił Frank Jackson.
Monistyczne rozwiązania problemu umysł-ciało.
W przeciwieństwie do dualistów, moniści nie uznają istnienia żadnych fundamentalnych podziałów metafizycznych - świat jest jednolity ontologicznie. Monistyczny charakter rzeczywistości jest od ponad 2 tysięcy lat obecny w niektórych kierunkach filozofii indyjskiej i chińskiej. Obecnie najbardziej powszechną formą monizmu w filozofii zachodniej jest fizykalizm. Monizm fizykalistyczny zakłada, iż wszystko, co istnieje, ma charakter fizyczny, gdzie słowo „fizyczny” rozumiane jest zgodnie z aktualnym stanem wiedzy w fizyce. Możliwych jest jednak wiele różnych sformułowań monizmu.
Jednym z nich jest idealizm, który zakłada, że jako jedyna istnieje substancja mentalna („psychiczna"/"duchowa"/...) Skrajny idealizm, jaki reprezentował np. George Berkeley (idealizm subiektywny), jest rzadki we współczesnej myśli zachodniej. Istnieje jednak pokrewna forma tego stanowiska zwana panpsychizmem, zgodnie z którą wszystkie rzeczy mają charakter po części psychiczny (Whitehead pisał, że elementarną jednostką świata jest „kropla doświadczenia”, zob. niżej), przez co u podstaw zjawisk fizycznych również znajduje się doświadczenie. Zwolennikami takiego stanowiska byli Alfred North Whitehead i David Ray Griffin.
Fenomenalizm jest teorią zakładającą, że istnieją jedynie reprezentacje (lub dane zmysłowe) obiektów zewnętrznych. Taki pogląd został na krótko przyjęty przez Bertranda Russella i wielu logicznych pozytywistów w I połowie XX wieku, np. Alfreda Ayera.
Kolejna możliwość to zaakceptowanie istnienia fundamentalnej substancji, która nie jest ani fizyczna, ani psychiczna. Psychiczne i fizyczne mogłyby być natomiast właściwości tej jednej neutralnej substancji ("neutral stuff"). Takie stanowisko zostało przyjęte przez Barucha Spinozę i spopularyzowane przez Ernsta Macha w XIX wieku. Ów monizm neutralny, jak się zwykle określa to stanowisko, można potraktować jako stopień pośredni między monizmem a dualizmem.
Monizm fizykalistyczny.
Monizm fizykalistyczny to pogląd, że owym jedynym istniejącym typem bytu są przedmioty fizyczne. (Używane czasem określenie „przedmioty materialne” (stąd: monizm materialistyczny) jest mniej precyzyjne ze względu na trudności z definicją terminu „materia”. Określenie „fizyczny” odnosi się po prostu do tego, co istnieje zgodnie ze współczesnym stanem fizyki).
Behawioryzm.
Behawioryzm stanowił jedną z ważniejszych szkół w psychologii przez znaczną część XX wieku, zwłaszcza w pierwszej połowie. W psychologii behawioryzm rozwijany był jako reakcja na niedoskonałości introspekcjonizmu. Introspektywne spostrzeżenia na temat własnego życia wewnętrznego nie podlegają intersubiektywnym, ilościowym badaniom i nie mogą być wykorzystywane do tworzenia ścisłych przewidywań. Behawioryści twierdzili, że psychologia nie może być naukowa, dopóki nie będzie w jej ramach możliwe jednolite uogólnianie na podstawie wielu przypadków i badanie z perspektywy trzecioosobowej. W związku z tym wyeliminowano ideę wewnętrznego życia psychicznego (a więc istniejący niezależnie umysł) i skupiono się na opisie zachowania, które jest łatwe do zaobserwowania.
Równolegle do tych wydarzeń w psychologii rozwinął się behawioryzm filozoficzny (czasami nazywany logicznym behawioryzmem). Jego twórcy powoływali się na zasadę weryfikacjonizmu, zgodnie z którą wypowiedzi o życiu wewnętrznym jako nieweryfikowalne - powinny zostać wyeliminowane z opisu naukowego. O ile więc behawioryzm był w psychologii właściwie regułą metodologiczną, na gruncie filozofii umysłu określenie to odnosi się już do tezy metafizycznej: nie istnieje rzeczywistość mentalna „schowana” za zachowaniami. Dla behawiorystów stany psychiczne nie są więc stanami wewnętrznymi, z których można by zdać sprawozdanie. Są to po prostu opisy zachowań lub skłonności/dyspozycji do zachowywania się w określony sposób, utworzone przez osoby trzecie, aby wyjaśnić i przewidzieć czyjeś zachowanie.
Na gruncie filozofii behawioryzm wypadł z łask w drugiej połowie XX wieku, co zbiegło się z rozwojem kognitywistyki. Kognitywistyka odrzuciła behawioryzm ze względu na kilka dostrzegalnych problemów. Przykładowo, behawioryzm może być uznany za sprzeczny z intuicją, gdyż w jego ramach ktoś, kto zgłasza, że doświadcza bolesnych bólów głowy, mówi o swoim zachowaniu.
Teoria identyczności typów.
Teoria identyczności typów ("type identity theory"; określa się ją także terminami: fizykalizm typiczny, redukcjonizm materialistyczny, teoria identyczności umysłu-ciała) stanowi bezpośrednią reakcję na fiasko programu behawioryzmu. Została opracowana przez Johna Smarta i Ullina Place'a. Filozofowie ci zakładali, że jeśli stany mentalne są czymś materialnym, ale jednocześnie nie są zachowaniem, to są najprawdopodobniej identyczne ze stanami mózgu. Uproszczając sprawę: stan mentalny A nie jest niczym innym jak stanem mózgu B. Stan mentalny „ochota na filiżankę kawy” byłby więc niczym ponad „aktywacją określonych neuronów w określonym regionie mózgu”.
Teoria identyczności typów napotyka na silną przeszkodę w postaci tezy o wielorakiej realizowalności sformułowanej przez Hilary'ego Putnama. Niepodobna wątpić w to, że nie tylko ludzie mogą, przykładowo, odczuwać ból. Odczuwa go także wiele gatunków zwierząt. Jednakże wydaje się wysoce nieprawdopodobnym, że u wszystkich tych zróżnicowanych organizmów doświadczających bólu mózgi występują w tym samym stanie. Jeśli zaś to prawda, to ból nie może być tożsamy z określonym stanem mózgowym. Dany stan mentalny może być więc realizowany wielorako - np. w mózgu człowieka i mózgu oposa. Wniosek: teoria identyczności typów nie jest uzasadniona empirycznie[27].
Z drugiej strony, nie oznacza to, że powinniśmy odrzucić wszelkie teorie identyczności. Wedle teorii identyczności egzemplarzy ("token identity theory") to, że pewien stan mózgowy jest połączony z wyłącznie jednym stanem mentalnym, nie musi oznaczać, że pomiędzy typami stanów mentalnych i typami stanów mózgowych zachodzi absolutna korelacja. Rozróżnienie typów ("types") i egzemplarzy ("tokens") może zostać przedstawione przez prosty przykład: słowo „niebieski” składa się z sześciu typów liter (n,i,e,b,s,k), ale z dziewięciu egzemplarzy (jednego 'n', trzech 'i', dwóch 'e', jednego 'b', jednego 's', jednego 'k'). Sednem teorii identyczności egzemplarzy jest to, że tylko poszczególne egzemplarze stanów mentalnych są identyczne z poszczególnymi wystąpieniami egzemplarzy zdarzeń fizycznych. Nie ma identyczności typów, ale każdy stan mentalny jest fizyczny.
Funkcjonalizm.
Funkcjonalizm został sformułowany przez Hilary'ego Putnama i Jerry’ego Fodora w odpowiedzi na niedoskonałości teorii tożsamości. Putnam i Fodor ujmowali stany psychiczne w kategoriach obliczeniowej (komputacyjnej) teorii umysłu. W tym samym czasie lub nieco później D.M. Armstrong i David Kellogg Lewis sformułowali wersję funkcjonalizmu, w którym pojęcia psychologii potocznej rozumiane są w kategoriach ról funkcjonalnych. Inna jego odmiana, psychofunkcjonalizm, jest podejściem przyjętym przez naturalistyczną filozofię umysłu Jerry’ego Fodora i Zenona Pylyshyna.
Teza, która łączy te wszystkie odmiany funkcjonalizmu głosi, że kluczowe dla zrozumienia stanów psychicznych jest poznanie ich związków przyczynowych z innymi stanami psychicznymi oraz „wejściami” (od narządów zmysłów) i „wyjściami” (np. do narządów ruchu). Oznacza to, że funkcjonalizm abstrahuje od tego, w jaki "konkretnie" sposób realizowany jest dany stan mentalny, podkreślając natomiast jego (niementalne) właściwości funkcjonalne. Przykładowo, funkcją nerki jest filtrowanie krwi i utrzymywanie równowagi chemicznej. Z tego punktu widzenia nie ma znaczenia, czy nerka składa się z tkanki organicznej, nanorurek plastikowych czy układów krzemowych. To rola, jaką odgrywa, i jej relacje z innymi organami definiują ją jako nerkę.
Materializm eliminacyjny.
Materializm eliminacyjny (eliminacjonizm) to stanowisko, zgodnie z którym wszystkie aspekty naszej zdroworozsądkowej psychologii ulegną kiedyś redukcji do dojrzałej neuronauki kognitywnej.
Istnieje szereg odmian materializmu eliminacyjnego, ale wszystkie utrzymują, że "psychologia zdroworozsądkowa" - która jest dualistyczna - jest błędna.
Niektórzy eliminacjoniści, tacy jak Particia i Paul Churchland, argumentują, że tylko w ramach błędnej psychologii zdroworozsądkowej poznanie opiera się na strukturach podobnych do zdań, co może skłaniać niektórych do wyraźnego oddzielania od siebie mózgu i treści naszych świadomości, np. myśli. Tymczasem, jak twierdzą, lepszymi modelami tego, jak funkcjonuje umysł, są modele „sieciowe” (zob. też koneksjonizm), w ramach których procesy poznawcze wyłaniają się z aktywności sieci neuralnych i nie ma potrzeby powoływania się na niezależnie od nich istniejące „przekonania” czy „sądy”.
Churchlandowie często przywołują los innych błędnych teorii i ontologii, które powstały na przestrzeni dziejów. Przykładowo, astronomia ptolemejska przez wiele wieków służyła tłumaczeniu i przewidywaniu ruchów planet, ale w końcu ten model układu słonecznego został odrzucony („wyeliminowany”, stąd „eliminacjonizm”) na rzecz modelu kopernikańskiego. Churchlandowie uważają, że podobny los czeka model umysłu jako „przeżuwacza zdań”, w ramach którego myśl i zachowanie są skutkiem manipulowania stanów zdaniopodobnych znanych tradycyjnie jako postawy propozycjonalne.
Fizykalizm nieredukcyjny i monizm anomalny.
Filozofowie niebędący redukcjonistami przedstawiali dwie zasadnicze tezy dotyczące problemu umysł-ciało:
1) Fizykalizm jest słuszny - stany mentalne muszą być stanami fizycznymi.
2) Wszelkie redukcjonistyczne propozycje nie są satysfakcjonujące: stany mentalne nie mogą być zredukowane do zachowania, stanów mózgu czy stanów funkcjonalnych.
W związku z tym powstaje pytanie, czy w dalszym ciągu może istnieć nieredukcyjny fizykalizm. Monizm anomalny Donalda Davidsona jest próbą sformułowania takiego fizykalizmu. Davidson odwołuje się do pojęcia superweniencji. Mówi się, że zbiór własności A superweniuje na innym zbiorze B wtedy, gdy jeśli jakieś dwa obiekty różnią się ze względu na własności A, to muszą również różnić się ze względu na własności B. Innymi słowy, nie może nastąpić zmiana w obiektach jednego zbioru, jeśli nie dokona się równocześnie zmiana w drugim zbiorze; i odwrotnie. Zdaniem Davidsona stany mentalne superweniują na stanach fizycznych, ale nie są do nich redukowalne.
Superweniencja jest więc zależnością funkcjonalną: nie może zajść żadna zmiana mentalna bez pewniej zmiany fizycznej - występuje więc związek przyczynowy pomiędzy tym, co psychiczne, i tym, co fizyczne, jednak nie występuje redukcja ontologiczna (dlatego stanowisko to należy mimo wszystko do szeroko rozumianego monizmu).
Monizmy niefizykalistyczne.
Idealizm.
Idealizm jest formą monizmu, w ramach którego uważa się, że „pierwszeństwo metafizyczne” mają umysły i treści mentalne. Idealiści uznają, że nie trzeba właściwie tłumaczyć, w jaki sposób ciało generuje myśli. Ponieważ wszyscy mamy bezpośredni dostęp do treści świadomości i są one najbardziej samooczywistą płaszczyzną bytu, to pytanie brzmi raczej, w jaki sposób i dlaczego umysł wytwarza sobie pojęcia świata zewnętrznego, przedmiotów fizycznych itp.
Świat, ciało ludzkie i inne przedmioty uważane są przede wszystkim za zjawiska dziejące się w umyśle. Idealizm jest wyraźny w religiach i myśli filozoficznej Wschodu. W historii filozofii zachodniej przeszedł przez szereg cykli popularności i odrzucenia; jednym z najbardziej znanych przedstawicieli w Europie był George Berkeley.
Różne odmiany idealizmu mogą zakładać istnienie wielu umysłów (idealizm pluralistyczny), jednego umysłu (solipsyzm), pojedynczego Absolutu, Anima Mundi, Jedni (zob. też: panenteizm).
Panpsychizm.
Panpsychizm to stanowisko, że materia posiada aspekt mentalny, inaczej mówiąc, że wszystkie obiekty posiadają swój własny „ośrodek doświadczania” lub swój „punkt widzenia”. Stanowisko to można uznać za formę dualizmu własności, ponieważ traktuje się tu wszystko jako mające równocześnie właściwości mentalne i fizyczne. W zależności od stopnia złożoności przedmiotu jego aspekt mentalny może być tak prosty, że w zasadzie niezauważalny (np. aspekt mentalny atomu czy pojedynczej cząsteczki), lub bardziej rozwinięty - i to wtedy przedmiotowi temu przypisujemy „psychikę”.
Spotyka się też czasem termin „pan-eksperiencjalizm” ("panexperientalism"), zwłaszcza w odniesieniu do filozofii procesu A.N. Whiteheada. Whitehead uważał, że elementarną jednostką metafizyczną świata jest „zaistnienie aktualne”, czyli mikroskopijny proces posiadający swój aspekt subiektywny; „kropla doświadczenia” (stąd termin pan-eksperiencjalizm, od ang. "experience," doświadczenie). Termin ten ma podkreślać fakt, że w filozofii procesu elementarne zaistnienie aktualne nie ma „psychiki” w takim sensie, w jakim ma ją człowiek (jako złożony twór, obdarzony pamięcią, wolą, różnorakimi zdolnościami poznawczymi); a jednak jest czymś, co doświadcza; podmiotem.
Monizm neutralny.
Monizm neutralny to pogląd metafizyczny, według którego umysł i ciało są dwoma sposobami organizowania lub opisywania jednej substancji. Zaprzecza się więc fundamentalnej różnicy pomiędzy umysłem i ciałem. Moniści neutralni twierdzą raczej, że Wszechświat składa się z tylko z „substancji neutralnej” ("neutral stuff") która nie jest ani umysłowe, ani cielesne. Owe substancje neutralne mogą posiadać w sobie właściwości, które zazwyczaj interpretuje się jako właściwe tylko pierwszoosobowym („subiektywnym”) doświadczeniom, jak barwa, zapach itp. (np. qualia).
Wskazuje się niemniej na jedną różnicę między monizmem neutralnym a teorią dwóch aspektów. Niektórzy filozofowie – m.in. William James i Ernst Mach – twierdzą, że teoria dwóch aspektów jest po prostu zwykłym dualizmem, ponieważ postuluje istnienie dwóch nieredukowalnych do siebie aspektów rzeczywistości – psychicznego i fizycznego. Monizm neutralny miałby natomiast postulować istnienie bytów tylko jednego typu, które czasem "określamy" jako fizyczne lub psychiczne. Wynika to tylko z kontekstu danej grupy neutralnych elementów i związków, w które one wchodzą.
Problem umysł-ciało jako tajemnica.
Misterianizm to pogląd polegający na tym, że problem relacji umysłu z ciałem uważa się za nierozwiązywalny w perspektywie aktualnej nauki a być może w ogóle wykraczający poza poznawcze zdolności człowieka. Głównym przedstawicielem misterianizmu jest Colin McGinn, który zakłada, że ludzki umysł nie ma dostatecznych narzędzi do pojęcia problemu świadomości, a nasze próby rozwiązania zagadki świadomości są takie, jak gdyby słonie próbowały poznać podstawowe prawa fizyki.
Inną opinię prezentuje Thomas Nagel, mówiący, że rozwikłanie problemu umysł-ciało jest niemożliwe na gruncie współczesnej nauki, ale być może przyszła rewolucja naukowa doprowadzi do powstania czegoś w rodzaju „obiektywnej fenomenologii”, która pozwoli na zbudowanie pomostu pomiędzy subiektywnym doświadczeniem świadomości a jej obiektywnymi fundamentami.
Problemy naturalizmu.
Teza fizykalizmu brzmi, że umysł jest częścią świata materialnego (lub fizycznego). Naturaliści muszą się zmierzyć z takim problemem, że umysł ma pewne własności, których nie wydaje się mieć żadna rzecz materialna. Fizykalizm musi zatem wyjaśnić, jak to jest możliwe, że te własności mogą mimo wszystko wyłonić się z rzeczy materialnych. Projekt dostarczenia tego typu wyjaśnienia jest często określany jako „naturalizacja zjawisk mentalnych”. Do kluczowych problemów tego projektu należą: istnienie qualiów i natura intencjonalności.
Qualia.
Zdarzenia mentalne mogą być odczuwalne na różne sposoby przez różnych ludzi. Problemem jest wytłumaczenie tego fenomenu przy użyciu wyjaśnień naturalistycznych - dlaczego stanom mózgu towarzyszą pewne jakościowe, subiektywne doświadczenia, jak np. doświadczenie bólu.
Wielu wydaje się, że nauka ostatecznie musi wyjaśnić istnienie takich doświadczeń. Wynika to z samej struktury wyjaśnień redukcyjnych: gdy wyjaśnia się redukcyjnie jakieś zjawisko (np. wodę), to wyjaśnia się również wszystkie jego własności (np. płynność, przezroczystość). W przypadku stanów mentalnych oznacza to, że istnieje jakieś redukcyjne wyjaśnienie tego, jak to jest, że mają one cechę bycia doświadczanymi w określony sposób.
Intencjonalność.
Intencjonalność należy do ważnych pojęć tradycji „kontynentalnej” w filozofii umysłu. Oznacza ono z grubsza fakt, że treści świadomości są „o czymś”; są nakierowane ku czemuś. Mamy więc do czynienia z myśleniem "o czymś", z życzeniem sobie "czegoś", z nakierowaniem swojej uwagi "na coś." Uznaje się więc, że częścią elementarnej jednostki świadomości (Husserl określał ją jako fenomen; istnieją też inne nazwy) jest też „przedmiot intencjonalny”; świadomość ma więc charakter „wektorowy”.
Pogląd, że wszystkie stany mentalne są intencjonalne, określa się jako intencjonalizm. Niektórzy filozofowie uważają, że intencjonalizm może stanowić problem dla zwolenników naturalizmu; różne sposoby radzenia sobie z problemem intencjonalności w ramach współczesnej filozofii umysłu omówił m.in. Daniel Dennett.
Filozofia percepcji.
Filozofia percepcji koncentruje się na naturze spostrzeżeń i statusie spostrzeganych danych. Zastanawia się nad tym, w jaki sposób są one związane z przekonaniami i wiedzą o świecie. Każde jasne stanowisko w kwestii percepcji wymaga jakiegoś ontologicznego albo metafizycznego poglądu. Filozofowie wyróżniają internalizm, czyli przekonanie o tym, że spostrzeżenia przedmiotów oraz wiedza i przekonania na ich temat są cechami indywidualnych umysłów; a także eksternalizm, czyli pogląd, że to, co postrzegane, jest elementem niezależnego zewnętrznego świata. Najprostszym stanowiskiem w filozofii percepcji jest naiwny realizm, który polega na przyjmowaniu tezy, że świat jest rzeczywiście takim, jakim się jawi. Bardziej złożone stanowiska to realizm krytyczny oraz antyrealizm, w skład którego wchodzą idealizm i sceptycyzm.
Filozofia umysłu i nauka.
Człowiek jest istotą cielesną, a więc mieści się w obszarze badań nauk przyrodniczych. Ze względu na ścisłe powiązanie procesów mentalnych z procesami cielesnymi, wyjaśnienia dostarczane przez nauki przyrodnicze odgrywają ważną rolę w filozofii umysłu. Istnieje wiele dziedzin naukowych zajmujących się badaniem procesów związanych ze stanami mentalnymi. Badania takie przeprowadza się między innymi na gruncie biologii, informatyki, kognitywistyki, cybernetyki, lingwistyki, medycyny, farmakologii i psychologii.
Neurobiologia.
Biologia, jak każda współczesna nauka przyrodnicza, opiera się na założeniach naturalizmu (ściślej: naturalizmu metodologicznego). Przedmiotem badań w biologii są przede wszystkim procesy fizyczne, które uważa się za leżące u podstaw aktywności mentalnej i zachowania organizmu. "Podstawowe założenie biologii w odniesieniu do świadomości można streścić w zdaniu": „nie może zachodzić jakakolwiek zmiana stanów mentalnych, bez jednoczesnej zmiany stanów mózgu”. Jak dotąd nikt nie obalił tej tezy na gruncie obserwacyjnym.
W ramach neurobiologii mieści się wiele subdyscyplin, które zajmują się badaniem związków między tym co fizyczne i tym co mentalne:
Wszystkie te dziedziny wiedzy nakładają swoiste ograniczenia na filozoficzne teorie umysłu. Przykładowo, biologia ewolucyjna opisuje stopniowy rozwój złożoności układów nerwowych w czasie ewolucyjnym - wszelka teoria umysłu musi więc dać się pogodzić z wyłanianiem się zjawisk mentalnych "„metodą drobnych kroczków”".
Przy identyfikowaniu procesów neuronalnych, które odpowiadają funkcjom mentalnym, szczególnie skuteczne okazują się być zaawansowane procedury neuroobrazowania - funkcjonalny rezonans magnetyczny, tomografia komputerowa, optogenetyka i in..
Badania nad sztuczną inteligencją.
Informatyka zajmuje się zautomatyzowanym przetwarzaniem informacji. Już od czasu pojawienia się pierwszych komputerów programiści tworzyli programy, które pozwalały komputerom na wykonywanie zadań, do których organizmy biologiczne wydają się potrzebować umysłu. Prostym przykładem jest mnożenie. Niepodobna pomyśleć, że komputery używają do tego umysłu. Czy możliwe jest jednak, że pewnego dnia komputery będą posiadały coś, co zwiemy umysłem? Pytanie to wysunęło się na pierwszy plan wielu debat filozoficznych pod wpływem badań prowadzonych na polu sztucznej inteligencji (SI).
W ramach badań nad sztuczną inteligencją często rozróżnia się dwa programy badawcze, które John Searle określa jako słabą SI i silną SI. Zdaniem Searle’a wyłącznym celem słabej SI jest symulacja stanów mentalnych. Celem programu „silnego” jest stworzenie komputera obdarzonego świadomością podobną do ludzkiej. Początki naukowego programu badawczego silnej SI możemy odnaleźć w pracach Alana Turinga. Próbując odpowiedzieć na pytanie, czy komputery mogą myśleć, sformułował swój słynny test Turinga. Turing twierdził, że można orzec, że dany komputer myśli, jeśli sędzia komunikujący się z nim oraz z człowiekiem nie jest w stanie stwierdzić, który z rozmówców jest maszyną (oczywiście test jest przeprowadzany w taki sposób, że sędzia nie wie z kim rozmawia). Turing postrzegał więc inteligencję maszyny przez pryzmat behawiorystycznego modelu umysłu (inteligencja = inteligentne zachowanie). Test Turinga doczekał się wielu krytycznych analiz. Najprawdopodobniej najsłynniejszą z nich jest argument chińskiego pokoju Searle’a.
Pytanie dotyczące możliwości istnienia qualiów komputerów lub robotów wciąż pozostaje otwarte. Niektórzy informatycy wciąż uważają, że badania nad SI mogą być pomocne przy rozwiązywaniu problemu umysł-ciało. Sugerują oni, że bazując na współzależnościach pomiędzy komputerowym software'em i hardware'em, uda się sformułować teorie, które pomogą nam w zrozumieniu wzajemnych relacji pomiędzy umysłem i ciałem.
Psychologia.
Przedmiotem badań psychologii są różnorakie zjawiska psychiczne. Nauka ta korzysta zazwyczaj z metod empirycznych do badania m.in. emocji, osobowości, pamięci, pamięci operacyjnej, reprezentacji poznawczych, kontroli poznawczej, uwagi. Opisuje ona wzajemne związki występujące pomiędzy zjawiskami psychicznymi, bodźcami zmysłowymi i ludzkim zachowaniem.
Przykład takich badań stanowi psychologia percepcji. Naukowców pracujących na tym polu interesują m.in. reguły rozpoznawania i odróżniania obiektów. Bada się na przykład, w jaki sposób zbliżone do siebie elementy pola wzrokowego lub obiekty poruszające się w tym samym kierunku rozpoznawane zostają jako powiązane ze sobą. Bada się więc relacje między bodźcami wzrokowymi a spostrzeżeniami, jednakże nie mówi przy tym nic o samych stanach spostrzeżeniowych.
Kognitywistyka.
Kognitywistyka to interdyscyplinarna dziedzina wiedzy, badająca m.in. inteligencję i zachowania, reprezentacje i przetwarzanie informacji, percepcję, język, pamięć, rozumowanie i emocje. W ramach tej dyscypliny rozważa się zarówno sam układ nerwowy – ludzki lub zwierzęcy - jak i również modele zjawisk psychicznych dostarczane przez badaczy SI. Kognitywistyka korzysta z wyników wielu dyscyplin badawczych, w tym: psychologii, badań sztucznej inteligencji, filozofii, neuronauk, lingwistyki, antropologii, socjologii, pedagogiki. Analizy przeprowadzane na gruncie kognitywistyki są wielopoziomowe: od uczenia się i "procesów przewodzenia sygnału" w skali poszczególnych neuronów, po procesy "wysokiego poziomu:" planowania, decyzji itp.; od poziomu obwodu neuronalnego po modułową organizację mózgu. Mark Rowlands twierdzi, że poznanie jest:
Krytykuje on klasyczne podejście do poznania, które umiejscawia je pomiędzy percepcją a działaniem/zachowaniem, uznając ten podział za sztuczny (takie podejście określa żartobliwie „klasycznym sandwichem”, w którym poznanie jest wciśnięte (jak wędlina pomiędzy dwie kromki chleba) pomiędzy percepcję a działanie. W zamian proponuje podejście, w którym poznanie jest rozumiane jako wytwór ściśle ze sobą powiązanych interakcji, które nie mogą zostać od siebie oddzielone, tak jak to się dzieje w podejściu klasycznym.
Filozofia umysłu w tradycji kontynentalnej.
Przeważająca część tego artykułu skupiona jest na jednym stylu lub tradycji filozofowania w kulturze współczesnego Zachodu, zazwyczaj nazywanej filozofią analityczną (czasami określanej jako filozofia anglosaska). Istnieje jednak wiele innych szkół myślenia, czasami określanych wspólnie szerokim, choć nieostrym terminem „filozofia kontynentalna”. Choć rozmaite są tu przedmioty i metody, w relacji do filozofii umysłu większość szkół podpadających pod tę kategorię (fenomenologia, egzystencjalizm itp.) może być ogólnie widziana jako różniące się od szkoły filozofii analitycznej w tym sensie że skupiają się one mniej na języku i analizie logicznej, a za to uwzględniają inne formy rozumienia egzystencji i doświadczenia ludzkiego. W konkretnym odniesieniu do dyskusji na temat umysłu, przekłada się to na próby uchwycenia pojęcia myśli czy doświadczenia zmysłowego na sposób, który nie polega jedynie na analizie form językowych.
„Krytyka Czystego Rozumu” Immanuela Kanta, opublikowana po raz pierwszy w 1781 roku i wznowiona ze znacznymi zmianami w 1787, stanowi istotny wkład w to, co dopiero później określono jako „filozofię umysłu”. „Krytyka” uchodzi powszechnie za jedno z najbardziej znaczących dzieł współczesnej filozofii świata zachodniego. Wpływ Kanta zaznaczony jest zarówno w obszarze kontynentalnej, jak i filozofii analitycznej. Dzieło Kanta stanowi studium świadomości transcendentalnej, funkcjonowania umysłu jako poczętego poprzez uniwersalne kategorie świadomości.
W filozofii umysłu (często określanej jako „filozofia ducha”) G.W.F. Hegla, omówionej m.in. w trzeciej części jego „Encyklopedii nauk filozoficznych”, Hegel omawia trzy różne typy umysłu: „subiektywny umysł/duch” - umysł jednostkowy; „obiektywny umysł/duch” – umysł społeczeństwa i państwa oraz „Absolutny Duch/Umysł”, który przejawia się poprzez religię, sztukę i filozofię.
W 1896 Henri Bergson w tekście pt. „Materia i pamięć” („Eseju na temat relacji między ciałem a duszą”, jak głosi podtytuł) stanowczo argumentował w sprawie istnienia różnicy ontologicznej między ciałem a umysłem. Ów ogólny problem Bergson omówił, odnoszą się do szczegółowej kwestii pamięci, analizując m.in. przypadki afazji. W czasach nam współczesnych dwie główne szkoły powstałe w odpowiedzi na lub opozycji do tradycji heglowskiej to fenomenologia i egzystencjalizm.
Fenomenologia, za założyciela której uważa się Edmunda Husserla, skupia się na zawartości ludzkiego umysłu w takim sensie, w jakiej zjawiska nam się przydarzają. Fenomen jest więc tym czymś, co przejawia się w strumieniu świadomości, w idealnych warunkach na sposób niezinterpretowany.
Egzystencjalizm, którego wczesnym przedstawicielem był Søren Kierkegaard, skupia się na ciężarze ludzkiego losu, na tym jak radzą sobie ludzie postawieni przed faktem bycia. Fenomenologia egzystencjalna stanowi dużą gałąź filozofii kontynentalnej, zakorzenionej w pracach Husserla, której najpełniejszy wyraz dali m.in.: Martin Heidegger, Jean-Paul Sartre, Simone de Beauvoir i Maurice Merleau-Ponty.
Problem wolnej woli.
"Główny artykuł: Wolna wola"
W kontekście filozofii umysłu problem wolnej woli nabiera nowego znaczenia. Jest to z pewnością ważne zagadnienie, przynajmniej dla deterministów materialistycznych. Zgodnie z ich poglądem, prawa przyrody całkowicie determinują działanie świata materialnego. Stany mentalne, a związku z tym również wolna wola, byłyby stanami materialnymi, co oznacza, że ludzkie zachowania i decyzje byłyby całkowicie określone/zdeterminowane przez prawa przyrody - ludzie nie mają wpływu na to, czego chcą i co robią. Nie są więc wolni.
Z jednej strony to rozumowanie jest odrzucane przez kompatybilistów. Ci, którzy przyjmują to stanowisko, sugerują, że na pytanie „Czy jesteśmy wolni?” można odpowiedzieć jedynie gdy ustalimy, co oznacza słowo „wolny”. Przeciwieństwem terminu „wolny” nie jest: „spowodowany” (wywołany przez jakąś fizyczną przyczynę), ale: „zmuszony"/"przymuszony”. Błędem jest utożsamianie wolności z indeterminizmem. Wolny akt występuje wtedy, gdy to, co dana osoba zrobi, zależy od jej decyzji, a nie od zewnętrznych okoliczności. W tym sensie osoba może być wolna nawet, gdy determinizm jest prawdą, o ile tylko ma poczucie, że podejmuje decyzję, a nie jest przymuszona do określonego zachowania. Ważnym przedstawicielem kompatybilizmu był David Hume. W ostatnim czasie, obrońcą tego stanowiska jest np. Daniel Dennett.
Z drugiej strony występuje stanowisko zwane inkompatybilizmem. Jego zwolennicy twierdzą, że wolna wola nie jest do pogodzenia z determinizmem. Pośród inkompatybilistów wyróżniają się libertarianie, którzy uznają, że wolna wola istnieje, a więc - zgodnie z tezą inkompatybilizmu - występuje indeterminizm. W praktyce stopień, w którym nasze decyzje są wolne, jest uzależniony od okoliczności.
Jaźń.
Główny artykuł: Jaźń
Filozofia umysłu ma również istotne konsekwencje dla koncepcji jaźni. Jeśli przez „jaźń” lub „Ja” odnosimy się do zasadniczego, niezmiennego jądra/trzonu/rdzenia osoby, to większość współczesnych filozofów umysłu będzie twierdzić, że nic takiego nie istnieje. Jaźń jako niezmienny i zasadniczy rdzeń wywodzi się z idei niematerialnej duszy. Taki pomysł jest nie do przyjęcia dla większości współczesnych filozofów, ze względu na dominującą orientację fizykalistyczną, a także powszechną wśród filozofów akceptację krytyki pojęcia „ja” dokonanej przez Davida Hume’a. Hume twierdził, że nie jest w stanie przyłapać się na "nie"robieniu, "nie"myśleniu lub "nie"odczuwaniu niczego. Pośród współczesnych filozofów, którzy uważają jaźń za złudzenie, jest m.in. Daniel Dennett.
Z drugiej strony, zdaniem niektórych filozofów, np. Josepha LeDoux, w świetle badań empirycznych z zakresu psychologii rozwojowej, biologii rozwojowej i neuronauk wydaje się uzasadnione, że istnieje pewne zasadnicze „jądro” w mózgu odpowiadające z grubsza temu, co niezmienne na poziomie mentalnym. Wskazuje się na przykład na fakt, że pewne cechy strukturalne organizacji mózgu - nawet na bardzo niskich poziomach organizacji sieci neuronalnej - pozostają niezmienne mimo zmieniających się połączeniach synaptycznych.
Umysł w filozofii Wschodu.
Szkoły dualistyczne.
Dualizm substancji jest wspólną cechą wielu ortodoksyjnych szkół hinduistycznych, w tym sankhja, njaja, joga i dwajtawedanta. W szkołach tych podkreśla się wyraźną różnicę między materią a niematerialną, nieśmiertelną duszą ulegającą sansarze - cyklowi śmierci i odrodzenia. W szkoła njaja twierdzi się, że cechy takie jak poznanie i pożądanie są nieodłącznymi cechami występującymi nie tylko w czymś wyłącznie materialnym, a więc przez proces eliminacji musi należeć do niematerialnej jaźni, atmana. Wiele z tych szkół podkreśla, że ich celem duchowym jest moksza (wyzwolenie z cyklu reinkarnacji).
Monistyczny idealizm wedanty.
W adwajcie (adwajtawedancie), VIII-wiecznym poglądzie filozofa Śankara, umysł, ciało i świat są tym samym, niezmiennym i wiecznie świadomym podmiotem zwanym Brahmanem. W adwajcie (słowo „adwajta” oznacza „niedwoistość”) uważa się, że wszystko, co istnieje, jest czystą i absolutną świadomością. Fakt, że świat wydaje się składać ze zmieniających się bytów jest iluzją (zob. maja). Jedyną rzeczą, która istnieje, jest Brahman, opisany również jako satćitananda (byt, świadomość i szczęście). Ideę adwajty dobrze ujmuje m.in. następujący werset: „Brahman jest samą prawdą, a ten świat jest błędem; indywidualna jaźń nie różni się od Brahmana”.

</doc>
<doc id="473223" url="https://pl.wikipedia.org/wiki?curid=473223" title="Cascais">
Cascais

Cascais – miejscowość w Portugalii, leżąca w dystrykcie Lizbona, w regionie Lizbona w podregionie Grande Lizbona nad Oceanem Atlantyckim. Miejscowość jest siedzibą gminy o tej samej nazwie.
Krótki opis.
Położona jest około 30 kilometrów na zachód od Lizbony i . Cascais było pierwotnie miasteczkiem rybackim, jednak pod koniec XIX wieku stało się znane jako miejsce wypoczynku portugalskiej rodziny królewskiej. Podczas II wojny światowej Portugalia była neutralna i wiele innych europejskich rodzin królewskich, m.in. włoska, hiszpańska i bułgarska, osiadło w Cascais. Miasto ma duży port jachtowy i kilka kilometrów plaż. Ma wiele hoteli i restauracje. Cascais jest otoczone plażami od zachodu i górami Sintra na północ od miasta. Golf i żeglarstwo są popularnymi sportami.
Sołectwa.
Sołectwa gminy Cascais (ludność wg stanu na 2011 r.)
Sport.
W Cascais odbywają się zawody żeglarskie. W 2007 roku odbyły się tu mistrzostwa świata w klasach olimpijskich, które zdecydowały o kwalifikacjach olimpijskich 75% zawodników startujących w letniej Olimpiadzie 2008 roku w Qingdao.

</doc>
<doc id="473224" url="https://pl.wikipedia.org/wiki?curid=473224" title="Castanheira de Pera">
Castanheira de Pera

Castanheira de Pêra – miejscowość w Portugalii, leżąca w dystrykcie Leiria, w regionie Centrum w podregionie Pinhal Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Castanheira de Pêra (ludność wg stanu na 2011 r.)

</doc>
<doc id="473227" url="https://pl.wikipedia.org/wiki?curid=473227" title="Zemplin (ujednoznacznienie)">
Zemplin (ujednoznacznienie)

 

</doc>
<doc id="473228" url="https://pl.wikipedia.org/wiki?curid=473228" title="Oliveira de Frades">
Oliveira de Frades

Oliveira de Frades – miejscowość w Portugalii, leżąca w dystrykcie Viseu, w regionie Centrum w podregionie Dão-Lafões. Miejscowość jest siedzibą gminy o tej samej nazwie.
Sołectwa.
Sołectwa gminy Oliveira de Frades (ludność wg stanu na 2011 r.)

</doc>
<doc id="473229" url="https://pl.wikipedia.org/wiki?curid=473229" title="Oliveira do Bairro">
Oliveira do Bairro

Oliveira do Bairro – miejscowość w Portugalii, leżąca w dystrykcie Aveiro, w regionie Centrum w podregionie Baixo Vouga. Miejscowość jest siedzibą gminy o tej samej nazwie.
Sołectwa.
Sołectwa gminy Oliveira do Bairro (ludność wg stanu na 2011 r.):

</doc>
<doc id="473230" url="https://pl.wikipedia.org/wiki?curid=473230" title="Oliveira do Hospital">
Oliveira do Hospital

Oliveira do Hospital – miejscowość w Portugalii, leżąca w dystrykcie Coimbra, w regionie Centrum w podregionie Pinhal Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Oliveira do Hospital (ludność wg stanu na 2011 r.):

</doc>
<doc id="473231" url="https://pl.wikipedia.org/wiki?curid=473231" title="Ourique">
Ourique

Ourique – miejscowość w Portugalii, leżąca w dystrykcie Beja, w regionie Alentejo w podregionie Baixo Alentejo. Miejscowość jest siedzibą gminy o tej samej nazwie. W 1139 stoczono tu ważną dla historii Portugalii bitwę pod Ourique.
Sołectwa.
Sołectwa gminy Ourique (ludność wg stanu na 2011 r.):

</doc>
<doc id="473232" url="https://pl.wikipedia.org/wiki?curid=473232" title="Palmela">
Palmela

Palmela – miejscowość w Portugalii, leżąca w dystrykcie Setúbal, w regionie Lizbona w podregionie Półwysep Setúbal. Miejscowość jest siedzibą gminy o tej samej nazwie. 
Sołectwa.
Sołectwa gminy Palmela (ludność wg stanu na 2011 r.)

</doc>
<doc id="473233" url="https://pl.wikipedia.org/wiki?curid=473233" title="Pampilhosa da Serra">
Pampilhosa da Serra

Pampilhosa da Serra – miejscowość w Portugalii, leżąca w dystrykcie Coimbra, w regionie Centrum w podregionie Pinhal Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Pampilhosa da Serra (ludność wg stanu na 2011 r.):

</doc>
<doc id="473235" url="https://pl.wikipedia.org/wiki?curid=473235" title="Condeixa-a-Nova">
Condeixa-a-Nova

Condeixa-a-Nova – miejscowość w Portugalii, leżąca w dystrykcie Coimbra, w regionie Centrum w podregionie Baixo Mondego. Miejscowość jest siedzibą gminy o tej samej nazwie.
Sołectwa.
Sołectwa gminy Condeixa-a-Nova (ludność wg stanu na 2011 r.):

</doc>
<doc id="473236" url="https://pl.wikipedia.org/wiki?curid=473236" title="Coruche">
Coruche

Coruche – miejscowość w Portugalii, leżąca w dystrykcie Santarém, w regionie Alentejo, w podregionie Lezíria do Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Coruche (ludność wg stanu na 2011 r.)

</doc>
<doc id="473237" url="https://pl.wikipedia.org/wiki?curid=473237" title="Elvas">
Elvas

Elvas – miejscowość w Portugalii, leżąca w dystrykcie Portalegre, w regionie Alentejo w podregionie Alto Alentejo.
Charakterystyka.
W 2012 historyczna część miasta została wpisana na listę światowego dziedzictwa UNESCO. Miejscowość jest siedzibą gminy o tej samej nazwie.
Sołectwa.
Sołectwa gminy Elvas (ludność wg stanu na 2011 r.)

</doc>
<doc id="473238" url="https://pl.wikipedia.org/wiki?curid=473238" title="Espinho">
Espinho

Espinho – miejscowość w Portugalii, leżąca w dystrykcie Aveiro, w regionie Północ w podregionie Grande Porto, jest siedzibą gminy o tej samej nazwie.
Krótki opis.
Znajduje się na słynnym portugalskim Costa Verde, około 15 km od Porto i około 50 km od Aveiro. Espinho otrzymało prawa miejskie w 1973 roku i jest jedną z najmniejszych gmin w Portugalii. Nazwa miasta oznacza "kolec". Miejscowość jest kurortem położonym w strefie, gdzie zalegalizowany jest hazard (kasyno "Solverde"). Znajdują się tu również obszary targowe, a same targi "Feira de Espinho" są organizowane od 1894 i znane w całej Portugalii. Poza tym odbywa się tu "CINANIMA – Festival Internacional de Cinema de Animação" – międzynarodowy festiwal animacji.
Sport.
Miasto jest siedzibą dwóch klubów sportowych: Sporting Clube de Espinho i Associação Académica de Espinho.
Sołectwa.
Sołectwa gminy Espinho (ludność wg stanu na 2011 r.)

</doc>
<doc id="473239" url="https://pl.wikipedia.org/wiki?curid=473239" title="Esposende">
Esposende

Esposende – miejscowość w Portugalii, leżąca w dystrykcie Braga, w regionie Północ w podregionie Cávado. Jest jednocześnie jedynym miastem okręgu połączonym bezpośrednio z oceanem. Usytuowane pomiędzy Vigo i Porto, w pobliżu takich miast jak Viana do Castelo, Povoa de Varzim, Barcelos i Braga.
Historia.
Zamieszkiwanie obszaru Esposende sięga czasów prehistorycznych, jednak obecnie z wytworów pracy człowieka z tamtego okresu zachowały się jedynie artefakty z kamienia i ceramiki. W archeologii regionu obecne są pozostałości przemysłów metali, odnotowane także w dokumentach ślady po okupacji rzymskiej i po królestwie najeźdźców barbarzyńskich, jak również pozostałości z czasów średniowiecza. Znamiennym okresem w dziejach Esposende był wiek wielkich wypraw morskich na Atlantyku, kiedy to tamtejsza ludność niestrudzenie domagała się od króla nadania stosownych przywilejów. Otrzymała je po pewnym czasie, a rok 1572 odbił się szerokim echem w dziejach Esposende: D. Sebastian wzniósł osadę, późniejsze „miejsce”, stwarzając w ten sposób okręg miejski jaki istnieje w chwili obecnej. Przemysł wydobycia soli, rolnictwo oraz gromadzenie się tłumów ówczesnych mieszkańców, przyciągało do Esposende żeglujące statki. Rozwinął się przemysł stoczniowy i handel morski. Do Esposende zawitało także brazylijskie złoto, a niektórzy ludzie powędrowali później z powrotem do Brazylii, aby powrócić jako bogata klasa rządząca. Nie jest niespodzianką, że bogactwo dawało największe prawa przez wiele stuleci, poczynając od wieku XVI.
Współczesność.
W gminie, która łączy wszystkie aspekty natury przyrodniczej, Esposende ma do zaoferowania rozległe piaszczyste wydmy, lasy sosnowe i inne ogromne obszary leśne, wzgórza, kamieniste wybrzeża klifowe, rzeki i morze, a wszystko to zjednoczone w dynamicznej równowadze, co pozwala nam powiedzieć: „Esposende, przywilej natury”. Moczary i ujście rzeki Cávado stanowią strategiczne miejsce dla wędrownych ptaków, które szukają schronienia przed zimnem najsurowszych zim w północnej i centralnej Europie. Rzeka Neiva i jej przejrzyste wody, zielony sosnowy las Ofir oraz zapierające dech w piersiach widoki stanowiące różnorodne punkty obserwacyjne w Esposende, są jednymi z najbardziej interesujących osobliwości gminy, w której bogactwo naturalnych krajobrazów i dziedzictwo zdobyczy cywilizacji, takich na przykład jak wiatraki, pola uprawne w korycie rzeki, forty i młyny, są połączone w niepowtarzalnej harmonii tworząc wyjątkowo malownicze pejzaże. Zapewnia to miejsce Esposende jako jednej z najpiękniejszych gmin w północnej części regionu.
Miejscowość jest siedzibą gminy o tej samej nazwie.
Sołectwa.
Sołectwa gminy Esposende (ludność wg stanu na 2011 r.):

</doc>
<doc id="473240" url="https://pl.wikipedia.org/wiki?curid=473240" title="Estarreja">
Estarreja

Estarreja – miejscowość w Portugalii, leżąca w dystrykcie Aveiro, w regionie Centrum w podregionie Baixo Vouga. Miejscowość jest siedzibą gminy o tej samej nazwie.
Sołectwa.
Sołectwa gminy Estarreja (ludność wg stanu na 2011 r.):

</doc>
<doc id="473241" url="https://pl.wikipedia.org/wiki?curid=473241" title="Estremoz">
Estremoz

Estremoz – miejscowość położona w Portugalii, w dystrykcie Évora, w regionie Alentejo, w podregionie Alentejo Central.
Krótki opis.
Jedno z tzw. "Marmurowych Miast", nazywane tak ze względu na powszechne zastosowanie tego budulca w architekturze miasta. Pobliskie kamieniołomy eksploatują jedne z największych złóż marmuru w Europie. Miejscowość jest siedzibą gminy o tej samej nazwie.
Sołectwa.
Sołectwa gminy Estremoz (ludność wg stanu na 2011 r.):

</doc>
<doc id="473244" url="https://pl.wikipedia.org/wiki?curid=473244" title="Penafiel">
Penafiel

Penafiel – miejscowość w Portugalii, leżąca w dystrykcie Porto, w regionie Północ w podregionie Tâmega. Miejscowość jest siedzibą gminy o tej samej nazwie. 
Sołectwa.
Sołectwa gminy Penafiel (ludność wg stanu na 2011 r.)

</doc>
<doc id="473245" url="https://pl.wikipedia.org/wiki?curid=473245" title="Penalva do Castelo">
Penalva do Castelo

Penalva do Castelo – miejscowość w Portugalii, leżąca w dystrykcie Viseu, w regionie Centrum w podregionie Dão-Lafões. Miejscowość jest siedzibą gminy o tej samej nazwie.
Sołectwa.
Sołectwa gminy Penalva do Castelo (ludność wg stanu na 2011 r.)

</doc>
<doc id="473246" url="https://pl.wikipedia.org/wiki?curid=473246" title="Penamacor">
Penamacor

Penamacor – miejscowość w Portugalii, leżąca w dystrykcie Castelo Branco, w regionie Centrum w podregionie Beira Interior Sul. Była jedną z wielu wsi warownych zlokalizowanych wzdłuż granicy z Hiszpanią. Miejscowość jest siedzibą gminy o tej samej nazwie.
Turystyka.
Obiekty turystyczne:
W mieście znajduje się punkt informacji turystycznej na temat pobliskich gór "Serra da Malcata".
Sołectwa.
Sołectwa gminy Penamacor (ludność wg stanu na 2011 r.):

</doc>
<doc id="473247" url="https://pl.wikipedia.org/wiki?curid=473247" title="Penedono">
Penedono

Penedono – miejscowość w Portugalii, leżąca w dystrykcie Viseu, w regionie Północ w podregionie Douro. Miejscowość jest siedzibą gminy o tej samej nazwie.
Sołectwa.
Sołectwa gminy Penedono (ludność wg stanu na 2011 r.)

</doc>
<doc id="473248" url="https://pl.wikipedia.org/wiki?curid=473248" title="Penela">
Penela

Penela – miejscowość w Portugalii, leżąca w dystrykcie Coimbra, w regionie Centrum w podregionie Pinhal Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Penela (ludność wg stanu na 2011 r.):

</doc>
<doc id="473249" url="https://pl.wikipedia.org/wiki?curid=473249" title="Peniche">
Peniche

Peniche – miejscowość w Portugalii, leżąca w dystrykcie Leiria, w regionie Centrum w podregionie Oeste. Miejscowość jest siedzibą gminy o tej samej nazwie.
Sołectwa.
Sołectwa gminy Peniche (jest ich 6) - ludność wg stanu na 2011 r.
&lt;br&gt;

</doc>
<doc id="473250" url="https://pl.wikipedia.org/wiki?curid=473250" title="Pinhel">
Pinhel

Pinhel – miejscowość w Portugalii, leżąca w dystrykcie Guarda, w regionie Centrum w podregionie Beira Interior Norte. Miejscowość jest siedzibą gminy o tej samej nazwie. 
Sołectwa.
Sołectwa gminy Pinhel (ludność wg stanu na 2011 r.):

</doc>
<doc id="473251" url="https://pl.wikipedia.org/wiki?curid=473251" title="Pombal">
Pombal

Pombal – miejscowość w Portugalii, leżąca w dystrykcie Leiria, w regionie Centrum w podregionie Pinhal Litoral. Miejscowość jest siedzibą gminy o tej samej nazwie.
Sołectwa.
Sołectwa gminy Pombal (ludność wg stanu na 2011 r.)
Historia.
Wiosną 2017 r. w pobliżu miejscowości zespół portugalskich i hiszpańskich paleontologów oraz naukowcy z Narodowego Muzeum Historii Przyrody i Nauki (MNHNC) odkryli pozostałości zauropodów i żółwi sprzed około 150 mln lat.

</doc>
<doc id="473252" url="https://pl.wikipedia.org/wiki?curid=473252" title="Gondomar">
Gondomar

Gondomar – miejscowość w Portugalii, leżąca w dystrykcie Porto, w regionie Północ w podregionie Grande Porto. Miejscowość jest siedzibą gminy o tej samej nazwie. Gondomar jest dobrze znany ze swojej branży jubilerskiej. 
Sołectwa.
Sołectwa gminy Gondomar (ludność wg stanu na 2011 r.)

</doc>
<doc id="473253" url="https://pl.wikipedia.org/wiki?curid=473253" title="Góis">
Góis

Góis – miejscowość w Portugalii, leżąca w dystrykcie Coimbra, w regionie Centrum w podregionie Pinhal Interior Norte. Miejscowość jest siedzibą gminy o tej samej nazwie. 
Sołectwa.
Sołectwa gminy Góis (ludność wg stanu na 2011 r.):

</doc>
<doc id="473254" url="https://pl.wikipedia.org/wiki?curid=473254" title="Guarda">
Guarda

Guarda – miejscowość w Portugalii, leżąca w dystrykcie Guarda, w regionie Centrum w podregionie Beira Interior Norte, położona na wysokości 1056 m n.p.m. w bliskim sąsiedztwie najwyższego pasma górskiego kontynentalnej części kraju - Serra da Estrela. Miejscowość jest siedzibą gminy o tej samej nazwie. W miejscowości znajduje się stacja kolejowa Guarda.
Sołectwa.
Sołectwa gminy Guarda (ludność wg stanu na 2011 r.):

</doc>
<doc id="473255" url="https://pl.wikipedia.org/wiki?curid=473255" title="Gois">
Gois



</doc>
<doc id="473257" url="https://pl.wikipedia.org/wiki?curid=473257" title="Lamego">
Lamego

Lamego – miejscowość w Portugalii, leżąca w dystrykcie Viseu, w regionie Północ w podregionie Douro. Miejscowość jest siedzibą gminy o tej samej nazwie.
Sołectwa.
Sołectwa gminy Lamego (ludność wg stanu na 2011 r.)

</doc>
<doc id="473258" url="https://pl.wikipedia.org/wiki?curid=473258" title="Leiria">
Leiria

Leiria – miejscowość w Portugalii, leżąca w dystrykcie Leiria, w regionie Centrum w podregionie Pinhal Litoral. Znajduje się tam stadion wybudowany na Mistrzostwa Europy w Piłce Nożnej 2004 noszący nazwę Estádio Municipal de Leiria. W mieście znajduje się stacja kolejowa Leiria.
Gmina.
Miejscowość jest siedzibą gminy o tej samej nazwie.
Sołectwa.
Sołectwa gminy Leiria (ludność wg stanu na 2011 r.)

</doc>
<doc id="473260" url="https://pl.wikipedia.org/wiki?curid=473260" title="Miranda do Douro">
Miranda do Douro

Miranda do Douro to pograniczne miasto w Portugalii, leżąca w dystrykcie Bragança, w regionie Północ w podregionie Alto Trás-os-Montes. 
Krótki opis.
Miranda położona jest nad malowniczym przełomem rzeki Duero, zamkniętym poniżej miasta tamą. Duero stanowi na tym odcinku swojego biegu granicę między Portugalią a Hiszpanią. Miejscowość jest siedzibą gminy o tej samej nazwie. Przez wiele lat Miranda była siedzibą biskupstwa Mirandy i Bragançy, stąd jedną z atrakcji turystycznych jest okazała katedra, do której przylegają ruiny pałacu biskupiego. Stara część miasta otoczona murami miejskimi górującymi nad znajdującym się kilkaset metrów poniżej nurtem Duero, jest malowniczym przykładem typowej, dawnej zabudowy portugalskich miast. Około 15 tys. mieszkańców okolic Mirandy (na obszarze około 500 km²) mówi w narzeczu, które pod koniec lat dziewięćdziesiątych XX w. zostało przez portugalski parlament oficjalnie uznane za lokalny język urzędowy i funkcjonuje pod nazwą "mirandês".
Sołectwa.
Sołectwa gminy Miranda do Douro (ludność wg stanu na 2011 r.):

</doc>
<doc id="473261" url="https://pl.wikipedia.org/wiki?curid=473261" title="Mirandela">
Mirandela

Mirandela – miejscowość w Portugalii, leżąca w dystrykcie Bragança, w regionie Północ w podregionie Alto Trás-os-Montes. Miejscowość jest siedzibą gminy o tej samej nazwie.
Sołectwa.
Sołectwa gminy Mirandela (ludność wg stanu na 2011 r.):

</doc>
<doc id="473262" url="https://pl.wikipedia.org/wiki?curid=473262" title="Mogadouro">
Mogadouro

Mogadouro – miejscowość w Portugalii, leżąca w dystrykcie Bragança, w regionie Północ w podregionie Alto Trás-os-Montes. Miejscowość jest siedzibą gminy o tej samej nazwie.
Sołectwa.
Sołectwa gminy Mogadouro (ludność wg stanu na 2011 r.):

</doc>
<doc id="473263" url="https://pl.wikipedia.org/wiki?curid=473263" title="Moimenta da Beira">
Moimenta da Beira

Moimenta da Beira – miejscowość w Portugalii, leżąca w dystrykcie Viseu, w regionie Północ w podregionie Douro. Miejscowość jest siedzibą gminy o tej samej nazwie.
Sołectwa.
Sołectwa gminy Moimenta da Beira (ludność wg stanu na 2011 r.)

</doc>
<doc id="473264" url="https://pl.wikipedia.org/wiki?curid=473264" title="Moita">
Moita

 
Moita – miejscowość w Portugalii, leżąca w dystrykcie Setúbal, w regionie Lizbona w podregionie Półwysep Setúbal. Miejscowość jest siedzibą gminy o tej samej nazwie.
Sołectwa.
Sołectwa gminy Moita (ludność wg stanu na 2011 r.)

</doc>
<doc id="473265" url="https://pl.wikipedia.org/wiki?curid=473265" title="Monchique">
Monchique

Monchique – miejscowość w Portugalii, leżąca w dystrykcie Faro, w regionie Algarve w podregionie Algarve.
Miejscowość jest siedzibą gminy o tej samej nazwie.
Sołectwa.
Sołectwa gminy Monchique (ludność wg stanu na 2011 r.):

</doc>
<doc id="473266" url="https://pl.wikipedia.org/wiki?curid=473266" title="Linia sukcesji prezydenckiej (Brazylia)">
Linia sukcesji prezydenckiej (Brazylia)

Linia sukcesji prezydenckiej w Brazylii – zgodnie z art. 79 Konstytucji, w razie opróżnienia urzędu prezydenta Brazylii (tzn. jego śmierci, rezygnacji lub usunięcia z urzędu), zostaje on automatycznie zastąpiony przez wiceprezydenta, który "dokańcza" jego kadencję. Ostatni raz miało to miejsce w roku 2016, kiedy Michel Temer przejął prezydencki fotel w wyniku usunięcia z urzędu jego poprzedniczki, Dilmy Rousseff. W wypadku zaś, gdyby prezydent elekt zmarł lub zrzekł się najwyższej godności przed jej formalnym objęciem, pierwszym w kolejce jest wiceprezydent elekt. Taka sytuacja miała miejsce w roku 1985, kiedy po śmierci Tancredo Nevesa urząd objął José Sarney.
Obecnie wiceprezydentem jest Geraldo Alckmin. Zgodnie z art. 80 Konstytucji, w przypadku niemożności sprawowania funkcji przez wiceprezydenta, jego obowiązki czasowo wypełniają kolejno:
Należy podkreślić, że zgodnie z art. 81 Konstytucji, osoby te dokańczają kadencję prezydenta jedynie w przypadku, gdy do jej zakończenia pozostało więcej niż dwa lata (kadencja jest czteroletnia), w przeciwnym bowiem wypadku następuje rozpisanie nowych wyborów.

</doc>
<doc id="473272" url="https://pl.wikipedia.org/wiki?curid=473272" title="Centrum Informacji Turystycznej w Łodzi">
Centrum Informacji Turystycznej w Łodzi

Centrum Informacji Turystycznej w Łodzi – funkcjonująca w latach 2000–2017 instytucja podległa i finansowana przez Urząd Miasta Łodzi, pomagająca w opracowaniu programów imprez turystycznych oraz udzielająca informacji o atrakcjach turystycznych, imprezach kulturalnych i turystycznych, placówkach muzealnych, ofercie łódzkich biur podróży, noclegach itp.
Działalność.
Centrum posiadało bogaty księgozbiór krajoznawczy i zbiory kartograficzne. Uczestniczyło w imprezach promujących miasto m.in. w targach turystycznych, konferencjach. Organizowało także kursy dla kadry turystycznej. Było trzykrotnym laureatem Konkursu Polskiej Organizacji Turystycznej na Najlepszy Punkt Informacji Turystycznej w Polsce (w 2005, 2009. oraz 2013 roku).
W Centrum Informacji Turystycznej w Łodzi odbywały się cotygodniowe dyżury dla mieszkańców miasta przedstawiciela Oddziału Łódzkiego Polskiej Izby Turystyki.
Lokalizacja.
Centrum znajdowało się przy ul. Piotrkowskiej 87 (od 1 lutego 2006 roku), na parterze kamienicy Alojzego Balle (wcześniej CIT mieściło się przy al. Kościuszki 88). Przed wejściem do kamienicy Alojzego Balle stoi Pomnik Misia Uszatka.
Likwidacja.
Decyzją Rady Miejskiej w Łodzi przyjęto w dniu 14 czerwca 2017 roku uchwałę o likwidacji Centrum Informacji Turystycznej. Centrum przestało funkcjonować w dniu 31 października 2017 roku, a jego zadania przejęła Łódzka Organizacja Turystyczna.

</doc>
<doc id="473276" url="https://pl.wikipedia.org/wiki?curid=473276" title="Waldemar Siemaszko">
Waldemar Siemaszko

Waldemar Siemaszko (ur. 20 sierpnia 1931, zm. 10 lutego 1994) - ratownik GOPR, przewodnik sudecki, lawinoznawca, absolwent Instytutu Lawinowego w Davos, wieloletni gospodarz jednego z najpopularniejszych schronisk w Polsce - "Samotni", które nazwano jego imieniem.
Podjął pracę w schronisku w 1966 roku. Dzięki niemu obiekt z ruiny został doprowadzony do stanu nazywanego "perłą Karkonoszy".
Wybudował tu pierwszą w polskim schronisku biologiczną oczyszczalnię ścieków, zmodernizował system ogrzewania z koksowego na olejowy, adaptował jedno z pomieszczeń zaplecza na jedną z pierwszych w kraju w tamtych czasach (1973) samoobsługową narciarnię, wybudował garaż na pierwszy w Karkonoszach kanadyjski skuter śnieżny, dbał, aby obiekt sprostał wymaganiom ekologicznym. Samotnia pod jego kierownictwem przeżyła rozkwit i stała się jednym z najczęściej odwiedzanych i nagradzanych schronisk i obiektów turystycznych w kraju.
Waldemar Siemaszko zginął 10 lutego 1994 r. Auto, którym zjeżdżał oblodzoną drogą do Karpacza, wypadło z drogi na zakręcie w okolicach Świątyni Wang i runęło w dół z kilkumetrowej skarpy.

</doc>
<doc id="473279" url="https://pl.wikipedia.org/wiki?curid=473279" title="Ekwipotencjalność">
Ekwipotencjalność



</doc>
<doc id="473281" url="https://pl.wikipedia.org/wiki?curid=473281" title="Ekwipotencjalność (fizyka)">
Ekwipotencjalność (fizyka)



</doc>
<doc id="473282" url="https://pl.wikipedia.org/wiki?curid=473282" title="Młot Thora">
Młot Thora



</doc>
<doc id="473283" url="https://pl.wikipedia.org/wiki?curid=473283" title="Mjöllnir">
Mjöllnir



</doc>
<doc id="473286" url="https://pl.wikipedia.org/wiki?curid=473286" title="Symulacja">
Symulacja

Symulacja ( "udawanie" od "similis" "podobny") – przybliżone odtwarzanie zjawisk czy zachowań jakiegoś obiektu za pomocą jego modelu. Szczególnym rodzajem modelu jest model matematyczny, często zapisany w postaci programu komputerowego, ale czasem niezastąpione jest wykorzystanie modelu fizycznego w zmniejszonej skali np. do badań aerodynamicznych. Symulacja znajduje szerokie zastosowanie w każdej dziedzinie nauki i techniki. Wykorzystywana jest też do celów wojskowych jak i czystej rozrywki np. w grach komputerowych.

</doc>
<doc id="473287" url="https://pl.wikipedia.org/wiki?curid=473287" title="Symulacja (informatyka)">
Symulacja (informatyka)



</doc>
<doc id="473288" url="https://pl.wikipedia.org/wiki?curid=473288" title="Skala kontrolna">
Skala kontrolna

Skala kontrolna – stosowana w psychometrii dodatkowa skala, która ma na celu ocenę rzetelności odpowiedzi badanych i wykrycie ewentualnych prób fałszerstwa testu psychologicznego. Istnieją różne rodzaje skal kontrolnych, wykrywające np. symulację, dyssymulację, kłamstwa itp. Są one stosowane m.in. w MMPI-2, Inwentarzu Osobowości Eysencka, funkcjonują także jako niezależne testy.
MMPI-2.
Skale kontrolne w teście MMPI-2:

</doc>
<doc id="473289" url="https://pl.wikipedia.org/wiki?curid=473289" title="Introwertywność">
Introwertywność



</doc>
<doc id="473291" url="https://pl.wikipedia.org/wiki?curid=473291" title="Skala kliniczna">
Skala kliniczna

Skala kliniczna - w psychologii klinicznej skala testu psychologicznego mierząca stopień określonego zaburzenia psychicznego.

</doc>
<doc id="473292" url="https://pl.wikipedia.org/wiki?curid=473292" title="Standaryzacja">
Standaryzacja



</doc>
<doc id="473294" url="https://pl.wikipedia.org/wiki?curid=473294" title="Normalizacja (statystyka)">
Normalizacja (statystyka)

Normalizacja – procedura wstępnej obróbki danych w celu umożliwienia ich wzajemnego porównywania i dalszej analizy.
Najczęściej używanymi rodzajami normalizacji są:

</doc>
<doc id="473295" url="https://pl.wikipedia.org/wiki?curid=473295" title="Normalizacja">
Normalizacja



</doc>
<doc id="473297" url="https://pl.wikipedia.org/wiki?curid=473297" title="Jezioro Lemańskie">
Jezioro Lemańskie

Jezioro Lemańskie – jezioro w woj. warmińsko-mazurskim, w powiecie szczycieńskim, w gminie Szczytno, leżące na terenie Pojezierza Mrągowskiego.
Dane morfometryczne.
Powierzchnia zwierciadła wody według różnych źródeł wynosi od 20,5 ha do 22,5 ha.
Zwierciadło wody położone jest na wysokości 145,6 m n.p.m. Średnia głębokość jeziora wynosi 2,7 m, natomiast głębokość maksymalna 5,1 m.
Opis.
Wydłużone z północy na południowy wschód. Brzegi podmokłe i płaskie lub pagórkowate. Jezioro typu linowo-szczupakowego – populacja ryb obecnie zmniejsza się. Na jeziorze brak ośrodków wypoczynkowych, dojście jedynie od wschodu, od szosy, tam znajduje się plaża i osiedle domków letniskowych, ciągnące się aż do Zielonki. Woda niezbyt czysta, zazwyczaj klasy III. Zbiornik bezodpływowy. Dojazd: Szczytno-Lemany, następnie po ominięciu części jeziora 100 metrów prosto do parkingu z zejściem do plaży. Dalej drogi gruntowe do domków letniskowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Lemańskie". W różnych publikacjach jezioro to występuje pod nazwą "Lemany" lub "Silwa".

</doc>
<doc id="473298" url="https://pl.wikipedia.org/wiki?curid=473298" title="Standaryzacja (statystyka)">
Standaryzacja (statystyka)

Standaryzacja – rodzaj normalizacji zmiennej losowej, w wyniku której zmienna uzyskuje średnią wartość oczekiwaną zero i odchylenie standardowe jeden.
Najczęściej spotykanym sposobem normalizacji jest tzw. "standaryzacja Z", którą można wyrazić poniższym wzorem:
gdzie:
Bardziej złożone metody standaryzacji zmieniają dodatkowo rozkład zmiennej na normalny.

</doc>
<doc id="473300" url="https://pl.wikipedia.org/wiki?curid=473300" title="Korelacja Pearsona">
Korelacja Pearsona



</doc>
<doc id="473301" url="https://pl.wikipedia.org/wiki?curid=473301" title="Obserwacja odstająca">
Obserwacja odstająca

Obserwacja odstająca, element odstający () – obserwacja relatywnie odległa od pozostałych elementów próby. Innymi słowy, posiadająca nietypową wartość zmiennej niezależnej (objaśniającej) lub nietypowe wartości obydwu zmiennych – zależnej (objaśnianej) i objaśniającej (objaśniających w analizie regresji wielokrotnej). Oznacza to, że związek między Xi a Yi dla danej obserwacji może być inny niż dla reszty obserwacji w zbiorze danych.
Obserwacje odstające mogą odzwierciedlać rzeczywisty rozkład lub być rezultatem przypadku, ale mogą świadczyć też o błędnym pomiarze czy pomyłkach we wprowadzaniu informacji do bazy danych, itp. Duża liczba elementów odstających może też być sygnałem dobrania złego modelu.
Obserwacje odstające powstałe na skutek błędów w danych utrudniają i w skrajnym przypadku uniemożliwiają analizę. Szczególnie mało odporne na nie są metody i współczynniki bazujące na założeniu rozkładu normalnego i zależnościach liniowych, takie jak korelacja Pearsona, regresja liniowa, klasyczna analiza korespondencji, itp. Jeden element odstający może całkowicie zmienić wartość i znak korelacji, nawet z 0,9 do -0,9.
Konieczne jest więc albo usuwanie obserwacji odstających, albo stosowanie odpornych metod statystycznych (ang. "robust"), np. metod rangowych. Przykładowo zamiast zwykłej korelacji można stosować korelację rangową Spearmana albo tau Kendalla.
W przypadku regresji liniowej wielokrotnej stosuje się testy diagnostyczne wykrywające obserwacje wpływowe oraz obserwacje wysokiej dźwigni. Są to najczęściej analiza reszt standaryzowanych, odległość Mahalanobisa oraz odległość Cooka. Ich metodologia jest najczęściej zbliżona: w regresji liniowej prostej to odległość danej obserwacji od średniej wartości tej zmiennej. W regresji wielokrotnej obserwacje nietypowe wyznacza odległość problematycznej obserwacji od punktu średnich wartości wszystkich zmiennych objaśniających.

</doc>
<doc id="473302" url="https://pl.wikipedia.org/wiki?curid=473302" title="Outlier">
Outlier



</doc>
<doc id="473303" url="https://pl.wikipedia.org/wiki?curid=473303" title="Direct Fly">
Direct Fly

Direct Fly – polski przewoźnik średniobudżetowy
Linie rozpoczęły loty 12 kwietnia 2006, zawieszając je "tymczasowo" (według swojej strony internetowej) 7 maja 2007.
Obecnie jest już pewne, że linia zbankrutowała i nie będzie obsługiwać żadnych lotów. Natomiast firma Sky Express postanowiła wyleasingować swoje samoloty szwajcarskiej firmie Farnair Switzerland.
Początkowo Direct Fly obsługiwały 4 lotniska europejskie: Berlin, Kopenhagę, Lwów i Kijów (oba miasta na Ukrainie jako czartery) oraz 7 polskich: Bydgoszcz, Gdańsk, Kraków, Łódź, Rzeszów, Wrocław oraz Warszawa.
24 maja 2006 Direct Fly zmienił kierunek swojego rozwoju, rezygnując z obsługi wszystkich lotów międzynarodowych. Firma główny nacisk położyła na rozwój floty lotniczej obsługującej terytorium Polski.
4 kwietnia 2007 przewiózł swojego 25–tysięcznego pasażera.
Direct Fly oferował bilety na bezpośrednie połączenia pomiędzy największymi miastami w kraju. Oznaczało to, że jako jedyny przewoźnik w Polsce, Direct Fly oferował przeloty krajowe bez konieczności przesiadki w stolicy.
8 kwietnia 2008 rok po zawieszeniu działalności operacyjnej przez Direct Fly sp. z o.o. brytyjski holding AerFinance PLC przejął 100% udziałów polskiej spółki. Direct Fly prowadził regularne loty na terenie Polski jako jedyny realny konkurent do narodowego przewoźnika PLL LOT. Przejęcie spółki przez AerFinance PLC poprzedziła zmiana Zarządu oraz wdrożenie programu naprawczego. W lutym 2008 Zarząd podjął działania zmierzające do uzyskania certyfikatu AOC oraz koncesji na wykonywanie operacji lotniczych. AerFinance PLC jest brytyjskim holdingiem inwestycyjnym specjalizującym się w realizacji projektów lotniczych i okołolotniczych na terenie Europy Środkowej i Wschodniej. W styczniu 2008 roku spółka zadebiutowała na giełdzie we Frankfurcie.
Obecnie spółka działa pod nazwą Sprint Air.
Połączenia z czasów Sky Express.
Linia obsługiwała połączenia:
Planowano uruchomić połączenia z:
Flota.
Flota składała się z trzech 33-osobowych samolotów Saab 340A, które należą do przewoźnika Sky Express sp. z o.o. Obecnie są to: Citation II Jet, Diamond DA 42 Air Taxi, King Air.
Siedziba.
Pierwszą siedzibą firmy była al. Krakowska 106 w Warszawie. Następnie ul. Szyszkowa 20. Kolejną siedzibą firmy jest ul. Księżycowa 1 w Warszawie.
Direct Fly UK.
W lutym 2009 roku powstała firma partnerska Direct Fly UK, która będzie świadczyła usługi sprzedażowe i marketingowe dla klientów brytyjskich w oparciu o samoloty odrzutowe i turbośmigłowe.
Direct Fly Italy.
W styczniu 2009 roku Direct Fly podpisał umowę parterską z włoską firmą DreamFly. Umowa dotyczy wspólnej promocji usług air-taxi dla klientów z północnych Włoch pod wspólną marką Direct Fly Italy w oparciu o samolot Diamond Twin Star 42.

</doc>
<doc id="473304" url="https://pl.wikipedia.org/wiki?curid=473304" title="Flaga Gruzińskiej SRR">
Flaga Gruzińskiej SRR

Flaga Gruzińskiej Socjalistycznej Republiki Radzieckiej w opisanej wersji obowiązywała od 11 kwietnia 1951 r.
Dominującym kolorem flagi była czerwień – barwa flagi ZSRR. Kolor ten od czasów Komuny Paryskiej był symbolem ruchu komunistycznego i robotniczego, jako nawiązanie do przelanej przez robotników krwi.
Flaga w lewym górnym rogu zawierała wizerunki czerwonego sierpa i młota oraz umieszczonej nad nimi czerwonej pięcioramiennej gwiazdy. Sierp i młot znajdowały się na tle stylizowanego niebieskiego słońca (od którego odchodziły 24 promienie), wpisanego w kwadrat i symbolizowały sojusz robotniczo-chłopski. Czerwona gwiazda oznaczała przyszłe, spodziewane zwycięstwo komunizmu we wszystkich pięciu częściach świata. Ponadto przez takie umieszczenie symboli flaga nawiązywała graficznie do flagi ZSRR, jednak sztandar Gruzińskiej SRR jako jedyny spośród flag republik związkowych wyróżniał się tym, iż sierp i młot nie były złote na czerwonym tle, jak na fladze ZSRR, lecz czerwone na niebieskim.
W końcu 1990 r., na fali nacjonalizmu i dążeń niepodlegościowych, które w konsekwencji w rok później doprowadziły do rozpadu ZSRR i uzyskania niepodległości przez Gruzję, władze zdecydowały o odejściu od symbolizującej komunizm i internacjonalizm flagi i wprowadziły nowy sztandar. Był on oparty na fladze niepodległej Gruzji z lat 1918 – 1921.Po uzyskaniu niepodległości w 1991 r. flaga ta stała się flagą Gruzji.
Poprzednie wersje flagi Gruzińskiej SRR.
Dwie pierwsze wersje flagi socjalistycznej Gruzji były czerwone, a w ich górnych lewych rogach znajdował się napis. I tak w wersji z 1921 r. był to rosyjski skrót nazwy kraju zapisany cyrylicą – ССРГ (czyt. "SSRG"), w 1922 r. – gruziński napis სსსრ (czyt. "SSSR"). Kolejne wersje flagi Gruzińskiej SRR nie różniły się zbytnio od flagi obowiązujęcej po roku 1951. Jedyną różnicą było to, iż w okresie poprzednim na fladze umieszczony był napis. I tak w latach 1922–1937 znajdował się tam skrót rosyjskiej nazwy kraju zapisany cyrylicą – ССРГ (tj. "SSRG"). W latach 1937–1940 w tym samym miejscu widniał złoty gruziński napis საქართველოს სსრ (tj. "Sakartwelos SSR"), a od 1940 do 1951 r. – napis სსსრ (tj. "SSSR").
Wersje flagi Gruzińskiej SRR w republikach autonomicznych.
Nieznacznie zmieniona flaga Gruzińskiej SRR na była także oficjalną flagą republikach autonomicznych wchodzących w skład Gruzińskiej SRR: Abchaskiej Autonomicznej Socjalistycznej Republiki Radzieckiej i Adżarskiej Autonomicznej Socjalistycznej Republiki Radzieckiej. Modyfikacja w stosunku do symbolu gruzińskiego polegała na tym, iż flagi republik autonomicznych uzupełniano o częściowo skrócony napis z nazwą autonomii umieszczony pod wizerunkiem słońca. Na ówczesnej fladze abchaskiej znajdował się złoty napis cyrylicą: "Аҧсны ACCP", a na fladze adżarskiej – złoty napis pismem gruzińskim: აასსრ

</doc>
<doc id="473305" url="https://pl.wikipedia.org/wiki?curid=473305" title="Flaga Uzbeckiej SRR">
Flaga Uzbeckiej SRR

Flaga Uzbeckiej Socjalistycznej Republiki Radzieckiej w opisanej wersji została przyjęta 29 sierpnia 1952 r.
Dominującym kolorem flagi była czerwień – barwa flagi ZSRR. Kolor ten od czasów Komuny Paryskiej był symbolem ruchu komunistycznego i robotniczego, jako nawiązanie do przelanej przez robotników krwi. Obecna na fladze barwa niebieska symbolizowała niebo, zaś kolor biały oznaczał bawełnę – główne bogactwo kraju.
Flaga w lewym górnym rogu zawierała wizerunek złotego sierpa i młota oraz umieszczoną nad nimi czerwoną pięcioramienna gwiazdę w złotym obramowaniu. Sierp i młot symbolizowały sojusz robotniczo-chłopski, a czerwona gwiazda – przyszłe, spodziewane zwycięstwo komunizmu we wszystkich pięciu częściach świata. Ponadto przez takie umieszczenie symboli flaga nawiązywała graficznie do flagi ZSRR.
Po uzyskaniu niepodległości przez Uzbekistan flagę Uzbeckiej SRR zastąpiono inną flagą, bardziej nawiązującą do specyfiki kraju (flaga Uzbekistanu), którą oficjalnie przyjęto 18 listopada 1991 r.
Poprzednie wersje flagi Uzbeckiej SRR.
Opisana flaga jest siódmą z kolei banderą Uzbeckiej SRR. We wcześniejszych okresach symbolami kraju były następujące flagi:

</doc>
<doc id="473306" url="https://pl.wikipedia.org/wiki?curid=473306" title="Nichrom">
Nichrom



</doc>
<doc id="473307" url="https://pl.wikipedia.org/wiki?curid=473307" title="Szachty">
Szachty

Szachty (; do 1920 , "Aleksandrowsk Gruszewski") – miasto w południowej Rosji, w obwodzie rostowskim, we wschodniej części Donieckiego Zagłębia Węglowego. Znajduje się około 26 km od przejścia granicznego z Ukrainą, 36 km od rzeki Don i 68 km od Rostowa nad Donem. W 2020 roku miasto liczyło 230 262 mieszkańców. 
W obwodzie rostowskim Szachty są drugim miastem pod względem powierzchni, trzecim pod względem liczby ludności i czwartym pod względem wielkości produkcji przemysłowej.
Historia.
Miasto powstało w miejscu górskich wiosek. Założone zostało w 1867 roku jako osada ze statusem miasta. Od 1881 do 1921 miasto nosiło nazwę Aleksandrowsk-Gruszewskij. W 1921 r. zostało przemianowane na Szachty, co po rosyjsku oznacza "kopalnie". Między 1920 a 1925 r. wchodziło w skład USRR, po czym włączono je do RFSRR.
Przez pewien czas obwód rostowski był podzielony na dwie części – Kameński i Rostowski. Masowe zamknięcia kopalń (w większości w latach 1990-2000) doprowadziły do upadku gospodarczego miasta, przejawiającego się m.in. w likwidacji komunikacji tramwajowej (2001 r.) i trolejbusowej (2007 r.).
Przemysł.
W czasach radzieckich był to prężny ośrodek górnictwa i przemysłu maszynowego w Rosyjskiej Federacyjnej Republice Socjalistycznej. Obecnie poza wydobyciem węgla kamiennego Szachty są ośrodkiem przemysłu maszynowego, materiałów budowlanych oraz lekkiego. W Szachtach znajduje się główna siedziba Przedsiębiorstwa "Gloria-Jeans" zaliczającego się do największych w Rosji producentów i dystrybutorów odzieży oraz obuwia.
Transport.
W mieście znajduje się stacja kolejowa Szachty znajdująca się na linii Liski (Rosja) – Millerowo – Rostów nad Donem, będącej częścią Północno–Kaukaskiej Magistrali Kolejowej.

</doc>
<doc id="473308" url="https://pl.wikipedia.org/wiki?curid=473308" title="Flaga Kazachskiej SRR">
Flaga Kazachskiej SRR

Flaga Kazachskiej Socjalistycznej Republiki Radzieckiej w opisanej formie obowiązywała od 24 stycznia 1953 r.
Dominującym kolorem flagi była czerwień – barwa flagi ZSRR. Zajmowała ona 2/3 szerokości w górnej części flagi i 1/9 w dolnej. Pomiędzy oboma pasami czerwieni znajdował się kolor niebieski. Kolor czerwony od czasów Komuny Paryskiej był symbolem ruchu komunistycznego i robotniczego, jako nawiązanie do przelanej przez robotników krwi.
Flaga w lewym górnym rogu zawierała wizerunek złotego sierpa i młota oraz umieszczoną nad nimi czerwoną pięcioramienna gwiazdę w złotym obramowaniu. Sierp i młot symbolizowały sojusz robotniczo-chłopski, a czerwona gwiazda – przyszłe, spodziewane zwycięstwo komunizmu we wszystkich pięciu częściach świata. Ponadto przez takie umieszczenie symboli flaga nawiązywała graficznie do flagi ZSRR.
Po uzyskaniu niepodległości przez Kazachstan flagę tę zastąpiono innym symbolem, nawiązującym do specyfiki kraju (flaga Kazachstanu).
Poprzednie wersje flagi.
Pierwsza wersji flagi radzieckiego Kazachstanu z 1937 r. była barwy czewonej, w lewym górnym rogu miała umieszczony wizerunek sierpa i młota (bez gwiazdy), zaś pod nim – częściowo skróconą nazwę kraju w języku kazachskim, zapisaną pismem łacińskim – "QAZAQ SSR" oraz w języku rosyjskim, zapisaną cyrylicą: "КАЗАХСКАЯ ССР" (czyt. "KAZACHSKAJA SSR"). W 1940 r., dokonano zmiany zasad zapisu języka kazachskiego, który odtąd zapisywano cyrylicą. Pociągnęło to za sobą zmianę flagi, na której odtąd znajdowały się napisy: "Казак ССР" (czyt. "Kazak SSR") i "Казахская ССР" (czyt. "Kazachskaja SSR")

</doc>
<doc id="473309" url="https://pl.wikipedia.org/wiki?curid=473309" title="Henning Stensrud">
Henning Stensrud

Henning Stensrud (ur. 20 sierpnia 1977 w Lørenskog) – norweski skoczek narciarski i trener, reprezentant Hurdal IL Trønderhopp.
Pierwszy skok oddał w 1984. Po raz pierwszy w Pucharze Świata pojawił się 1 grudnia 1996 Lillehammer i wówczas zdobył pierwsze w karierze punkty, zajmując 24. miejsce. 22 marca 1997 na Velikance w Planicy zajął siódme miejsce. 21 grudnia 1997 w Engelbergu zajął czwarte miejsce. Podobnie było 24 stycznia 1998 w Oberstdorfie. Dzięki temu sezon zakończył na 15. miejscu w klasyfikacji generalnej Pucharu Świata. W sezonie 1998/1999 plasował się w drugiej i trzeciej dziesiątce zawodów. Podobnie było w późniejszych sezonach. W sezonie 2005/2006 zajął ósme miejsce na zawodach w Sapporo i w efekcie zajął 33. miejsce w klasyfikacji końcowej Pucharu Świata. 20 kwietnia 2008 postanowił zakończyć karierę sportową.
20 marca 2005 w Planicy ustanowił swój rekord życiowy 226,5 m.
Od sezonu 2015/2016 trener kadry B mężczyzn reprezentacji Norwegii w skokach narciarskich.

</doc>
<doc id="473310" url="https://pl.wikipedia.org/wiki?curid=473310" title="Flaga Rosyjskiej SRR">
Flaga Rosyjskiej SRR



</doc>
<doc id="473316" url="https://pl.wikipedia.org/wiki?curid=473316" title="Apofit">
Apofit

Apofit – gatunek roślin synantropijnych miejscowego pochodzenia, który występuje na siedliskach sztucznych (antropogenicznych) powstałych w wyniku działalności człowieka. Apofity stanowią część flory gatunków rodzimych. Niektórym roślinom łatwo przychodzi zajmowanie siedlisk sztucznych, stworzonych przez człowieka, gdyż naturalnie zajmowały w przyrodzie siedliska o zbliżonych własnościach. Tak np. podbiał pospolity "Tussilago farfara" rosnący na kamieniskach nadrzecznych bez trudu zajmuje stworzone w wyniku działalności człowieka nasypy kolejowe, wykopy placów budowy, pola uprawne, hałdy przemysłowe. Do apofitów należą również np. perz właściwy "Elymus repens", trzcinnik piaskowy "Calamagrostis epigejos". Niektóre apofity z kolei zajmują siedliska antropogeniczne odmienne od tych występujących w naturze, np. hałdy górnicze, wyrobiska, tereny silnie skażone.
Wśród apofitów wyróżniamy:

</doc>
<doc id="473317" url="https://pl.wikipedia.org/wiki?curid=473317" title="Reprezentacja Tanzanii w piłce nożnej mężczyzn">
Reprezentacja Tanzanii w piłce nożnej mężczyzn

Reprezentacja Tanzanii od 1964 roku jest członkiem FIFA oraz CAF-u.
Tylko raz awansowała do rozgrywek o Puchar Narodów Afryki. W 1980 roku po dwóch porażkach (1:3 z Nigerią i 1:2 z Egiptem) oraz remisie 1:1 z Wybrzeżem Kości Słoniowej zakończyła swój udział w turnieju na fazie grupowej.
W Tanzanii, podobnie jak w innych najbiedniejszych państwach Afryki, piłka nożna nie cieszy się wielkim zainteresowaniem sponsorów i kibiców.
Pod koniec marca 2006 roku selekcjonerem reprezentacji został 55-letni Brazylijczyk Julio César Junior, były szkoleniowiec CR Vasco da Gama i CR Flamengo. Pomagają mu dwaj Francuzi – Michel Dussuyer i Christian Letard. Od sierpnia 2010 roku nowym trenerem był Duńczyk Jan Børge Poulsen. Po nim tanzanijską kadrę prowadzili kolejno Kim Poulsen, Salum Madadi, Mart Nooij oraz Charles Boniface Mkwasa. Obecnie selekcjonerem kadry Tanzanii jest Salum Mayanga

</doc>
<doc id="473324" url="https://pl.wikipedia.org/wiki?curid=473324" title="Ekwipotencjalność rozwojowa">
Ekwipotencjalność rozwojowa



</doc>
<doc id="473325" url="https://pl.wikipedia.org/wiki?curid=473325" title="Podwójna oktawa">
Podwójna oktawa



</doc>
<doc id="473329" url="https://pl.wikipedia.org/wiki?curid=473329" title="Omnipotencjalność">
Omnipotencjalność



</doc>
<doc id="473337" url="https://pl.wikipedia.org/wiki?curid=473337" title="Manasses (syn Józefa)">
Manasses (syn Józefa)

Manasses − pierworodny syn biblijnego patriarchy Józefa i Asenat, córki egipskiego kapłana Potifery z On. Jakub, ojciec rodu, ofiarował jednak pierworództwo jego bratu Efraimowi. Manasses był ojcem Makira i Asriela. Potomkowie Manassesa byli członkami jednego z dwunastu izraelskich pokoleń; przyznano mu ziemię po obu stronach rzeki Jordan.
Manasses pojawia się w Księdze Rodzaju.

</doc>
<doc id="473341" url="https://pl.wikipedia.org/wiki?curid=473341" title="Antropofit">
Antropofit

Antropofit (z gr. ἄνθρωπος "ánthrōpos" – człowiek, φυτόν "phytón" – roślina) – gatunek lub inny takson roślin obcego pochodzenia na danym terenie (przybysz, gatunek alochtoniczny). Antropofity występują zarówno na siedliskach wtórnych, sztucznych, powstałych w wyniku działalności człowieka, jak i na siedliskach półnaturalnych i naturalnych. Stopień zadomowienia się antropofitu może zmieniać się w czasie (zadomawianie się), np. gatunek zadomowiony początkowo na siedliskach antropogenicznych może z czasem przenikać do siedlisk półnaturalnych i naturalnych.
Antropofity we florze Polski.
Według badań Barbary Tokarskiej-Guzik we florze Polski w 2005 r. było 1017 gatunków antropofitów, z czego 460 stanowiły metafity,
511 diafity i 46 gatunki o nieokreślonym statusie. Wśród metafitów było 160 gatunków archeofitów i 300 gatunków kenofitów.

</doc>
<doc id="473342" url="https://pl.wikipedia.org/wiki?curid=473342" title="I-15bis">
I-15bis

I-15bis (ros. И-15 бис) – radziecki samolot myśliwski z okresu przed II wojną światową, będący modyfikacją samolotu I-15.
Historia.
W 1936 przystąpiono do prac związanych z modernizacją samolotu myśliwskiego I-15. Była ona prowadzona w Fabryce nr 84 w Chimkach pod Moskwą. Prace prowadził zespół pod kierunkiem konstruktora samolotu Nikołaja Polikarpowa. Prace postępowały bardzo szybko. Już w styczniu 1937, wstępny projekt, został przekazany do akceptacji. Modernizacja konstrukcji samolotu I-15 obejmowała:
Nie wszystkie usprawnienia udało się wprowadzić w samolotach seryjnych. Kółko ogonowe zaczęło być montowane dopiero od 1939. Wcześniej stosowana była płoza ogonowa. Zamkniętej kabiny pilota nie udało się, pomimo wielu wysiłków, wprowadzić. Piloci doświadczalni, a także piloci wojskowi nie zaakceptowali nowej kabiny. Z tego powodu nowy samolot miał w dalszym ciągu otwartą kabinę pilota, osłoniętą tylko wiatrochronem. Produkcję seryjną samolotu rozpoczęto w Fabryce nr 1 w Moskwie. Pierwszy płatowiec był gotowy w kwietniu 1937. Próby państwowe samolotu I-15bis odbyły się w okresie sierpień-październik 1937. Wykazały one jego całkowity brak zdolności bojowych. Mimo to produkcję kontynuowano. W 1937 wyprodukowano około 100 samolotów. Równocześnie podjęto działania w celu dalszego ulepszenia samolotu. Dążono do obniżenia jego masy. Mimo to jednak ocena pilotów wojskowych była dla niego nieprzychylna. Oceniali oni nowy samolot jako gorszy od I-15. Samolot był bardziej ospały w trakcie wykonywania akrobacji. Kołpak śmigła ulegał szybko uszkodzeniom. Kabina pilota była większa niż w I-15, lecz źle oceniono wiatrochron, który był zbyt wąski, a także zniekształcał widoczność. Zwrócono też uwagę na zwiększone drgania silnika. Po usunięciu większości niedomagań, uznano samolot za nadający się do produkcji seryjnej, a także eksploatacji w jednostkach bojowych. W 1938 rozpoczęła się oficjalna produkcja seryjna. Samoloty wyprodukowane w 1937, zaliczono do produkcji z 1938. W 1939 były wytwarzane równolegle z wchodzącymi właśnie do produkcji samolotami I-153. Produkcja samolotów I-15bis została zakończona w 1939. Jednak w 1940 wyprodukowano jeszcze kilka sztuk ze zgromadzonych zapasów materiałowych. Ogółem produkcja wyniosła 2408 sztuk.

</doc>
<doc id="473345" url="https://pl.wikipedia.org/wiki?curid=473345" title="Hendrik Jan Davids">
Hendrik Jan Davids

Hendrik Jan Davids (ur. 30 stycznia 1969 w De Bilt) – holenderski tenisista.
Kariera tenisowa.
Karierę tenisową Jan Davids rozpoczął w 1988 roku, a zakończył w 1997 roku. W grze pojedynczej wygrał jeden turniej rangi ATP Challenger Tour, w 1994 roku na Malcie. Wziął udział również w jednym turnieju wielkoszlemowym, w 1997 roku na Wimbledonie, gdzie odpadł w I rundzie.
W grze podwójnej tenisista holenderski zwyciężył w siedmiu turniejach kategorii ATP World Tour oraz osiągnął dwanaście finałów. W zawodach z cyklu Wielkiego Szlema najdalej dochodził podczas Rolanda Garrosa z 1993 roku i US Open z 1996 roku, kiedy był uczestnikiem ćwierćfinałów.
W rankingu singlowym Jan Davids najwyżej był na 171. miejscu (17 czerwca 1996), a w klasyfikacji deblowej na 26. pozycji (18 kwietnia 1994).

</doc>
<doc id="473346" url="https://pl.wikipedia.org/wiki?curid=473346" title="Manasses (syn Pachat-Moaba)">
Manasses (syn Pachat-Moaba)

Manasses – syn biblijnego Pachat-Moaba, wspominany w biblijnej Księdze Ezdrasza (por. Ezd 10,30 ). Żona Manassesa nie była Żydówką (por. Ezd 10,44 ).

</doc>
<doc id="473349" url="https://pl.wikipedia.org/wiki?curid=473349" title="Manasses (syn Chaszuma)">
Manasses (syn Chaszuma)

Manasses – syn biblijnego Chaszuma, wspominany w Księdze Ezdrasza (por. Ezd 10,33 ). Żona Manassesa nie była Żydówką (por. Ezd 10,44 ).

</doc>
<doc id="473351" url="https://pl.wikipedia.org/wiki?curid=473351" title="Reprezentacja Kenii w piłce nożnej mężczyzn">
Reprezentacja Kenii w piłce nożnej mężczyzn

Reprezentacja Kenii w piłce nożnej – kadra Kenii w piłce nożnej mężczyzn.
Historia.
W 1960 roku znalazła się w szeregach FIFA, a cztery lata później – CAF-u.
Pięciokrotnie brała udział w rozgrywkach o Puchar Narodów Afryki, ostatnio w 2004 roku, ale za każdym razem odpadała już po pierwszej rundzie. W historii swoich występów w mistrzostwach Czarnego Kontynentu wygrała dotychczas tylko jeden mecz – z Burkina Faso.
Piłka nożna jest zdecydowanie najpopularniejszym sportem w Kenii. Mecze reprezentacji przyciągają na stadion w Nairobi około 60 tysięcy kibiców.
Na początku 2006 roku napastnik Dennis Oliech, jako pierwszy kenijski piłkarz, zadebiutował w barwach klubu z pierwszej ligi europejskiej, we francuskim FC Nantes. Inni zawodnicy reprezentacji występują na co dzień w kraju lub w Republice Południowej Afryki, kilku Kenijczyków gra w niższych ligach Belgii i Szwecji.
W listopadzie 2009 niemiecki trener Antoine Hey zrezygnował z funkcji selekcjonera drużyny narodowej, a stanowisko po nim objął dotychczasowy asystent Kenijczyk Twahir Muhiddin. Po nim kenijską kadrę prowadzili kolejno Zedekiah Otieno, Francis Kimanzi, Henri Michel, James Nandwa, Abdel Amrouche oraz Bobby Williamson. Obecnym selekcjonerem reprezentacji Kenii jest Francis Kimanzi.

</doc>
<doc id="473354" url="https://pl.wikipedia.org/wiki?curid=473354" title="Spiccato">
Spiccato

Spiccato (wym. spikkato; wł. urywając) jest techniką artykulacji w grze na instrumentach smyczkowych i polega na specjalnie ostrym i krótkim pociąganiu smyczkiem przy każdej nucie ze zmianą kierunku smyczka; inaczej jest to ostre staccato. Jest to równocześnie jeden z rodzajów techniki smyczkowania. W zapisie nutowym sposób ten zaznaczony jest pionowymi klinami nad nutami.

</doc>
<doc id="473355" url="https://pl.wikipedia.org/wiki?curid=473355" title="Manasses (mąż Judyty)">
Manasses (mąż Judyty)

Manasses – postać biblijna. Pochodził z pokolenia Symeona. Był mężem bohaterskiej Judyty. Jak wiadomo z Księgi Judyty, zmarł podczas żniw jęczmienia z powodu porażenia słonecznego (por. Jdt 8,2-8), zostawiając żonie spory dobytek.

</doc>
<doc id="473356" url="https://pl.wikipedia.org/wiki?curid=473356" title="I-16">
I-16

Polikarpow I-16 – jednomiejscowy samolot myśliwski i myśliwsko-bombowy produkcji ZSRR z czasów drugiej wojny światowej, zwany przez lotników radzieckich "Iszaczok" (osiołek) lub "Jastriebok" (jastrząbek), a przez frankistowskich "Rata" (szczur).
Historia.
Choć I-16 opracowano mniej więcej w tym samym czasie co I-15, to jednak podstawowa koncepcja jego konstrukcji była znacznie nowocześniejsza. Samolot był pierwszym na świecie myśliwcem dolnopłatowym z chowanym podwoziem (chociaż w celu jego schowania należało wykonać 44 obroty korbką umieszczoną na prawej burcie samolotu). Prototyp oblatał Walerij Czkałow w roku 1933, który stwierdził po oblocie, że "dobra to maszyna, może tylko trochę trudna, ale będzie z niej pożytek". Natychmiast wyszły na jaw kłopoty z własnościami pilotażowymi wynikające z nadmiernej czułości na ruchy drążka sterowego. Mimo to samolot wszedł do masowej produkcji (ogółem wyprodukowano 7005 samolotów bojowych oraz około 1640 dwumiejscowych maszyn szkolnych). 
Chrzest bojowy samolot przeszedł w czasie wojny domowej w Hiszpanii. Na Półwysep Iberyjski trafił w ramach pomocy rządu radzieckiego dla rządu republikańskiego walczącego z buntem gen. Francisco Franco. W Hiszpanii samoloty I-15 i I-16 nazywane były "Chatos" i "Moscas".
Myśliwce te służyły do roku 1942, ponosząc na początku wojny bardzo duże straty. Do strat tych przyczyniły się właściwości lotne samolotu i niedostateczne wyszkolenie młodych pilotów kierowanych na front. I-16 był produkowany w 10 podstawowych wersjach, począwszy od I-16 Tip 1, z silnikiem gwiazdowym M-22 o mocy 480 KM, do I-16 Tip 24, z jeszcze mocniejszym silnikiem oraz znacznie cięższym i bardziej zróżnicowanym uzbrojeniem.
Samolot, zwany przez radzieckich pilotów "Iszaczok" (osiołek), uchodził za trudny w pilotażu, przyczyniał się do tego m.in. krótki kadłub i wynikająca z tego mała stateczność podłużna. Duża średnica silnika gwiazdowego utrudniała widoczność podczas podchodzenia do lądowania, mała rozpiętość powodowała trudności pilotażowe przy małych prędkościach. Na konstrukcji I-16 widać wyraźnie wpływ koncepcji samolotu Gee Bee, znanego z licznych rekordów i katastrof.
Wersje.
W latach 90. XX wieku sześć wraków I-16 zostało odnalezionych w Rosji i wyremontowanych w Nowosybirsku do stanu lotnego dla kolekcji Wanaka (The Alpine Fighter Collection at Wanaka) w Nowej Zelandii przez wielu pracowników, którzy kiedyś pracowali na oryginalnej linii produkcyjnej I-16 jako dzieci. Część z nich trafiła później do innych kolekcji. m.in. w 1998 r. I-16 Typ 24 został kupiony przez Flying Heritage &amp; Combat Armor Museum in Seattle (USA). 

</doc>
<doc id="473357" url="https://pl.wikipedia.org/wiki?curid=473357" title="Coban kopegi">
Coban kopegi



</doc>
<doc id="473373" url="https://pl.wikipedia.org/wiki?curid=473373" title="Wyświetlacz siedmiosegmentowy">
Wyświetlacz siedmiosegmentowy

Wyświetlacz siedmiosegmentowy (, SSD) lub wskaźnik siedmiosegmentowy – wyświetlacz składający się z siedmiu segmentów, przeznaczony do wyświetlania cyfr dziesiętnych; wiele modeli ma też ósmy segment będący kropką. Na wyświetlaczu możliwe jest też wyświetlanie niektórych liter, a także umownych znaków, co jest używane do prezentacji różnych informacji. Wyświetlacze te mają wyprowadzenia sterujące każdym segmentem oddzielnie.
Wyświetlacze siedmiosegmentowe mogą być wykonane w różnych technologiach – najczęściej jest to zestaw oddzielnych diod LED. Buduje się też urządzenia mechaniczne – zespół klapek w kolorze tła przysłaniających kontrastowe kreski (ang. "Vane displays") – zaletą układów mechanicznych jest możliwość prezentacji cyfr bez zasilania (niektóre wykonania).
Siedmiosegmentowe wyświetlacze są szeroko stosowane w zegarach cyfrowych i licznikach elektronicznych wyświetlających informacje liczbowe.
Historia.
Siedmiosegmentowe przedstawianie znaków można znaleźć w patentach już z 1903 r. (W patencie USA numer 1 126 641), kiedy Carl Kinsley wynalazł metodę telegraficznego przesyłania liter i cyfr oraz drukowania ich na taśmie w formacie segmentowym. W roku 1908 F.W. Wood wynalazł wyświetlacz ośmiosegmentowy, który wyświetlał cyfrę 4 za pomocą ukośnego paska (patent USA 974,943). W 1910 r. na panelu sygnalizacyjnym kotłowni w elektrowni zastosowano siedmiosegmentowy wyświetlacz oświetlony żarówkami.
Wyświetlacze siedmiosegmentowe zostały również wykorzystane do pokazania wybieranego numeru telefonu operatorom podczas przejścia z ręcznego na automatyczne wybieranie telefonu. Nie były szeroko stosowane aż do pojawienia się diod LED w latach siedemdziesiątych.
Czasami są one używane w plakatach lub tagach, w których użytkownik albo stosuje kolory do wstępnie wydrukowanych segmentów, albo stosuje kolory za pomocą siedmiosegmentowego szablonu cyfr, aby komponować liczby, takie jak ceny produktów lub numery telefonów.
W wielu zastosowaniach wyświetlacze LCD z matrycą punktową mają w dużym stopniu zastąpione wyświetlacze LED, choć nawet w wyświetlaczach LCD wyświetlacze 7-segmentowe są bardzo powszechne. W przeciwieństwie do diod LED kształty elementów na panelu LCD są dowolne, ponieważ są one formowane na wyświetlaczu w wyniku pewnego procesu drukowania. Natomiast kształty segmentów LED są zwykle prostymi prostokątami, odzwierciedlającymi fakt, że muszą być one odpowiednio uformowane, co utrudnia formowanie bardziej złożonych kształtów niż segmenty wyświetlaczy 7-segmentowych. Jednak wysoki wspólny współczynnik rozpoznawania wyświetlaczy 7-segmentowych oraz stosunkowo wysoki kontrast wizualny uzyskany przez takie wyświetlacze w porównaniu z cyframi matrycowymi sprawiają, że siedmiosegmentowe wielocyfrowe ekrany LCD są bardzo powszechne w podstawowych kalkulatorach.
Siedmiosegmentowy wyświetlacz zainspirował projektantów czcionek do stworzenia krojów przypominających ten wyświetlacz (ale bardziej czytelnych), takich jak New Alphabet (krój pisma), „DB LCD Temp”, „ION B” itp.
Implementacje.
Siedmiosegmentowy wyświetlacz może być budowany jako oparty o wyświetlacz ciekłokrystaliczny (LCD), diodę elektroluminescencyjną (LED) dla każdego segmentu albo inne techniki generowania lub kontrolowania światła, takie jak wyładowanie gazu w zimnokatodowej lampie (Panaplex), fluorescencja próżniowa, włókna żarowe (Numitron) i inne.
W przypadku totemów cenowych na paliwo i innych dużych znaków nadal stosowane są wskaźniki łopatkowe składające się z poruszanych elektromagnetycznie segmentów odbijających światło. Alternatywą dla 7-segmentowego wyświetlacza w okresie od lat pięćdziesiątych do siedemdziesiątych XX wieku była wielokatodowa lampa elektronowa NIXIE. Począwszy od 1970 roku RCA sprzedawał urządzenia wyświetlające znane jako Numitron, które wykorzystywały żarniki ułożone w wyświetlacz siedmiosegmentowy.
Koncepcja i struktura wizualna.
Siedem segmentów jest ułożonych jako prostokąt z dwóch pionowych segmentów po bokach, z jednym poziomym segmentem na górze, środku i dole. Dodatkowo siódmy segment dzieli prostokąt na dwie części w poziomie.
Segmenty wyświetlacza 7-segmentowego są oznaczone literami od A do G, przy czym opcjonalny punkt dziesiętny („ósmy segment”, określany jako DP) jest używany do wyświetlania liczb innych niż całkowite.
Rozwinięciem koncepcji układu siedmiosegmentowego są wyświetlacze dziewięciosegmentowe, czternastosegmentowe i szesnastosegmentowe.
Kodowanie.
Jeden bajt wystarcza, by kodować stan wyświetlacza siedmiosegmentowego z kropką. Podłączenie poszczególnych segmentów do bitów jest dowolne, ale standardem jest kodowanie "gfedcba," rzadziej "abcdefg". Dla wyświetlacza ze wspólną katodą stan wysoki (1) wywołuje świecenie segmentu, a stan niski (0) jego zgaszenie – w wyświetlaczach ze wspólną anodą odwrotnie. Do sterowania wyświetlaczami produkowane są dedykowane układy scalone w tym i zawierające konwertery 4-bitowego kodu BCD na kody wyświetlacza siedmiosegmentowego.
Wyświetlanie znaków.
Siedem elementów wyświetlacza można podświetlić w różnych kombinacjach, aby przedstawić cyfry arabskie. Często siedem segmentów jest ułożonych ukośnie, co ułatwia czytelność. W większości zastosowań siedem segmentów ma prawie jednolity kształt i rozmiar (zwykle wydłużone sześciokąty, chociaż można również użyć trapezów i prostokątów), chociaż w przypadku maszyn dodających pionowe segmenty są dłuższe i w swoisty sposób kształtowane na koniec w celu dalszego zwiększenia czytelności.
Siedem segmentów jest ułożonych jako prostokąt z dwóch pionowych segmentów po bokach, z jednym poziomym segmentem na górze, środku i dole. Dodatkowo siódmy segment dzieli prostokąt na dwie części w poziomie.
Dziesiętne.
Cyfry od 0 do 9 są najczęściej używanymi znakami na wyświetlaczach siedmiosegmentowych. Najczęściej są one wyświetlane w następujący sposób:
Cyfry 6 i 9 mogą być reprezentowane przez dwa rożne glify na wyświetlaczach siedmiosegmentowych: z lub bez „ogona”. Cyfra 7 ma również dwie wersje: z lub bez segmentu F.
Szesnastkowe.
Do określenia liczb 0–9 potrzebne są cztery binarne bity, ale można też podać 10–15, więc zwykle dekodery z 4-bitowymi wejściami mogą również wyświetlać cyfry szesnastkowe.
Obecnie kombinacja wielkich i małych liter jest powszechnie stosowana w literach A – F; robi się to, aby uzyskać unikalny, jednoznaczny kształt dla każdej cyfry szesnastkowej (w przeciwnym razie duża litera „D” wyglądałaby identycznie z „0”, a duża litera „B” wyglądałaby identycznie z „8”). Również cyfra „6” musi być wyświetlana z podświetlonym górnym paskiem, aby uniknąć niejednoznaczności z literą „b”.
Alfabet łaciński.
Około połowę liter alfabetu łacińskiego można rozsądnie zaimplementować przy użyciu siedmiu segmentów. Chociaż nie każda litera jest dostępna, można utworzyć wiele użytecznych słów. Wybierając lepsze synonimy, można obejść wiele niedociągnięć w siedmiosegmentowych kodowaniach alfabetycznych. Istnieją pewne konflikty ze znakami numerycznymi, takie jak litera „O” i „0” (zero), litera „I” oraz „1” (jeden), choć można zamiast tego użyć małych liter „o” i „i”. Ponadto siedmiosegmentowe wyświetlacze mogą być używane do wyświetlania różnych innych liter alfabetu łacińskiego, cyrylicy i greckiego, w tym interpunkcji, ale niewiele reprezentacji jest jednoznacznych i intuicyjnych jednocześnie. Gdy wszystkie litery muszą być wyświetlone na urządzeniu, wyświetlacze szesnastosegmentowe i matrycowe są lepszym wyborem niż wyświetlacze siedmiosegmentowe.
Interpunkcja.
Siedem segmentów może wyświetlać niektóre znaki glifów interpunkcyjnych.
Zobacz też.
Istnieją również 14- i 16- wyświetlacze segmentowe (dla wszystkich znaków alfanumerycznych); jednak zostały one w większości zastąpione wyświetlaczami matrycowymi.
Dwudziestodwusegmentowe (22-segmentowe) wyświetlacze są zdolne do wyświetlania pełnego zestawu znaków ASCII. Były krótko dostępne na początku lat osiemdziesiątych, ale nie okazały się popularne.

</doc>
