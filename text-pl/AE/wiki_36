<doc id="473383" url="https://pl.wikipedia.org/wiki?curid=473383" title="I-153">
I-153

 
I-153 (I-15ter) – jednomiejscowy samolot myśliwski i myśliwsko-bombowy produkcji ZSRR z czasów II wojny światowej, skonstruowany w biurze Polikarpowa.
Historia.
Samolot I-153, znany także jako I-15ter, został oblatany w roku 1938. Stanowił efekt próby zmodernizowania I-15bis przez redukcję oporu aerodynamicznego. Najistotniejsze zmiany polegały na zmianie górnego płata na skrzydło typu mewa, wykorzystywane już w I-15. Wprowadzono też ręcznie chowane podwozie i jeszcze mocniejszy silnik. Zbudowano łącznie 3437 maszyn.
Konstrukcja.
I-153 był jednomiejscowym samolotem myśliwskim w układzie półtorapłata. Kadłub o konstrukcji metalowej tworzyła kratownica wykonana z rur stalowych pokrytych w części przedniej do kabiny pilota blachami duralowymi a za kabiną pilota płótnem. Fotel pilota wykonany był z 9 mm blachy stalowej tworzącej pancerną osłonę. Płaty o konstrukcji drewnianej, dwudźwigarowe, pokryte sklejką brzozową oraz płótnem. Górne skrzydło miało charakterystyczne załamanie przy kadłubie (skrzydło typu mewa), pokryte blachami duralowymi, które kryły również dolne skrzydło przy kadłubie. Skrzydła usztywnione były pojedynczymi wspornikami i stalowymi cięgłami. Górny płat zaopatrzony był w lotki, kryte płótnem. Usterzenie metalowe kryte płótnem. Usterzenie poziome podparte zastrzałami. Ster kierunku zaopatrzony w trymer ustawiany na ziemi. Podwozie główne, z pojedynczymi kołami wspartymi na trzech goleniach każde, chowane w locie, i stałe kółko ogonowe. Podwozie było chowane ręcznie przy pomocy korby znajdującej się w kabinie pilota do wnęki znajdującej się w dolnym płacie. Schowane koła częściowo zakrywane były duralową płytą, która jednak podczas używania samolotu w warunkach polowych była często zdejmowana gdyż podczas manewrów na ziemi zahaczała o trawę. Napęd stanowił dziewięciocylindrowy silnik w układzie pojedynczej gwiazdy. W zależności od wersji był to albo M-25M o mocy 552 kW, M-62 o mocy 736 kW lub M-63 o mocy 809,6 kW. Silnik napędzał dwułopatowe metalowe śmigło o zmiennym skoku. Silnik chłodzony był powietrzem, na osłonie znajdowały się otwory przed każdym z cylindrów zaopatrzone w metalowe żaluzje regulowane z kabiny. Główny zbiornik paliwa o pojemności 210 dm³ umieszczony w kadłubie.
Zastosowanie bojowe.
Wchodząc do służby, nowe samoloty, wzięły udział w incydencie granicznym z Japonią w lecie 1939 roku znanym jako bitwa nad Chałchin-Goł. Dwanaście samolotów I-153 tworzyło eskadrę w 70 Pułku Myśliwskim. 25 lipca tego samego roku dziewięć radzieckich samolotów zestrzeliło cztery japońskie maszyny Nakajima Ki-27. Pierwsze doświadczenia bojowe wykazały bardzo dobrą zwrotność I-153 ale mniejszą prędkość w porównaniu z japońskimi samolotami. W sierpniu 1940 roku 93 I-153 zostały przekazane do Chin, jednak nie odegrały już znaczącej roli. Samoloty te odegrały poważną rolę w radziecko-fińskiej wojnie zimowej 1939-1940 podczas której radziły sobie z fińskimi Gladiatorami i Fokkerami D.XXI, a także w czasie pierwszego etapu niemieckiej inwazji na ZSRR z czerwca 1941 roku. Ocalałe myśliwce I-153 od 1943 roku były przenoszone do jednostek szkolnych. Mimo to na Dalekiej Północy i Dalekim Wschodzie, samoloty te dotrwały w pierwszej linii do 1945 roku. Po raz ostatni zostały użyte bojowo, razem z samolotami I-15bis, w czasie walk z Japończykami w Mandżurii. Fińskie zdobyczne myśliwce, również wykorzystywano jako samoloty pierwszoliniowe do roku 1945. W rękach doświadczonego pilota samolot ten był dość skuteczną bronią, lecz niedoświadczonym mógł sprawiać kłopoty. Jeden ze zdobytych przez Niemców podczas wojny egzemplarzy I-153 został przez nich wyremontowany. Odnaleziony po wojnie we Francji jest eksponowany w Muzeum Lotnictwa i Astronautyki Le Bourget.

</doc>
<doc id="473392" url="https://pl.wikipedia.org/wiki?curid=473392" title="Kod z przesunięciem">
Kod z przesunięciem

Kod z przesunięciem () – sposób zapisu liczb. Opiera się na idei przyporządkowania każdej liczbie (najczęściej całkowitej) pewnej liczby nieujemnej, poprzez dodanie do zamienianej liczby pewnej wartości formula_1 System koduje liczbę formula_2 jako zero, jej następnik jako 1 itd., można go więc rozumieć jako funkcję liniową formula_3 gdzie formula_4 to zapis liczby z przesunięciem, formula_5 to dane wejściowe, zaś formula_6 to wartość przesunięcia.
Przykład.
Dla liczb zapisywanych dziesiętnie z przesunięciem 5 poszczególne zapisy oznaczają liczbę z drugiej kolumny:
 0 -5
 1 -4
 2 -3
 3 -2
 4 -1
 5 0
 6 1
 7 2
 8 3
 9 4
 10 5
W typowych zastosowaniach w informatyce, przy zapisie liczb w systemie binarnym łatwo jest wyznaczyć wartość optymalnego przesunięcia tak, by umożliwione było kodowanie liczb z możliwie najszerszego symetrycznego względem zera zakresu liczb. Przykładowo, zwykły zapis binarny na 4 bitach umożliwia zapis liczb z przedziału domkniętego od 0 do 15, przyjęło się więc używać przesunięcie równe 7. Przykład zapisu liczb z takiego zakresu:
 -7 0000
 -6 0001
 -5 0010
 -1 0110
 0 0111
 1 1000
 5 1100
 6 1101
 7 1110
 8 1111
Dla przesunięcia równego formula_7 na formula_8 bitach można zakodować liczby z przedziału domkniętego od formula_9 do formula_10
Zastosowanie.
Zapis z przesunięciem jest najczęściej wykorzystywany do zapisu części wykładniczej liczb zmiennoprzecinkowych, na przykład w standardzie IEEE 754.

</doc>
<doc id="473395" url="https://pl.wikipedia.org/wiki?curid=473395" title="Kod bias">
Kod bias



</doc>
<doc id="473397" url="https://pl.wikipedia.org/wiki?curid=473397" title="Christian Chukwu">
Christian Chukwu

Christian Chukwu (ur. 4 stycznia 1951), nigeryjski piłkarz i trener piłkarski. W latach 70. i 80. był zawodnikiem klubu Enugu Rangers oraz kapitanem reprezentacji Nigerii, z którą w 1980 roku zdobył pierwszy w historii Puchar Narodów Afryki.
Po zakończeniu kariery sportowej rozpoczął przygodę szkoleniową. Pracował w kilku nigeryjskich klubach, a w latach 1998-2000 był selekcjonerem reprezentacji Kenii. W 2002 roku, po Mundialu, objął stery drużyny narodowej Nigerii. Niespodziewanie reprezentacja przegrała eliminacje do mistrzostw świata 2006 z Angolą i pierwszy raz od 1994 roku zabrakło jej na światowym czempionacie. Chukwu podał się do dymisji po zakończeniu kwalifikacji, w listopadzie 2005 roku.

</doc>
<doc id="473403" url="https://pl.wikipedia.org/wiki?curid=473403" title="Sąd rejonowy">
Sąd rejonowy

Sąd rejonowy (w 1950–1975 Sąd Powiatowy) (skr. „SR”, 1950–1975 „SP”) – w polskim systemie wymiaru sprawiedliwości jeden z sądów powszechnych powołanych do rozpoznawania wszystkich spraw należących do sądów powszechnych, z wyjątkiem spraw zastrzeżonych dla sądów wyższych instancji.
Instancją odwoławczą od orzeczeń sądu rejonowego jest sąd okręgowy.
Sądy rejonowe tworzy i znosi Minister sprawiedliwości po zasięgnięciu opinii Krajowej Rady Sądownictwa w drodze rozporządzenia. Obszar właściwości sądu rejonowego obejmuje obszar jednej lub więcej gmin. W uzasadnionych wypadkach w jednej gminie można utworzyć kilka sądów. Poza siedzibą sądów rejonowych Minister może tworzyć wydziały zamiejscowe.
W skład kierownictwa sądu rejonowego (organy sądu rejonowego) wchodzą: prezes, wiceprezesi, dyrektor. W sądach rejonowych zatrudnieni są: sędziowie, referendarze, asystenci sędziego, kuratorzy, pracownicy administracyjni (urzędnicy) oraz pracownicy obsługi.
Sąd rejonowy dzieli się na wydziały (w zależności od potrzeb):
oraz oddziały zajmujące się zagadnieniami administracyjno-gospodarczo-finansowo-kadrowymi. W zależności od wielkości sądu rejonowego tworzone są: Oddział Administracyjny (sekretariat prezesa i dyrektora), Oddział Finansowy, Oddział Gospodarczy, Oddział Kadr, Oddział Informatyczny. W mniejszych sądach, zamiast oddziałów, mogą być tworzone sekcje.
W 2012 r. w Polsce było 321 sądów rejonowych.

</doc>
<doc id="473405" url="https://pl.wikipedia.org/wiki?curid=473405" title="Sergio Goycochea">
Sergio Goycochea

Sergio Javier Goycochea (ur. 17 października 1963 r. w Buenos Aires) – argentyński bramkarz uważany za jednego z najlepszych w historii tamtejszej reprezentacji.
Wystąpił w sześciu meczach na mistrzostwach świata we Włoszech w 1990 roku. Na mistrzostwa w 1990 roku powołany został jako rezerwowy, jednakże kontuzja pierwszego bramkarza Nery Pumpido w meczu z ZSRR spowodowała, że postawiono na niego. Obok Claudio Caniggii i Diego Maradony stał się najjaśniejszą postacią reprezentacji Argentyny, która we Włoszech wywalczyła wicemistrzostwo świata. Był także członkiem kadry w USA w 1994 roku. Uchodził za specjalistę w bronieniu rzutów karnych. W reprezentacji obronił ich aż 10.

</doc>
<doc id="473410" url="https://pl.wikipedia.org/wiki?curid=473410" title="Peresław Zaleski">
Peresław Zaleski

Peresław Zaleski (ros. Переславль-Залесский, "Pieriesławl-Zalesskij") (spolszczona nazwa: Przesław) – miasto w Rosji, w obwodzie jarosławskim, siedziba władz regionu, końcowa stacja linii kolejowej Moskwa – Jarosław, na nitce od miasta Bieriedniejewo. Ludność: 42,9 tys. mieszkańców w 2005 roku.
Geografia.
Miasto położone w odległości 140 km od Moskwy przy szosie jarosławskiej, na brzegu jeziora Pleszczejewo. Siedziba władz Parku Narodowego „Pleszczejewo oziero”. Nazwa "Zaleski" oznacza, że miasto leży na ziemiach historycznej Rusi Zaleskiej i nazwano je tak, aby odróżnić od Perejasławia na Ukrainie.
Historia.
Miasto zostało założone w 1152 przez księcia Jurija Dołgorukiego i nazwano je na cześć Perejasławia, grodu na Rusi Kijowskiej (początkowo także nosił nazwę "Perejasław Zaleski", później przekształconą w "Peresław Zaleski"). W 1220 roku urodził się w Perejasławiu książę Aleksander Newski. W latach 1276–1293 (z przerwą), syn Aleksandra Newskiego, Dymitr Aleksandrowicz, książę Perejasławia panował jako wielki książę włodzimierski, ale jego rezydencja znajdowała się w Perejasławiu (z tego powodu miasto stało się faktyczną stolicą księstw północnoruskich). W 1302, po śmierci syna Dymitra, Iwana Dymitrewicza, miasto, zgodnie z jego testamentem, przeszło pod władzę Księstwa Moskiewskiego. W 1382 i 1408 miasto padło ofiarą najazdów Ordy. Później mocno ucierpiał także w okresie wielkiej smuty. Od 1608 był okupowany przez wojska polsko-litewskie. W 1692 roku car Piotr I Wielki podjął decyzję o budowie ćwiczebnej floty wojennej na niewielkim jeziorze Pleszczejewo, co było początkiem rosyjskiej marynarki wojennej. Od XVIII wieku – centrum prowincji w guberni moskiewskiej, od 1775 roku w guberni włodzimierskiej. W 1884 roku zbudowano wodociąg. W epoce ZSRR centrum rejonu peresławskiego.
Gospodarka.
W mieście znajdują się duże zakłady chemiczne „Kodak”, produkujące także syntetyczne tkaniny. Mieszczą się tutaj też zakłady maszynowe i przemysłu spożywczego oraz tytoniowego. W okolicznych Talicach znajduje się muzeum kolei wąskotorowej. Pod Peresławiem, we wsi Wieśkowo, położony jest Instytut Programowania Rosyjskiej Akademii Nauk. W mieście działa Uniwersytet Miasta Peresławia.
Zabytki.
Peresław Zaleski to miasto bardzo bogate w zabytki staroruskiej architektury. Znajduje się tutaj pięć klasztorów (Goricki Zaśnięcia Matki Bożej, Trójcy Świętej i Daniela Słupnika, św. Teodora Stratylatesa, św. Mikołaja i Nikitski), sobór Przemienienia Pańskiego z XII wieku (najstarszy zabytek architektury północno-wschodniej Rusi), cerkiew św. Piotra Moskiewskiego z 1585 roku i wiele innych cerkwi. W centrum miasta zachował się wał miejski, okrążający historyczne centrum miasta.
W odległości 2 km na północny zachód od miasta znajduje się zabytek archeologiczny „Kleszczinskij kompleks”. Centrum kompleksu stanowi miasto Kleszczin, w którym zachowały się drewniano-ziemne wały z XII wieku. Zachował się również obiekt kultu pogańskiego Słowian – „Błękitny kamień” – ogromny głaz ważący ok. 4 ton.
Miasto wchodzi w skład tzw. Złotego Pierścienia Rosji. Znajduje się tutaj kilka hoteli.
W mieście znajduje się państwowy historyczno-architektoniczny skansen (na terytorium dawnego monasteru Gorickiego), muzeum „Bucik Piotra I” (z 1803 roku, jedno z najstarszych prowincjonalnych muzeów w Rosji), inne muzea: żelazek, dzbanków, masek, kolei wąskotorowej we wsi Talicy.
Religia.
W mieście znajduje się 5 klasztorów, w tym cztery czynne – żeńskie: św. Mikołaja i św. Teodora oraz męskie: Trójcy Świętej św. Daniela i św. Nikity. Dawny Goricki Monaster Zaśnięcia Matki Bożej mieści muzeum, znajduje się tutaj również wiele cerkwi, w tym sobór Przemienienia Pańskiego. W XVIII i XIX wieku Peresław był ośrodkiem eparchii, później w mieście pracowało Wyższe Seminarium Duchowne.

</doc>
<doc id="473412" url="https://pl.wikipedia.org/wiki?curid=473412" title="Sąd okręgowy">
Sąd okręgowy

Sąd okręgowy (SO, do 1998 "wojewódzki", "SW") – w Polsce sąd powszechny orzekający zarówno w pierwszej, jak i drugiej instancji.
Właściwość.
W polskim wymiarze sprawiedliwości jest zasadą, że w pierwszej instancji orzeka sąd rejonowy. W postępowaniu cywilnym procesowym sąd okręgowy orzeka w sprawach o roszczenia majątkowe przekraczające 75 tys. zł (z pewnymi wyjątkami), o roszczenia wynikające z Prawa prasowego, o ochronę praw niemajątkowych (z pewnymi wyjątkami), a także o wydanie orzeczenia zastępującego uchwałę o podziale spółdzielni, o odszkodowanie z tytułu szkody wyrządzonej przez wydanie prawomocnego orzeczenia niezgodnego z prawem oraz w pewnych innych sprawach dotyczących uchwał osób prawnych i jednostek organizacyjnych niebędących osobami prawnymi, którym ustawa przyznaje zdolność prawną, jak również rozpoznaje sprawy o roszczenia związane z naruszeniem przepisów o ochronie danych osobowych. Sąd okręgowy orzeka w sprawach własności intelektualnej w postępowaniu odrębnym (dotyczy to także zapobiegania i zwalczania nieuczciwej konkurencji, ochrony dóbr osobistych w zakresie, w jakim dotyczy ona wykorzystania dobra osobistego w celu indywidualizacji, reklamy lub promocji przedsiębiorcy, towarów lub usług, jak również ochrony dóbr osobistych w związku z działalnością naukową lub wynalazczą). Sąd okręgowy ponadto orzeka w postępowaniu nieprocesowym o ubezwłasnowolnieniu, a także separacji na żądanie jedno z małżonków i jej zniesieniu. W sprawach karnych sąd okręgowy orzeka jako sąd pierwszej instancji tylko w sprawach o zbrodnie i niektóre występki.
Ponadto na wniosek sądu rejonowego sąd apelacyjny może przekazać sądowi okręgowemu do rozpoznania w I instancji sprawę o każde przestępstwo ze względu na szczególną wagę lub zawiłość tej sprawy, zaś w sprawach cywilnych postanowienie o przekazaniu sprawy do sądu okręgowego wydaje sam sąd rejonowy. Sąd okręgowy uprawniony jest także do wydania listu żelaznego i europejskiego nakazu aresztowania. Instancją odwoławczą od orzeczeń tego sądu jest sąd apelacyjny – tylko wtedy, gdy sąd okręgowy był sądem I instancji w danej sprawie.
W drugiej instancji sąd okręgowy rozpoznaje apelacje i zażalenia od orzeczeń wydanych w pierwszej instancji przez sąd rejonowy.
Zgodnie z art. 20 ust. 1 Prawa prasowego wydawanie dziennika lub czasopisma wymaga rejestracji w sądzie okręgowym właściwym miejscowo dla siedziby wydawcy.
Organizacja.
Sądy okręgowe tworzy i znosi minister sprawiedliwości po uzyskaniu opinii Krajowej Rady Sądownictwa w drodze rozporządzenia. Obszar właściwości sądu okręgowego powinien obejmować obszary właściwości przynajmniej dwóch sądów rejonowych. Mogą również być powoływane ośrodki zamiejscowe i wydziały zamiejscowe sądów okręgowych. Choć obszar właściwości sądu oraz podział administracyjny są od siebie niezależne, to okręgi zasadniczo mieszczą się w granicach jednego województwa. Jedynym wyjątkiem jest obszar właściwości Sądu Okręgowego w Suwałkach, który obejmuje północny fragment województwa podlaskiego oraz kilka wschodnich powiatów województwa warmińsko-mazurskiego. 
Lista sądów.
W Polsce istnieje 47 sądów okręgowych:
Struktura sądu.
Sąd okręgowy dzieli się na wydziały:
W SO w Warszawie istnieje ponadto:

</doc>
<doc id="473417" url="https://pl.wikipedia.org/wiki?curid=473417" title="Brezylkowe">
Brezylkowe

Brezylkowe ("Caesalpinioideae") – podrodzina roślin (w dawniejszych systemach też jako rodzina brezylkowate) należąca do rodziny bobowatych ("Fabaceae"). W XX wieku zwykle jedna z trzech podrodzin w obrębie bobowatych. W miarę poznawania filogenezy bobowatych ujęcie brezylkowych ulega daleko idącym zmianom, bowiem takson okazał się być grupą parafiletyczną. W drugiej dekadzie XXI wieku włączono do tej podrodziny wyodrębniane dotąd mimozowe i w efekcie zalicza się tu 148 rodzajów z około 4,4 tysiąca gatunków.
Należą tu głównie drzewa, krzewy i półkrzewy występujące w strefie tropikalnej i subtropikalnej. Nieliczni przedstawiciele obecni także w ciepłym klimacie umiarkowanym, a w strefie chłodnej jako mrozoodporne rosną tylko glediczja "Gleditsia", kłęk "Gymnocladus" i niektóre gatunki z rodzaju "Desmanthus". W Polsce nie występuje dziko żaden przedstawiciel. Nazwa podrodziny pochodzi od rodzaju typowego – brezylka "Caesalpinia".
Systematyka.
Plemiona "Detarieae", "Cercideae", "Dialineae" dawniej zaliczane do brezylkowych wyłączane są obecnie jako najstarsze linie rozwojowe bobowatych (podniesione do rangi podrodzin). Na początku XXI wieku do brezylkowych "Caesalpinioideae" "sensu stricto" zaliczano serię linii rozwojowych oddzielonych od wspólnego pnia między powstaniem kladu "Umtiza" i podrodziny mimozowych "Mimosoideae". Później w związku z dowiedzeniem zagnieżdżania wszystkich tych linii (włącznie z tradycyjnie wyodrębnianymi mimozowymi) w obrębie brezylkowych – wszystkie one zostały scalone w tej podrodzinie. Podział na plemiona w obrębie podrodziny nie jest ustalony.
Plemię "Cassieae" 
Plemię "Caesalpinieae" 
Grupa mimozowych (= "Mimosoideae" )
Grupa "Peltophorum" 
"Incertae sedis":

</doc>
<doc id="473425" url="https://pl.wikipedia.org/wiki?curid=473425" title="Pieresławl Zaleski">
Pieresławl Zaleski



</doc>
<doc id="473427" url="https://pl.wikipedia.org/wiki?curid=473427" title="Mk VII Cavalier">
Mk VII Cavalier

A24 Cruiser Tank VII Cavalier – brytyjski czołg pościgowy z okresu II wojny światowej. Został zaprojektowany i zbudowany w bardzo krótkim czasie, był konstrukcją bardzo nieudaną. Jego następcą był czołg Cromwell o lepszym uzbrojeniu i manewrowości.
Historia.
Cavalier został zaprojektowany w zakładach Nuffield Organisation na zamówienie armii brytyjskiej w 1941 jako następca czołgu Crusader, a produkcja nowej konstrukcji została rozpoczęta jeszcze przed zakończeniem prób z prototypami. Okazało się, że głównym problemem czołgu był zbyt słaby silnik, następca Cavaliera – Cromwell miał silnik o dwukrotnie większej mocy, wykryto także szereg innych wad praktycznie dyskwalifikujących ten czołg.
Żaden Cavalier nie został użyty bojowo jako czołg, część z nich była użyta przy szkoleniu załóg w Wielkiej Brytanii, część została przebudowana na pojazdy inżynieryjne i pomocnicze.
Warianty.
Cavalier OP.
Budowany w 1943, z czołgu usunięto uzbrojenie główne (na jego miejsce wstawiono fałszywą lufę) i zamontowano dodatkowy ekwipunek radiowy. Służył jako pojazd kierowania ogniem artyleryjskim (Observation Post).
Cavalier ARV.
Opancerzony pojazd inżynieryjny (Armoured Recovery Vehicle) bez wieży.

</doc>
<doc id="473428" url="https://pl.wikipedia.org/wiki?curid=473428" title="Perejasław Zaleski">
Perejasław Zaleski



</doc>
<doc id="473431" url="https://pl.wikipedia.org/wiki?curid=473431" title="Syganowate">
Syganowate

 (Siganidae) – monotypowa rodzina morskich ryb okoniokształtnych. Niektóre gatunki są poławiane w celach konsumpcyjnych, a gatunki o atrakcyjnym ubarwieniu spotykane w hodowlach akwariowych.
Zasięg występowania.
Wody pelagialne, rafy koralowe Oceanu Spokojnego, Oceanu Indyjskiego oraz wschodniej części Morza Śródziemnego, gdzie przeniknęły po otwarciu Kanału Sueskiego.
Cechy charakterystyczne.
Syganowate żywią się glonami. Są rybami bardzo płochliwymi.
Klasyfikacja.
Do rodziny syganowatych zaliczany jest jeden rodzaj :
"Siganus"

</doc>
<doc id="473436" url="https://pl.wikipedia.org/wiki?curid=473436" title="Paul Linke">
Paul Linke

Paul Rudolph Linke (ur. 29 czerwca 1844 r. we Wrocławiu, zm. 3 września 1919 r. w Berlinie) – niemiecki malarz.
Od 1869 do 1872 studiował w Berlińskiej Akademii Sztuki. Znany był szczególnie jako twórca portretów i krajobrazów oraz z dzieł stworzonych dla wielu śląskich kościołów oraz zamków śląskiej arystokracji.

</doc>
<doc id="473445" url="https://pl.wikipedia.org/wiki?curid=473445" title="Agriofit">
Agriofit



</doc>
<doc id="473450" url="https://pl.wikipedia.org/wiki?curid=473450" title="Greatest Hits (album Red Hot Chili Peppers)">
Greatest Hits (album Red Hot Chili Peppers)

Greatest Hits – kompilacja największych przebojów grupy Red Hot Chili Peppers. Album wydała wytwórnia Warner Music w roku 2003. Równocześnie wydana została specjalna edycja albumu Greatest Hits And Videos, która dodatkowo zawiera krążek z najlepszymi teledyskami grupy.

</doc>
<doc id="473454" url="https://pl.wikipedia.org/wiki?curid=473454" title="Fryderyk I (władca skandynawski)">
Fryderyk I (władca skandynawski)



</doc>
<doc id="473463" url="https://pl.wikipedia.org/wiki?curid=473463" title="Prawo Bunsena i Roscoe’a">
Prawo Bunsena i Roscoe’a

Prawo Bunsena i Roscoe’a określa zależność wydajności chemicznych reakcji fotochemicznych od natężenia światła powodującego zajście tej reakcji.
Prawo to głosi że:
Prawo to sformułowali niezależnie od siebie Robert Wilhelm Bunsen i Henry Enfield Roscoe w 1885 r.
Prawo to ma duże znaczenie praktyczne. Np: pośrednio wynika z niego, że przy fotografowaniu w tych samych warunkach oświetleniowych, bez zmiany czułości materiału czy jakichkolwiek innych parametrów błony fotograficznej i obiektywu, istnieją pary wartości przysłony i czasu ekspozycji, które prowadzą do dokładnie takiego samego stopnia naświetlenia błony. Wynika to z faktu, że przy parach takich iloczyn natężenia światła i czasu naświetlania jest dokładnie taki sam, a zapis fotograficzny to zjawisko oparte na reakcji fotochemicznej.
Przykładowa para: przysłona 8, czas 1/60s = przysłona 5,6, czas 1/125s

</doc>
<doc id="473465" url="https://pl.wikipedia.org/wiki?curid=473465" title="Manifest GNU">
Manifest GNU

Manifest GNU – tekst napisany przez Richarda Stallmana pierwotnie w celu pozyskania współpracowników i poparcia prac nad bezpłatnym, otwartym systemem operacyjnym posiadającym wszystkie cechy użytkowe i strukturę Uniksa. Manifest ten jest przez wielu zwolenników ruchu wolnego oprogramowania uważany za podstawowy tekst wyjaśniający filozoficzne i praktyczne cele jego istnienia. Dla projektu, który ten tekst promował stał się on rodzajem konstytucji.
Manifest został opublikowany po raz pierwszy w niszowym czasopiśmie dla programistów Dr. Dobb's Journal, w marcu 1985 r.. Manifest ten wyjaśniał powody próby stworzenia wolnej alternatywy dla systemu Unix. Stallman opisał w nim dotychczasowy stan prac, które prowadził w momencie ogłoszenia manifestu już od dwóch lat. Sama nazwa projektu ("GNU to nie UNIX" – ang. "GNU's Not UNIX"), została przez niego wymyślona dużo wcześniej i rozpropagowana w Usenecie. Oryginalny tekst był w trakcie rozwoju projektu GNU wielokrotnie korygowany i poprawiany. Ostateczna jego postać pochodzi z 1993 r., kiedy dodano do niego kilka, istotnych z punktu widzenia dalszego rozwoju projektu GNU, przypisów.

</doc>
<doc id="473468" url="https://pl.wikipedia.org/wiki?curid=473468" title="Maria Ludwika Habsburg">
Maria Ludwika Habsburg



</doc>
<doc id="473469" url="https://pl.wikipedia.org/wiki?curid=473469" title="Pożyteczny idiota">
Pożyteczny idiota

Pożyteczni idioci, pożyteczny idiota (, transkrypcja polska: poleznyj idiot), czasem też użyteczny idiota – pejoratywne określenie przypisywane Leninowi, który miałby tak określać zachodnich dziennikarzy piszących entuzjastycznie o rewolucji bolszewickiej i ukrywających jej niepowodzenia.
Po II wojnie światowej określenie zostało przejęte przez antykomunistów – przede wszystkim amerykańskich – do określania osób i środowisk sympatyzujących z ZSRR i jego polityką, działających jako rzeczywiści lub domniemani agenci wpływu ZSRR, by podkreślić, że ich działania obiektywnie pomagają ZSRR w okresie zimnej wojny.
Stosunek Lenina do żyjących na Zachodzie sympatyków ZSRR.
Nie ma bezpośrednich dowodów na to, by Lenin posługiwał się określeniem „pożyteczny idiota”. Znane są jego prywatne wypowiedzi utrzymane w tonie pejoratywnym wobec niektórych zachodnich polityków – na przykład w liście z 10 lutego 1922 do Gieorgija Cziczerina, komisarza do spraw zagranicznych, w odniesieniu do konferencji w Genui napisał o jednym z uczestników: "Henderson jest tak głupi jak Kiereński i dlatego jest nam pomocny". W dalszej części listu wyjaśnia, że opinia ta winna być utrzymywana w tajemnicy.
Późniejsze stosowanie terminu.
Określenie to lub przynajmniej wyrażony w nim stosunek do niektórych zachodnich aktywistów i dziennikarzy, pojawiało się wśród radzieckich polityków także w późniejszym okresie. W jednym z listów do Stalina Beria stwierdził: 
W stwierdzeniu tym Ludowy Komisarz Spraw Wewnętrznych ZSRR (NKWD) Ławrientij Beria odnosił się do działalności niektórych zachodnich organizacji pacyfistycznych, których członkowie byli tajnymi współpracownikami komunistycznych tajnych służb.
W latach późniejszych infiltrowane przez KGB organizacje, takie jak Kampania na rzecz Rozbrojenia Nuklearnego (CND), organizowały w Europie Zachodniej marsze protestacyjne przeciwko amerykańskiej „ofensywnej” i „imperialistycznej” broni jądrowej w sytuacji, kiedy ZSRR powiększał swój ofensywny arsenał jądrowy a radzieckie zbrojenia określano jednak mianem „pokojowych” (ros. миролюбивые).
Według Wiktora Suworowa w GRU oraz KGB osoby niebędące ich zarejestrowanymi tajnymi współpracownikami, ale pomagające im w działalności antypaństwowej na Zachodzie z pobudek ideologicznych określano pogardliwym określeniem "gównojad" (ros. говноед). Zbliżonym pojęciem jest „poputczik” (ros. попутчик), które dosłownie oznacza „towarzysza podróży” i było stosowane na określenie osób niebędących formalnie komunistami, wspierających politykę ZSRR, lub partii komunistycznej w ZSRR i innych krajach komunistycznych.
Prasa francuska.
Według Tony’ego Judta szerokie, bezkrytyczne i trwałe wsparcie jakiego udzielali ZSRR i idei komunistycznej francuscy intelektualiści wynikało z przekonania o degeneracji uosabianego przez Francję społeczeństwa burżuazyjnego. Rewolucja październikowa była dla nich początkiem rewolucji światowej, prowadzącej do oczyszczenia i całkowitego przebudowania stosunków społecznych. Zdecydowanie odrzucali nurty reformistyczne, oczekując nagłego przewrotu w postaci rewolucji i gloryfikując przemoc.
Czołowymi przedstawicielami tego nurtu byli Jean-Paul Sartre, Simone de Beauvoir, Paul Éluard, Louis Aragon, André Breton, André Wurmser, Georges Cogniot, a na pewnym etapie André Gide i Albert Camus, a z nurtu lewicy katolickiej Emmanuel Mounier. W licznych komentarzach prasowych i wypowiedziach publicznych negowali, umniejszali lub usprawiedliwiali wszelkie relacje odbiegające od oficjalnej propagandy ZSRR, przy czym represje skierowane przeciwko ludności cywilnej (kolektywizacja, wielki głód na Ukrainie) były generalnie pomijane milczeniem jako wymierzone we wrogie klasy społeczne i naturalny element walki klasowej. Pewne zakłopotanie wzbudziły dopiero represje skierowane przeciwko działaczom lewicowym i chłopskim, którzy z dnia na dzień byli uznawani za wrogów klasowych lub zdrajców (procesy moskiewskie, Nikoła Petkow, Rudolf Slánský, Milada Horáková, Lucrețiu Pătrășcanu, László Rajk, Trajczo Kostow). Wielu z nich utrzymywało osobiste kontakty z francuskimi działaczami, więc procesom tym poświęcano wiele uwagi i zdarzały się komentarze krytyczne, ale w ostatecznej wymowie zawsze zgodne z oficjalną linią Wszechzwiązkowej Komunistycznej Partii (bolszewików).
Cezurami stosunku francuskich intelektualistów do komunizmu były publikacje informacji o istnieniu Gułag-u, między innymi przez Victora Serge’a, Wiktora Krawczenkę, Davida Rousseta i Arthura Koestlera. I tak, część wcześniejszych sympatyków ZSRR pod wpływem publikacji dowodów oraz własnych doświadczeń zaczęła się jednak od niego stopniowo odwracać (na przykład Albert Camus, André Gide). Dominowały jednak komentarze odrzucające te doniesienia.
Książka Krawczenki została przez "Les Lettres francaises" skomentowana jako „amerykańska fałszywka”, zaś Rousset na łamach tego samego pisma został oskarżony o kłamstwa, zmyślanie źródeł informacji i szkalowanie ZSRR. Tak Krawczenko, jak i Rousset wytoczyli wydawcom procesy o zniesławienie, powołując na świadków wiele osób represjonowanych w ZSRR, między innymi Margarete Buber-Neumann, byłą więźniarkę radzieckich i niemieckich obozów koncentracyjnych, i je wygrali. Po tych procesach część działaczy komunistycznych przyjęła do wiadomości istnienie obozów, ale przez wiele lat umniejszali ich znaczenie lub usprawiedliwiali ich istnienie koniecznością walki klasowej. Jean-Paul Sartre z kolei polemizował z Camusem, twierdząc, że "możemy być oburzeni lub wstrząśnięci istnieniem tych obozów (...), ale czy powinny nas zawstydzać?".
Charakterystyczne było także podejście intelektualistów, którzy usiłowali za pomocą „myślenia dialektycznego” usprawiedliwiać komunistyczne represje. Maurice Merleau-Ponty posługiwał się argumentem konieczności historycznej, negował sens krytykowania Związku Radzieckiego na podstawie „odizolowanych faktów” w oderwaniu od „kontekstu i problemów ZSRR” oraz zarzucał krytykom, że nie mają prawa wytykać ZSRR stosowania przemocy, bo „demokracje liberalne” też się nią posługują. Według niego, Związek Radziecki stosując przemoc oficjalnie i z mocy prawa stoi moralnie wyżej niż państwa demokratyczne, stosujące przemoc „ukrytą” (kolonializm, zbrojne interwencje i tak dalej). Argumentował też, że teraźniejszość nie ma prawa oceniać działań ZSRR bo zgodnie z teorią marksizmu jego cele są słuszne, a "jeśli" okaże się ona w przyszłości poprawna to będzie to stanowić rozgrzeszenie jej metod. Z kolei Mounier poza historycyzmem odwoływał się także do kolektywizmu: 
Kolejnym pretekstem do sporów było krwawe stłumienie powstania węgierskiego w 1956. Jean-Paul Sartre skomentował działania ZSRR następująco: "Jego rozpoznanie jest słuszne, nie podważają go błędy, niewiedza i słabości danej chwili". Według Sartre’a działania Związku Radzieckiego pozostają poza ocenami przez ich cel a potępianie represji komunistycznych dostarcza jedynie argumentów antykomunistom. Jedynym problemem, który dostrzegał był ich wpływ na "postrzeganie" komunizmu na świecie, które mogło być przez takie działania zaburzone. I konkludował: "Być może jesteśmy w sytuacji, w której nie istnieje już niesprawiedliwość wobec konkretnej osoby". Podobne poglądy prezentowali także Boris Souvarine, Michel Collinet, Cornelius Castoriadis, Georges Bataille. Nieliczne krytyczne głosy ze strony francuskich sympatyków komunizmu były zwykle opatrzona kategorycznymi zastrzeżeniami, że ewentualna ich krytyka nie neguje zasad marksizmu-leninizmu i powinna być odbierana jako przyjazna, mająca na celu poprawienie systemu. Sartre jeszcze w 1973 pisał: 
Sartre negował również prawo do oceniania marksizmu przez osoby, które nie utożsamiały się z jego ideami, twierdząc, że można go oceniać jedynie przez pryzmat deklaratywnych celów ideologii komunistycznej. Osoby nie przyjmujące celów marksizmu, nie rozumieją go i, jako takie, nie mają prawa go oceniać.
Sartre krytykował także Referat Chruszczowa, argumentując, że każdy, kto informuje o terrorze i istnieniu obozów pracy przymusowej (GUŁag) w ZSRR, działa na szkodę rewolucji komunistycznej. Do historii przeszło jego sformułowanie: "Nie powinniśmy odbierać nadziei robotnikom z Billancourt". Argument o „szkodzeniu sprawie” był szeroko rozpowszechniony: 
Kiedy w 1973 z ZSRR wydalono Sołżenicyna, francuski dziennik „Le Monde” przez kolejne kilka lat w swoich publikacjach konsekwentnie nazywał go „hitlerowcem”. Z kolei dziennik „Le Figaro” usprawiedliwiał oddanie Stalinowi kontroli nad Polską po II wojnie światowej: "Włączenie Polski do systemu politycznego Związku Radzieckiego nie jest ani okupacją ani protektoratem, ani też formą wasalizmu – to rodzaj szerokiej i trwałej współpracy".
Duży wkład w ujawnienie sowieckiej agentury na Zachodzie miało Archiwum Mitrochina. Jak wynika z zebranych tam dokumentów KGB, dwóch głównych dziennikarzy „Le Monde” pracowało dla Sowietów, a pod ich wpływem było wielu współpracowników gazety. Sześciu najlepszych francuskich agentów KGB było właśnie dziennikarzami. Dzięki temu Sowieci mieli wpływ na tak ważne instytucje medialne jak AFP (Agence France Presse) i „L’Express”. Tworzyli też własne dzienniki, jak „La Tribune des Nations” założona za 3,5 miliona franków otrzymanych od KGB przez André Ulmanna.
Prasa amerykańska, brytyjska, inne.
W 1933, podczas kulminacji wielkiego głodu na Ukrainie, sympatyzujący z komunistami korespondent „New York Timesa”, Walter Duranty, pisał, że "wszelkie opowieści o wielkim głodzie są przesadą lub złośliwą propagandą".
W latach 1923–1924 powstały pierwsze towarzystwa przyjaciół Rosji Radzieckiej. Wielu spośród ich członków oraz sympatyków to postaci popularne, w swoich dziedzinach znaczące: Edmund Wilson, Pablo Neruda, Julian Huxley, Herbert George Wells, Henri Barbusse, Rabindranath Tagore, Romain Rolland, Thomas Mann, George Bernard Shaw, francuski dziennikarz naukowy Lucien Barnier. Podobne podejście do ZSRR mieli Sidney i Beatrice Webb, Harold Laski oraz wielu innych lewicujących zachodnich intelektualistów.
Określenia „pożyteczni idioci” w 2006 użył Silvio Berlusconi w odniesieniu do Romano Prodiego.
W ten też sposób wyraził się amerykański politolog i historyk Tony Judt na temat lewicowych intelektualistów, którzy bronią motywów podjęcia amerykańskiej interwencji w Iraku, ale krytykują sposób jej prowadzenia.
Określenie to użyte zostało też przez kubańsko-amerykańskiego historyka Humberto Fontova, który w roku 2007 wydał książkę: "Exposing the Real Che Guevara and the Useful Idiots Who Idolize Him" ("Zdemaskowanie prawdziwego Che Guevary i pożytecznych idiotów, którzy zrobili z niego idola"). „Pożyteczni idioci” to, zdaniem autora, przede wszystkim artyści hollywoodzcy.

</doc>
<doc id="473472" url="https://pl.wikipedia.org/wiki?curid=473472" title="Filtr (mechanika)">
Filtr (mechanika)

Filtr – błona lub warstwa, zaprojektowana do przepuszczania jedynie pewnej grupy substancji, a zatrzymywania innych. Często używane do usuwania zbędnych lub szkodliwych substancji z wody lub powietrza: 

</doc>
<doc id="473473" url="https://pl.wikipedia.org/wiki?curid=473473" title="Filtr (elektrotechnika)">
Filtr (elektrotechnika)



</doc>
<doc id="473474" url="https://pl.wikipedia.org/wiki?curid=473474" title="Filtr (optyka)">
Filtr (optyka)

Filtr – w optyce, materiał przepuszczający tylko pewien zakres częstotliwości (filtr barwny) lub tylko tę składową fal świetlnych, których wektor pola elektrycznego leży w jednej ściśle określonej płaszczyźnie (filtr polaryzacyjny). O jakości filtru barwnego świadczy stopień monochromatyczności przepuszczanego światła; wiązka światła ma tym większy stopień monochromatyczności, im węższy jest zakres częstotliwości światła w tej wiązce.
Filtry barwne znalazły szerokie zastosowanie wszędzie tam, gdzie potrzebne jest światło monochromatyczne, głównie w spektroskopii i spektrometrii. Jednym z zastosowań filtru optycznego jest barwny lub polaryzacyjny filtr fotograficzny – nasadka na obiektyw aparatu fotograficznego lub kamery filmowej zmieniająca wygląd fotografowanego lub filmowanego obrazu.

</doc>
<doc id="473475" url="https://pl.wikipedia.org/wiki?curid=473475" title="Filtr (informatyka)">
Filtr (informatyka)

Filtr – program, który z danych wejściowych usuwa niepotrzebne, niechciane dane i udostępnia resztę w postaci danych wyjściowych. Strumień wyjściowy jednego filtru może być użyty jako strumień wejściowy kolejnego.
Może oznaczać jedną z następujących rzeczy:

</doc>
<doc id="473477" url="https://pl.wikipedia.org/wiki?curid=473477" title="Fryderyk V (władca skandynawski)">
Fryderyk V (władca skandynawski)



</doc>
<doc id="473479" url="https://pl.wikipedia.org/wiki?curid=473479" title="Fryderyk VI (władca skandynawski)">
Fryderyk VI (władca skandynawski)



</doc>
<doc id="473480" url="https://pl.wikipedia.org/wiki?curid=473480" title="Varberg">
Varberg

Varberg – miejscowość (tätort) w Szwecji, w regionie administracyjnym ("län") Halland, siedziba gminy Varberg.
Według danych Szwedzkiego Urzędu Statystycznego liczba ludności wyniosła: 34 248 (31 grudnia 2015), 35 323 (31 grudnia 2018) i 35 782 (31 grudnia 2019).
W mieście rozwinął się przemysł maszynowy, metalowy oraz chemiczny.

</doc>
<doc id="473482" url="https://pl.wikipedia.org/wiki?curid=473482" title="Neofity">
Neofity



</doc>
<doc id="473483" url="https://pl.wikipedia.org/wiki?curid=473483" title="Nicholas Barbon">
Nicholas Barbon

Nicholas Barbon (ur. 1640, zm. 1698) – brytyjski lekarz i ekonomista, spekulant finansowy. Zaliczał się do krytyków merkantylizmu i był jednym z pierwszych propagatorów wolnego rynku. Po wielkim pożarze Londynu w 1666 roku założył pierwsze angielskie towarzystwo ubezpieczeń od ognia.
Swoje poglądy na politykę gospodarczą zawarł w pracy "Rozprawa o handlu" wydanej w 1690 roku. Domagał się w niej większej swobody życia gospodarczego, a także popierał modę, która w jego przekonaniu skłaniała ludzi do ciągłych zakupów, tym samym nakręcając koniunkturę. Będąc pod wpływem populacjonizmu, utożsamiał bogactwo kraju z jego ludnością. Był także zwolennikiem pieniądza papierowego i kredytowego oraz domagał się obniżenia stóp procentowych, które jego zdaniem hamowały rozwój wytwórczości i handlu.
Jego prace wywarły wpływ na pozostałych krytyków merkantylizmu i tym samym pośrednio przyczyniły się do stworzenia podłoża pod powstanie ekonomii klasycznej.

</doc>
<doc id="473485" url="https://pl.wikipedia.org/wiki?curid=473485" title="Milcho Manchevski">
Milcho Manchevski



</doc>
<doc id="473486" url="https://pl.wikipedia.org/wiki?curid=473486" title="Reynosa">
Reynosa

Reynosa – miasto w północno-wschodnim Meksyku, w stanie Tamaulipas, nad rzeką Rio Grande, przy granicy z USA, naprzeciw amerykańskiego miasta McAllen. 
W mieście rozwinął się przemysł chemiczny, bawełniany oraz spożywczy.

</doc>
<doc id="473487" url="https://pl.wikipedia.org/wiki?curid=473487" title="Teodoryk (antypapież)">
Teodoryk (antypapież)

Teodoryk (zm. w 1102) – antypapież w okresie od września 1100 do stycznia 1101. Jego pontyfikat przypada na okres sporu o inwestyturę.
Życiorys.
Przed wyborem, był kardynałem w kurii antypapieża Klemensa III. 4 listopada 1084 podpisał bullę Klemensa III jako diakon S. Maria in Via Lata, a następnie został mianowany kardynałem-biskupem Albano. W 1098 był legatem Klemensa III w Niemczech, a 18 października 1099 ponownie widnieje wśród sygnatariuszy wydanego przez niego przywileju dla kościoła San Ciriaco w Rzymie. Po śmierci antypapieża Klemensa III 8 września 1100 roku został obwołany jego następcą, jednak po zaledwie 105 dniach (w styczniu 1101) został ujęty przez papieża Paschalisa II, a następnie uwięziony w południowowłoskim klasztorze Cava de'Tirreni. Tam zmarł w 1102 roku.

</doc>
<doc id="473488" url="https://pl.wikipedia.org/wiki?curid=473488" title="Bikaner">
Bikaner

Bikaner (hindi बिकाणो) – miasto w północno-zachodnich Indiach, w stanie Radżastan, na pustyni Thar. Liczy około 648 tys. mieszkańców. Dawna stolica stanu, obecnie ośrodek tkania dywanów. Miasto zostało założone w 1488 roku. 
W mieście rozwinął się przemysł wełniany, chemiczny, metalowy, elektrotechniczny oraz rzemieślniczy.

</doc>
<doc id="473492" url="https://pl.wikipedia.org/wiki?curid=473492" title="Misrata">
Misrata

Misrata (arabski: مصراتة jako Mişrāta) – miasto w Libii (Trypolitania), u wybrzeży Wielkiej Syrty. Około 400 tys. mieszkańców. Trzecie co do wielkości miasto Libii. Stolica gminy Misrata. Port nosi nazwę Qasr Ahmed.
W czasie wojny włosko-tureckiej miasto, dzięki staraniom Ramadana Sewehli, stanowiło autonomiczny dystrykt polityczny oraz bezpieczną przystań dla wojsk tureckich.
Podczas wojny domowej w 2011 roku Misrata była oblężona przez siły rządowe, które usiłowały stłumić rewoltę opozycji.

</doc>
<doc id="473494" url="https://pl.wikipedia.org/wiki?curid=473494" title="Trujillo (Peru)">
Trujillo (Peru)

Trujillo – miasto w północno-zachodnim Peru, na nizinie, w odległości około 4km od wybrzeża Pacyfiku, pomiędzy rzekami Río Chicama i Río Moche bliżej tego drugiego, ośrodek administracyjny regionu La Libertad. Trzecie największe miasto peruwiańskie, 890,973 mieszkańców w roku 2022 . Liczba ludności ostatnio przyrasta głównie ze względu na migrację z Wenezueli i po części też z Kolumbii
W Trujillo urodził się Guillermo Abanto Guzmán, peruwiański duchowny katolicki, biskup polowy Peru.
Historia.
Setki lat przed zjawieniem się w Ameryce południowej Europejczyków na obszarze obecnego miasta rozwijała się kultura zamożnego ludu Moche - budowniczych miast i kanałów irygacyjnych. Po upływie setek lat powstało w okolicy bogate i ludne tubylcze miasto Chan Chan jednak po inkaskim podboju uległo ono zanikowi i zapomnieniu. 
Trujillo jako takie jest jednym z pierwszych miast w Amerykach założonych przez hiszpańskich Konkwistadorów, było to około 1534r. przy znacznej roli odegranej przez Diego de Almagro. W roku 1537 cesarz i król Hiszpanii w jednej osobie - Karol V Habsburg nadał miastu Trujillo herb miejski. W roku 1577 dekretem papieża utworzono Diecezję Trujillo, a w 1616 rozpoczęto wznosić katedrę. Rozwój miasta spowolnił po ataku trzęsienia ziemi w 1619. Zagrożeniem dla miasta okazała się nie tylko sejsmika ale też groźne łupieżcze napady piratów i korsarzy a nawet obcych wojsk jak np. w 1624 roku w splądrowanym przez Holendrów porcie Guayaquil, w takich okolicznościach za rządów burmistrzów Bartolome Martineza oraz Fernando Ramireza Jarabeitia Orellany, w roku 1687 postanowiono wznieść obronne fortyfikacje. Zadania tego podjął się włoski budowniczy Giuseppe Formento a swoje projekta oparł na florenckich wzorcach. Skończony w 1690r. mur składał się z 15 bastionów i 5 bram.
U schyłku wieku XVIII miasto zaludniało dość znacząca liczba około 10 tysięcy mieszkańców i to pomimo stulecia pełnego susz.
W roku 1820 miasto ogłosiło swoją niepodległość od Królestwa Hiszpanii i w tamtym okresie pierwszej połowy XIX stulecia prężnie się rozwijało w związku z przerobem trzciny cukrowej. Rząd młodej Republiki Peru zastosował w ekonomii politykę "otwartych drzwi" dla inwestorów co zaskutkowało dla Trujillo napływem licznych Niemców i Brytyjczyków. Miasto weszło w fazę rozwoju, osiągając 15 tys. zaludniania i wychodząc poza mur obronny.
W okresie wojny z Chile Trujillo było okupowane a nawet splądrowane przez Chilijczyków.
W wieku XX miasto stało się miejscem społecznego napięcia w roku 1932 - tzw. "Rewolucja Trujillo", a także wzmożonego rozwoju terytorialnego i ludnościowego - powstał wspólny obszar miejski - Trujillo Metropolitano
Współczesność.
Jedną z głównych osi gospodarki Trujillo jest projekt rolno-przemysłowy "Chavimochic", uważany za jeden z największych tego typu w tym sektorze na świecie. Projekt ten powstaje w ramach partnerstwa publiczno-prywatnego i znajduje się obecnie w trzecim etapie rozbudowy. "Chavimochic" stanowi ważne źródło miejsc pracy dla miasta i znaczną część jego eksportu. Głównymi produktami eksportowymi są szparagi i karczochy, które trafiają na rynki Europy (głównie Hiszpania) i Ameryki Północnej. To dzięki temu ważnemu źródłu eksportowemu Peru jest głównym eksporterem szparagów na świecie. W latach 2003-2008 było to drugie miasto o najwyższym wzroście gospodarczym w Ameryce Łacińskiej
Miasto stało się siedzibą dla dziewięciu szkół wyższych w tym dla Akademii Sztuk Pięknych oraz Państwowego Uniwersytetu.

</doc>
<doc id="473495" url="https://pl.wikipedia.org/wiki?curid=473495" title="Szpadelkowate">
Szpadelkowate

Szpadelkowate (Ephippidae)– rodzina głównie morskich ryb okoniokształtnych. Niektóre gatunki występują w wodach słonawych. Spotykane w hodowlach akwariowych.
Zasięg występowania.
Głównie wody oceaniczne strefy tropikalnej, zwłaszcza rafy koralowe.
Opis.
Ciało krótkie, wysokie, silnie bocznie ścieśnione. Duża płetwa grzbietowa i odbytowa. Młode rozwijają się w wodach przybrzeżnych. Ich ubarwienie różni się od ubarwienia dorosłych osobników, co jest związane ze stosowaną przez nie metodą kamuflażu. W obliczu zagrożenia młode szpadelkowate opadają na dno upodabniając się do liści lub owoców drzew mangrowych. W ubarwieniu dorosłych dominują pionowe czarne pasy.
Klasyfikacja.
Rodzaje zaliczane do tej rodziny :
"Chaetodipterus" – "Ephippus" – "Parapsettus" – "Platax" – "Proteracanthus" —"Rhinoprenes" – "Tripterodon" – "Zabidius"

</doc>
<doc id="473496" url="https://pl.wikipedia.org/wiki?curid=473496" title="Glendale (Kalifornia)">
Glendale (Kalifornia)

Glendale – miasto w Stanach Zjednoczonych, w stanie Kalifornia, w zespole miejskim Los Angeles-Long Beach. Około 199,3 tys. mieszkańców.
Od 1951 roku w budynku w Forest Lawn Memorial Park w Glendale jest prezentowany 60 metrowy obraz „Golgota” autorstwa Jana Styki.
Z Glendale pochodzi Kathy Ireland, amerykańska modelka i aktorka.
W mieście rozwinął się przemysł lotniczy, samochodowy, maszynowy, farmaceutyczny, spożywczy oraz optyczny.

</doc>
<doc id="473498" url="https://pl.wikipedia.org/wiki?curid=473498" title="Grzegorz VIII (antypapież)">
Grzegorz VIII (antypapież)

Grzegorz VIII (właśc. Maurice Bourdin; zm. ok. 1140) – antypapież w okresie od 8 marca 1118 do kwietnia 1121.
Życiorys.
Z pochodzenia Francuz, benedyktyn z Cluny, od 1099 sprawował urząd biskupa Coimbry. Po odbyciu pielgrzymki do Ziemi Świętej został arcybiskupem Bragi w 1109. Dążąc do rozszerzenia jurysdykcji swojej metropolii popadł w konflikt z prymasem Hiszpanii, arcybiskupem Bernardem z Toledo. W związku z tym konfliktem został wezwany do Rzymu przez papieża Paschalisa II w 1114. W 1116 Paschalis II powierzył mu misję wobec króla niemieckiego Henryka V, który przybył wówczas ze zbrojną wyprawą do Italii w związku z tzw. sporem o inwestyturę, między cesarstwem a papiestwem. Maurycy przeszedł wówczas na stronę cesarza i został ekskomunikowany przez Paschalisa II.
Po śmierci Paschalisa II doszło do wyboru Gelazjusza II, którego nie uznała jednak partia cesarska w Rzymie. 8 marca 1118 Henryk V po uprzednim opanowaniu Rzymu doprowadził do unieważnienia elekcji Gelazjusza i desygnował na papieża arcybiskupa Maurycego, który przyjął imię Grzegorza VIII. W rewanżu koronował on Henryka V na cesarza. Obrzucony klątwą przez papieża Gelazjusza II Grzegorz VIII został ostatecznie pokonany i zdetronizowany przez Kaliksta II w kwietniu 1121 roku. Do końca życia był więziony w różnych klasztorach. Zmarł prawdopodobnie w opactwie SS. Trinita di Cava, ok. 1140 roku.
Kolegium Kardynalskie Grzegorza VIII.
Brak danych o kardynałach mianowanych przez Grzegorza VIII, wiadomo jednak, że w marcu 1118 roku jego władzę uznało trzech kardynałów mianowanych jeszcze przez antypapieża Klemensa III (1084-1100):

</doc>
<doc id="473500" url="https://pl.wikipedia.org/wiki?curid=473500" title="Miłczo Manczewski">
Miłczo Manczewski

Miłczo Manczewski, "Milčo Mančevski", cyryl. Милчо Манчевски (ur. 18 października 1959 w Skopju) – macedoński reżyser i scenarzysta filmowy i telewizyjny, pracujący w dużym stopniu w USA. Od czasu wyjazdu do Ameryki używa zwykle transkrypcji Milcho Manchevski.
Życiorys.
Jego najsłynniejszy film "Przed deszczem" (1994) zdobył Złotego Lwa na 51. MFF w Wenecji. Nominowano go też do Oscara dla najlepszego filmu nieanglojęzycznego. Obraz otrzymał również szereg innych nagród (w sumie około 30, w tym Nagrodę Publiczności na Warszawskim Festiwalu Filmowym). "Przed deszczem" należy (obok dzieł Emira Kusturicy) do najważniejszych filmów dotyczących konfliktów etnicznych na Bałkanach związanych z rozpadem Jugosławii.
Manczewski jest też twórcą wideoklipów. Zasiadał w jury sekcji "Horyzonty" na 69. MFF w Wenecji (2012).

</doc>
<doc id="473501" url="https://pl.wikipedia.org/wiki?curid=473501" title="Champaign">
Champaign

Champaign − miasto w Stanach Zjednoczonych, w centralnej części stanu Illinois. Według spisu w 2020 roku liczy 88,3 tys. mieszkańców. Razem z miastem Urbana tworzą obszar metropolitalny, który obejmuje ponad 200 tys. mieszkańców. 
W Champaign znajduje się mniej więcej połowa infrastruktury Uniwersytetu Illinois w Urbanie i Champaign (pozostała część rozlokowana jest w sąsiedniej, dwukrotnie mniejszej, Urbanie).

</doc>
<doc id="473503" url="https://pl.wikipedia.org/wiki?curid=473503" title="Trivandrum">
Trivandrum



</doc>
<doc id="473509" url="https://pl.wikipedia.org/wiki?curid=473509" title="Plataks pospolity">
Plataks pospolity

Plataks pospolity ("Platax orbicularis") – ryba z rodziny szpadelkowatych. Spotykana w hodowlach akwariowych.
Występowanie: Ocean Indyjski i Ocean Spokojny

</doc>
<doc id="473513" url="https://pl.wikipedia.org/wiki?curid=473513" title="Lockheed P-3 Orion">
Lockheed P-3 Orion

Lockheed P-3 Orion – amerykański morski samolot rozpoznawczy i patrolowy zwalczania okrętów podwodnych, skonstruowany przez firmę Lockheed na bazie samolotu pasażerskiego Lockheed L-188 Electra.
Historia.
W sierpniu 1957 roku dowództwo Marynarki Wojennej Stanów Zjednoczonych ogłosiło przetarg na nowy morski samolot patrolowy dalekiego zasięgu, który miał zastąpić przestarzały Lockheed P-2 Neptune. Głównymi kryteriami wyboru nowego samolotu była większa niż w "P-2 Neptune" przestrzeń ładunkowa, oraz większy zasięg i długotrwałość lotu maszyny. Kolejnymi kryteriami wyboru był krótki czas opracowania projektu i niskie koszty jednostkowe, które wymusiły na wytwórcach budowę nowej maszyny na bazie istniejących samolotów pasażerskich. Do konkursu przystąpiło cztery wytwórnie lotnicze, z których Lockheed okazał się mieć największe szanse na zwycięstwo, ponieważ jako jedyny zaoferował samolot napędzany sprawdzonymi silnikami turbośmigłowymi "Allison T56-A-10W", tymi samymi, które napędzały używany już przez amerykańskie siły zbrojne samolot transportowy Lockheed C-130 Hercules. Zastosowanie ekonomicznego napędu śmigłowego zapewniło odpowiednio duży zasięg maszyny, dużą prędkość przelotową, a także możliwość wykonywania misji na małych pułapach i z niskimi prędkościami. Ponadto doświadczenie firmy Lockheed w konstruowaniu systemów walki z okrętami podwodnymi gwarantowało powodzenie nowego projektu. Poza tym oparcie konstrukcji nowej maszyny na produkowanym seryjnie samolocie pasażerskim "L-188 Electra" pozwoliło na skrócenie czasu opracowania i redukcji kosztów projektu.
Nowy samolot patrolowy posiadał wiele cech wspólnych z maszyną "Electra", poczynając od konstrukcji kadłuba, który dla potrzeb projektu został skrócony o 2,13 metra, co zaowocowało znacznym zmniejszeniem masy. W przestrzeni kadłuba pozostało dość miejsca na instalację systemów walki z okrętami podwodnymi ASW (), oraz uzbrojenia na węzłach podskrzydłowych i w komorze bombowej. Doskonały widok z kabiny samolotu "Electra" jeszcze poprawiono montując zamiast siedmiu okien, pięć większych przezroczystych paneli.
Okna kabiny pasażerskiej zaślepiono pozostawiając tylko cztery wypukłe okienka obserwacyjne. Na końcu kadłuba zainstalowano charakterystyczną osłonę w kształcie "żądła" mieszczącą detektor anomalii magnetycznych, służący do pomiaru zakłóceń pola magnetycznego Ziemi, w miejscach dużej koncentracji metalu takich jak okręty podwodne.
Pierwszy prototyp samolotu oznaczonego jako YP3V-1 wzbił się w powietrze 19 sierpnia 1958 roku, a wkrótce podjęto decyzję o produkcji siedmiu maszyn serii informacyjnej. Produkcyjne samoloty oznaczone jako P3V-1 dostały w listopadzie 1960 roku oficjalną nazwę kodową "Orion".
Wyprodukowano 757 samolotów seryjnych wszystkich wersji w latach 1961-1990, w tym 107 na licencji przez Kawasaki w Japonii. W dalszym ciągu (2017 rok) są one eksploatowane przez 17 państw.

</doc>
<doc id="473514" url="https://pl.wikipedia.org/wiki?curid=473514" title="Aparat gębowy owadów">
Aparat gębowy owadów



</doc>
<doc id="473517" url="https://pl.wikipedia.org/wiki?curid=473517" title="Aparat gębowy">
Aparat gębowy



</doc>
<doc id="473525" url="https://pl.wikipedia.org/wiki?curid=473525" title="Dawid Ojstrach">
Dawid Ojstrach

Dawid Fiodorowicz Ojstrach (ros. Давид Фёдорович Ойстрах, ur. w Odessie, zm. 24 października 1974 w Amsterdamie) – radziecki skrzypek pochodzenia żydowskiego.
Życiorys.
Urodzony w Odessie w Imperium Rosyjskim, początkowo znany jako Dawid Kolker, przejął nazwisko po swoim ojczymie skrzypku amatorze, właścicielu sklepu w mieście. Matka Ojstracha, Isabella Stiepankowa, była również muzykiem, śpiewała w państwowej operze, gdzie często w orkiestrze można było usłyszeć jej syna. W wieku pięciu lat Dawid zaczął poważne lekcje skrzypiec i altówki u miejscowego nauczyciela Piotra Solomonowicza Stoliarskiego (uczniem tego pedagoga był również Nathan Milstein, z którym Ojstrach dzielił swój pierwszy występ koncertowy w 1914). W 1923 wstąpił do Odeskiego Konserwatorium (założonego przez Witolda Maliszewskiego w 1913), gdzie studiował do 1926, tam też zagrał po raz pierwszy Koncert a-moll J.S. Bacha. Na jego recital dyplomowy w 1926 składały się: Chiaconna J.S. Bacha, Sonata z diabelskim trylem Tartiniego, Sonata skrzypcowa Rubinsteina i Koncert D-dur Prokofjewa. Jako solista, z jemu dedykowanym koncertem a-moll Głazunowa pod dyrekcją kompozytora, wystąpił w Kijowie w 1927. Koncert przyniósł mu w następnym roku zaproszenia na występ w Leningradzie z orkiestrą symfoniczną kierowaną przez Nikołaja Malko.
Ojstrach otrzymał swoje pierwsze i jedyne wykształcenie muzyczne od pedagoga skrzypcowego Piotra Stoliarskiego. Wbrew powszechnej opinii, Ojstrach nie był urodzonym wirtuozem. W rzeczywistości zaczął od grania na altówce w orkiestrze konserwatorium. Wiele miesięcy później doszedł do poziomu solisty i zadebiutował grając koncert Bacha z orkiestrą. W ciągu następnych dwóch lat przemierzył Rosję, aby w końcu triumfalnie zadebiutować koncertem Czajkowskiego w Leningradzie.
W tym samym roku zdecydował się przeprowadzić do Moskwy, gdzie dał swój pierwszy recital i gdzie spotkał Tamarę Rotarewą, pianistkę, z którą rok później wziął ślub. W 1931 urodził się ich jedyny syn Igor, który poszedł w ślady ojca i wraz z nim grywał takie utwory jak Koncert podwójny Bacha i Symfonia koncertująca Mozarta. Od 1934 został nauczycielem w Moskiewskim Konserwatorium, gdzie został mianowany profesorem w 1939.
Szczególnie dobrze znane są jego wykonania koncertów Szostakowicza, ale był również wykonawcą klasycznych koncertów i utworów. Pracował z orkiestrami w Rosji, a także z muzykami w Europie i Stanach Zjednoczonych. Innym sławnym nagraniem jest koncert potrójny Beethovena na skrzypce, fortepian i wiolonczelę, wspólnie ze Swiatosławem Richterem i Mstisławem Rostropowiczem. Najważniejszymi zadedykowanymi mu utworami są koncert skrzypcowy Chaczaturiania i oba koncerty skrzypcowe Szostakowicza.
Ojstrach zdobył międzynarodową sławę wygrywając kilka krajowych i międzynarodowych konkursów, wliczając w to Wszechrosyjski Konkurs Muzyczny w 1935. Zdobył drugą nagrodę na I Międzynarodowym Konkursie Wieniawskiego w Warszawie, ustępując tylko wyjątkowo utalentowanej 16-letniej Ginette Neveu. Jednakże w 1937 zdobył najwyższą nagrodę na Konkursie im. Królowej Elżbiety Belgijskiej (wtedy konkurs Eugène’a Ysaÿe’a) w Brukseli. W tym czasie zaczęła się jego długa przyjaźń i partnerstwo z pianistą Lwem Oborinem. Podczas wojny był aktywny w Związku Radzieckim, prezentując po raz pierwszy nowe koncerty Miaskowskiego i Chaczaturiana, jak również dwie sonaty jego przyjaciela Prokofjewa. W 1942 otrzymał za to Nagrodę Stalinowską.
W ostatnich latach wojny kwitła jego przyjaźń z Szostakowiczem, a kompozytor ten poświęcił mu dwa koncerty i sonatę, które miały zostać wykonane po raz pierwszy wspólnie; utwory te powiązały się z karierą Ojstracha i pewną niechęcią państwa do niego w następnych latach. Jego kariera nie była też ciągła, na co wpłynęła polityka Związku Radzieckiego, który nie pozwalał wybitnym obywatelom na opuszczenie kraju. Kontynuował nauczanie studentów w Konserwatorium Moskiewskim, jednak gdy nazistowskie Niemcy najechały Rosję, przeszedł na linię frontu, grając dla żołnierzy i robotników w wojennych warunkach.
Koniec wojny pozwolił Ojstrachowi wyjechać za granicę do krajów w bloku radzieckim, a także na zachód. Jego pierwszy zagraniczny występ, na Festiwalu Praska Wiosna, był ogromnym sukcesem. W 1951 pojawił się na festiwalu Maggio Musicale we Florencji, w 1952 zagrał w Niemczech Wschodnich z okazji obchodów śmierci Beethovena, w 1953 we Francji, 1954 w Wielkiej Brytanii i ostatecznie w 1955 pozwolono mu zwiedzić Stany Zjednoczone. Od 1959 rozpoczął drugą karierę jako dyrygent i w 1960 nagrodzono go nagrodą Lenina. Jego moskiewski debiut dyrygencki odbył się w 1962, a w 1967 założył duet ze sławnym radzieckim pianistą Swiatosławem Richterem.
W 1968 hucznemu świętowaniu jego sześćdziesiątych urodzin towarzyszyło przedstawienie w Wielkiej Sali Konserwatorium im. Czajkowskiego w Moskwie oraz koncert pod batutą jednego z jego ulubionych dyrygentów, Giennadija Rożdiestwienskiego. Dawid Ojstrach został zaliczony i był porównywany do wielkich skrzypków jego czasów, takich jak George Enescu i Yehudi Menuhin.
W 1957 pełnił funkcję wiceprzewodniczącego jury Międzynarodowego Konkursu Skrzypcowego im. Henryka Wieniawskiego w Poznaniu.
Przez około dziesięć lat Ojstrach grał na skrzypcach Stradivariego – Conte di Fontana rok 1702, w czerwcu 1966 wymienił je na Stradivariusa – Ex Marsick rok 1715.
Ojstrach miał pierwszy atak serca już w 1964. Kontynuował jednak pracę, stał się jednym z głównych kulturalnych ambasadorów Związku Radzieckiego, dzięki licznym koncertom na żywo i nagraniom na Zachodzie. Jednak ze strony państwa była to działalność traktowana jako źródło dewiz (sam artysta otrzymywał niemal głodowe diety), co w dużym stopniu przyczyniło się do jego śmierci. Po poprowadzeniu cyklu muzycznego na temat Brahmsa z Concertgebouw Orkiestra zmarł na atak serca w Amsterdamie w 1974. Jego ciało zostało przewiezione do Moskwy, gdzie został pochowany na cmentarzu Nowodziewiczym.

</doc>
<doc id="473526" url="https://pl.wikipedia.org/wiki?curid=473526" title="Rockabilly">
Rockabilly

Rockabilly – najwcześniejsza forma rock and rolla, powstała z połączenia bluesa, boogie, bluegrassu i country.
Za pierwsze nagrania tego gatunku uznaje się utwory powstałe w 1954 roku w czasie sesji Elvisa Presleya w wytwórni Sun Sama Phillipsa. Również wczesne nagrania Jerry'ego Lee Lewisa, Johnny'ego Casha czy Roya Orbisona określane są jako rockabilly. W Polsce zespołami grającymi rockabilly są np. Partia i później Komety. Jednym z gatunków pochodnych jest psychobilly.

</doc>
<doc id="473531" url="https://pl.wikipedia.org/wiki?curid=473531" title="Schronisko PTTK „Pasterka”">
Schronisko PTTK „Pasterka”

Schronisko PTTK „Pasterka” – schronisko PTTK w miejscowości Pasterka, w Sudetach Środkowych, w Górach Stołowych, w województwie dolnośląskim.
Schronisko położone jest na wysokości 700 m n.p.m., na terenie Parku Narodowego Gór Stołowych, w północno-zachodniej części Gór Stołowych u stóp Szczelińca Wielkiego (919 m n.p.m.). 
Powstało w latach 60. XX w. w budynku dawnej strażnicy WOP. Sam budynek pochodzi z 1926 roku. W roku 2010 zostało gruntowanie wyremontowane. W dotychczas niezagospodarowanych piwnicach powstały pomieszczenia rozrywkowe i wypożyczalnia nart biegowych. Na strychu urządzono salę koncertową.
Schronisko usytuowane jest przy szlaku turystycznym łączącym Góry Stołowe po obu stronach granicy polsko–czeskiej. Przez Pasterkę przechodzą szlaki turystyczne do Kudowy-Zdroju (przez Błędne Skały) oraz do Karłowa. Spod schroniska rozpościera się panorama Szczelińca Wielkiego i Szczelińca Małego.
Pasterka zajęła czwarte miejsce w II rankingu polskich schronisk górskich PTTK, ogłoszonym w sierpniu 2011 przez pismo N.p.m..

</doc>
<doc id="473536" url="https://pl.wikipedia.org/wiki?curid=473536" title="Mariusz Piekarski">
Mariusz Piekarski

Mariusz Piekarski (ur. 22 marca 1975 w Białymstoku) – piłkarz grający na pozycji pomocnika, dwukrotny reprezentant Polski, menedżer piłkarski.
Mariusz Piekarski przyszedł na świat w Białymstoku. Tam też, w miejscowej Jagiellonii stawiał pierwsze piłkarskie kroki. Z macierzystym klubem zdołał sięgnąć po mistrzostwo Polski do lat 19, natomiast w wieku 17 lat zadebiutował w najwyższej klasie rozgrywkowej. W 1994 roku odszedł do Polonii Gdańsk, następnie zasilił szeregi Zagłębia Lubin(1996). W obu klubach był wyróżniającą się postacią, co zaowocowało regularnymi powołaniami do młodzieżowych reprezentacji Polski, ale przede wszystkim zwróciło uwagę kilku klubów zainteresowanych usługami młodego wówczas zawodnika.
Na początku sezonu 1996/97 Mariusz Piekarski (wraz z Krzysztofem Nowakiem) przeszedł do brazylijskiego klubu Atletico Paranaense. W pierwszej lidze zadebiutował 31 sierpnia 1996 w wyjazdowym meczu 7. kolejki czempionatu przeciwko Flamengo, przegranym przez jego zespół 0-1. Piekarski zagrał 90 minut, a w meczu tym (rozgrywanym na słynnej Maracanie) także po raz pierwszy wystąpił Nowak. Do końca rozgrywek polski piłkarz należał do podstawowych graczy drużyny ze stanu Parana. W sumie w pierwszej rundzie mistrzostw Piekarski wystąpił w 13 meczach pomagając Atletico zająć 4. miejsce w tabeli i awansując razem z nim do ćwierćfinału Campeonato Brasileiro 1996, gdzie mieli spotkać się w dwumeczu z Atletico Mineiro. Polak wystąpił w obu spotkaniach drugiej rundy, jednak wobec porażki 1-3 w pierwszym meczu i tylko skromnego 1-0 w Kurytybie, jego drużyna odpadła z rywalizacji, zajmując w końcowej klasyfikacji dopiero 8. miejsce. Ostatecznie rozegrał w tamtym sezonie 15 meczów mistrzowskich, z czego Atletico wygrało 9 a przegrało 6. Strzelił także jednego gola – w wyjazdowym meczu z Santosem (17 listopada 1996) przegranym przez Atletico 2-3.
Dzięki niezłym występom w Kurytybie, na początku sezonu 1997 Piekarski opuścił szeregi Atletico i został zakontraktowany przez Flamengo, rekordzistę pod względem liczby tytułów mistrza Brazylii. W pierwszej rundzie rozgrywek wystąpił jednak jedynie w 5 meczach (z 25 rozegranych przez swoją drużynę). W rundzie drugiej (półfinałowej), do której Flamengo awansowało z 5. miejsca w tabeli, Polak rozegrał 5 spotkań (z 6), zawsze wychodząc w pierwszej jedenastce drużny z Rio de Janeiro. Rubro-Negro w swojej czterozespołowej grupie zajęli 2. miejsce przegrywając wyraźnie z Vasco da Gama, które awansowało do finału i ostatecznie wywalczyło w tamtym roku tytuł mistrzowski. Piekarski zakończył sezon z 10 rozegranymi meczami (4 z nich wygrał, 2 zremisował), nie strzelając żadnej bramki. Ponadto wystąpił w 3 meczach towarzyskich.
Łącznie w 1. lidze brazylijskiej wystąpił w 25 meczach zdobywając jednego gola w dwóch sezonach.
W styczniu 1998 roku przeniósł się do małego klubu Mogi Mirim EC w stanie São Paulo. Drużyna ta właśnie spadła do III ligi ogólnokrajowej, a w I lidze stanu São Paulo nie liczyła się w walce o wysokie lokaty. Po pół roku spędzonym w Mogi Mirim przeniósł się na początku sezonu 1998/99 do francuskiej Bastii, kończąc w ten sposób brazylijski rozdział swojej kariery. Później zdecydował się na powrót do Polski, podpisując trzyletni kontrakt z Legią Warszawa, z którą w 2002 roku zdobył mistrzostwo Polski oraz Puchar Ligi. Piłkarską karierę zakończył w następnym roku, w cypryjskim Anorthosisie Famagusta. Przy okazji sięgnął jeszcze po Puchar Cypru.
W 2006 roku Mariusz Piekarski postanowił otworzyć piłkarską agencję menedżerską Sportmar, cztery lata później z pozytywnym wynikiem zdał egzamin na licencjonowanego menedżera FIFA. Odpowiada za transfery m.in.: Rogera Guereiro z Juventude do Legii Warszawa, Łukasza Załuski z Korony Kielce do Dundee United i Celticu Glasgow, Ariela Borysiuka z Legii do FC Kaiserslautern, czy Kamila Grosickiego z Sivassporu do Stade Rennes. Z udanym skutkiem przeprowadził osiem transferów do klubów rosyjskiej Premjer-Ligi.

</doc>
<doc id="473538" url="https://pl.wikipedia.org/wiki?curid=473538" title="Plaza Mayor">
Plaza Mayor

Plaza Mayor – jeden z najbardziej znanych placów w Madrycie. Został zbudowany na planie prostokąta o bokach 129 × 94 m. Otaczają go trzypiętrowe budynki z 243 balkonami umieszczonymi od strony placu.
Historia.
W średniowieczu był zwykłym targowiskiem usytuowanym poza murami miasta, nazywano je Plaza de Arrabal (dzielnica biedy, slumsy). W 1561 Filip II przeniósł do Madrytu stolicę i postanowił stworzyć na bazie istniejącego targowiska, miejsce reprezentacyjne przeznaczone dla spotkań publicznych i obchodzonych uroczystości. Zaangażował w tym celu architekta Eskurialu Juana de Herrerę oraz Francisca de Morę. Zarządzone przez niego zmiany były kontynuowane przez Filipa III (którego pomnik od XIX w. stoi na placu). Jedynym zachowanym elementem projektu de Herrery jest Casa de la Carnicería, która w momencie powstania była siedzibą gildii piekarzy. 
W 1617 do przebudowy Plaza Mayor został zatrudniony architekt królewski Juan Gómez de Mora, pod którego kierunkiem ukończono adaptację placu w 1619. Został przyjęty kształt prostokąta o rozmiarach 120 × 90 m, otoczonego pięciokondygnacyjnymi budynkami. Mieszkało tam wówczas ok. 3 tysiące ludzi, co powodowało niespotykane zagęszczenie. Trzykrotnie spłonęły one w pożarach (1631, 1670 i 1790) i ostatecznie plac uzyskał dzisiejszą postać w roku 1790. Pracami przy odbudowie kierował Juan de Villanueva, który ujednolicił fasady i dodał łuki przy wejściach na plac. On też zadecydował o obniżeniu zabudowy z czterech do trzech pięter oraz zabudowania narożników, po jego śmierci prace kontynuowali jego uczniowie Antonio López Aguadoi i Kustodia Moreno. Z okolicznymi ulicami plac łączy dziewięć bram, z których najsłynniejszą jest Arco de Cuchilleros (Łuk Nożowników).
Przeznaczeniem placu miało być organizowanie publicznych uroczystości i świąt, w związku z tym Plaza de Mayor był świadkiem wielu ważnych wydarzeń. Odbywały się tu koronacje królów, celebrowano uroczystości, ogłaszano ważne informacje. Wystawiano tu sztuki teatralne, odbywały się tu corridy, a nawet egzekucje skazańców. Pierwszą uroczystością była celebracja ku czci św. Izydora, patrona miasta, która odbyła się dwa lata po jego beatyfikacji, tj. w 1620. 21 października 1621 na placu został ścięty Rodrigo Calderón, hrabia Oliva.
W 1848 na placu ustawiono pomnik konny Filipa III, jego autorami są Juan de Bolonia i Pietro Tacca, powstał w 1616 i wcześniej znajdował się w Casa de Campo. Był darem Wielkiego Księcia Florencji Kosmy Medyceusza, przenosiny na obecne miejsce były decyzją królowej Izabeli II. W 1880 przeprowadzono remont Casa de la Panadería według projektu Joaquína Maríi de la Vega, kolejny w 1935 przeprowadził Fernando García Mercadal. Największa współczesna przebudowa placu miała miejsce po 1960, zlikwidowano linię tramwajową, odcięto płytę placu od ruchu ulicznego, pod nią wybudowano parking, odnowiono elewacje kamienic, a także zmieniono pokrycie dachów. W 1992 na elewacji Casa de la Panadería umieszczono kontrowersyjne freski Carlosa Franco przedstawiające postacie mitologiczne. 
Do najważniejszych obiektów należą Casa de la Panadería i Casa de la Carnicería oraz pomnik Filipa III.
Obecnie plac jest atrakcją turystyczną, wszystkie budynki zostały odrestaurowane, w ich oficynach mieszczą się kawiarnie i restauracje. W każdą niedzielę na placu odbywa się targ kolekcjonerski, na którym można zdobyć stare hiszpańskie znaczki, monety, czasopisma, zdjęcia i widokówki.

</doc>
<doc id="473542" url="https://pl.wikipedia.org/wiki?curid=473542" title="Aglomeracja górnośląska">
Aglomeracja górnośląska



</doc>
<doc id="473544" url="https://pl.wikipedia.org/wiki?curid=473544" title="Choroba beri-beri">
Choroba beri-beri



</doc>
<doc id="473549" url="https://pl.wikipedia.org/wiki?curid=473549" title="Saint Vincent">
Saint Vincent

Saint Vincent – wyspa o powierzchni 344 km² należąca do państwa Saint Vincent i Grenadyny.
Leży na Morzu Karaibskim, w archipelagu Małych Antyli. Znajduje się na niej stolica kraju Kingstown oraz czynny wulkan Soufrière (1220 m n.p.m.). W 2015 roku wyspę zamieszkiwało około 100 tys. osób.
Miasta wyspy: Barrouallie, Biabou, Byera Hill, Calliaqua, Chateaubelair, Dovers, Georgetown, Hamilton, Kingstown, Layou.

</doc>
<doc id="473550" url="https://pl.wikipedia.org/wiki?curid=473550" title="Tom Nijssen">
Tom Nijssen

Tom Nijssen (ur. 1 października 1964 w Maastricht) − holenderski tenisista, zwycięzca French Open 1989 i US Open 1991 w grze mieszanej, reprezentant w Pucharze Davisa.
Kariera tenisowa.
Nijssen występował w gronie tenisistów profesjonalnych w latach 1984−1998.
Sukcesy odnosił głównie jako deblista osiągając 25 finałów turniejów ATP World Tour, z czego 11 wygrał. Największe sukcesy odnosił w latach 1991−1994, kiedy tworzył duet z Cyrilem Sukiem. Holendersko−czeski debel czterokrotnie w tym czasie zakwalifikował się do deblowego ATP World Tour World Championships (dla ośmiu najlepszych par świata). Nijssen i Suk przegrali wszystkie mecze (12 porażek w czterech edycjach), za każdym razem odpadając po etapie meczów grupowych. Pięciokrotnie byli w ćwierćfinałach turniejów wielkoszlemowych (1991 French Open, 1992 Australian Open, 1994 Australian Open, Wimbledon i US Open).
Wraz z rodaczką Manon Bollegraf odniósł 2 zwycięstwa wielkoszlemowe w mikście. Sukcesy te miały miejsce w 1989 roku podczas French Open i 1991 roku na US Open. W 1993 roku był również finalistą z Bollegraf na Wimbledonie.
Na przełomie lat 80. i 90. Nijssen łączył występy deblowe z grą pojedynczą. W 1989 roku był m.in. w 3 rundzie Australian Open (pokonał Slobodana Živojinovicia, przegrał z Goranem Ivaniševiciem), 4 rundzie w Miami, półfinale turnieju we Frankfurcie, ćwierćfinale w Birmingham. Ćwierćfinały turniejowe osiągnął ponadto w 1987 roku w Bostonie i Hongkongu oraz w 1993 roku w Bolzano. Ostatni raz w grze pojedynczej w turnieju zawodowym Nijssen wystąpił w 1995 roku.
W latach 1986−1990 Nijssen bronił barw narodowych w Pucharze Davisa. Bilans jego występów w tych rozgrywkach wynosi 8 zwycięstw i 9 porażek. W 1989 roku przyczynił się do awansu Holandii do najwyższej klasy rozgrywkowej Pucharu Davisa - grupy światowej, zdobywając w meczu z Indonezją 2 punkty singlowe i punkt deblowy wspólnie z Michielem Schapersem.
W rankingu gry pojedynczej Nijssen najwyżej był na 87. miejscu (17 kwietnia 1989), a w klasyfikacji gry podwójnej na 10. pozycji (11 maja 1992).

</doc>
<doc id="473551" url="https://pl.wikipedia.org/wiki?curid=473551" title="Międzynarodowe Stowarzyszenie Lesbijek i Gejów">
Międzynarodowe Stowarzyszenie Lesbijek i Gejów

Międzynarodowe Stowarzyszenie Lesbijek i Gejów (ILGA – International Lesbian and Gay Association) – światowa organizacja non-profit, zrzeszająca pozarządowe, polityczne organizacje działające na rzecz praw osób LGBT.
Została założona 8 sierpnia 1978 r. w Coventry w Anglii przez przedstawicieli organizacji gejowskich z 10 krajów Europy. Pierwotna nazwa: Międzynarodowe Stowarzyszenie Gejów (IGA). W 1986 roku do stowarzyszenia dołączyły organizacje lesbijek – w wyniku tego IGA przekształcono w Międzynarodowe Stowarzyszenie Lesbijek i Gejów. W latach późniejszych ILGA obejmowała opieką organizacje skupione w ruchu LGBT.
Jest jedyną organizacją pozarządową na świecie zajmującą się problemami łamania praw człowieka i dyskryminacji na podstawie orientacji seksualnej.
Organizacja współpracuje ściśle z Amnesty International w zakresie nagłaśniania przypadków prześladowania osób LGBT. ILGA wspierała Światową Organizację Zdrowia (WHO) w procesie skreślenia homoseksualizmu z wykazu chorób.
Organizacja uczestniczy w pracach ONZ. Przedstawiciele ILGA brali udział w "II Światowej Konferencji Praw Człowieka" w Wiedniu w 1993 r. oraz w "IV Światowej Konferencji ds. Kobiet" w Pekinie w 1995 r. W 1998 r. ILGA uzyskała status konsultanta przy Radzie Europy. Głos ILGA brany jest pod uwagę na różnych szczeblach decyzyjnych w strukturach Unii Europejskiej. Na konferencji ILGA w Portugalii obecny był ówczesny przewodniczący Parlamentu Europejskiego, Pat Cox.
Podczas głosowania 23 stycznia 2006 Rady Gospodarczej i Społecznej ONZ, głosami USA, Kuby, Iranu, Zimbabwe i Sudanu odrzucono wniosek ILGA o przyznanie statusu stałego doradcy jako organizacji pozarządowej.
Od 2009 r. ILGA publikuje coroczny raport z rankingiem i mapą, ilustrującymi poziom równouprawnienia w poszczególnych krajach.
Od grudnia 2006 ILGA-Europe stała się stałą organizacją doradczą 
Rady Gospodarczej i Społecznej ONZ.
Warszawski Ruch Homoseksualny był pierwszą polską organizacją, która była przyjęta w poczet ILGA w 1987 r. Do ILGA należą obecnie następujące polskie organizacje środowisk LGBT: Kampania Przeciw Homofobii, Lambda Warszawa, Fundacja Równości oraz krakowska Fundacja Kultura dla Tolerancji.
Obecnie ILGA zrzesza 600 organizacji z 90 krajów świata.
Od października 2019 r., w zarządzie sekcji europejskiej jest dyrektor polskiej organizacji Kampania Przeciw Homofobii, Slava Melnyk.
Struktura organizacji.
Członkami ILGA są organizacje o charakterze lokalnym, organizacje krajowe wzgl. organizacje miejskie. Dzieli się na Sekcje Regionalne, które zasadniczo obejmują swym zasięgiem poszczególne kontynenty. Sekcja Europejska jest akredytowana przy Komisji Europejskiej w Brukseli. Organizacja bazuje wyłącznie na pracy społecznej swoich członków.
Sekcje regionalne:

</doc>
<doc id="473556" url="https://pl.wikipedia.org/wiki?curid=473556" title="American Pie, czyli sprawa dowcipna">
American Pie, czyli sprawa dowcipna



</doc>
<doc id="473557" url="https://pl.wikipedia.org/wiki?curid=473557" title="Epekofit">
Epekofit

Epekofit – gatunek roślin obcego pochodzenia, który przybył z innych rejonów geograficznych w ostatnich czasach i występuje w siedliskach ruderalnych i segetalnych. Za graniczną datę przyjmuje się XV w. (odkrycie Ameryki, które zapoczątkowało migrację gatunków na ogromną, niespotykaną wcześniej skalę). Epekofity albo zostały przez człowieka celowo introdukowane, albo zostały przypadkowo zawleczone, albo też rozprzestrzeniły się samorzutnie za pomocą wiatru (anemochoria) czy zwierząt (zoochoria). Bardzo dużą rolę w rozprzestrzenianiu się roślin na inne obszary geograficzne odgrywa człowiek. Z ogromnej ilości gatunków roślin obcych uprawianych jako rośliny uprawne niektóre przypadkowo rozprzestrzeniły się w siedliskach naturalnych lub synantropijnych, inne przypadkowo zostały zawleczone wraz z transportem towarów. Większość z nich pochodzi z podobnej strefy klimatycznej.
Epekofity zaliczane są do grupy metafitów i kenofitów. Pojęcia te używane są podczas analizy geograficzno-historycznej flory.

</doc>
<doc id="473558" url="https://pl.wikipedia.org/wiki?curid=473558" title="Jason Biggs">
Jason Biggs

Jason Matthew Biggs (ur. 12 maja 1978 w Pompton Plains) – amerykański aktor filmowy, telewizyjny i teatralny, komik pochodzenia włoskiego.
Życiorys.
Urodził się w Pompton Plains w stanie New Jersey w rodzinie rzymskokatolickiej jako syn Angeli (z domu Zocco) i Gary'ego Biggsa. Jego ojciec ma korzenie włosko-angielskie a matka sycylijskie. Został wychowany według tradycji katolickich z dwiema siostrami: starszą Heather (ur. 1971) i młodszą Chiarą (ur. 1980). Ukończył Hasbrouck Heights High School. W latach 1996-97 uczęszczał na Uniwersytet Nowojorski.
Zaczął występować w wieku pięciu lat. W 1988 związał się z Screen Actors Guild i wystąpił w reklamie marketu Pathmark. Jako 12-latek wziął udział w programie HBO "The Fotis Sevastakis Story", choć z powodu kilku czynników, nigdy nie wyszedł na antenę. W 1991 roku, mając 13 lat zadebiutował jako Willie Trancas w telewizji w sitcomie Fox "Drexell's Class" z Dabneyem Colemanem, a także po raz pierwszy wystąpił na scenie Seattle Repertory Theatre na Broadwayu w widowisku "Rozmowy z moim ojcem" ("Conversations with My Father") u boku Judda Hirscha. Wkrótce trafił do opery mydlanej CBS "As the World Turns" (1994–95) jako Pete Wendall, a za występ był nominowany do nagrody Emmy w kategorii „Najlepszy młody aktor”.
Pojawi się w komedii "Camp Stories" (1997) z Elliottem Gouldem i Jerrym Stillerem. Potem otrzymał główną rolę w komedii młodzieżowej "American Pie, czyli sprawa dowCipna" (1999), która stała się międzynarodowym fenomenem. Kolejne główne role zagrał w filmach: "Dziewczyny i chłopaki" ("Boys and Girls", 2000) i "Frajer" ("Loser", 2000).
23 kwietnia 2008 ożenił się z Jenny Mollen. Mają syna Sida (ur. 15 lutego 2014).

</doc>
<doc id="473571" url="https://pl.wikipedia.org/wiki?curid=473571" title="Seann William Scott">
Seann William Scott

Seann William Scott (ur. 3 października 1976 w Cottage Grove w stanie Minnesota) – amerykański aktor filmowy i telewizyjny pochodzenia szkockiego, angielskiego, niemieckiego i irlandzkiego.
Życiorys.
Wczesne lata życia.
Jest najmłodszym z siedmiorga dzieci Patricia Anne (z domu Simons) i Williama Franka Scotta, pracownika fabryki. Po ukończeniu szkoły średniej Park High School, uczęszczał do Glendale Community College w Glendale.
Kariera.
Po przeprowadzce do Los Angeles, próbował swoich sił w różnych castingach. W 1997 wystąpił obok Evy Mendes w teledysku zespołu Aerosmith do przeboju pt. „Hole in My Soul”. Wkrótce potem pojawił się w audycji telewizyjnej Digital Entertainment Network "Świat czadu" ("Chad’s World") o tematyce gejowskiej. Zwrócił na siebie uwagę w dramacie telewizyjnym NBC "Urodzony na wygnaniu" ("Born In Exile", 1997) obok Marka-Paula Gosselaara. Odniósł sukces na dużym ekranie w debiutanckiej roli Steve’a Stiflera – młodzieńca wkraczającego w dorosłość w przebojowej komedii "American Pie, czyli sprawa dowCipna" ("American Pie", 1999) i jej sequelu "American Pie 2" (2001), w której za udział odebrał nagrodę Teen Choice i MTV za najlepszy pocałunek z Jasonem Biggsem.
Po zakończeniu realizacji komedii "Ostra jazda" ("Road Trip", 2000) wybrał się w trwającą miesiąc podróż autostopem po Australii. W komedii sensacyjnej "Stary, gdzie moja bryka?" ("Dude, Where’s My Car?", 2000) wraz z Ashtonem Kutcherem stworzył duet nastolatków, którzy po pobudce po szalonej imprezie nic nie pamiętają i zaczynają się zastanawiać, gdzie ostatniej nocy zostawili samochód. Znalazł się w obsadzie dreszczowca "Oszukać przeznaczenie" ("Final Destination", 2000). Reżyser Kevin Smith zaangażował go do komedii "Jay i Cichy Bob kontratakują" ("Jay and Silent Bob Strike Back", 2001) z Benem Affleckiem i Carrie Fisher. Rola w drugim sequelu "American Pie: Wesele" ("American Wedding", 2003) przyniosła mu raz jeszcze nagrodę Teen Choice i MTV za najlepszy taniec disco. W 2003 wraz z Justinem Timberlake był gospodarzem podczas uroczystej gali rozdania nagród MTV.

</doc>
<doc id="473572" url="https://pl.wikipedia.org/wiki?curid=473572" title="Seann Scott">
Seann Scott



</doc>
<doc id="473574" url="https://pl.wikipedia.org/wiki?curid=473574" title="Zdzisław Bubnicki">
Zdzisław Bubnicki

Zdzisław Bubnicki (ur. 17 czerwca 1938 we Lwowie, zm. 12 marca 2006 we Wrocławiu) – polski naukowiec, specjalista w zakresie automatyki, informatyki i robotyki. W znacznym stopniu przyczynił się do rozwinięcia następujących zagadnień: teoria sterowania i decyzji, identyfikacja, rozpoznawanie, systemy ekspertowe i systemy z reprezentacją wiedzy, kompleksy operacji oraz podstawy i metodyka systemów informatycznych.
Kariera naukowa.
Dyplom magistra inżyniera o stosunkowo młodej wówczas specjalności automatyka i telemechanika otrzymał w 1960 r. na Wydziale Elektrycznym Politechniki Śląskiej. Od 1962 roku pracował na Politechnice Wrocławskiej, gdzie w 1964 r. uzyskał stopień doktora nauk technicznych za pracę pt. "Dynamika cyfrowych układów automatycznej regulacji z taktem zewnętrznym", a w 1967 r. stopień doktora habilitowanego. W 1973 r. otrzymał tytuł prof. nadzwyczajnego a w 1979 prof. zwyczajnego. Był wieloletnim dyrektorem ISTS - Instytutu Sterowania i Techniki Systemów, który funkcjonował jako instytut międzywydziałowy na Wydziałach Elektroniki oraz Informatyki i Zarządzania Politechniki Wrocławskiej (ISTS od 1998 r. związany jest wyłącznie z Wydziałem Informatyki i Zarządzania, a od 2004 r. nosi nazwę Instytutu Informatyki Technicznej). Od 1985 r. członek korespondent, później członek rzeczywisty PAN (od 1994), przewodniczący Komitetu Automatyki i Robotyki PAN, w latach 1992-1998 prezes Oddziału Wrocławskiego PAN, w okresie 1991-1998 był członkiem Prezydium PAN.
Profesor Bubnicki wypromował 44 doktorów, z których 16 zajmuje obecnie stanowiska profesorskie. Rezultaty jego pracy naukowej zwłaszcza dotyczące teorii zmiennych niepewnych i jej zastosowań do sterowania, zarządzania i diagnostyki na trwałe weszły do światowego dorobku w omawianej dziedzinie. Efekty pracy naukowej zostały przedstawione w przeszło 250 publikacjach oraz 8 książkach. Profesor Z. Bubnicki otrzymał wiele wyróżnień oraz odznaczeń krajowych i zagranicznych, m.in. Krzyż Kawalerski i Krzyż Oficerski Orderu Odrodzenia Polski, medal IFIP. Doktor "honoris causa" Politechniki Szczecińskiej, Poznańskiej oraz Wojskowej Akademii Technicznej.

</doc>
<doc id="473575" url="https://pl.wikipedia.org/wiki?curid=473575" title="Ian MacNaughton">
Ian MacNaughton

Ian MacNaughton (ur. 30 grudnia 1925, zm. 10 grudnia 2002) – brytyjski producent telewizyjny i reżyser, najbardziej znany ze swej pracy z grupą "Monty Python". 
Był zarówno reżyserem, jak i producentem serialu "Latający cyrk Monty Pythona". MacNaughton wyreżyserował także pierwszy pełnometrażowy film grupy "A teraz coś z zupełnie innej beczki" oraz ich niemieckie programy specjalne "Monty Python’s Fliegender Zirkus". W 1999 roku wystąpił w roli Szkota w skeczu wykonanym z okazji 30-lecia Monty Pythona. 

</doc>
<doc id="473576" url="https://pl.wikipedia.org/wiki?curid=473576" title="Ewangeliczni chrześcijanie">
Ewangeliczni chrześcijanie



</doc>
<doc id="473578" url="https://pl.wikipedia.org/wiki?curid=473578" title="Prawo Bunsena i Roscoego">
Prawo Bunsena i Roscoego



</doc>
<doc id="473579" url="https://pl.wikipedia.org/wiki?curid=473579" title="Icalendar">
Icalendar



</doc>
<doc id="473581" url="https://pl.wikipedia.org/wiki?curid=473581" title="Złotorost ścienny">
Złotorost ścienny

Złotorost ścienny ("Xanthoria parietina" (L.) Th. Fr.) – gatunek grzybów z rodziny złotorostowatych ("Teloschistaceae"). Ze względu na symbiozę z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Xanthoria, Teloschistaceae, Teloschistales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy gatunek ten zdiagnozowany został w 1753 przez Karola Linneusza jak "Lichen parietinus" (porost ścienny). Do rodzaju "Xanthoria" został przeniesiony w 1860 r.
Niektóre synonimy nazwy naukowej:
Nazwa polska według "Krytycznej listy porostów i grzybów naporostowych Polski". 
Morfologia.
Tworzy listkowatą, rozetkowatą lub nieregularną plechę z glonami protokokkoidalnymi. Rozpoznano dwa gatunki tych glonów: "Trebouxia arboricola" i "Trebouxia irregularis". Plecha osiąga szerokość 2-10, wyjątkowo do 20 cm i jej górna powierzchnia ma w miejscach dobrze oświetlonych intensywnie żółtą lub żółtopomarańczową barwę, w zacienionych jest żółtozielona lub szarozielona. Plecha jest głęboko wcinana, jej odcinki są gładkie lub pomarszczone i mają szerokość do 5 mm. Ściśle przylega do podłoża, wznoszą się tylko jej brzegi. Brzegi plechy są poszerzone i zaokrąglone, stykają się z sobą lub zachodzą na siebie. Dolna powierzchnia plechy jest pomarszczona lub żyłkowana i biaława, żółtawe są tylko jej brzegi. Chwytników brak. 
Nie wytwarza ani urwistków, ani izydiów, rozmnaża się wyłącznie przez zarodniki. Rozmnaża się głównie płciowo; na plesze prawie zawsze występują siedzące lub na krótkich trzoneczkach apotecja lekanorowe. Mają średnicę 1-6 mm i ciemniejsze od plechy tarczki o barwie od żółtopomarańczowej do brunatnopomarańczowej. Brzeżek tarczek jest w kolorze plechy, gładki lub karbowany. Pyknidia występują rzadko, są zanurzone w plesze i zazwyczaj nieco od niej ciemniejsze.
Hymenium bezbarwne, o grubości 50-80 um. Hypotecjum bezbarwne lub bladobrązowe, o grubości 15-50 um. Wstawki (parafizy) proste lub rozgałęzione, cylindryczne. Zarodników powstaje po 8 w każdym worku, są dwukomórkowe, elipsoidalne, dwubiegunowe i mają rozmiar 12-16 × 5-9 μm. Posiadają przegrodę o grubości 3-8 μm. Pykniospory elipsoidalne, o rozmiarach 2,5-4 x 1-1,5 μm.
Plecha K + purpurowa. 
Występowanie i siedlisko.
Gatunek szeroko rozprzestrzeniony; występuje na wszystkich kontynentach oprócz Antarktydy. W Polsce jest pospolity na terenie całego kraju.
Rośnie na korze i drewnie drzew i krzewów, zarówno liściastych, jak i iglastych (rzadziej), a także na skałach wapiennych, betonie i na słomianych dachach.
Swoje szerokie rozprzestrzenienie złotorost ścienny zawdzięcza dużej odporności na zanieczyszczenia. Jest w dużym stopniu odporny również na metale ciężkie, z tego też powodu znalazł zastosowanie w biomonitoringu. Na skali porostowej znajduje się w 3 grupie porostów mogących rosnąć w powietrzu silnie zanieczyszczonym.
Jest gatunkiem azotolubnym, z tego też powodu często występuje na obszarach zaludnionych i rolniczych, o dużym stopniu eutrofizacji. Za przyczynę powrotu tego gatunku w XX wieku do lokalnej flory porostów w prowincji Ontario w południowej Kanadzie uważa się właśnie odkładanie się w glebie azotanów wskutek rozwoju przemysłu i rolnictwa.
Czasami na plesze złotorostu ściennego można zobaczyć różowe grudki. Są to sporodochia pasożytującego na nim grzyba "Illosporiopsis christiansenii".
Biochemia.
Większość porostów wytwarza grupę związków chemicznych zwanych kwasami porostowymi. Złotorost ścienny wytwarza związek chemiczny o nazwie antrachinon. Jego pomarańczowe kryształki znajdują się w górnej korze plechy. W wytwarzaniu tego związku bierze udział promieniowanie UV oraz enzymy z grupy fotosyntetaz wytwarzane przez znajdujące się w nim glony z rodzaju "Trebouxia". Ponadto złotorost ścienny w mniejszych ilościach wytwarza fallacinal, emodyny, teloschistin i kwas parietynowy. Parietyna wykazuje silną fluorescencję pod wpływem światła UV, jest także wskaźnikiem kwasowo-zasadowym ujawniającym swoją barwą odczyn środowiska.
Wodny ekstrakt "X. parietina" wykazuje dobrą aktywność przeciwwirusową in vitro. Hamuje replikację ludzkiego wirusa paragrypy typu 2.
Gatunki podobne.
Najbardziej podobny jest występujący w takich samych siedliskach złotorost wieloowocnikowy ("Xanthoria polycarpa"). Ma jednak mniejszą i bardziej poduszeczkowatą plechę, oraz większe i bardziej liczne (w stosunku do wielkości plechy) owocniki. Na skałach rośnie złotorost pyszny ("Xanthoria elegans"), który również nie wytwarza urwistków. Ma jednak węższe, bardziej wypukłe odcinki plechy, ponadto ściśle przylegające do podłoża, trudne do oderwania.

</doc>
<doc id="473583" url="https://pl.wikipedia.org/wiki?curid=473583" title="Lirowate">
Lirowate

Lirowate (Callionymidae) – rodzina głównie morskich ryb okoniokształtnych. Niektóre gatunki występują w wodach słonawych.
Zasięg występowania.
Głównie Ocean Indyjski oraz zachodnia część Oceanu Spokojnego. Lira występuje u brzegów Europy.
Klasyfikacja.
Rodzaje zaliczane do tej rodziny :
"Anaora" — "Bathycallionymus" — "Callionymus" — "Calliurichthys" — "Chalinops" — "Dactylopus" — "Diplogrammus" — "Draculo" — "Eleutherochir" — "Eocallionymus" — "Minysynchiropus" — "Neosynchiropus" — "Paracallionymus" — "Protogrammus" — "Pseudocalliurichthys" — "Repomucenus" — "Spinicapitichthys" — "Synchiropus" — "Tonlesapia"
Linki zewnętrzne.
Opis rodziny wg Fishbase.org (j.angielski)

</doc>
<doc id="473584" url="https://pl.wikipedia.org/wiki?curid=473584" title="Krystyna Zabawska">
Krystyna Zabawska

Krystyna Danilczyk-Zabawska z domu Danilczyk (ur. 14 stycznia 1968 w Kopczanach) – polska lekkoatletka, która specjalizowała się w pchnięciu kulą. 4-krotna olimpijka (1992, 2000, 2004, 2008).
Kariera sportowa.
Czterokrotna olimpijka: Barcelona 1992 (10. miejsce), Sydney 2000 (5. miejsce), Ateny 2004 (5. miejsce) oraz Pekin 2008 (nie sklasyfikowana). W latach 1991–2003 sześć razy brała udział w mistrzostwach świata osiągając w tej imprezie największy sukces w roku 2003 gdy zajęła 6. miejsce. Cztery razy uczestniczyła w mistrzostwach Europy (w latach 1994–2006). Srebrna medalistka halowych mistrzostw świata (1999) oraz halowych mistrzostw Europy (2005). Międzynarodowa mistrzyni Francji (1992). 18 razy broniła barw narodowych w meczach międzypaństwowych (6 zwycięstw indywidualnych).
Wielokrotna medalistka i mistrzyni Polski.
16-krotnie zdobyła tytuł mistrzyni Polski seniorek (1991–1994, 1996-2004, 2006–2008). Ma w dorobku także 2 srebra oraz 1 brąz krajowego czempionatu. 15-krotna halowa mistrzyni Polski (raz zdobyła srebrny medal). Aktualna halowa rekordzistka Polski (19,26 w 1999). 11-krotna rekordzistka Regionu Podlaskiego na otwartym stadionie w pchnięciu kulą (od 16,06 do 19,42 m). Laureatka "Złotych Kolców" za rok 1999. Uznana najlepszą kulomiotką w historii w plebiscycie zorganizowanym z okazji 90-lecia Polskiego Związku Lekkiej Atletyki.
W 2010 podczas odbywających się w Białymstoku mistrzostw Polski juniorów, ogłosiła zakończenie kariery sportowej. Była zawodniczką klubów: KS Hańcza Suwałki (1986-1988), Jagiellonii Białystok (1989-1994) oraz Podlasia Białystok (1995-2010).
Życie prywatne.
Krystyna Zabawska z domu Danilczyk córka Henryka i Stanisławy Krawczuk jest absolwentką szkoły zawodowej w Suwałkach oraz Akademii Wychowania Fizycznego. Jej mężem był Przemysław Zabawski, mają córkę Darię, która także uprawia lekkoatletykę. Aktualnie pracuje jako nauczyciel Wychowania Fizycznego w Zespole Szkół Handlowo-Ekonomicznych w Białymstoku oraz jest wykładowcą w Wyższej Szkole Wychowania Fizycznego i Turystyki w Białymstoku, w którym to mieście mieszka.

</doc>
<doc id="473589" url="https://pl.wikipedia.org/wiki?curid=473589" title="Sławna Macedonia">
Sławna Macedonia



</doc>
<doc id="473590" url="https://pl.wikipedia.org/wiki?curid=473590" title="Konfeks Legnica">
Konfeks Legnica

Konfeks Legnica – polski klub sportowy, założony 2 grudnia 1971 r. w Legnicy, jako spadkobierca KS Dziewiarz. Rozgrywa swoje mecze na stadionie miejskim przy ul. Grabskiego. W 2022 r. prowadził sekcje piłki nożnej i tenisa stołowego.
Piłka nożna.
. Największym sukcesem klubu był występ w III lidze piłkarskiej.

</doc>
<doc id="473591" url="https://pl.wikipedia.org/wiki?curid=473591" title="Sławna Macedonio">
Sławna Macedonio

Sławna Macedonio (po grecku Μακεδονία ξακουστή, czytaj "Makedonia Ksakusti") – patriotyczna pieśń pochodząca z Grecji, będąca nieformalnym hymnem regionu w północnej Grecji – Macedonii (nie mylić z Macedonią Północną – państwem). Aktualne słowa pieśni, powstały w większej części tuż po okresie wojen bałkańskich. Oparte są jednak o motywy i tradycję dawnej, bizantyńskiej pieśni rycerskiej i związanej z nią choreografii bizantyńskiego "tańca macedońskiego". Tytuł pieśni pochodzi od pierwszych słów, "Makedonia ksakusti" (po grecku "Sławna Macedonio").

</doc>
<doc id="473599" url="https://pl.wikipedia.org/wiki?curid=473599" title="Wysoki Zamek we Lwowie">
Wysoki Zamek we Lwowie

Wysoki Zamek we Lwowie – murowany, gotycki zamek królewski we Lwowie, wzniesiony w II połowie XIV wieku przez króla Polski Kazimierza III Wielkiego. Zbudowany został w miejscu zamku drewnianego, wzniesionego po 1251 roku przez króla Rusi Daniela Halickiego. Warowny, położony na wzgórzu Wysokim Zamku, na północ od Starego Miasta; zniszczony w 1704 roku, rozebrany w roku 1772.
Historia.
Wysoki Zamek, wraz z miastem, wzniósł Kazimierz III Wielki po przyłączeniu Rusi Czerwonej do Polski. Zamek zlokalizowano na miejscu drewnianego grodu księcia Daniela Halickiego, który to gród w 1261 został zburzony na żądanie Tatarów. Murowany zamek król Kazimierz zaczął wznosić w roku 1362, a jego remont przeprowadzono w latach 1570–1574. W 1648, w czasie powstania Chmielnickiego, zamek został zdobyty i spalony przez wojska kozackie pod dowództwem Maksyma Krzywonosa. Odbudował go komendant Lwowa, Krzysztof Grodzicki, w 1653. W 1655 zamek wytrzymał kolejne oblężenie kozackie, a w 1672 także oblężenie Turków. W 1695 roku obronił się przed Tatarami. W XVIII wieku zaczął popadać w ruinę. W 1704 został zdobyty i zniszczony przez wojska szwedzkie pod wodzą Karola XII. Po zajęciu Lwowa przez Austriaków większość murów zamkowych została rozebrana. W 1869, w 300-lecie unii lubelskiej, na ruinach jednej z baszt usypano kopiec nazwany Kopcem Unii Lubelskiej. Do dnia dzisiejszego przetrwał tylko fragment jednej ze ścian zamkowych.

</doc>
<doc id="473607" url="https://pl.wikipedia.org/wiki?curid=473607" title="Xanthoria parietina">
Xanthoria parietina



</doc>
<doc id="473616" url="https://pl.wikipedia.org/wiki?curid=473616" title="Paulina Bonaparte">
Paulina Bonaparte

Paulina Maria Bonaparte, właśc. "Paoletta Maria Buonaparte", jako jedyna z rodzeństwa Napoleona zachowała pierwotną formę nazwiska (ur. 20 października 1780 w Ajaccio - zm. 9 czerwca 1825 we Florencji) – druga córka Carla Marii Buonaparte i Letycji z domu Ramolino, ulubiona siostra cesarza Napoleona.
Życiorys.
O jej wczesnych latach w Ajaccio niewiele wiadomo. Z obawy przed prześladowaniami ze strony przywódcy niepodległościowego ruchu korsykańskiego Pasquale Paoliego w wieku lat 13 uciekła wraz z matką i siostrami Karoliną oraz Elizą z Korsyki do Marsylii we Francji, gdzie przez pierwsze miesiące żyły bez dostatecznych środków materialnych. Dwa lata później, po mianowaniu Napoleona generałem, wraz z całą rodziną przeniosła się do Paryża. Była znana ze swobodnego trybu życia i licznych romansów. Za namową Napoleona w 1797 wyszła za generała Leclerca. Leclerc wkrótce został wysłany z ekspedycją francuską na San Domingo, która miała stłumić powstanie miejscowej ludności. Towarzysząc mężowi w wyprawie, Paulina prowadziła bogate życie erotyczne, miała romanse z wojskowymi - z oficerami i żołnierzami niższej rangi. W 1802 roku generał Leclerc zachorował na żółtą febrę, po czym zmarł. Mieli razem syna Dermida, który zmarł w 1806 roku w wieku 8 lat.
Po powrocie do Francji Paulina kolejny raz wyszła za mąż w 1803 roku za bogatego księcia Camillo Borghese (1775-1832), potomka jednego z najstarszych rodów włoskich. Tak jak jej pierwsze małżeństwo, także i to było aranżowane politycznie przez Napoleona. Camillo Borghese był fundatorem rzeźby Canovy, "Wenus", do której Paulina pozowała nago. Wkrótce po tym wydarzeniu ich małżeństwo rozpadło się. Według ówczesnej opinii publicznej, powodem separacji były ekstrawaganckie pomysły księżnej, takie jak używanie służących jako krzeseł lub wnoszenie do kąpieli przez czarnoskórych niewolników. Nie doszło jednak do rozwodu, a tylko do separacji.
W odróżnieniu od większości rodzeństwa Napoleona, Paulina nie miała ambicji politycznych, ale przyjęła w roku 1806 władzę nad księstwami Parmy i Guastalli. Wkrótce jednak je sprzedała za sumę 6 milionów franków. Od roku 1810 jej stosunki z cesarzem uległy znacznemu pogorszeniu ze względu na nieprzyjaźń z jego drugą małżonką, Marią Ludwiką.
Po upadku monarchii napoleońskiej Camillo Borghese oficjalnie zerwał kontakty z rodziną Bonapartych. Paulina jako jedyna z rodzeństwa pomagała Napoleonowi w czasie jego pobytu na Elbie. W sytuacji gdy Ludwik XVIII nie dotrzymywał finansowych zobowiązań ustalonych przy abdykacji Napoleona w Fontainebleau, Paulina sprzedała swe klejnoty i uzyskane środki przekazała bratu. Wraz z matką była u jego boku zarówno na Elbie, jak w czasie Kampanii studniowej.
Po roku 1820 pogodziła się z mężem i zamieszkała razem z nim we Florencji. Pod koniec życia zachorowała, podobnie jak ojciec Carlo Maria i być może brat Napoleon, na raka żołądka. Zmarła 9 czerwca 1825 roku. Zgodnie ze swym życzeniem została pochowana w krypcie rodowej książąt Borghese w Rzymie.

</doc>
<doc id="473619" url="https://pl.wikipedia.org/wiki?curid=473619" title="Starzyszek">
Starzyszek



</doc>
<doc id="473622" url="https://pl.wikipedia.org/wiki?curid=473622" title="Fałszerze – powrót Sfory">
Fałszerze – powrót Sfory

Fałszerze – powrót Sfory – polski telewizyjny serial sensacyjny z 2006 roku o tematyce kryminalnej. Jego premiera odbyła się 15 marca 2007. Składa się z 14 odcinków, z których każdy trwa ok. 45 minut.
Jest to druga część serialu Wojciecha Wójcika, kontynuacja historii zapoczątkowanej cztery lata wcześniej, w serialu "Sfora". Po ucieczce z więzienia mafijnego bossa Ryszarda Starewicza i Franco Bottiego w pościg udają się komisarz Stanisław Olbrycht i prokurator Grzegorz Nowicki. Tropiąc obydwu przestępców trafiają na ślad afery związanej z drukiem fałszywych pieniędzy.
Odcinki serialu.
Odcinek 1.
Komisarz Stanisław Olbrycht i jego nowy partner, komisarz Roman Kruk, który zastąpił zmarłego tragicznie Waleriana Ducha, śledzą na podwarszawskiej szosie samochód z trzema podejrzanymi mężczyznami. W pewnej chwili auto śledzonych wymyka się pogoni. Rozwścieczony Olbrycht obarcza za to niepowodzenie Kruka. Sugeruje nawet, że może on współpracować z przestępcami. Dopiero po powrocie do komendy dowiaduje się od inspektora Walasa, że Kruk jest wybitnym ekspertem od fałszywych pieniędzy. Tymczasem Marko, Fota i Bolo - trzej przestępcy, którzy zmylili policjantów, dojeżdżają do Warszawy. Marko, który jako „poważny” biznesmen Gozdawa prowadzi podejrzane interesy, ustala z będącym na usługach mafii Mecenasem szczegóły „wyprania” dużej sumy pieniędzy pochodzących z nielegalnych źródeł. W siedzibie swojej firmy „Gozdapan” spotyka się następnie z niejakim Schlenhoffem, Niemcem, który organizuje dla niego przerzut oryginalnego papieru do produkcji fałszywych banknotów euro. Po spotkaniu z Marko Mecenas odwiedza w więzieniu mafijnego bossa, Starewicza. Dostarcza mu zegarek z ukrytymi we wnętrzu brylantami. Ktoś przesyła Krukowi komunikat głosowy - propozycję „nie do odrzucenia”. obiecuje mu 5 mln euro w zamian za wycofanie się komisarza ze śledztwa w sprawie fałszywych pieniędzy. Kruk usiłuje ustalić, do kogo należy ten głos. Autor komunikatu złożył propozycję nie bez powodu. Oto bowiem szef nadzoru bankowego informuje Kruka i Walasa o pojawieniu się na rynku dużej ilości fałszywych banknotów euro. Co więcej, podróbki są znakomitej jakości. W tym czasie Olbrycht i prokurator Nowicki przesłuchują Bublewicza zwanego „Bubą”, który został świadkiem koronnym w sprawie przeciwko Starewiczowi. Po przesłuchaniu policjanci odwożą Bubę do hotelu, w którym jest on przetrzymywany pod ochroną policji do czasu procesu. Nie wiedzą, że w ślad za nimi ruszają Marko, Fota i Bolo. 
Odcinek 2.
Marko, Fota i Bolo jadą do hotelu, w którym policja ukryła Bubę. Ustalają numer jego pokoju. Spotykają się tam również z prostytutką Żarówą, której udział w zabiciu Buby stanowi część ich planu. Tymczasem policjanci dokonują przeszukania w drukarniach na terenie kraju. Trafiają także do tej, w której powstają „fałszywki”. Nie wiedzą jednak, że cały trefny towar został wywieziony dzień wcześniej. Olbrycht spotyka się z byłym policjantem Polkiem, który pracuje teraz w firmie kurierskiej. Marko i jego ludzie proponują mu przewiezienie nielegalnego towaru i oferują za tę przysługę spore pieniądze. W porozumieniu z Olbrychtem Polk przyjmuje ofertę. Nika szuka dowodów, że Lachnal, wspólnik Starewicza, nadal zajmuje się nielegalnym transferem i „praniem” brudnych pieniędzy. Razem z Olbrychtem postanawiają założyć w jego willi podsłuch. Olbrycht prosi Nowickiego, żeby wezwał Lachnala na przesłuchanie. Zamierza w tym czasie zainstalować w willi aparaturę. Odsiadujący karę więzienia Starewicz zleca zabicie Killera. Zlecenie ma wykonać Kafel, bandyta przenoszony właśnie do zakładu karnego w Sztumie, gdzie Killer odsiaduje wyrok. Kruk otrzymuje od tajemniczego informatora wiadomość, że poszukiwany przez niego Marko mieszka przy ulicy Wspólnej. Udaje się pod wskazany adres. Spędza noc w samochodzie, czekając na podejrzanego. Rankiem Marko pojawia się wreszcie w bramie. Kruk rusza za nim swoim samochodem. 
Odcinek 3.
Śledząc Marko, komisarz Kruk dociera pod hotel. Tam z ukrycia fotografuje spotkanie Marko z Fotą i Bolem. Wkrótce Bolo odłącza się od pozostałych, Kruk rusza za nim. Tymczasem Fota i Marko realizują plan zabicia Buby. Na hotelowym korytarzu Żarówa odciąga uwagę jednego z policjantów. Marko ukrywa ładunek z gazem pod stolikiem do wożenia posiłków i tak wkracza do pokoju Buby. W tym samym czasie Kruk obserwuje spotkanie Polka z Bolem. Widzi tajemnicze tuby, które Bolo przepakowuje do samochodu Polka. Kruk organizuje blokadę na szosie. Chce dowiedzieć się, co kryje się w tubach. Kiedy policja zatrzymuje samochód, Bolo na rozkaz Marko niszczy tuby za pomocą bomby zapalającej. Przedwczesna interwencja Kruka zepsuła dobrze zaplanowaną akcję. Prokurator Nowicki dowiaduje się, że Lachnal, wspólnik Starewicza, wyjeżdża z żoną na trzy dni z Warszawy. Przekazuje tę wiadomość Olbrychtowi. Ten odwiedza pana Gienia, wybitnego specjalistę od włamań i zabezpieczeń elektronicznych. Namawia go na włamanie do willi Lachnala. Mafioso Franco Botti, przebywający w tym samym więzieniu co Starewicz, otrzymuje od niego gryps. Starewicz informuje go, że do ich ucieczki pozostały cztery dni. 
Odcinek 4.
Marko orientuje się, że policja jest na tropie jego grupy. Zarządza zniszczenie samochodów i telefonów komórkowych, których do tej pory używali. Podejrzewa, że to Kruchy doniósł na nich policji. Każe Bolowi i Focie go zlikwidować. Tymczasem Olbrycht i Nika czekają przed willą Lachnala, aż Gienio sforsuje zainstalowane tam zabezpieczenia. Między parą policjantów zaczyna się rodzić nieśmiałe uczucie. Wraz z Gieniem instalują w willi podsłuch oraz mikroskopijną kamerę. Kruk dowiaduje się, że nadpalone skrawki papieru zabrane z wraku samochodu Polka, to fragmenty arkuszy papieru używanego do drukowania pieniędzy. Spotyka się w swoim gabinecie z Polkiem i Olbrychtem. Pokazuje im zrobione przed hotelem zdjęcia grupy Marka. Olbrycht rozpoznaje w nich zabójców Buby. Teraz już wie, że Marko współdziała ze Starewiczem. Kruk informuje kolegów, że chodzi o fałszowanie euro na wielka skalę. Fota i Bolo zabijają Kruchego w jego podmiejskim domku. Dzięki kamerze i podsłuchowi zainstalowanym w willi Lachnala, Nika uzyskuje dostęp do jego kont. Widzi, że mężczyzna ulokował na nich ogromną sumę pieniędzy. Konta są jednak chronione hasłem podawanym każdorazowo telefonicznie przez Lachnala. 
Odcinek 5.
Olbrycht wymusza na operatorze telefonii komórkowej przekierowanie rozmowy Lachnala pod numer należący do Niki. Jedno kliknięcie w klawisz powoduje przelanie wszystkich aktywów Lachnala na konto przygotowane przez Nowickiego. Tymczasem w zakładzie karnym w Sztumie Kafel przy pomocy kilku więźniów morduje Killera. Przez policyjne radio Olbrycht słyszy dramatyczne wezwanie pomocy. Dociera w pobliże kolejowej bocznicy. Tam podczas strzelaniny zostaje ranny. Od niechybnej śmierci ratuje go tajemnicza postać, która z karabinu snajperskiego zabija wszystkich bandytów. Słysząc nadjeżdżające radiowozy, snajper znika w ciemnościach. Na miejscu zdarzenia Kruk znajduje tajemnicze tuby i zapalnik do zdalnego uruchomienia bomby zapalającej. Okazuje się, że rana Olbrychta nie jest groźna. Pociski zatrzymały się na kamizelce kuloodpornej. Tymczasem Marko, Fota i Bolo realizują plan odbicia Starewicza i Franka. Czekają na informację od przekupionego policjanta o wyjeździe furgonetki z więźniami przewożonymi na Rakowiecką. Kiedy dostają sygnał, ruszają dwoma samochodami w kierunku zbliżającego się konwoju. Akcja kończy się sukcesem. Oprócz grupy Marka bierze w niej udział także Paweł. Po zlikwidowaniu świadków, Marko zabiera Starewicza i Pawła do swojej kryjówki. Frankiem zajmuje się Bolo. Musi zadbać, by ten bezpiecznie opuścił kraj. Olbrycht przeszukuje miejsce strzelaniny. Między wagonami znajduje kilka łusek po kulach z karabinu snajperskiego.
Odcinek 6.
Na poligonie pirotechnik rozbraja tajemnicze tuby znalezione na bocznicy kolejowej. W każdej tubie poza granatem fosforowym znajdują się arkusze z wydrukowanymi banknotami o nominale pięćdziesięciu euro. Arkusze to półprodukt, który fałszerze muszą jeszcze poprawić. Podczas postoju na stacji benzynowej Frank znika nagle z samochodu Bola. Lachnal z przerażeniem odkrywa, że z jego konta zniknęły wszystkie pieniądze. Starewicz ustala zasady współpracy z Marko, u którego się ukrywa. Marko musi się liczyć ze Starewiczem, ponieważ tylko dzięki jego pomocy uda się „wyprać” tak dużą sumę pieniędzy. Frank dzwoni na policję i prosi Olbrychta o spotkanie. Świadkiem rozmowy jest Kruk, który sprawdza jakieś dokumenty w pokoju oficera dyżurnego. Dyskretnie zabiera kasetę z nagraną rozmową. Olbrycht umieszcza Franka w zakonspirowanym mieszkaniu. Frank twierdzi, że wysoko postawieni dowódcy polskiego kontyngentu pełniącego służbę w Iraku zamieszani są w aferę. Ma na to dowód - kasetę video z nagraniem kompromitującej ich rozmowy. Może ją przekazać, ale w zamian oczekuje gwarancji wolności i zezwolenia na wyjazd do USA. Niestety, kasetę trzeba odebrać w Ameryce. Słuchając Franka, Olbrycht orientuje się, że nie są w mieszkaniu sami. Ze zdumieniem odkrywa, że w pokoju obok ukrył się Duch. Żąda od przyjaciela wyjaśnień.Tymczasem Kruk porównuje głos z zabranej kasety z głosami umieszczonymi w policyjnej bazie danych. Nabiera nowych podejrzeń wobec swego partnera.
Odcinek 7.
Duch wyjaśnia Olbrychtowi, dlaczego się ukrywał. Otrzymał od Agencji nową tożsamość. Na jej zlecenie został właścicielem dobrze prosperującego nocnego klubu w Łodzi, chętnie odwiedzanego przez ludzi ze świata przestępczego. Kiedy na rynku pojawiły się fałszywe banknoty euro, polecono mu zebrać wszelkie informacje w tej sprawie. O jego nowym wcieleniu wiedzieli Walas i Kruk. W Warszawie przez przypadek Duch zauważył Olbrychta i Nikę wychodzących z hotelu. Chciał koledze wszystko opowiedzieć. Gdy później usłyszał komunikat policji, pojechał za Olbrychtem na bocznicę kolejową. To on strzelał z karabinu snajperskiego i to jemu Olbrycht zawdzięcza życie. Fota i Bolo odbierają kolejną partię papieru. W drukarni Fałszerz rozpoczyna produkcję podrabianych banknotów euro. Lachnal w przypływie szału rzuca się na Nowickiego. W końcu trafia do szpitala psychiatrycznego. Ta wiadomość wzbudza zaniepokojenie wśród wysokich urzędników państwowych prowadzących z nim interesy. Starewicz dochodzi do wniosku, że Lachnal stanowi dla niego poważne zagrożenie. Tymczasem kolejna partia fałszywych banknotów euro opuszcza drukarnię.
Odcinek 8.
Fałszerze przygotowują podrabiane banknoty euro do wypuszczenia na rynek. Część z nich Marko ma zabrać do Łodzi, a pozostałe Fota - do Poznania. Tam sprzedadzą je w wybranych kantorach. Walas odwiedza szefa ABW. Skarży się na zachowanie agentów wobec jego ludzi. Nie wie, że szef ABW działa na zlecenie osób związanych z Lachnalem. Kruk mówi Olbrychtowi, że wkrótce ma dostać wiadomość o kolejnym transporcie papieru z Niemiec. Proponuje Olbrychtowi udział we wspólnej akcji. Komisarz przyjmuje propozycję. Tymczasem Marko odwiedza w Łodzi właściciela kantoru. Na czas ich spotkania kantor zostaje zamknięty. O przeprowadzanej właśnie dużej transakcji przypadkiem dowiaduje się Duch, którego właściciel kantoru chce wynająć do ochrony interesów. Duch wyraża zgodę. Jednocześnie chce dokonać zakupu dwudziestu tysięcy euro. Dobija targu z właścicielem i umawia się na następny dzień, żeby sfinalizować transakcję. Tymczasem w Poznaniu Polk przypadkiem zauważa Fotę wychodzącego z kantoru. Fota spotyka się z Marko w przydrożnym zajeździe. Zdają sobie wzajemnie relacje z przeprowadzonych transakcji. Fota pokazuje wspólnikowi list gończy wysłany za Starewiczem. Marko uważa, że po wpadce Lachnala Starewicz stał się dla nich bezwartościowym partnerem. Dochodzi do spotkania Walasa z Krukiem i Olbrychtem. Walas podejmuje decyzję o prowadzeniu śledztwa wobec fałszerzy z wyłączeniem ABW.
Odcinek 9.
Właściciel kantoru przybywa na spotkanie z Duchem. Ma ze sobą obiecane dwadzieścia tysięcy euro. Szybko dochodzi do sfinalizowania transakcji. Duch zaprasza właściciela do baru, a sam siada do komputera i skanera. Wprowadzone do pamięci urządzenia obrazy banknotów przesyła Krukowi. Ten z kolei wysyła je do Bartelsa. Szef nadzoru bankowego sprawdza numery banknotów i szybko orientuje się, że wszystkie są falsyfikatami. Kruk informuje o tym Ducha. Ten, jako ofiara oszustwa, wymusza na właścicielu kantoru zgodę na współpracę. Chce poznać osobę, która dostarczyła mu fałszywe banknoty. Tymczasem Olbrycht wprowadza Nikę w swój plan. Oficjalnie dziewczyna zostanie wysłana do USA na kurs organizowany przez FBI. Spotka się tam z łącznikiem Franka i odbierze kasetę z kompromitującymi materiałami. Marko i Fota wracają do kryjówki przywożąc ze sobą pieniądze uzyskane ze sprzedaży fałszywych euro. Starewicz podejrzewa, że ludzie Marko będą chcieli się go pozbyć. Pod osłoną nocy ucieka z kryjówki zabierając wszystkie pieniądze. Marko, Fota i Bolo, wiedząc, że polska i niemiecka policja jest coraz bliżej zdemaskowania ich grupy, postanawiają ostatni raz wydrukować fałszywe banknoty euro. Kruk na prośbę Olbrychta odwiedza więzienie, w którym siedział Frank. Przeglądając jego rzeczy dyskretnie zabiera jeden z kluczy. Marko postanawia sprzedać swoją firmę Gozdapan. Mówi żonie o swojej decyzji sprzedaży firmy i planach wyjazdu z kraju. Olbrycht dostaje od Walasa paszport dla Niki, a od Kruka zabrany z więzienia klucz Franka.
Odcinek 10.
W tajemnicy przed agentami ABW Olbrycht odwozi Nikę na lotnisko do Poznania, skąd dziewczyna ma odlecieć do USA. Na lotnisku Olbrycht wręcza jej dokumenty i pieniądze. Klucz Franka zawiesza jej na szyi. Fota przygotowuje się do wyjazdu z kraju. Namawia swoją dziewczynę, żeby wyjechała razem z nim do RPA. Bolo odwiedza ojca. Sprawia mu wielką radość mówiąc, że postanowił wrócić na ojcowiznę. W drukarni Fałszerz razem z Fotą i Bolem wspominają stare, dobre czasy. Fałszerz zdaje sobie sprawę, że jego rola w nielegalnym biznesie także dobiega końca. Agent prowadzący Ducha wypytuje go o efekty śledztwa w sprawie fałszywych euro. Duch uspokaja go i obiecuje, że jego pierwszego poinformuje o rezultatach. Polk obserwuje kantor w Poznaniu, przed którym zauważył kilka dni temu wychodzącego Fotę. W szpitalu, gdzie w stanie śpiączki przebywa Lachnal, pojawia się przebrany za pielęgniarza Starewicz. Nie wzbudzając podejrzeń pilnującego policjanta, wchodzi do izolatki. Gienio przekazuje Olbrychtowi informacje o prowokacji przygotowywanej przez ABW-u.
Odcinek 11.
Po wylądowaniu w Chicago Nika dzwoni do Olbrychta. Potem telefonuje do Maria, łącznika Franka. To on ma ją skontaktować z Donem, który przechowuje kasetę z kompromitującym nagraniem. Mario przyjeżdża na umówione spotkanie. Zawozi Nikę do eleganckiego hotelu. Po drodze pokazuje jej miasto. Potem zabiera ją do rezydencji Dona. Porównawszy oba klucze, Don przekazuje Nice kasetę. Tymczasem Marko omawia ze swoją grupą szczegóły ostatniej transakcji. Przestrzega wszystkich, żeby nie szastali pieniędzmi i starali się nie zwracać na siebie uwagi. Olbrycht zabiera z policyjnego parkingu samochód podsłuchowy. Korzystając z zainstalowanego w nim sprzętu rozpoczyna obserwację mieszkania Nowickiego. Po wyjściu Nowickich przed ich domem pojawia się samochód z agentami ABW. Olbrycht uruchamia magnetowidy i rozwój wydarzeń zapisuje na kasetach wideo. Agenci włamują się do mieszkania Nowickiego, jeden z nich umieszcza w lodówce dużą paczkę owiniętą folią. Po ich wyjściu Olbrycht odkrywa, że w paczce jest kokaina. Pokazuje Nowickiemu kasety nagrane w jego mieszkaniu. Wiedzą, że wkrótce pojawi się ABW z nakazem przeszukania. Nowicki ma pomysł, jak to rozegrać. Kiedy w mieszkaniu zjawiają się agenci, zastają tam świetnie bawiące się towarzystwo: prokuratora generalnego, inspektora Walasa i Olbrychta. Zaskoczeni agenci otrzymują kopie nagrań dokonanych przez Olbrychta i jak niepyszni opuszczają mieszkanie. 
Odcinek 12.
Prokurator generalny namawia szefa ABW do złożenia dymisji. Frank wypytuje Olbrychta, czy ma jakieś wiadomości z USA. Olbrycht dzwoni przy nim do Niki i dowiaduje się, że kaseta jest już w jej posiadaniu. Informuje ją, że ze strony ABW już nic jej nie grozi i może wracać do Polski. W wiadomościach telewizyjnych pojawia się informacja o rezygnacji szefa ABW ze stanowiska. Marko otrzymuje wiadomość o wysłaniu z Niemiec kolejnego transportu papieru. Postanawia wraz ze swoją grupą wyjechać ciężarówce naprzeciw. Tymczasem Kruk otrzymuje przekazane przez policję niemiecką numery podejrzanej ciężarówki. Zarządza obserwację tira. Marko, Fota i Bolo przypadkiem zauważają policjantów. Bolo strzela do samochodu z tajniakami. Wykorzystując powstałe zamieszanie, fałszerze przejmują ciężarówkę. Ze zdobytego papieru produkują kolejną partię fałszywych banknotów euro. Po skończonej pracy na wracającego do domu Fałszerza napada dwóch chuliganów. Z opresji ratuje go patrol policji. W plecaku Fałszerza posterunkowy Wcześniak znajduje aparat cyfrowy ze zdjęciami banknotów euro. O znalezisku informuje oficera dyżurnego Komendy Stołecznej. Ten, nie mogąc znaleźć Kruka, przekazuje informacje Olbrychtowi. Olbrycht ustala z Wcześniakiem, że wszystkie rzeczy Fałszerza mają mu zostać zwrócone. Bartels potwierdza, że sfotografowane banknoty są fałszywe. Podczas spotkania z Krukiem Olbrycht przedstawia mu swoją teorię dotyczącą zamiarów grupy przestępczej. 
Odcinek 13.
Bolo przywozi Marko z fałszywymi banknotami euro do kantoru w Łodzi. Właściciel niepostrzeżenie zawiadamia o tym Ducha. Marko nie kryje zaskoczenia, widząc wchodzącego do pokoju Ducha. Pod groźbą użycia broni zostaje wyprowadzony do samochodu. Dopiero teraz Duch wzywa wsparcie policji. Nie widzi stojącego nieopodal przy samochodzie Bola. Ten zaniepokojony długą nieobecnością Marko wchodzi do kantoru i zaczyna przeszukiwać pomieszczenia. Zabija próbującego go powstrzymać ochroniarza. Słysząc strzał, właściciel uruchamia alarm. Bolo nie namyślając się długo, strzela także do niego. Zablokowane drzwi nie dają się otworzyć. Słysząc nadjeżdżające radiowozy, Bolo dzwoni do Foty. Ostrzega go przed wpadką, niszczy telefon komórkowy i zrezygnowany czeka na przybycie policji. Tymczasem ostrzeżony Fota podejmuje w Poznaniu próbę wymiany pieniędzy. O jego pojawieniu się Polk powiadamia Olbrychta. Po chwili oddział antyterrorystyczny zatrzymuje Fotę. Tymczasem Kruk z Olbrychtem śledzą Fałszerza, który wyszedł ze szpitala. Docierają do drukarni, w której produkowane są fałszywe banknoty euro. Fałszerz zostaje aresztowany na gorącym uczynku. Duch informuje Walasa, że Marko i Gozdawa to jedna i ta sama osoba. Z USA wraca Nika. Olbrycht wita ją namiętnym pocałunkiem.. Przywieziona przez dziewczynę kaseta zawiera zapis rozmowy, która może skompromitować kilku wysokich urzędników administracji USA. 
Odcinek 14.
Kaseta przywieziona przez Nikę zostaje dyskretnie przekazana amerykańskiemu ambasadorowi. Zgodnie z umową Olbrycht organizuje Frankowi wyjazd z Polski. Duch mówi Olbrychtowi o przypadkowym spotkaniu Pawła w mieszkaniu sędziego Chwalby. Obaj przypuszczają, że Paweł może ich doprowadzić do Starewicza. Zarządzają obserwację mieszkania sędziego. Tymczasem Schlenchoff przyjeżdża do Gozdapanu po pieniądze za transport papieru. W gabinecie Gozdawy poza Marko jest jeszcze jeden mężczyzna. Jest nim Duch, który zamierza zatrzymać przestępców na gorącym uczynku. W chwilę później niczego niepodejrzewający Schlenchoff zostaje aresztowany przez policję. Marko, Fota, Bolo i Fałszerz zostają po przesłuchaniu przetransportowani do więzienia. W eleganckim hotelu trwa przyjęcie z okazji wykrycia ich groźnej grupy. Podczas bankietu Duch otrzymuje wiadomość, że u sędziego Chwalby przebywa właśnie Paweł. Opuszcza przyjęcie i jedzie pod dom sędziego. Widzi wychodzącego z bramy Starewicza. Po chwili rusza za taksówką, do której ten wsiadł. Po telefonie od Ducha Olbrycht zabiera z przyjęcia Kruka oraz Nowickiego. Jadą pod wskazany przez Ducha adres. Mieści się tam prywatna klinika chirurgii plastycznej. Trwają w niej przygotowania do operacji twarzy Starewicza. Pod policyjną eskortą poddany narkozie Starewicz trafia do więziennego szpitala. Po przebudzeniu widzi nad sobą czterech przyjaciół: Olbrychta, Ducha, Nowickiego i Kruka. Ten widok uświadamia mu, że tym razem to już prawdziwy koniec jego przestępczej kariery.

</doc>
<doc id="473624" url="https://pl.wikipedia.org/wiki?curid=473624" title="John Howard Davies">
John Howard Davies

John Howard Davies (ur. 9 marca 1939 w Londynie, zm. 22 sierpnia 2011 w Blewbury) – brytyjski aktor filmowy i telewizyjny, reżyser telewizyjny i producent.
W jego dorobku jako dziecięcego aktora znajduje się między innymi tytułowa rola w filmie "Oliver Twist" w reżyserii Davida Leana.
Najbardziej znany jest ze swej dorosłej kariery jako reżyser i producent kilku brytyjskich sitcomów, które odniosły wielki sukces. Davies był pierwotnym producentem i reżyserem takich seriali komediowych jak "Latający cyrk Monty Pythona" (pierwsze cztery odcinki), "Hotel Zacisze" (pierwsza seria), "The Fall and Rise of Reginald Perrin" (odcinek pilotażowy) oraz "Jaś Fasola". Reżyserował także w 1967 roku "Doktor Who" (odcinek "The Macra Terror") oraz kilka epizodów sitcomu "The Vicar of Dibley".

</doc>
<doc id="473626" url="https://pl.wikipedia.org/wiki?curid=473626" title="Eliksir">
Eliksir



</doc>
<doc id="473628" url="https://pl.wikipedia.org/wiki?curid=473628" title="William Nassau Senior">
William Nassau Senior

William Nassau Senior (26 września 1790, zm. 4 czerwca 1864) angielski prawnik i ekonomista, profesor ekonomii politycznej na Uniwersytecie Oksfordzkim, urodzony w Compton w hrabstwie Berkshire. Przedstawiciel angielskiej ekonomii klasycznej. Jego najważniejszym dziełem był "Zarysu nauki ekonomii politycznej", wydany w 1836.
Poglądy.
Senior krytykował teorię wartości Davida Ricarda. W przeciwieństwie do niego uważał, że wartość to cecha wewnętrzna dobra, która czyni je zdolnym do wymiany. Uznawał dwie przyczyny powstania wartości: wewnętrzną i zewnętrzną. Wewnętrzną przyczyną była rzadkość dobra natomiast zewnętrzną – koszty produkcji.
System ekonomiczny w koncepcji Seniora opierał się na czterech twierdzeniach:
Był przeciwnikiem ograniczenia dnia pracy do 10 godzin. W swoich pracach starał się udowodnić, że zysk powstaje dopiero w ostatniej, 11 godzinie pracy.

</doc>
<doc id="473629" url="https://pl.wikipedia.org/wiki?curid=473629" title="Jednowarstwowce">
Jednowarstwowce

Jednowarstwowce (Monoblastozoa) – typ zwierząt bezkręgowych wyróżniony na podstawie opisu jednego gatunku, "Salinella salve", dokonanego w 1892 przez Johannesa Frenzla. Osobniki tego gatunku zostały rzekomo wykryte w słonych źródłach Argentyny. Ciało tych zwierząt, według opisu, jest zbudowane z około 150 komórek, owalne, o dwubocznej symetrii, posiadające z przodu otwór gębowy, a z tyłu otwór odbytowy. Ściana ciała zbudowana z jednej warstwy orzęsionych komórek. Organizacja morfologiczna przypominająca blastulę. 
Jak do tej pory nie udało się powtórnie odnaleźć osobników tego gatunku. W 2012 roku odbyła się wyprawa naukowa do Argentyny, w poszukiwaniu "Salinella salve". Udano się w rejon opisywany przez Frenzla. Nie znaleziono słonych źródeł i nie znaleziono nawet śladów Monoblastica. Oczywiście fakt nieznalezienia nie jest rozstrzygającym dowodem na nieistnienie "Salinella salve". Niemniej brak potwierdzenia obserwacji niemieckiego uczonego każe powątpiewać w tamto odkrycie.

</doc>
<doc id="473637" url="https://pl.wikipedia.org/wiki?curid=473637" title="Apolima">
Apolima

Apolima – najmniejsza z czterech zamieszkanych wysp, wchodzących w skład terytorium Samoa. Wyspa położona jest w Cieśninie Apolima pomiędzy dwiema głównymi wyspami Savaiʻi i Upolu. W 2006 roku na wyspie mieszkało 75 osób. Wyspa znajduje się w dystrykcie Aiga-i-le-Tai.

</doc>
<doc id="473642" url="https://pl.wikipedia.org/wiki?curid=473642" title="Herb Siedlec">
Herb Siedlec

Herb Siedlec – jeden z symboli miejskich Siedlec.
Wygląd i symbolika.
Herb przedstawia wizerunek zbrojnego srebrnego rycerza, o widocznym lewym profilu, pędzącego na srebrnym rumaku, w prawej ręce trzymającego miecz obnażony srebrny, w lewej ręce – tarczę błękitną z podwójnym krzyżem złotym. Czaprak, uzda i popręgi rumaka – błękitne. Pod przednimi kopytami rumaka - mur forteczny z trzema basztami, z których środkowa wyższa. Mur i baszty – srebrne, bramy i okna czarne. Herb jest umieszczony w czerwonym polu prostokątnej tarczy z obwódką koloru czarnego o dolnej krawędzi wydłużonej pośrodku.
Historia.
Herb Siedlec został utworzony od herbu rodu Czartoryskich (odmiany Pogoni) – właścicieli miasta w latach 1668-1804. Data jego powstania jest nieznana. Najstarsze zachowane dokumenty z pieczęcią herbową pochodzą z końca XVIII wieku (1785, 1787). Przez cały wiek XIX herbu nie używano w dokumentach miejskich. 29 kwietnia 1811 wyszedł dekret zakazujący samorządom używania herbów miejskich, a jedynie herbu państwowego księstwa (na tuszowych stemplach niewielkiego rozmiaru występował nadal polski orzeł w koronie z napisem "Magistrat miasta Siedlec" w otoku). 11 października 1822 wprowadzono na pieczęcie miejskie orła rosyjskiego, który na piersiach miał małą tarczę z orłem polskim. Herb w tej formie zatwierdziła Komisja Rządząca w 1842. W ramach represji po powstaniu styczniowym na pieczęcie miejskie trafił zwykły orzeł rosyjski z napisem "Magistrat Goroda Siedleca" w otoku. Po utworzeniu guberni siedleckiej (29 grudnia 1867) stworzono jej herb: biegnący ku prawej czerwony jeleń w centrum srebrnej tarczy, pokrytej liśćmi dębu, z koroną carską na zwieńczeniu, gałęziami dębu po bokach i szarfą z kokardą u dołu. Tworem tym pieczętowano dokumenty guberniane.
Po odzyskaniu niepodległości w 1918, przez pierwsze dziesięć lat miasto nie stosowało własnego herbu na dokumentach. Wskutek dekretu Prezydenta RP z 13 grudnia 1927 opracowano nowy herb miejski, który od tego roku umieszczano na dokumentach do 1938, jak również w nagłówku "Gazety Zarządu m. Siedlce" (1933-1939). Oprócz wersji standardowej występowały wersje ozdobne z koroną, trzymaczami, wstęgami i innego rodzaju dodatkami. Herb ten był niemalże identyczny z XVIII-wiecznym. Herb zatwierdził Minister Spraw Wewnętrznych, 13 lutego 1937, ponieważ, zgodnie z rozporządzeniem Prezydenta RP z 24 listopada 1930, herbów (zamiast orła państwowego) używać mogły tylko miasta posiadające herby historycznie uzasadnione. Wizerunek ten nie zachował się w oryginale. 
W tracie okupacji niemieckiej nie używano herbu miejskiego. Również w PRL nie występują znaki herbowe. 31 maja 1992 Rada Miejska podjęła uchwałę w sprawie nadania herbu. Ustanowiono stylizowaną Pogoń litewską z murem fortecznym. Opis był bardzo zbliżony do przedwojennego. Uchwała określała również zasady używania herbu i chorągwi miejskiej.
Dokumentacja.
Dokumenty związane z herbem:

</doc>
<doc id="473646" url="https://pl.wikipedia.org/wiki?curid=473646" title="Kolo Toure">
Kolo Toure



</doc>
<doc id="473648" url="https://pl.wikipedia.org/wiki?curid=473648" title="Ian McKellen">
Ian McKellen

Sir Ian Murray McKellen (ur. 25 maja 1939 w Burnley) – brytyjski aktor teatralny i filmowy, scenarzysta. Obsadzany zarówno w rolach szekspirowskich, jak i w filmach akcji. Nominowany do Oskara. Wystąpił w roli Gandalfa we "Władcy Pierścieni" i "Hobbicie", oraz Magneto w serii filmów X-Men. 
29 sierpnia 2012 wystąpił podczas ceremonii otwarcia XIV Letnich Igrzysk Paraolimpijskich w Londynie.
Życiorys.
Wczesne lata.
Urodził się w miasteczku Burnley w Anglii jako młodsze dziecko Margery Lois (z domu Sutcliffe) i Denisa Murraya McKellena (1905-1964), inżyniera budownictwa. Jego ojciec był protestantem pochodzenia irlandzkiego i szkockiego. Miał starszą o pięć lat siostrę Jean. Po wybuchu II wojny światowej, we wrześniu 1939 wraz z rodziną przeniósł się na północny zachód Anglii, do górniczego miasta Wigan. Kiedy miał 12 lat, jego matka zmarła na raka piersi. Z ojcem nie miał dobrych relacji. Gdy miał 24 lata, jego ojciec podczas jazdy samochodem dostał udaru. Nie istniały wtedy jeszcze pasy bezpieczeństwa; kierownica wbiła mu się w klatkę piersiową i zmarł dzień później w wyniku odniesionych obrażeń.
Jego zainteresowanie aktorstwem zaczęło się już w Bolton School, gdzie występował w Bolton Little Theatre. Rodzice i starsza siostra popierali pasję młodego Iana. Jego rodzice często zabierali go do teatru, m.in. na sztuki Szekspira takie jak "Makbet", "Wieczór Trzech Króli" i "Sen Nocy Letniej", i sami występowali w amatorskich przedstawieniach. Studiował w St Catharine’s College na Uniwersytecie Cambridge.
Kariera.
Pierwszy występ jako zawodowy aktor to rola Wiliama Roper’a w sztuce "A Man For All Seasons", reżyserii Roberta Bolta, na deskach Belgrade Theatre w Coventry. Ian wystąpił tam jeszcze w niemal 15 sztukach po czym okazjonalnie odgrywał szekspirowskie role, takie jak Iago czy Makbet w Royal National Theatre i Royal Shakespeare Company. Jego kariera jako aktora filmowego rozpoczęła się na przełomie lat 60 i 70., jednakże dopiero w latach 90. jego nazwisko stało się znane wśród szerszej rzeszy fanów kina.
W drugiej połowie lat dziewięćdziesiątych McKellen został trzykrotnie nominowany do Złotego Globu, przy czym zdobył statuetkę za rolę tytułowego "Ryszarda III". W 1999 został po raz pierwszy nominowany do Oscara, za rolę w filmie "Bogowie i potwory" ("Gods and Monsters"). W tym okresie dostał angaż jako Magneto w serii filmów X-Men i Gandalf we "Władcy Pierścieni". Za swoje dokonania jako aktor otrzymał szereg prestiżowych nagród, a za swój wkład w kulturę i sztukę został w 1991 uhonorowany tytułem szlacheckim. Po śmierci Richarda Harrisa McKellen był też brany pod uwagę do roli Albusa Dumbledore’a w serii filmów "Harry Potter", lecz odrzucił tę propozycję, a rolę otrzymał Michael Gambon.
Obrońca praw mniejszości seksualnych.
Działa w sprawie wyrównania pozycji społecznej mniejszości seksualnych. Jest współtwórcą Stonewall, czołowej organizacji lobbystycznej walczącej o prawa gejów i lesbijek w UK oraz wspiera inne organizacji o takim charakterze. McKellen pojawia się także na brytyjskich paradach wolności np. Europride czy Manchester Pride. Aktor przez ostatnich kilka lat odwiedził niemal 50 liceów, by uświadamiać młodych ludzi w temacie homoseksualizmu, ponieważ jego zdaniem nie powinno to być tematem tabu.
Życie prywatne.
W 1988, w wieku 49 lat, na antenie radia BBC, za namową przyjaciół i bliskich, dokonał coming outu i otwarcie oświadczył, że jest gejem.
W 2012, w jednym z wywiadów ujawnił, iż sześć lat wcześniej zdiagnozowano u niego raka prostaty.

</doc>
<doc id="473651" url="https://pl.wikipedia.org/wiki?curid=473651" title="Pełnia zła">
Pełnia zła

Pełnia zła – amerykański thriller z 1993 roku w reżyserii Harolda Beckera.
Fabuła.
Małżeństwo Andy i Tracy mieszka w starym domu w studenckim miasteczku. Chcą go wyremontować, jednak nie pozwalają im na to niewielkie zarobki. Poszukują lokatora. Pewnego dnia jedna ze studentek zostaje brutalnie napadnięta. W tym samym dniu Andy spotyka dawnego szkolnego znajomego, obecnie szanowanego chirurga urazowego Jeda Hilla. Jed zostaje ich współlokatorem. Tracy zaczyna zachowywać się dziwnie, kiedy w ich domu pojawia się sublokator. Jed staje się powodem kłótni małżeństwa. Kobieta nagle ucieka z domu, Andy odkrywa, że dziecko, którego spodziewała się nie było jego, a znajomy może być groźnym psychopatą.

</doc>
<doc id="473653" url="https://pl.wikipedia.org/wiki?curid=473653" title="Związek Miast Nadwiślańskich">
Związek Miast Nadwiślańskich

Związek Miast Nadwiślańskich – organizacja zrzeszająca miasta leżące nad rzeką Wisłą powołana do życia dnia 6 grudnia 1996 roku. Jej prezesem jest Tomasz Sowiński. Związek ma swoją siedzibę w Toruniu. Jego głównym celem jest inicjowanie i wspierania działań 24 miast członkowskich, zmierzających do realizacji różnorakich programów związanych z Wisłą (ochrona środowiska, nauka, bezpieczeństwo, kultura, sport i rekreacja itp.).

</doc>
<doc id="473655" url="https://pl.wikipedia.org/wiki?curid=473655" title="Mobb Deep">
Mobb Deep

Mobb Deep – duet raperów, w którego skład wchodzili Kejuan „Havoc” Muchita oraz Albert „Prodigy” Johnson. Obydwaj pochodzili z Queensbridge w Nowym Jorku. Grupa została założona w 1992 roku. Stali się rozpoznawalni w latach 90. XX wieku, za sprawą wydanego singla pt. „Shook Ones Pt. II”.
Współpracowali m.in. z takimi artystami jak: Nas, Method Man, Lil’ Kim, Nate Dogg, Lil Jon czy 50 Cent.
Życiorys.
Wczesne lata.
Havoc i Prodigy swoją przygodę z muzyką rozpoczęli już w roku 1986, by następnie rozpocząć edukację w „High School of Art and Design” w Nowym Jorku. Havoc przyjął rolę producenta muzycznego i jednocześnie rapera, natomiast Prodigy tylko rapera. Duet początkowo występował pod nazwą "Poetical Prophets", jednak potem zmienili na Mobb Deep, gdyż ta nazwa „odzwierciedlała ich reputację na ulicy”. Gdy Havoc i Prodigy mieli po 18 lat, wydali swój debiutancki album pt. "Juvenile Hell" w kwietniu 1993. Kompozycja była promowana była singlem „Peer Pressure”. Album sprzedał się słabo i był ostro krytykowany. Krytycy uznali, że duet nie różni się od innych hardcore'owych grup, gdyż powielają ten sam temat. Pomimo tego, kilka piosenek na tej płycie zdobyło uznanie, między innymi: „Hit It from the Back”, „Locked in Spotford,” czy „Me and My Crew”.
Droga do sukcesu.
Dwa lata później po pierwszej płycie, w roku 1995, duet wydaje kolejny album pt. "The Infamous". Deep zyskuje miano najlepszej grupy hardcore. Po premierze "The Infamous", album ten stał jednym z najbardziej wpływowych Wschodniego Wybrzeża Stanów Zjednoczonych. Jeszcze większy sukces osiągnął singiel promujący tenże kompozycję – „Shook Ones Pt. II”. Trzeci album "Hell on Earth", wydany w 1996 roku, debiutował na 6. miejscu notowania "Billboard 200". Kompozycja charakteryzowała się mocnym, ulicznym rapem.
W 1996 roku duet pojawił się na kompilacji "America Is Dying Slowly", amerykańskiej organizacji Red Hot Organization. Obok nich wystąpili tacy artyści jak: Wu-Tang Clan, Fat Joe, Coolio czy De La Soul. Dochód zebrany ze sprzedaży płyty, został przeznaczony na organizacje walczące z AIDS.
W 1998 r. Mobb Deep brał udział przy tworzeniu ścieżki dźwiękowej do filmu „”. Duet wspólnie z artystą reggae – Bounty Killerem, pracował nad utworem „Deadly Zone”. Rok później ukazał się długo oczekiwany album "Murda Muzik". Pomimo tego, że do Internetu wyciekło wiele (ok. 30) niewydanych utworów i licznych opóźnień związanych z premierą płyty, kompozycja zadebiutowała na 3. miejscu notowania "Billboard 200". Sprzedał się w ilości ponad 1 miliona egzemplarzy i został zatwierdzony jako platyna. Album był promowany był popularnym singlem „Quiet Storm”. Niedługo potem Prodigy wydaje swoją pierwszą solową płytę "H.N.I.C.", nad którą współpracował z B.G. i N.O.R.E., a od strony muzycznej z The Alchemist, Rockwilderem, czy z Just Blaze.
Zmiany.
Mobb Deep w roku 2001 wydaje swój kolejny album pt. "Infamy". Singiel „Burn” z gościnnym udziałem Vita &amp; Big Noyda był postrzegany jako odpowiedź na diss Jaya-Z w utworze „Takeover”. Zawierał on wersy skierowane w stronę Jaya. Album odszedł od ostrego, ulicznego brzmienia i zawierał utwory bardziej komercyjne takie jak np. „Hey Luv (Anything)”. Nie spodobało się to zarówno fanom, jak i krytykom, którzy nazwali tę formę jako „sprzedająca się”. Pomimo tego, że duet poszerzył swoje grono fanów, ten album źle wpłynął na obraz grupy.
W 2003 roku Havoc i Prodigy opuścili wytwórnię Loud Records, jednocześnie wydając mixtape pt. "Free Agents: The Murda Mix Tape". Na tej kompozycji członkowie duetu nazywają siebie jako „wolnych strzelców”, którzy szukają nowej lepszej wytwórni. Jeszcze w tym samym roku Mobb Deep podpisało umowę z wytwórnią Jive Records. Rok później duet wydaje kolejną płytę pt. "Amerikaz Nightmare". Kompozycja sprzedaje się słabo, przez co Havoc i Prodigy zrywają kontrakt z Jive.
Od 2011 roku.
4 kwietnia 2011 roku do Internetu wyciekła nowa piosenka duetu pt. „Dog Shit” w której wystąpił Nas. Był to ich pierwszy oficjalny utwór, odkąd Prodigy opuścił zakład karny i ich pierwszy z Nasem po prawie 10-letnim konflikcie. Produkcją zajęli się Havoc i The Alchemist. Przed wydaniem ósmego studyjnego albumu, 25 listopada 2011 roku ukazał się minialbum grupy pt. "Black Cocaine".
W maju 2011 roku została podana informacja od Havoca, że powstanie wspólny album Nasa i Mobb Deep. Gościnnie na nowym albumie mieliby się znaleźć tacy artyści jak: Rick Ross, Lil' Kim, Wiz Khalifa &amp; Odd Future. W 2012 roku w wywiadzie udzielonym dla polskiego portalu popkiller.pl, Nas oświadczył, że wspólna płyta jego i zespołu Mobb Deep nie powstanie.
Ich wspólny album zatytułowany po prostu "Mobb Deep", miał zostać wydany na przełomie 2012/2013 roku. Wkrótce potem członkowie grupy postanowili zawiesić wspólną współpracę. Powodem tej decyzji były spory między nimi. W styczniu 2013 r. Prodigy wyjawił, że jest chętny odnowić współpracę z Havokiem. 22 marca 2013 r. podczas wywiadu duet pogodził się i jednocześnie potwierdził rozpoczęcie nagrywanie nowego materiału na przyszły album.
1 kwietnia 2014 roku ukazał się ósmy studyjny album duetu Mobb Deep pt. "The Infamous Mobb Deep". Pierwszy singel pt. „Taking You off Here” został wydany 31 stycznia 2014 r. Płyta zadebiutowała na 49. miejscu amerykańskiej listy notowań Billboard 200 ze sprzedażą 7100 egzemplarzy.

</doc>
<doc id="473656" url="https://pl.wikipedia.org/wiki?curid=473656" title="Mogadisz">
Mogadisz



</doc>
<doc id="473658" url="https://pl.wikipedia.org/wiki?curid=473658" title="ZMN">
ZMN

Skrót ZMN może oznaczać:

</doc>
<doc id="473660" url="https://pl.wikipedia.org/wiki?curid=473660" title="King Kong">
King Kong

King Kong, Kong – fikcyjny potwór (goryl o ogromnych rozmiarach), występujący w serii filmów, zapoczątkowanej obrazem "King Kong" z 1933 roku w reżyserii Meriana C. Coopera, oraz remake’ów z lat 1976 i 2005, a także sequeli dwóch pierwszych filmów. Postać King Konga stanowi jedną z najbardziej rozpoznawalnych ikon filmowych XX wieku, która gościła również w różnego rodzaju filmowych pastiszach, bądź adaptacjach książkowych, komiksowych, serialu animowanym z lat 1966-1969, grach komputerowych, a nawet musicalu z 2013. Zazwyczaj przedstawia się go jako tragicznego antybohatera. King Kong pojawił się również w serii o Godzilli wytwórni Tōhō. W swoim filmowym debiucie Kong oraz pozostałe prehistoryczne zwierzęta zostały stworzone za pomocą animacji poklatkowej, za którą odpowiedzialny był Willis O’Brien. W filmach wytwórni Tōhō zastosowano klasyczną dla japońskiej kinematografii technikę zwaną suitimation, polegającą na ubraniu aktora w masywny kostium, co spotkało się z krytyką ze strony części fanów. Technikę tę zastosowano także w remake'u z 1975, oraz w jego sequelu. W remake'u z 2005 roku pierwszy raz potwór został całkowicie ukazany przy użyciu animacji komputerowej (CGI).
Opis.
W oryginalnym filmie główny bohater nazywał się Kong. Nazwa została nadana przez lud tubylczy zamieszkujący Wyspę Czaszki (ang. "Skull Island") na Oceanie Indyjskim, gdzie mieszkał razem z innymi przedstawicielami wymarłej fauny (głównie mezozoicznej), która przetrwała masowe wymieranie (m.in. pterozaury, dinozaury, olbrzymie pająki). Określenie „King” zostało dodane przez amerykańską ekipę filmową dowodzoną przez Carla Denhama, która złapała Konga i przewiozła do Nowego Jorku na wystawę. Kong, któremu udało się uciec, wspiął się na Empire State Building, skąd został zestrzelony przez wojskowe samoloty. 

</doc>
<doc id="473663" url="https://pl.wikipedia.org/wiki?curid=473663" title="Jezioro Starokiejkuckie">
Jezioro Starokiejkuckie

 
Jezioro Starokiejkuckie – jezioro w woj. warmińsko-mazurskim, w powiecie szczycieńskim, w gminie Szczytno.
Opis.
Jezioro jest hydrologicznie otwarte; w północno-wschodniej części wpływa rzeczka z jeziora Łęczek; na południu wypływa rzeczka do jeziora Wałpusz
Jezioro owalne, niewielkie, ale bardzo głębokie. Typ sielawowy (jedno z najmniejszych jezior sielawowych). Leży między jeziorami Łęczek i Wałpusz łączy je hydrologicznie. Na rzeczce płynącej do Wałpusza pozostałości starego młyna. Brzegi wysokie i pagórkowate, miejscami wręcz strome. Jezioro w całości otacza zabudowa wsi Stare Kiejkuty, lasy i tereny Jednostki Wojskowej nr 2669. Z powodu bliskości jednostki wojskowej w dużej części terenu otaczającego obowiązuje zakaz wstępu.
Dane morfometryczne.
Powierzchnia zwierciadła wody według różnych źródeł wynosi od 30,0 ha do 33,1 ha do 34 ha.
Zwierciadło wody położone jest na wysokości 147,7 m n.p.m. Średnia głębokość jeziora wynosi 11,5 m, natomiast głębokość maksymalna 30,2 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Starokiejkuckie". W różnych publikacjach pojawiają się nazwy "Stare Kiejkuty" lub "Kiejkutek".

</doc>
<doc id="473666" url="https://pl.wikipedia.org/wiki?curid=473666" title="Paris SG">
Paris SG



</doc>
<doc id="473668" url="https://pl.wikipedia.org/wiki?curid=473668" title="Lucie Safarova">
Lucie Safarova



</doc>
<doc id="473669" url="https://pl.wikipedia.org/wiki?curid=473669" title="Archeofit">
Archeofit

Archeofit (z gr. ἀρχή "początek", φυτόν "roślina") – gatunek rośliny obcego pochodzenia (antropofit), który przybył na dany obszar z innych rejonów geograficznych w czasach wczesnohistorycznych lub przedhistorycznych i występuje najczęściej w siedliskach synantropijnych. 
Za datę graniczną przyjmuje się zwykle początek ery nowożytnej (przełom XV/XVI wieku) lub konkretnie rok 1500 lub 1492 – odkrycie Ameryki, które zapoczątkowało wymianę gatunków między Starym Światem (Europa, Azja, Afryka) i Nowym Światem. Rośliny, które przybyły na dany obszar później, zaliczane są do kenofitów.
Pochodzenie archeofitów.
Do archeofitów należą np. liczne gatunki chwastów, których nasiona znaleziono w wykopaliskach archeologicznych. Zostały one przypadkowo przez ludzi zawleczone, albo też rozprzestrzeniły się samorzutnie za pomocą wiatru (anemochoria) czy zwierząt (zoochoria). Ciekawym sposobem rozsiewania się części archeofitów jest speirochoria. Część taksonów archeofitów ma pochodzenie antropogeniczne ("archaeophyta anthropogena"). 
Większość archeofitów występujących we florze Polski pochodzi z basenu Morza Śródziemnego. Zwykle rozprzestrzeniały się wraz z roślinami uprawnymi, a niektórym z nich udało się aklimatyzować w naturalnych siedliskach. Obecnie, w wyniku wprowadzenia skutecznych metod zwalczania chwastów, tym gatunkom, które występują wyłącznie na polach uprawnych (np. kąkol polny, miłek letni) grozi całkowite wyginięcie. 
Archeofity we florze Polski.
Według badań B. Tokarskiej-Guzik we florze Polski w 2005 r. było 160 gatunków archeofitów.
Lista archeofitów Polski według L. Rutkowskiego:

</doc>
<doc id="473672" url="https://pl.wikipedia.org/wiki?curid=473672" title="King of Fools">
King of Fools

King of Fools to pierwszy oficjalny minialbum grupy Edguy. Wydany w roku 2004 promował album Hellfire Club. Jest to pierwsze wydawnictwo Edguy spod szyldu Nuclear Blast.

</doc>
<doc id="473675" url="https://pl.wikipedia.org/wiki?curid=473675" title="Święta wojna (serial telewizyjny)">
Święta wojna (serial telewizyjny)

Święta wojna – polski serial komediowy emitowany premierowo na antenie TVP2 od 23 stycznia 2000 do 9 maja 2009.
W serialu większość bohaterów porozumiewa się etnolektem śląskim, zmieszanym z językiem ogólnopolskim w stopniu umożliwiającym rozumienie dialogów przez osoby nieznające śląszczyzny.
Serial był czterokrotnie nominowany do Telekamer (w latach 2001–2003 i 2009) w kategorii „najlepszy serial komediowy”, najwyższe zajęte miejsce to trzecie (w styczniu 2001).
Fabuła.
Serial opowiada o losach byłego górnika Huberta Dwornioka (zwanego „Bercikiem”) i jego żony, Anny „Andzi”, którzy mieszkają w kamienicy przy ul. Korfantego 13/6 w Katowicach. Często odwiedza ich Zbigniew Pyciakowski „Zbyszek”, przyjaciel „Bercika” z wojska. Każdy odcinek kręci się wokół zwariowanych pomysłów „Bercika”.Warszawiak Zbyszek przyjeżdża do Katowic na handel. Wolny czas spędza u zwariowanego kolegi z wojska Bercika.Serial ukazuje perypetie bohaterów, żyjących w typowym dla Ślązaków "familoku". Tutaj też Hubert, wraz żoną Andzią, goszczą dawnego przyjaciela z Warszawy, Zbyszka. Do wielu zabawnych sytuacji prowadzą nie tylko różnice językowe i kulturowe pomiędzy "gorolem" i "hanysem", ale także żywiołowy charakter głównego bohatera, palącego się do realizowania coraz to dziwniejszych pomysłów. Codzienność ubarwiają również prości, lecz sympatyczni sąsiedzi Bercika.
Realizacja zdjęć.
Mieszkanie głównych bohaterów serialu, w którym działa się akcja większości odcinków, znajdowało się w Katowicach przy ul. Marii Curie-Skłodowskiej (według fabuły znajdowało się przy ul. Korfantego). Sceny kręcono też na ulicy przed blokiem, a z czasem także w szynku „U Alojza”. Pojedyncze odcinki były realizowane poza Katowicami, m.in. na zamku Czocha, w Gdyni i Kiermusach.
W odcinkach serialu zdarzały się wpadki i przejęzyczenia oraz błędy logiczne. Miało to związek z tym, że "Święta wojna" była kręcona jako serial niskobudżetowy. Wiele scen nie było nagrywanych ponownie, aby nie podnosić kosztów produkcji.
Czołówka i napisy końcowe.
W odcinkach 1–71 serial nie miał stałej czołówki; na początku każdego odcinka były pokazywane najczęściej Katowice, jadący pociąg pasażerski, napis "Święta wojna" i tytuł odcinka. W odcinkach 72–322 serial posiadał czołówkę animowaną. Tłem muzycznym czołówki była muzyka w wykonaniu Jarosława Barowa.
W napisach końcowych serialu często pojawiała się piosenka „Gorol, hanys, dwa bratanki i do bitwy, i do szklanki” w wykonaniu Krzysztofa Respondka, do której słowa napisał Grzegorz Poloczek. Piosenka ta pojawiała się w napisach końcowych głównie w pierwszych odcinkach serialu, później pojawiała się co kilka odcinków, a w reszcie odcinków pojawiała się sama muzyka w wykonaniu Jarosława Barowa. W ostatnich kilkudziesięciu odcinkach serialu odtwarzana była jedynie muzyka.

</doc>
<doc id="473677" url="https://pl.wikipedia.org/wiki?curid=473677" title="Superheroes">
Superheroes

Superheroes to drugi minialbum grupy Edguy. Wydany 18 października 2005 promował album Rocket Ride. Na płycie gościnnie pojawił się Michael Kiske (utwór "Judas at the Opera").
Uwagi.
Superheroes to także tytuł oficjalnego DVD zespołu.

</doc>
<doc id="473678" url="https://pl.wikipedia.org/wiki?curid=473678" title="Ekwipotencjalność (psychologia)">
Ekwipotencjalność (psychologia)



</doc>
<doc id="473683" url="https://pl.wikipedia.org/wiki?curid=473683" title="Zakład Napraw Taboru Kolejowego">
Zakład Napraw Taboru Kolejowego



</doc>
<doc id="473685" url="https://pl.wikipedia.org/wiki?curid=473685" title="Argon (Śródziemie)">
Argon (Śródziemie)



</doc>
<doc id="473686" url="https://pl.wikipedia.org/wiki?curid=473686" title="Ćwiek">
Ćwiek

Ćwiek – gwóźdź z szeroką, płaską lub wypukłą główką lub szewska szpilka drewniana do przybijania podeszew.
Współcześnie ćwiekami nazywane są metalowe kolce służące do ozdabiania ubrań. Ćwiekami ozdabiać można: buty, paski, kurtki, spodnie, kaski (może spowodować osłabienie konstrukcji i podczas upadku kask staje się mniej wytrzymały). Noszone są także „pieszczochy”, tj. kawałek skóry wybity ćwiekami, który zapina się przy nadgarstku. Kształty i rozmiary ćwieków są różne – od małych piramidek, poprzez średnie stożki, do kilkunastocentymetrowych kolców.
W latach 50., 60., 70. i 80. XX wieku były elementem ubioru subkultur, takich jak rockersi, harleyowcy, punki i heavymetalowcy.

</doc>
<doc id="473687" url="https://pl.wikipedia.org/wiki?curid=473687" title="Yoh Asakura">
Yoh Asakura

Yoh Asakura (jap. 麻倉葉 "Asakura Yō"; ur. 12 maja 1985 w Izumo, prefektura Shimane) – fikcyjna postać z mangi oraz anime "Król szamanów".
Rodzina.
Klan Asakurów posiada bardzo stare i szanowane, bo sięgające ponad tysiąc lat, tradycje szamańskie. Był więc świadkiem, a nawet aktywnym uczestnikiem dwóch poprzednich Turniejów. W okresie bezpośrednio poprzedzającym kolejny turniej na nowo narodzone dziecko spada brzemię wzięcia w nim udziału. Yoh jest więc zgodnie z wolą swych przodków przeznaczony do udziału w tym turnieju i objęcia korony Króla szamanów, dlatego też rozpoczyna on w wieku czterech lat trening mający go do tego przygotować.
Miejscem narodzenia Yoh jest posiadłość klanu Asakurów, gdzie spędził również pierwsze lata życia. Urodził się jako bliźniak Hao dzieląc z nim duszę. Jako taki jest autonomiczną osobą, jednakże jego dusza stanowi część duszy Hao, który będąc przodkiem rodziny Asakurów, zapragnął się w niej zreinkarnować. Trudno określić, czy ojcem obydwu jest Mikihisa, który miałby w ten sposób dać ciało (a nawet dwa) duszy Hao. Matką bliźniaków jest żona Mikihisy – Keiko Asakura, seniorem rodu, a zarazem dziadkiem bohatera, jest Yohmei, którego żoną jest itako Kino.
Trening.
W dzieciństwie podstawowy trening przebiega pod okiem dziadka. Jednakże nieustanne obcowanie z duchami oraz swoistą zamkniętość Asakurów na współczesny świat pozbawiony duchowości powoduje, że mały Yoh nie ma przyjaciół i z wiekiem coraz bardziej szuka ukojenia w świecie muzyki (jako czteroletnie dziecko zdradza dziadkowi, że marzy mu się nie bycie królem szamanów, a rocka).
Jako nastolatek udaje się na miejsce zgłoszeń do kolejnego Turnieju Szamanów – Tokio. Początkowa beztroska zostaje przytemperowana przez Annę, która szybko wprowadza rygor (prawdopodobnie zostaje przysłana przez rodzinę znającą charakter Yoh). Mimo prób jego unikania, trening obejmuje zarówno ćwiczenia fizyczne jak i duchowe wraz z partnerującym mu duchem-stróżem – Amidamaru.
Charakter.
Z początku samotność, którą zmuszony był wybrać (aby nie uznano go za niepoczytalnego) oraz nieobecny wzrok powoduje, iż wydaje się postacią nudną i bez wyrazu. Jednakże ten znudzony wyraz twarzy pozwala mu na wyjątkowo skuteczne wtopienie się w zabiegane otoczenie i oddanie się słuchaniu muzyki (nie rozstaje się ze słuchawkami) lub opiece Morfeusza.
Ogólnie jest zwykle spokojny i beztroski, chwilami wręcz melancholijny, co wielu odbiera wręcz jako lenistwo (wielu z jego przyjaciół uważa, że nie ma drugiego szamana o tak biernym usposobieniu). Z czasem jednak, gdy przybywa mu przyjaciół, na wierzch wychodzi inna strona jego natury – poświęcenie, lojalność oraz troska o innych. Duże poczucie humoru pomaga mu w rozwiązywaniu konfliktów między jego przyjaciółmi (sam właściwie jest bezkonfliktowy). Często daje do zrozumienia, że przyjaźń jest najważniejsza.Poświęci nawet swoje życie po to by uratować przyjaciół. W jednym z pierwszych odcinków 2 serii gdy Layserg zaatakował Treya Yoh bo był natychmiast go zatrzymał. Jego oczy miały wyraz wściekłości. Natychmiast zaatakował Layserga i zatrzymał go.Kazał mu się później tłumaczyć.
Okazuje się, iż jest wyjątkowo spostrzegawczy, a jego uprzednie wyalienowanie spowodowało, iż dysponuje on dużą wiedzą z zakresu zachowań ludzkich oraz niezwykłą, jak na wiek, mądrością i inteligencją. W przeciwieństwie do innych szamanów motywacją Yoh do wzięcia udziału w Turnieju nie jest chęć dominacji, naprawy świata, czy inny bardziej lub mniej szlachetny cel, lecz chęć „wiedzenia łatwego życia” (ang. "to live easy life"). Cel, który sobie postawił pozwala mu na dawanie z siebie wszystkiego bez żadnego obciążenia psychicznego (co jest problemem sporej części szamanów). Z kolei spokój, który zachowuje właściwie w każdej sytuacji, pozwala mu na jej poprawną ocenę i wybór najdogodniejszej opcji.
Wychodzi z założenia, że duchy mogą widzieć wyłącznie ludzie o czystym sercu i szczerych intencjach. Mimo że sam pasuje do tej teorii jak ulał, to jednak istnieją i źli szamani. Jego mottem życiowym jest to, iż w każdym drzemie dobro i wszystko co należy robić, starać się zrozumieć powody postępowania innych. Uważa, że każdy jest w stanie się zmienić, trzeba tylko dać mu szansę, co też czyni w stosunku do każdego, kogo spotyka. Wtedy właśnie najczęściej objawia się jego wyrozumiałość, troska, szczerość i zaufanie, które rozbrajają wręcz wszystkich, z którymi Yoh miał do czynienia.
Mocno wierzy w przyjaźń człowieka i ducha. Choć przy innych z twarzy prawie nigdy nie znika mu uśmiech, to gdy jednak stawką jest los jego najbliższych, potrafi wykazać się determinacją; gdyby zaszła taka potrzeba, prawdopodobnie nie wahałby się położyć na szali własnego życia.
Wygląd.
Yoh mierzy około 160 cm, co jest normą w jego wieku, jest szczupły, choć wydaje się być nawet za chudy. Posiada duże czarne oczy i dość długie (jak na chłopaka) brązowe włosy z grzywką opadającą po obu stronach czoła (stanowi ona poniekąd wyróżnik klanu Asakurów).
W anime ubrany jest zwykle w ciemnozielone spodnie o kilkakrotnie zawiniętych nogawkach, białą koszulę, zazwyczaj rozpiętą do połowy lub całkowicie, albo zwykle białą koszulkę. Właściwie nie widziano go w innych butach niż sandały. W dalszej części serialu częściej nosi czarny uniform bojowy z pomarańczowymi wykończeniami wykonany w całości przez Annę (na wzór uniformu treningowego noszonego przez niego w wieku sześciu lat).
W mandze jego ubiór jest trochę bardziej urozmaicony: ubrania młodzieżowe zawierają często motyw konopi (w nawiązaniu do imienia i nazwiska; zrezygnowano z niego w amerykańskiej wersji anime, gdzie usunięto wszelkie inne japońskie inskrypcje na ubraniach).
Do szkoły, zgodnie z japońskimi przepisami, zakłada czarny krawat oraz marynarkę, jednak nie rezygnuje z „luzu” w ubiorze (rozpięta koszula).
Z racji swego muzycznego hobby nie rozstaje się ze swoimi pomarańczowymi słuchawkami, których właściwie nigdy nie zdejmuje. Innym wartym wymienienia drobiazgiem jest naszyjnik z pazurów niedźwiedzia otrzymany od Matamune.
Anna Kyouyama.
Mimo młodego wieku obojga, Anna Kyouyama jest narzeczoną Yoh. Yoh poznał ją w Osorezan, gdzie udał się w wieku 10 lat wraz z Matamune (mającym mu pomóc w nawiązaniu kontaktu z płcią przeciwną). Yoh pomógł jej uporać się z męczącą umiejętnością reishi (Właściwie, to dziewczyna traci ją, gdy chłopak pokonuje oo-oni)
Mimo iż małżeństwo było zaplanowane, Yoh zakochuje się w Annie od pierwszego wejrzenia, co ta z racji posiadanych umiejętności doskonale wyczuwa. Jednakże ból i cierpienie, które ją otaczają nie pozwalają się jej otworzyć na jego szczere intencje wobec niej. Gdy Yoh pomaga jej uwolnić się od dręczących ją materializujących się wokół niej duchów, a tym samym rozliczyć się z przeszłością, ta pełna wdzięczności postanawia mu pomóc w jego misji stania się Królem szamanów. Choć Anna wydaje się być bezdusznym automatem, który Yoh z niezrozumiałych względów toleruje, to fakty mówią same za siebie: Yoh nie zmienia swego wyboru, zaś Anna w pełni darzy go swym zaufaniem.
W anime przystosowanym do zachodniego odbiorcy nie wspomina się o zaplanowanym małżeństwie, a wzajemny wybór Anny i Yoh tłumaczony jest formą podziękowania przyjętą przez Annę, która miała go niegdyś uratować. Yoh miał wówczas powiedzieć, by prosiła o co tylko chce, on zaś postara się to życzenie spełnić. Oczywiście Anna przyjęła tę ofertę żądając pozycji „królowej szamanów” u jego boku, czyli "de facto" mariażu.

</doc>
<doc id="473688" url="https://pl.wikipedia.org/wiki?curid=473688" title="Ágætis Byrjun">
Ágætis Byrjun



</doc>
<doc id="473695" url="https://pl.wikipedia.org/wiki?curid=473695" title="Kablowiec">
Kablowiec

Kablowiec – specjalistyczny statek (jednostka pomocnicza – okręt) przystosowany i zbudowany w celu układania, podnoszenia, konserwacji i napraw kabli podmorskich. Jednostka ta posiada zabudowane na dziobie i rufie specjalne urządzenia do spuszczania i podnoszenia kabla. Na pokładzie znajdują się też specjalne koliste pojemniki (szpule) służące do magazynowania kabla. Kablowce dzielą się na:

</doc>
<doc id="473696" url="https://pl.wikipedia.org/wiki?curid=473696" title="Monte Rosa">
Monte Rosa

Monte Rosa (wł.), Mont Rose (fr.; we wł. dial. "roëse" – lodowiec) – najpotężniejszy masyw górski całych Alp. Leży w Alpach Pennińskich, na granicy między Włochami (regiony Dolina Aosty i Piemont), a Szwajcarią (kanton Valais). Na północ od masywu znajdują się doliny Mattertal i Saastal, na południe doliny Val di Gressoney (Valle del Lys) w Dolinie Aosty i Valsesia w Piemoncie, a na wschód dolina Valle Anzasca w Piemoncie.
W grzbiecie głównym Alp Pennińskich masyw ciągnie się (z zachodu na wschód) od przełęczy Colle del Lys (4246 m), za którą znajduje się masyw Breithorn - Lyskamm, do przełęczy Passo di Monte Moro (2846 m), gdzie graniczy z masywem Andolla. Od zachodu wznoszą się tu m.in. szczyty: Ludwigshöhe (4341 m), Parrotspitze (4436 m), Signalkuppe (4554 m), Zumsteinspitze (4563 m), Grenzgipfel (4618 m), Nordend (4609 m), Jägerhorn (3970 m), Fillarjoch (3586 m), Cima Brioschi (3635 m), Cima di Jazzi (3803 m), Schwarzberghorn (3609 m), Steinchalchhorn (3333 m) i Monte Moro (2985 m).
Od szczytu Ludwigshöhe odchodzi na południe potężny boczny grzbiet ze szczytami Schwarzhorn (4322 m), Piramide Vincent (4215 m), Balmenhorn (4167 m), Punta Giordani (4046 m), Punta Vittoria (3435 m). Dzieli się on na kilka grani. Są tu m.in. szczyty Alta Luce (3184 m), Corno del Camoscio (3024 m), Corno Bianco (3320 m), Punta di Ciampono (3233 m).Grzbiet ten oddziela dolinę Val di Gressoney (Valle del Lys) od doliny Valsesia i jest granicą między regionami Dolina Aosty i Piemont.
Od szczytu Signalkuppe odchodzi na wschód grzbiet m.in. ze szczytami Punta Grober (3497 m), Punta Rizzetti (3196 m), Pizzio Bianco (3215 m) i Corno di Faller (3128 m). Grzbiet ten oddziela dolinę Valsesia od doliny Valle Anzasca.
Od szczytu Grenzgipfel odchodzi na zachód (na stronę szwajcarską) boczna grań kończąca się szczytami Ostspitze (4632 m) i Dufourspitze (4634 m). 
Na północ od głównego masywu, w dolinie Mattertal, oddzielona lodowcami, ciągnie się równoleżnikowo niewielka grań ze szczytami Riffelhorn (2927 m), Gornergrat (3130 m), Hohtälli (3286 m), Rote Nase (3251 m) i Stockhorn (3405 m).
Na północ od Schwarzberghorn (3609 m) odchodzi krótka grań z przełęczą Schwarzberg-Weisstor (3535 m), za którą znajduje się masyw Allalin. Przełęcz ta oddziela też dolinę Mattertal od doliny Saastal. 
Na północ i zachód od grzbietu głównego masyw otaczają m.in. lodowce: Grenzgletscher, Monte Rosa Gletscher, Gornergletscher, Findelgletscher, Szwarzberggletscher i Seewjinengletscher. 
Południowe i wschodnie zbocza masywu są bardziej strome. Wschodnia ściana masywu (ściana Macugnaga) o wysokości 2400 metrów jest najwyższą ścianą w Alpach. Są tu niewielkie lodowce takie jak na przykład Ghiacciaio del Lys, Ghiacciaio di Indren, Ghiacciaio del Belvedere czy Ghiacciaio delle Piode.
Szczyty w masywie powyżej 4000 metrów n.p.m.:
Na obszarze masywu funkcjonuje kolej zębata z Zermatt na Gornergrat (3136 m).
Według klasyfikacji Suddivisione Orografica Internazionale Unificata del Sistema Alpino masyw Monte Rosa i masyw Breithorn - Lyskamm tworzą grupę górską Alpy Monte Rosa.

</doc>
<doc id="473700" url="https://pl.wikipedia.org/wiki?curid=473700" title="Ľubomíra Kurhajcová">
Ľubomíra Kurhajcová

Ľubomíra Kurhajcová (ur. 11 października 1983 w Bratysławie) – słowacka tenisistka, reprezentantka w Fed Cup, olimpijka z Aten (2004).
Kariera tenisowa.
Zawodową tenisistką była w latach 2002–2008. Jest finalistą jednego turnieju rangi WTA Tour w grze pojedynczej i dwóch w grze podwójnej. Wygrała cztery imprezy rangi ITF w singlu i trzy w deblu.
W latach 2003–2005 reprezentowała Słowację w Fed Cup, uczestnicząc w dziewięciu meczach, z których w czterech triumfowała.
W 2004 zagrała na igrzyskach olimpijskich w Atenach. Odpadła w pierwszych rundach singla i debla kobiet, w grze podwójnej partnerując Martinie Suchej.
W rankingu gry pojedynczej Kurhajcová najwyżej była na 59. miejscu (24 maja 2004), a w klasyfikacji gry podwójnej na 78. pozycji (13 września 2004).

</doc>
<doc id="473703" url="https://pl.wikipedia.org/wiki?curid=473703" title="Schronisko PTTK „Na Śnieżniku”">
Schronisko PTTK „Na Śnieżniku”

Schronisko PTTK „Na Śnieżniku” im. Zbigniewa Fastnachta – górskie schronisko Polskiego Towarzystwa Turystyczno-Krajoznawczego w Sudetach Wschodnich, w Masywie Śnieżnika, w województwie dolnośląskim.
Położenie i opis.
Położone jest na wysokości 1218 m n.p.m., na zachodnim stoku Śnieżnika (1425 m n.p.m.), na obszernej Hali pod Śnieżnikiem. Główną część schroniska stanowi tzw. "szwajcarka" – typowe sudeckie schronisko turystyczne z 1871, ufundowane przez królewnę Mariannę Orańską. Jest jednym z najstarszych schronisk na ziemiach polskich. Z punktu widokowego na hali obok schroniska rozległa panorama na Rów Górnej Nysy i okoliczne szczyty.
Historia schroniska.
Pierwsze wzmianki o zagospodarowaniu Śnieżnika sięgają 1809, kiedy właściciel Międzygórza hrabia Wilhelm von Magnis zbudował na hali pod Śnieżnikiem obory i szałasy pasterskie. W 1838 Międzygórze kupiła królewna Marianna Orańska, pani Kamieńca Ząbkowickiego – córka króla holenderskiego i żona księcia pruskiego. W 1840 zaprosiła swojego ojca, króla Wilhelma, z którym 20 lipca dotarła na szczyt Śnieżnika.
Księżna w 1869 przejęła tereny na hali pod Śnieżnikiem. Góralowi ze Szwajcarii poleciła wybudować na hali Pod Śnieżnikiem "szwajcarkę" ("Schweizerei am Schneeberg" lub "Schweizerei auf dem Schneeberg"), która obecnie stanowi główną część schroniska. Budowę ukończono w 1871 roku. Obiekt początkowo pełnił rolę gospody turystycznej, która miała 50 miejsc noclegowych i dużą salę jadalną. W kolejnych latach budynki kilkakrotnie modernizowano. W 1872 na miejscu starej fermy mlecznej zbudowano pomieszczenia gospodarcze. W 1880 przy gospodzie uruchomiono stację meteorologiczną. W latach 30. XX wieku gospoda miała 30 miejsc noclegowych.
Po II wojnie światowej do 1946 obiekt stał pusty. Zdewastowane budynki przejął „Orbis” nadając mu nazwę "Szwajcarka". W 1947 gospodarzem został Zarząd Schronisk Górskich Polskiego Towarzystwa Tatrzańskiego. Latem następnego roku uruchomiono schronisko, które nazwano „Na Śnieżniku”, aby odróżnić je od schroniska „Szwajcarka” w Rudawach Janowickich.
W 1950 budynek stał się własnością Polskiego Towarzystwa Turystyczno-Krajoznawczego. Schronisko dysponowało wtedy 63 miejscami. W latach osiemdziesiątych XX wieku schronisko gruntownie zmodernizowano i wyremontowano dzięki staraniom ówczesnego dzierżawcy Zbigniewa Fastnachta, który zarządzał obiektem w latach 1982–2001. Po jego śmierci, w uznaniu jego zasług, schronisku nadano jego imię.
Zasilanie obiektu prądem.
Jeszcze na początku XXI wieku do schroniska nie była doprowadzona elektryczność. Mimo pewnych uciążliwości, pobyt w schronisku miał specyficzny urok. W 1986 na stoku ponad budynkiem ustawiono dwa wiatraki napędzające niewielkie prądnice, dzięki czemu w niektórych pomieszczeniach świeciły słabe, przygasające żarówki. Obecnie w energię elektryczną zaopatruje elektrownia wodna wybudowana na potrzeby schroniska.
Szlaki turystyczne.
Przy schronisku znajduje się największy w Masywie Śnieżnika węzeł szlaków turystycznych: 

</doc>
<doc id="473705" url="https://pl.wikipedia.org/wiki?curid=473705" title="Frea">
Frea



</doc>
<doc id="473706" url="https://pl.wikipedia.org/wiki?curid=473706" title="Mary Cassatt">
Mary Cassatt

Mary Stevenson Cassatt (ur. 22 maja 1844 w Allegheny City (obecnie część Pittsburgha) w Pensylwanii, zm. 14 czerwca 1926 w Mesnil-Théribus we Francji) – amerykańska malarka i graficzka, przedstawicielka impresjonizmu.
Życiorys.
Pochodziła z rodziny francuskich hugenotów, którzy w XVIII wieku przybyli do Stanów Zjednoczonych. Po krótkiej nauce malarstwa w Filadelfii przeniosła się do Francji, gdzie pozostała do końca życia. Przez kilka lat podróżowała po Europie studiując dzieła starych mistrzów i w 1874 osiadła na stałe w Paryżu. Początkowo wystawiała w paryskim Salonie, jednak po odrzuceniu jej prac przez jury w 1877 dołączyła do impresjonistów. Szczególny wpływ miał na nią Edgar Degas, który cenił jej prace. Karierę artystki przerwała około 1914 roku postępująca choroba wzroku.
Twórczość.
Mary Cassatt była autorką scen z życia codziennego, szczególnie subtelnych portretów kobiet i dzieci oraz macierzyństwa. Malowała też obrazy przedstawiające eleganckie i wyrafinowane towarzystwo inspirując się twórczością Henry’ego Jamesa. Pomimo wpływu impresjonistów zachowała indywidualność, najchętniej posługiwała się pastelami i uprawiała grafikę. Tworzyła barwne drzeworyty i z powodzeniem łączyła akwafortę z suchą igłą. Jej twórczość miała znaczny wpływ na rozpropagowanie impresjonizmu w Stanach Zjednoczonych.

</doc>
<doc id="473707" url="https://pl.wikipedia.org/wiki?curid=473707" title="Koffice">
Koffice



</doc>
<doc id="473710" url="https://pl.wikipedia.org/wiki?curid=473710" title="Gustave Caillebotte">
Gustave Caillebotte

Gustave Caillebotte (ur. 19 sierpnia 1848 w Paryżu, zm. 21 lutego 1894 w Gennevilliers) – francuski malarz. Początkowo tworzył w stylu akademickim, a następnie impresjonistycznym.
Caillebotte przyszedł na świat w zamożnej rodzinie. Zdobył wykształcenie prawnicze, a po odziedziczeniu majątku ojca nigdy nie miał kłopotów z pieniędzmi. W 1873 roku rozpoczął naukę w paryskiej École des Beaux-Arts, w tym samym roku poznał impresjonistów. Od tej pory zaczął tworzyć pod ich wpływem. Ze względu na swoją zamożność pomagał w organizowaniu i finansowaniu kolejnych wystaw grupy, kupował także wiele dzieł swych przyjaciół. Sam często malował robotników przy pracy albo sceny z życia paryskiej ulicy.
W 1882 Caillebotte wycofał się z życia publicznego, tworząc odtąd tylko martwe natury i pejzaże. Rok później spisał swój testament, w którym przekazał swą kolekcję 67 dzieł impresjonistów Państwu Francuskiemu, pod warunkiem że będą one wystawiane razem w Luwrze. Dzisiaj stanowią one część kolekcji paryskiego Musée d’Orsay.

</doc>
<doc id="473712" url="https://pl.wikipedia.org/wiki?curid=473712" title="Batman Forever">
Batman Forever

Batman Forever – amerykański sensacyjny film akcji z 1995 roku na podstawie serii komiksów o superbohaterze o tym samym pseudonimie wydawnictwa DC Comics. Za reżyserię odpowiadał Joel Schumacher, a za scenariusz Akiva Goldsman. Tytułową rolę zagrał Val Kilmer, a oprócz niego w głównych rolach wystąpili: Jim Carrey, Tommy Lee Jones, Nicole Kidman i Chris O’Donnell.
Jest to trzecia część serii filmowej Tima Burtona i Joela Schumachera i kontynuacja filmu "Powrót Batmana" (1992). Po nim powstał sequel "Batman i Robin" (1997), w którym w roli Batmana wystąpił George Clooney.
Fabuła.
Batman, którym potajemnie jest miliarder Bruce Wayne, udaremnia napad na bank zaaranżowany przez Dwie Twarze, złoczyńcę z rozdwojeniem jaźni. Jest on byłym prokuratorem okręgowym Harveyem Dentem, który podczas procesu gangstera Bossa Moroniego został przez niego oszpecony kwasem. Dwie Twarze obwinia Batmana za to, że nie udało się mu zapobiec wypadkowi i od tego czasu jest obiektem jego działalności przestępczej. Przy akcji jest obecna Chase Meridian, psycholożka kryminalna specjalizująca się w osobowościach. Fascynuje się Batmanem do tego stopnia, że potem włącza batsygnał pod pretekstem dania informacji o Dwóch Twarzach.
Bruce odrzuca wynalazek przesyłający sygnały telewizyjne bezpośrednio do ludzkiego mózgu autorstwa Edwarda Nygmy, naukowca z działu elektronicznego Wayne Enterprises, obawiając się, że urządzenie posłuży do manipulowania umysłami. Nocą Nygma testuje swój wynalazek na swym przełożonym, Fredzie Stickleyu i odkrywa, że efektem ubocznym jest przekazanie neuronami informacji z umysłu użytkownika innej osobie, czyniąc ją mądrzejszą w tym procesie. Morduje Stickleya i pozoruje to jako samobójstwo. Knuje zemstę na Brusie Wayne’ie, wysyłając mu anonimowo zagadki. Komisarz Gordon proponuje mu udać się po ekspertyzę do Chase Meridian. Diagnozuje ona nadawcę jako psychotyka z obsesją na punkcie Bruce’a.
Bruce zaprasza Chase na charytatywny pokaz cyrkowy. Występ akrobackiej rodziny – Latających Graysonów przerywa Dwie Twarze i jego gang. Grozi detonacją bomby, o ile Batman się ujawni. Bruce powstrzymuje jego zbirów, a Graysonowie próbują wyrzucić bombę poza cyrk. Dwie Twarze morduje Graysonów – prócz najmłodszego Dicka, który zapobiegł eksplozji bomby, wrzucając ją do rzeki. Transmisję telewizyjną na żywo ogląda Nygma, który inspirując się Dwiema Twarzami tworzy własną tożsamość superzłoczyńcy – Człowieka-Zagadki. Śmierć Graysonów na nowo otwiera u Bruce’a bolesne wspomnienia z dzieciństwa, gdy na jego oczach zabito mu rodziców i ze współczucia Bruce adoptuje Dicka jako swego podopiecznego. Chłopak chce za wszelką cenę dopaść Dwie Twarze.
Człowiek-Zagadka łączy siły z Dwiema Twarzami obiecując poznanie tożsamości Batmana. Za skradzione dobra Nygma otwiera firmę NygmaTech i masowo produkuje swój wynalazek jako „Nygma TechBox”, hit sprzedażowy w Gotham City. Urządzenie kradnie informacje z umysłów użytkowników przesyłając je do Nygmy. Dick tymczasem w swej dociekliwości odkrywa batjaskinię i udaje się Batmobilem na przejażdżkę, gdzie ratuje nastolatkę przed atakiem Neonowego Gangu. Bruce dręczony przez wyparte wspomnienia z młodości szuka fachowej pomocy u Chase, która zwierza mu się z obsesji na punkcie Batmana. Alfred, lokaj Bruce’a mówi mu o wybryku Dicka. Ten prosi go o zostanie partnerem w walce, by mógł zabić Dwie Twarze. Bruce odmawia, mówiąc że zemsta niczego nie rozwiąże.
Na zorganizowanej przez Nygmę imprezie odbywa się prezentacja ulepszonego Nygma TechBoxu. Zakłóca ją napad rabunkowy Dwóch Twarzy, co skłania Wayne’a do przebrania się po kryjomu za Batmana. Dwie Twarze zwabia go w pułapkę. W samą porę ratuje go Dick. Batman odwiedza Chase, która mówi że kocha się w Brusie Wayne’ie. W Halloween Bruce rezygnuje z działalności Batmana, by związać się z Chase. Zaprasza ją na kolację i dzieli się ze wspomnieniami z pogrzebu rodziców, kiedy z rozpaczy wpadł do jaskini i ujrzał nietoperza. Tymczasem Człowiek-Zagadka i Dwie Twarze domyślają się, kim jest Batman i atakują rezydencję Wayne’a. Porywają Chase i demolują batjaskinię. W posiadłości pozostawiona jest ostatnia zagadka i Bruce z Alfredem odkrywają, że Człowiek-Zagadka to Nygma. 
Batman do akcji bierze Dicka, który po otrzymaniu własnego kostiumu przyjmuje pseudonim Robin, od porównań jego zmarłej rodziny do drozda. Obaj trafiają na wyspę Człowieka-Zagadki, gdzie Robin nieomal zabija Dwie Twarze, lecz oszczędza go. Dwie Twarze ma go na muszce. Człowiek-Zagadka ujawnia, że chce podbić swymi wynalazkami cały świat. Daje Batmanowi wybór uratowania przed śmiercią Chase lub Robina. Batmanowi udaje się ocalić obu, przedtem niszcząc odbiornik fal mózgowych i przeciążając tym samym umysł Człowieka-Zagadki. Dwie Twarze osacza trójkę i rzuca monetą, chcąc zdecydować o ich losie. Jednak ginie spadając z wysokości, gdy Batman rzuca w powietrze garść monet. Pod wpływem przeciążenia umysłu Człowiek-Zagadka wariuje do tego stopnia, że uważa samego siebie za Batmana i trafia do Azylu Arkham. Bruce wznawia swoją krucjatę jako Batman, z Robinem jako partnerem w akcji. 
Obsada.
źródło:

</doc>
<doc id="473714" url="https://pl.wikipedia.org/wiki?curid=473714" title="Jean de Sismondi">
Jean de Sismondi

Jean Charles Leonard Simonde de Sismondi (19 maja 1773 – 25 czerwca 1842) – szwajcarski historyk i ekonomista, piszący po francusku i z tego względu zaliczany do przedstawicieli francuskiego nurtu ekonomii klasycznej.
Życiorys.
Urodził się i żył w Genewie. Jego przodkowie pochodzili z Włoch i Francji, ale po odwołaniu edyktu nantejskiego wyemigrowali do Szwajcarii. Odbył wiele podróży do Anglii, Toskanii, Włoch i Niemiec, które miały znaczący wpływ na kształtowanie się jego poglądów na ekonomię polityczną. W czasie swojej podróży do Anglii miał okazję poznać brytyjskiego klasyka ekonomii Davida Ricarda.
W początkowym etapie swojej działalności naukowej był propagatorem teorii Adama Smitha. Podróże, a zwłaszcza kontakt z Davidem Ricardo, skłoniły go do odejścia od apologetyki kapitalizmu.
Sismondi jest twórcą koncepcji społecznie niezbędnego czasu pracy oraz konsumpcyjnej teorii wartości. Zwracał uwagę na niedostateczny popyt jako źródło kryzysów i w oparciu o tę obserwację sformułował pojęcie podkonsumpcji. Podkonsumpcja, czyli niedostateczny popyt na towary bierze się, zdaniem Sismondiego, z bankructwa drobnych wytwórców, którzy nie wytrzymują konkurencji z wielkoprzemysłową produkcją kapitalistyczną i zostają zdegradowani do roli robotników. Siła nabywcza robotnika najemnego jest zaś zawsze mniejsza, niż siła nabywcza drobnego, samodzielnego producenta. Poza tym robotnicy ubożeją coraz bardziej na skutek wyzysku przez zatrudniającego ich właściciela środków produkcji – ich płaca ma więc tendencję do oscylowania wokół minimum niezbędnego do przeżycia. Zatem w miarę rozwoju kapitalizmu ogólny popyt spada i zaostrza się kryzys ekonomiczny, który staje się permanentny.

</doc>
<doc id="473715" url="https://pl.wikipedia.org/wiki?curid=473715" title="Schronisko PTTK &quot;Zygmuntówka&quot;">
Schronisko PTTK &quot;Zygmuntówka&quot;



</doc>
<doc id="473716" url="https://pl.wikipedia.org/wiki?curid=473716" title="Sismondi">
Sismondi



</doc>
<doc id="473717" url="https://pl.wikipedia.org/wiki?curid=473717" title="Simone de Sismondi">
Simone de Sismondi



</doc>
<doc id="473719" url="https://pl.wikipedia.org/wiki?curid=473719" title="Jerzy Szotmiller">
Jerzy Szotmiller

Jerzy Szotmiller (ur. 20 lutego 1933 w Warszawie, zm. 31 lipca 2011 w Częstochowie) – polski biskup starokatolicki, administrator diecezji krakowsko-częstochowskiej Kościoła Polskokatolickiego w RP w latach 2005–2011, proboszcz parafii katedralnej Matki Bożej Królowej Apostołów w Częstochowie w latach 1961–2011.
Życiorys.
24 lutego 1961 został wyświęcony na kapłana przez bpa Maksymiliana Rodego. Od października 1975 do listopada 1976 duszpasterzował w diecezji brazylijskiej Polskiego Narodowego Kościoła Katolickiego. 29 lipca 1979 w katedrze Świętego Ducha w Warszawie został konsekrowany (przez bpa Tadeusza Ryszarda Majewskiego, bpa Franciszka Rowińskiego, bpa Józefa Niemińskiego oraz bpa prof. Maksymiliana Rode) na biskupa. W latach 1979-1986 pełnił funkcję biskupa sufragana diecezji warszawskiej z siedzibą w Częstochowie. 9 czerwca 1986 został wprowadzony w urząd ordynariusza diecezji krakowsko-częstochowskiej, którą piastował do śmierci.
29 lipca 2009 w kościele – pomniku Biskupa Franciszka Hodura w Libiążu w czasie uroczystej mszy św. dziękczynnej obchodził 30-lecie swoich święceń biskupich. Na uroczystość dziękczynną przybył zwierzchnik Kościoła Polskokatolickiego bp prof. dr hab. Wiktor Wysoczański wraz z kanclerzem kurii biskupiej diecezji warszawskiej ks. infułatem mgr Ryszardem Dąbrowskim oraz duchowieństwo z Kościołów członkowskich Polskiej Rady Ekumenicznej. 
W czasie swojego pontyfikatu wyświęcił dwóch "episcopi in pectore" (obie konsekracje nie są uważane za ważne z punktu nauczania teologii starokatolickiej, ze względu na brak mandatu Synodu Kościoła): ks. inf. Eugeniusza Stelmacha, prezbitera Kościoła Polskokatolickiego oraz ks. Romana Kota, prezbitera Kościoła Starokatolickiego w RP (obecnie nie pełniącego posługi wynikającej z przyjętych święceń kapłańskich). W obu przypadkach podpierał się "[...]stanem wyższej konieczności w obawie o przyszłość Kościoła". Świadkowie ostatnich miesięcy życia biskupa Szotmillera twierdzą, iż działał on ze względu na chorobę w stanie ograniczonej poczytalności.
Zmarł po ciężkiej chorobie 31 lipca 2011 w Częstochowie, został tam pochowany na miejscowym cmentarzu prawosławnym. Zgodnie z testamentem Zmarłego ogłoszona została trzymiesięczna żałoba w diecezji krakowsko-częstochowskiej. Następcą zmarłego biskupa został ks. inf. mgr Antoni Norman.

</doc>
<doc id="473720" url="https://pl.wikipedia.org/wiki?curid=473720" title="Jean Charles Leonard Sismonde de Sismondi">
Jean Charles Leonard Sismonde de Sismondi



</doc>
<doc id="473721" url="https://pl.wikipedia.org/wiki?curid=473721" title="Canzona">
Canzona

Canzona (lub "kancona") może oznaczać:

</doc>
<doc id="473722" url="https://pl.wikipedia.org/wiki?curid=473722" title="Taxi (film 1998)">
Taxi (film 1998)

Taxi − francuski film komediowy z 1998 roku w reżyserii Gérarda Pirèsa. Zapoczątkował on całą serię komedii akcji, na którą do roku 2007 złożyły się cztery tytuły; saga ta uznawana jest za jedną z najbardziej dochodowych francuskich serii filmowych.
W 2004 roku zrealizowano amerykański remake filmu − "New York Taxi".
Fabuła.
Daniel Morales (Samy Naceri), marsylski rozwoziciel pizzy, postanawia zostać taksówkarzem. Jego samochodem jest biały, mocno podrasowany Peugeot 406, osiągający prędkość ponad 300 km/h. Wykorzystuje możliwości tego samochodu oraz swoje umiejętności w sytuacjach, gdy klienci bardzo się spieszą i są gotowi zapłacić więcej. Policjanci, próbujący go zatrzymać, są bezradni.
Pewnego dnia klientem Daniela staje się Émilien Coutant-Kerbalec (Frédéric Diefenthal), fajtłapowaty policjant, wstydzący się swojej profesji. Podczas kursu kłócą się na temat policji i taksówkarzy. Daniel, nie będąc świadom prawdziwego zawodu Émiliena, rozpędza samochód do prędkości 190 km/h na odcinku, gdzie obowiązuje ograniczenie do 50 km/h. Émilien zatrzymuje go, po czym wpada na pomysł, że odda Danielowi prawo jazdy, jeżeli ten wykorzysta swoją znajomość motoryzacji i umiejętności prowadzenia samochodu do pomocy w ujęciu gangu "Mercedes". Schwytanie grupy niemieckich rabusiów, którzy poruszają się czerwonymi mercedesami W124 500E o mocy 326 KM i w brawurowy sposób okradają banki, jest marzeniem komisarza Giberta (Bernard Farcy), przełożonego Émiliena. Émilien ma nadzieję, że sukces pozwoli mu zyskać w oczach komisarza oraz atrakcyjnej współpracowniczki Petry (Emma Sjöberg).

</doc>
<doc id="473726" url="https://pl.wikipedia.org/wiki?curid=473726" title="Harold Zajęcza Stopa">
Harold Zajęcza Stopa



</doc>
<doc id="473729" url="https://pl.wikipedia.org/wiki?curid=473729" title="Ekloga">
Ekloga



</doc>
<doc id="473732" url="https://pl.wikipedia.org/wiki?curid=473732" title="Folkwin">
Folkwin



</doc>
<doc id="473735" url="https://pl.wikipedia.org/wiki?curid=473735" title="Azerbejdżan na Zimowych Igrzyskach Olimpijskich 2006">
Azerbejdżan na Zimowych Igrzyskach Olimpijskich 2006

Azerbejdżan na Zimowych Igrzyskach Olimpijskich 2006 reprezentowało dwoje zawodników. Chorążym reprezentacji był Igor Łukanin.
Łyżwiarstwo figurowe.
Łyżwiarstwo figurowe.
Pary taneczne

</doc>
<doc id="473742" url="https://pl.wikipedia.org/wiki?curid=473742" title="Jean Baptiste Say">
Jean Baptiste Say



</doc>
<doc id="473745" url="https://pl.wikipedia.org/wiki?curid=473745" title="Ignacy Posadzy">
Ignacy Posadzy

Ignacy Posadzy (ur. 17 lutego 1898 w Szadłowicach, zm. 17 stycznia 1984 w Puszczykowie) – polski duchowny katolicki, chrystusowiec oraz Czcigodny Sługa Boży Kościoła katolickiego.
Życiorys.
W 1905 wziął udział w strajku dzieci, skierowanym przeciwko wprowadzeniu języka niemieckiego na lekcjach religii w szkole w Szadłowicach. Od 1908 uczęszczał do Gimnazjum im. Jana Kasprowicza w Inowrocławiu. Po maturze, w 1917 wstąpił do Arcybiskupiego Seminarium Duchownego w Poznaniu. Ze względu na I wojnę światową studia kontynuował w Münster i Fuldzie, a po jej zakończeniu w Gnieźnie i Poznaniu.
W Niemczech po raz pierwszy zetknął się z problemem polskiej emigracji, a w sposób szczególny z problemami robotników sezonowych z zaboru rosyjskiego. Postanowił, że kiedy będzie kapłanem, poświęci swój wolny czas rodakom na obcej ziemi.
19 lutego 1921 w katedrze gnieźnieńskiej, z rąk biskupa Wilhelma Kloske przyjął święcenia kapłańskie. Po święceniach był wikariuszem w poznańskim kościele farnym, a później prefektem w Państwowym Seminarium Nauczycielskim w Poznaniu. W tym czasie był również współredaktorem miesięcznika "Biblioteka Kaznodziejska" oraz "Wiadomości dla Duchowieństwa".
Życie zakonne.
W 1929 z ramienia prymasa Polski, kard. Augusta Hlonda, odbył podróż do Brazylii, Urugwaju i Argentyny, w celu poznania warunków życia polskich emigrantów.
W 1932 kard. Hlond powierzył ks. Posadzemu zorganizowanie nowego, męskiego zgromadzenia zakonnego – Towarzystwa Chrystusowego dla Wychodźców (obecnie Zgromadzenie to nosi nazwę: Towarzystwo Chrystusowe dla Polonii Zagranicznej). W ten sposób ks. Ignacy Posadzy stał się pierwszym nowicjuszem tegoż Zgromadzenia, a po złożeniu ślubów zakonnych w 1933 został mianowany przełożonym generalnym. Urząd ten pełnił do 1968.
Pamiętając o sugestii kard. Augusta Hlonda, w 1959 założył w Morasku pod Poznaniem żeńskie zgromadzenie zakonne – Siostry Misjonarki Chrystusa Króla.
Ks. Ignacy Posadzy zmarł 17 stycznia 1984 w Puszczykowie pod Poznaniem. Został pochowany na poznańskim cmentarzu na Miłostowie, w kwaterze chrystusowców. W roku 2007 została przeprowadzona ekshumacja i doczesne szczątki o. Ignacego zostały przeniesione do kaplicy Domu Głównego w Poznaniu. 
Bibliografia.
Konferencje Czcigodnego Sługi Bożego:

</doc>
<doc id="473753" url="https://pl.wikipedia.org/wiki?curid=473753" title="Ojciec chrzestny (powieść)">
Ojciec chrzestny (powieść)

Ojciec chrzestny (ang. "The Godfather") – powieść Maria Puzo, po raz pierwszy wydana w roku 1969. Opowiada historię sycylijskiej rodziny mafijnej sprawującej rządy w Nowym Jorku. Akcja powieści obejmuje 10 lat, poczynając od zakończenia II wojny światowej, oraz retrospekcje. Centralną postacią jest Don Vito Corleone, założyciel rodziny i zarazem tytułowy Ojciec Chrzestny.
W 1972 roku ukazała się filmowa adaptacja, wyreżyserowana przez Francisa Forda Coppolę. W głównych rolach wystąpili Marlon Brando i Al Pacino.
Tytuł.
Ojciec Chrzestny (włos. "Il Padrino") to termin używany przez członków mafii, odnoszący się do najstarszego lub najbardziej szanowanego członka mafijnej rodziny. Do Ojca Chrzestnego może zwrócić się o radę i pomoc każdy Włoch, a w zamian za nie przysięga mu dozgonną wierność i służbę.
Akcja powieści.
Nowy Jork, druga połowa lat 40. Metropolią rządzi pięć Rodzin mafijnych, które żyją we względnym pokoju. Rodzina Corleone, oficjalnie utrzymująca się z importu włoskiej oliwy, a w rzeczywistości zarządzająca hazardem, jest najbardziej szanowaną i zamożną ze wszystkich. Patriarchą Rodziny jest Don Vito Corleone, słynący z mądrości, powściągliwości i dążenia do pokoju, ale jednocześnie cechuje go niezwykła inteligencja i intuicja. Po pomoc zgłaszają się do niego włoscy imigranci, gdy zawiedzie ich amerykańskie prawo i sprawiedliwość. Don Corleone nie odmawia nikomu, dzięki swym talentom i znajomościom jest w stanie załatwić nawet najbardziej niemożliwą rzecz.
Don Corleone ma pięcioro dorosłych dzieci: porywczego Santino „Sonny’ego”, cichego i nieudolnego Frederico „Freddiego”, żywiołową Constanzię „Connie”, adoptowanego nieformalnie Toma, będącego prawnikiem i prawą ręką Vita, oraz Michaela, który nie chce podążyć w ślady ojca i zostać członkiem Mafii.
Krótko po ślubie Connie z Carlem spokój Rodziny zostaje zachwiany przez napad na Dona. Patriarcha zostaje ciężko ranny, a jego rolę przejmuje tymczasowo zapalczywy Sonny. Zaślepiony żądzą pomszczenia ojca, Sonny popełnia szereg błędów, które będą drogo kosztować Rodzinę i zaprowadzą ją na ścieżkę wojenną z pozostałymi Rodzinami.
Wydarzenia powieści przeplatają się często ze wspomnieniami i życiorysami poszczególnych bohaterów.
Postacie.
Rodziny mafijne.
Cztery pozostałe Rodziny nowojorskie to Stracci, Tattaglia, Cuneo oraz Barzini. Zajmują się rozmaitymi nielegalnymi interesami, od prostytucji przez nielegalny przemyt imigrantów po narkotyki. W mieście działa także klan Bocchicchio, który nie miesza się do brutalnych walk ani nielegalnych interesów, a jedynie oferuje swoje usługi w zapewnieniu bezpieczeństwa w spotkaniach między skłóconymi rodzinami.
W książce wspomniano także o dziesięciu innych rodzinach z całego kraju:
Publikacja.
Powieść po raz pierwszy opublikowana została 1 czerwca 1969 w Nowym Jorku. Książka wydana została w twardej okładce, liczyła czterysta czterdzieści sześć stron. Od czasu pierwszej publikacji na rynku anglojęzycznym pojawiły się jeszcze co najmniej trzy późniejsze wydania książki.
"Ojciec chrzestny" przetłumaczony został na kilkadziesiąt języków, w tym także na polski.
Kontynuacje.
Kontynuacje powieści, "Ojciec chrzestny II" i "Ojciec chrzestny III", zostały napisane przez Puzo jako scenariusze dla kolejnych filmów o losach rodziny Corleone. Puzo napisał również powieść "Sycylijczyk" opowiadającą o wydarzeniach, które rozegrały się podczas pobytu Michaela Corleone na Sycylii.
W 2004 roku wydana została kontynuacja sagi – "Powrót ojca chrzestnego" autorstwa Marka Winegardnera. Jest to saga o mafijnej rodzinie Corleone, której najważniejsze wątki rozgrywają się w latach 1955-1965. Centralnymi postaciami książki są Michael Corleone, syn Vita Corleone, oraz jego główny przeciwnik, Nick Geraci, były bokser, uliczny gangster, później capo nowojorskiej mafii. Pojedynek między tymi postaciami stanowi główną oś fabuły. Nick jest początkowo wiernym współpracownikiem Michaela i organizuje dla niego handel narkotykami. Później, zdradzony, przygotowuje plan zemsty i staje się jego największym wrogiem. Po przejęciu władzy w rodzinie Michael próbuje zrealizować obietnicę złożoną ojcu i doprowadzić do legalizacji jej działalności. Udaje mu się doprowadzić do wyboru na najwyższe stanowiska w USA osób przychylnych mafii. Z czasem zyskuje osobliwą sławę i szacunek capo di tutti capi amerykańskiego podziemia.
W listopadzie 2006 na polskim rynku ukazała się kolejna część sagi – "Zemsta ojca chrzestnego". Akcja utworu toczy się w latach 1963–1964. Po nieudanym zamachu na kubańskiego dyktatora Michael Corleone, postanawia pozbyć się swojego capo Nicka Geraciego, który zorganizował tę akcję wspólnie z CIA. Ścigany przez ludzi Michaela, Geraci ukrywa się. Po cichu planuje powrót i przejęcie funkcji Ojca Chrzestnego mafii. Dla Cosa Nostry nadchodzą ciężkie czasy – prokurator generalny Danny Shea, brat prezydenta, który swoje stanowisko zawdzięcza poparciu mafii, rozpoczyna bezpardonową wojnę z organizacjami przestępczymi.
W maju 2012 na rynku amerykańskim ukazała się kolejna powieść – "Rodzina Corleone" autorstwa Edwarda Falco, oparta na niezrealizowanych scenariuszach Mario Puzo. W Polsce powieść w przekładzie Andrzeja Szulca wydano w listopadzie 2012, nakładem wydawnictwa Albatros. Akcja tej części sagi rozgrywa się w latach 30. – przed wydarzeniami zekranizowanymi w filmie "Ojciec Chrzestny", ale już po zdarzeniach z retrospekcji ukazanych w filmie "Ojciec Chrzestny II". Głównym tematem książki będzie historia Vita Corleone, proces jego „awansu” ze świata podziemia na najpotężniejszego dona Nowego Jorku oraz tworzenie struktur jego mafijnej rodziny. Znaczącym wątkiem w książce będzie także konflikt między włoskim a irlandzkim światem przestępczym. W powieści wystąpią m.in. synowie Vita: Sonny, Fredo, Michael, współpracownicy (np. Luca Brasi), a także nowe postacie, jak Fiorello La Guardia (burmistrz Nowego Jorku). Autor nie wyklucza, że jeśli książka odniesie sukces, to może zostać zekranizowana.
Adaptacja filmowa.
W 1972 roku ukazała się filmowa adaptacja "Ojca chrzestnego". W głównych rolach wystąpili Marlon Brando i Al Pacino, reżyserem był Francis Ford Coppola, a nad scenariuszem i całością czuwał sam Mario Puzo.
Film przyniósł zyski w wysokości około stu trzydziestu czterech milionów dolarów, przy sześciomilionowym budżecie. Zdobył wiele nagród, w tym trzy Oscary, pięć Złotych Globów i Grammy. Kontynuacja, "Ojciec chrzestny II", zdobyła sześć Oscarów, stając się pierwszym i jak dotąd ostatnim sequelem, który również zwyciężył w kategorii najlepszy film. Obraz utrzymał swoje miano nawet wtedy, gdy "" zdobył Oscara w 2003 roku – dwóm poprzednim filmom z serii nie udało się zdobyć Oscara w kategorii najlepszego filmu.
Inne adaptacje.
21 marca 2006 roku firma Electronic Arts wydała grę opartą na fabule "Ojca chrzestnego". Gracz wciela się w postać „żołnierza” w rodzinie Corleone. Przed śmiercią Marlon Brando nagrał kwestie potrzebne do realizacji gry, jednakże były one bardzo słabej jakości dlatego twórcy postanowili nagrać je ponownie przez dublera. Francis Ford Coppola powiedział w kwietniu 2005 roku, że nie został poinformowany przez wytwórnie Paramount w sprawie wydania pozwolenia na powstanie gry i osobiście był przeciwny jej wydaniu. Al Pacino także nie brał udziału w powstawaniu gry, przez co wygląd Michaela Corleone różnił się od ukazanego w filmie.
Powstała także gra planszowa oparta na fabule filmu.

</doc>
<doc id="473754" url="https://pl.wikipedia.org/wiki?curid=473754" title="Airspeed Oxford">
Airspeed Oxford

Airspeed AS.10 Oxford – brytyjski wojskowy samolot treningowy i lekki samolot transportowy z okresu drugiej wojny światowej
Historia.
W związku ze wzrostem zapotrzebowania na wojskowe samoloty szkolne dowództwo RAF-u w 1937 roku zwróciło się do wytwórni lotniczej Airspeed Ltd. z Yorku o zbudowanie nowego samolotu treningowego przystosowanego do szkolenia załóg samolotów bombowych w nawigacji, bombardowania, radiotelegrafistów i współpracy z wojskami lądowymi, a w późniejszym okresie także strzelców pokładowych.
Konstrukcję samolotu, który otrzymał oznaczenie Airspeed AS.10 Oxford, oparto na budowanym już w wytwórni samolocie Airspeed AS.6 Envoy, który już wcześniej na zamówienie lotnictwa RPA przystosowano do szkolenia załóg.
Pierwszy prototyp samolotu Airspeed AS.10 Oxford oblatano 19 czerwca 1937 roku. Od razu potwierdził on swoją przydatność w szkoleniu załóg samolotów bombowych. W związku z tym w 1938 roku rozpoczęto jego produkcję seryjną, która trwała aż do roku 1945.
Budowany był w następujących wersjach:
Łącznie w latach 1938–1945 zbudowano 8751 sztuk wszystkich wersji.
Służba w lotnictwie.
Airspeed AS.10 Oxford od 1938 roku był systematycznie wprowadzany do szkół lotniczych RAF-u szkolących nawigatorów, radiotelegrafistów i strzelców pokładowych. Stał się na początku 1940 roku podstawowym samolotem szkolnym w tych placówkach.
Po wybuchu drugiej wojny światowej samoloty tego typu otrzymały szkoły lotnicze państw należących do Brytyjskiej Wspólnoty Narodów, a później także lotnictwo Stanów Zjednoczonych i lotnictwo Wolnej Francji. Po zakończeniu drugiej wojny światowej samoloty tego typu otrzymały Grecja i Holandia.
Wypadki.
W 1941 na takim samolocie zaginęła Amy Johnson.
Opis konstrukcji.
Samolot Airspeed AS.10 Oxford to dwusilnikowy, dolnopłat o konstrukcji mieszanej, kabiny zakryte, podwozie wciągane w locie. Napęd: dwa silniki gwiazdowe umieszczone w gondolach na skrzydłach

</doc>
<doc id="473755" url="https://pl.wikipedia.org/wiki?curid=473755" title="Jezioro Sędańskie">
Jezioro Sędańskie

Jezioro Sędańskie (Sędańsk, Sedańsk, Jezioro Sedańskie, niem. "Seedanziger See") – jezioro w Polsce położone w województwie warmińsko-mazurskim, w powiecie szczycieńskim, w gminie Szczytno, na południowy zachód od Szczytna.
Jezioro owalne, lekko wydłużone z północy na południe, bez wyraźnych zatok, półwyspów i wysp. Północne brzegi są płaskie i podmokłe, północno-zachodnie strome, pozostałe łagodnie wzniesione. Jezioro otacza las i niewielkie ilości pól uprawnych. Otoczenie stanowią bory sosnowe, a bezpośrednio przy brzegach olsy. W rejonie ujścia Sawicy teren jest zabagniony. Przy północnym brzegu znajduje się wieś Sędańsk. Jezioro położone jest ok. 3 km na południowy zachód od Szczytna, na terenie obszaru Natura 2000. Dojazd wyłącznie drogą gruntową, przedłużeniem ul. Partyzantów.
Jezioro typu leszczowego. Miękkie, muliste, bujna roślinność zanurzona (ramienice), łąki podwodne. Na brzegu pałka i trzcina. Jak w wielu jeziorach regionu zbyt duże połowy spowodowały znaczne ograniczenie ilości ryb. Jezioro jest częścią trasy spływu kajakowego o nazwie "Sawica-Saska".

</doc>
<doc id="473756" url="https://pl.wikipedia.org/wiki?curid=473756" title="Log (jednostka miary)">
Log (jednostka miary)

Log – biblijna jednostka miary objętości płynów, wywodząca się z objętości naczyń zawierających określoną ilość cieczy lub materiału sypkiego, 1/72 bata.
Ze względu na niepewność w oszacowaniu objętości bata, od którego się wywodzi, jej przelicznik na współczesne jednostki różni się w zależności od źródła i przyjętych założeń – wynosi odpowiednio 0,3, 0,51 lub 0,56 litra. 
Log był najmniejszą jednostką służącą do pomiaru objętości zarówno materiałów sypkich, jak i cieczy. W przypadku materiałów sypkich przelicznik na inne ówcześnie stosowane jednostki był następujący: 1 chomer = 720 logów, 1 efa = 72 logi, 1 sea = 24 logi, 1 omer = 7 i ½ loga, 1 kab = 4 logi; natomiast w przypadku cieczy funkcjonowały następujące wielkości: 1 korzec = 720 logów, 1 bat = 72 logi, 1 hin = 12 logów.
Jednostka log była używana do określenia ilości oliwy potrzebnej podczas ofiary oczyszczenia.

</doc>
<doc id="473758" url="https://pl.wikipedia.org/wiki?curid=473758" title="Stefan Folaron">
Stefan Folaron

Stefan Folaron (ur. 4 września 1929 w Ostrówku, powiat Wyrzysk, zm. 3 lutego 2003 w Częstochowie), filozof polski, profesor i prorektor Wyższej Szkoły Pedagogicznej w Częstochowie.
Życiorys.
Był synem Maksymiliana (pracownika kolei) i Marty z Delików. Jako nastolatek przebywał w latach 1940-1945 w Niemczech, m.in. na robotach przymusowych. Po wojnie powrócił do Polski (1945) i podjął naukę w gimnazjum w Bydgoszczy, uzyskując w 1948 tzw. małą maturę. Po nauce w Niższym Seminarium Duchownym w Gorzowie Wielkopolskim studiował w Wyższym Seminarium Duchownym tamże (1950-1953), uzyskując dyplom z filozofii scholastycznej. W tym czasie zdał także eksternistycznie państwową maturę. W 1953 zrezygnował z nauki w seminarium i podjął studia filologiczne na Uniwersytecie Wrocławskim, ale po roku przerwał je z przyczyn materialnych. Ukończył natomiast Liceum Bibliotekarstwa w Katowicach (w trybie zaocznym). Pracował jako nauczyciel w Państwowym Technikum Rolniczym w Bożkowie (powiat Nowa Ruda).
W latach 1958-1963 studiował zaocznie filologię polską na Uniwersytecie Wrocławskim. Po ukończeniu studiów był dyrektorem Zasadniczej Szkoły Poligraficznej w Nowej Rudzie (później zespołu szkół średnich w Nowej Rudzie). Pod kierunkiem Andrzeja Nowickiego przygotował rozprawę doktorską o filozofii włoskiego Renesansu (szczególnie o filozofii Andrei Cesalpino), którą obronił w 1972, uzyskując stopień doktora nauk humanistycznych. W latach 1973-1975 kierował wydziałem oświaty, wychowania i kultury Urzędu Powiatowego w Nowej Rudzie, następnie był pedagogiem w kuratorium w Wałbrzychu.
Od 1976 pracował w Wyższej Szkole Pedagogicznej w Częstochowie. Wykładał historię filozofii, filozofię, socjologię wychowania. Otrzymał kolejno stanowiska docenta i profesora nadzwyczajnego, habilitował się w 1990 na Uniwersytecie w Dreźnie (na podstawie rozprawy poświęconej niemieckiej filozofii renesansowej). W Wyższej Szkole Pedagogicznej pełnił m.in. funkcje kierownika Zakładu Filozofii, prodziekana i dziekana Wydziału Humanistycznego, prodziekana Wydziału Filologiczno-Historycznego, prorektora ds. nauczania i wychowania. Był współtwórcą Instytutu Filologii Obcych WSP, dyrektorem tego Instytutu oraz kierownikiem Zakładu Badań Interkulturowych w Instytucie. Zainicjował działalność Podyplomowego Studium Religioznawczego i Studenckiego Koła Filozoficzno-Religioznawczego. Działał na rzecz współpracy międzynarodowej uczelni częstochowskiej. Ogłosił ponad 100 publikacji naukowych.
Otrzymał m.in. doktorat "honoris causa" Uniwersytetu w Koblencji-Landau. Został odznaczony Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej. W 2006 jego imię nadano bibliotece Instytutu Filologii Obcych, już po przekształceniu uczelni w Akademię im. Jana Długosza.
Był żonaty (żona Genowefa Krawczykowska), miał dwóch synów (Artura i Romualda).

</doc>
<doc id="473760" url="https://pl.wikipedia.org/wiki?curid=473760" title="Pojemność rejestrowa">
Pojemność rejestrowa

Pojemność rejestrowa (pojemność statku) – objętość wewnętrznej przestrzeni statku. Operuje się tutaj dwoma pojęciami:
Do roku 1994 pojemność wyrażano w tonach rejestrowych (1 RT = 100 stóp sześciennych = 2,83 m³), obecnie jest to wielkość niemianowana, obliczana ze wzoru:
gdzie formula_3 jest pojemnością w m³ (zgodnie z Dz.U.83.56.247).
Pojemność brutto.
Pojemność brutto oblicza się przez dodanie całkowitej objętości kadłuba, nadbudówek oraz odjęcie od niej pojemności zbiorników balastowych.
Obliczanie pojemności brutto według wzoru: formula_4 gdzie formula_3 – objętość w metrach sześciennych, formula_6
W literaturze polskiej zaproponowano używanie dla jednostki pojemności określenia: jednostka pojemnościowa brutto (JPB).
Pojemność netto.
Pojemność netto otrzymuje się przez odjęcie od pojemności brutto pojemności pomieszczeń służących do eksploatacji statku, czyli pomieszczeń załogi (socjalnych, mieszkalnych), maszynowni, magazynów żywnościowych, zbiorników paliwa itp. Generalnie pojemnością netto jest pojemność jednostki pływającej przeznaczona do przewozu ładunku i pasażerów.

</doc>
<doc id="473762" url="https://pl.wikipedia.org/wiki?curid=473762" title="Wyższa Szkoła Pedagogiczna w Częstochowie">
Wyższa Szkoła Pedagogiczna w Częstochowie



</doc>
<doc id="473764" url="https://pl.wikipedia.org/wiki?curid=473764" title="Usulután (miasto)">
Usulután (miasto)

Usulután – miasto w południowo-wschodnim Salwadorze, położone na nadmorskiej nizinie na wysokości 90 m n.p.m. u stóp wulkanu Usulután. Znajduje się w odległości 110 km od stolicy kraju San Salvadoru. Ośrodek administracyjny departamentu Usulután. Ludność (2007): 51,5 tys. (miasto), 73,1 tys. (gmina).
Miasto zostało poważnie zniszczony przez huragan Mitch w 1998 i trzęsienie ziemi w 2001.

</doc>
<doc id="473765" url="https://pl.wikipedia.org/wiki?curid=473765" title="Usulutan (miasto)">
Usulutan (miasto)



</doc>
<doc id="473767" url="https://pl.wikipedia.org/wiki?curid=473767" title="Józef Padewski">
Józef Padewski

Józef Padewski, właśc. Józef Podeszwa (ur. 18 lutego 1894 w Antoniowie, zm. 10 maja 1951 w Warszawie) – biskup polskiej diecezji misyjnej Polskiego Narodowego Kościoła Katolickiego w Stanach Zjednoczonych Ameryki i Kanadzie (PNKK). Uwięziony na Rakowieckiej przez funkcjonariuszy UB i zamordowany w areszcie.
Młodość.
W 1913 Józef Padewski ukończył gimnazjum w Krasnymstawie i wyjechał wraz z falą emigracji pracowniczej do Detroit, gdzie uzupełnił wykształcenie średnie i uczył się języka angielskiego. W Detroit nawiązał kontakt z Polskim Narodowym Kościołem Katolickim, a w 1916 rozpoczął studia teologiczne w Seminarium PNKK. 16 grudnia 1919 przyjął święcenia kapłańskie z rąk Pierwszego Biskupa PNKK Franciszka Hodura. W 1931 został skierowany do Polski, by pomóc w budowaniu wspólnoty kościoła narodowego w swojej ojczyźnie. Początkowo był on pomocnikiem bpa Leona Grochowskiego — ordynariusza PNKK w Polsce.
Biskup PNKK.
W styczniu 1933, na sesji Rady Kościoła w Warszawie - obradującej pod przewodnictwem bpa Franciszka Hodura - ks. Józef Padewski został powołany na stanowisko przewodniczącego Rady Kościoła i administratora PNKK w Polsce. Podczas II synodu PNKK w 1935 został wybrany na biskupa, a w dniu 26 sierpnia 1936 otrzymał sakrę biskupią w Scranton.
W okresie II wojny światowej aktywnie uczestniczył w obronie PNKK przed likwidacją. Uczestniczył w trudnych konferencjach z władzami okupacyjnymi. Po sprawdzeniu przynależności Kościoła do Unii Utrechckiej Kościołów Starokatolickich, Kościół został dopuszczony do działalności w Generalnym Gubernatorstwie. Na początku września 1942 bp Józef Padewski został aresztowany przez okupanta i osadzony w więzieniu Montelupich w Krakowie, a następnie wywieziony do Tittmoning, został jednak uwolniony przez Szwajcarski Czerwony Krzyż w ramach wymiany jeńców wojennych. W 1944 wyemigrował do Stanów Zjednoczonych.
Okoliczności śmierci.
20 lutego 1946 biskup Padewski ponownie wrócił do kraju, wpłynęło to znacznie na zaktywizowanie działalności duszpasterskiej polskonarodowego duchowieństwa. W niedługim czasie po II wojnie światowej został oskarżony o nielegalny obrót obcą walutą. Był to jednak tylko pretekst, bo za jego aresztowaniem krył się wątek polityczny. Jednemu z księży udało się zbiec z okupowanej przez sowieckich komunistów Polski i wyjechać do USA, a następnie zostać księdzem PNKK. Był to ks. Tomasz Kołakowski. On też ujawnił w USA zbrodnie katyńskie dokonane na Polakach, dlatego też PNKK był uważany przez władze komunistyczne PRL za narzędzie „amerykańskiego imperializmu”. Bp Józef Padewski został zdradzony przez współbraci w kapłaństwie (którzy dla awansu w hierarchii kościelnej poszli na układ z komunistami) i aresztowany 17 stycznia 1951. Przebywał w więzieniu politycznym na Rakowieckiej w Warszawie, gdzie 10 maja 1951 został zakatowany na śmierć przez funkcjonariuszy UB. Mimo licznych protestów ze strony władz PNKK oraz ambasady amerykańskiej w Polsce, nie udało się doprowadzić do wykrycia sprawców mordu biskupa.
Pogrzeb bpa Józefa Padewskiego odbył się 14 maja 1951 nocą, w gronie kilku najbliższych współpracowników bpa Padewskiego na cmentarzu Kościoła Polskokatolickiego w Warszawie (obecnie cmentarz Powązki Wojskowe w Warszawie (kwatera D-9-14)). Funkcjonariusze bezpieczeństwa gęsto obstawili przycmentarny teren, zaś pierwotnie zamordowanego planowano pochować w garniturze i po świecku, na co nie zgodzili się polskokatolicy i szybko zorganizowali godne urzędu szaty.

</doc>
<doc id="473768" url="https://pl.wikipedia.org/wiki?curid=473768" title="Say">
Say

Osoby o nazwisku Say:

</doc>
<doc id="473771" url="https://pl.wikipedia.org/wiki?curid=473771" title="Watt">
Watt



</doc>
<doc id="473775" url="https://pl.wikipedia.org/wiki?curid=473775" title="Terafim">
Terafim

Terafim (hebr. תְּרָפִים) − posążek drewniany lub kamienny, czasem też wykonany z innego materiału, przedstawiający figurę ludzką, który w starożytności na Bliskim Wschodzie symbolizował bóstwo domowe. Powszechny w Syrii i Palestynie.
Terafim w Biblii.
Terafim używane były przez ludy pasterskie w tym Izraelitów w okresie przed niewolą babilońską. Biblia wspomina o nich parokrotnie. W Rdz 31,19 Rachela zabrała terafim swojego ojca, Aramejczyka Labana, a jego gniew świadczył o tym, jak bardzo terafim było dla niego ważne. W Księdze Sędziów terafim wymieniono parokrotnie jako przedmioty kultu i symbole domowego kapłaństwa. Z kolei w 1. Księdze Samuela (1 Sm 19, 13-16), żona Dawida, Mikal włożyła terafim wielkości człowieka do łóżka, aby ukryć ucieczkę Dawida przed gniewem króla Saula. Słowo występuje również w 3 rozdziale księgi proroka Ozeasza (Oz. 3,4 w przekładzie Biblii warszawskiej).
Prorocy zwalczali terafim jako bałwochwalstwo (por. 1 Sm 15,23; Za 10,2), zaś reforma króla Jozjasza nakazywała je zniszczyć (2 Krl 23,23).

</doc>
<doc id="473778" url="https://pl.wikipedia.org/wiki?curid=473778" title="Paulina Borghese">
Paulina Borghese



</doc>
<doc id="473782" url="https://pl.wikipedia.org/wiki?curid=473782" title="Võru">
Võru

Võru (niem. "Werro") – miasto w południowo-wschodniej Estonii, stolica prowincji Võru. Miejscowi używają języka võro.
Historia.
Pierwsza wzmianka o osadzie "Kirumpia", "która została wzniesiona dla ochrony wschodniej granicy biskupstwa Dorpat", sięga 1322 roku. Wokół kamiennej osady znajdowała się duża osada kupców i rzemieślników z Kirumpii. Nowoczesne miasto Võru znajduje się kilometr na południe od ruin osady Kirumpia, ostatecznie zniszczonej podczas wojny moskiewsko-szwedzkiej w 1656 roku.
Za datę utworzenia Miasta Võru uważa się 21 sierpnia 1784 roku, kiedy to gubernator generalny Rygi podpisał dekret ustanawiający nowe miasto i ustanawiający nazwę miasta.
19 marca 1785 r. gubernator generalny, George Browne zatwierdził pierwszy plan miasta Võru. 4 października 1788 r. Katarzyna II zatwierdziła herb miasta Võru. Pierwszym burmistrzem był Friedrich Ambrosius Schroeder.
W 1796 r. Võru tymczasowo utraciło prawa miasta powiatowego, jednak od 1797 r. powrócono do starego porządku administracji. 
W XIX wieku i pierwszych dziesięcioleciach XX wieku życie gospodarcze miasta rozkwitało. W 1926 r. W mieście działało 31 przedsiębiorstw przemysłowych, 79 warsztatów artystycznych, 5 banków, 4 pensjonaty i restauracje, 3 sauny i 148 przedsiębiorstw handlowych. 
W okresie sowieckim założono kilka dużych firm: fabrykę mebli, mleczarnię, fabrykę obuwia, fabrykę analizatorów gazu. Populacja osiągnęła 18 000 osób. Duże osiedla mieszkaniowe zostały zbudowane w południowej i wschodniej części miasta, co spowodowało wzrost obszaru miejskiego.
Po upadku Związku Radzieckiego pojawiły się poważne problemy gospodarcze i społeczne. Nowy system ekonomiczny oparty na rynku zapewnił także nowe możliwości rozwoju we wszystkich dziedzinach życia. Stare przedsiębiorstwa zostały zreorganizowane, aby sprostać potrzebom rynku.

</doc>
<doc id="473785" url="https://pl.wikipedia.org/wiki?curid=473785" title="Newag">
Newag

Newag – polskie przedsiębiorstwo produkcyjne (spółka akcyjna) specjalizujące się w produkcji oraz modernizacji taboru szynowego, zarówno spalinowego, jak i elektrycznego, oraz wagonów pasażerskich. Główna siedziba spółki znajduje się w Nowym Sączu, a w Gliwicach znajdował się Zamiejscowy Wydział Produkcji Lokomotyw Elektrycznych. Pojazdy wyprodukowane przez Newag eksploatowane są w Polsce i we Włoszech. Zakłady wywodziły się z warsztatów kolejowych założonych w 1876 roku, a w latach 1952–2005 funkcjonowały jako Zakłady Naprawcze Taboru Kolejowego (ZNTK) Nowy Sącz.
Historia.
Lata 1876–1952.
W 1876 w Nowym Sączu powstały Cesarsko-Królewskie Warsztaty Kolei stanowiące zaplecze techniczno-remontowe dla nowo wybudowanej tarnowsko-leluchowskiej linii kolejowej, która przebiegała przez to miasto.
W latach 1880–1912 zakłady były stopniowo rozbudowywane. W czasie I wojny światowej warsztaty nie uległy zniszczeniu oraz uzyskały nową specjalność związaną z naprawą i produkcją pociągów pancernych na potrzeby armii austro-węgierskiej.
W 1918 zakłady wyremontowały pierwszą w niepodległej Polsce lokomotywę parową serii 308. Do 1920 działalność warsztatów została rozszerzona o remonty i naprawy taboru dla przewoźników cywilnych, a w 1922 zmieniono nazwę na "Warsztaty Główne I klasy Nowy Sącz". Przedsiębiorstwo,w którym zatrudnienie sięgało 1800 pracowników, podzielono na trzy wydziały: parowozowy, wagonowy i mechaniczny.
W przededniu wybuchu II wojny światowej przeprowadzono ewakuację części personelu i urządzeń warsztatowych do Stanisławowa. Po zajęciu Nowego Sącza przez Niemców zakłady rozbudowano, a w 1944 zatrudnienie w warsztatach wynosiło 6000 pracowników. Kilka miesięcy przed wyzwoleniem Niemcy rozebrali i wywieźli większość maszyn i urządzeń oraz zniszczyli około połowy budynków. Część narzędzi ukrytych przez pracowników na terenie warsztatów udało się uratować, dzięki czemu już w dwa tygodnie po wyzwoleniu było możliwe ich odgruzowywanie i odbudowa oraz uruchomienie profilu naprawczego.
W 1950 zakłady otrzymały nazwę Przedsiębiorstwo Polskie Koleje Państwowe, Warsztaty Mechaniczne Nr 3 w Nowym Sączu, a rok później zmieniono ją na Zakłady Naprawcze Parowozowo-Wagonowe Nr 3 w Nowym Sączu.
Okres ZNTK (1952–2005).
W 1952, po wyłączeniu warsztatów ze struktur PKP, przekształcono je w samodzielne przedsiębiorstwo i nadano im nową nazwę Zakłady Naprawcze Taboru Kolejowego Nowy Sącz. W latach 50. na terenie zakładu wybudowano pięć schronów Terenowej Obrony Przeciwlotniczej dla pracowników. Obecnie wszystkie te obiekty zostały wyburzone.
W 1963 zakłady zostały uchwałą Rady Ministrów wytypowane do napraw taboru spalinowego, w 1966 przystosowano je do napraw spalinowych pojazdów trakcyjnych, a rok później rozpoczęły naprawy lokomotyw serii SM30. W czerwcu 1972 miało miejsce uroczyste pożegnanie ostatniego naprawionego parowozu TKt48-166 i w tym samym roku naprawiono pierwszą lokomotywę spalinową serii SM42. W 1977 rozpoczęto przygotowania do uruchomienia napraw lokomotyw serii SP42, SM48 i SM31. Zakłady były w tym okresie monopolistą w kraju w zakresie remontów parowozów wąskotorowych (których liczbę jednak w latach 70. starały się ograniczać z uwagi na małą opłacalność, co prowadziło do przyspieszonej eliminacji trakcji parowej na kolejach wąskotorowych).
W 1982 nastąpiło ponowne wcielenie zakładów do struktur PKP, a w 1991 znów stały się one samodzielnym przedsiębiorstwem państwowym podległym Ministerstwu Transportu. W tym samym roku w ZNTK Nowy Sącz rozpoczęto modernizacje wagonów osobowych, a do 1996 wdrożono do napraw głównych połączonych z modernizacją wszystkie typy wagonów osobowych eksploatowanych wówczas przez PKP.
6 września 1994 Minister Przekształceń Własnościowych wydał akt notarialny przekształcający zakłady w jednoosobową spółkę akcyjną skarbu państwa. W 1995 akcje spółki wniesiono do narodowych funduszy inwestycyjnych, a pakiet większościowy do X NFI Foksal.
Na początku 2001 ZNTK Nowy Sącz znalazły się w trudnej sytuacji finansowej związanej z ograniczoną liczbą zamówień. W czerwcu tego roku, decyzją rady nadzorczej zakładu, zmieniono jego zarząd i rozpoczęto proces restrukturyzacji. W tym samym roku oddano do eksploatacji pierwszą naprawioną lokomotywę elektryczną EU07-379. W 2003 akcje spółki zostały nabyte przez prywatnego inwestora oraz wdrożono system zapewniania jakości ISO 9001:2001.
W 2004 nastąpiło oddanie do eksploatacji pierwszego naprawionego i zmodernizowanego w ZNTK Nowy Sącz EZT serii EN57 o numerze 1806. W tym samym roku zakłady nawiązały współpracę z General Electric, co wiązało się z wyposażeniem hal produkcyjnych ZNTK w nowe urządzenia.
Newag (od 2005).
W 2005 nazwa spółki została zmieniona na Newag. Zbiegło się to w czasie z przekazaniem do eksploatacji pierwszego naprawionego w Nowym Sączu EZT serii EN71 oraz nastąpiło uroczyste przekazanie Szybkiej Kolei Miejskiej Sp. z o.o. w Warszawie nowo wyprodukowanego EZT 14WE-01. W 2007 przekazano LHS pierwszą zmodernizowaną lokomotywę 311D.
W 2008 Newag nabył pakiet większościowy akcji Zakładów Naprawczych Lokomotyw Elektrycznych Gliwice (spółka później zmieniła nazwą na Newag Gliwice).
W 2009 pojazd 19WE otrzymał świadectwo typu. Rok później pierwsza zmodernizowana lokomotywa 16D została przekazana LHS, pierwszą lokomotywę 6Dg dostarczono PKP Cargo, SKM Warszawa otrzymał 4 pojazdy 19WE, a także wyprodukowano i dostarczono pierwsze pojazdy spalinowe serii SA137 i SA138 zamówione przez Urząd Marszałkowski Województwa Pomorskiego. W 2012 wyprodukowano pierwszy niskopodłogowy EZT serii 35WE należący do rodziny Newag Impuls oraz pierwszy tramwaj 126N "Nevelo". W 2013 skład 31WE "Impuls" osiągnął prędkość 211,6 km/h na Centralnej Magistrali Kolejowej, ustanawiając rekord Polski dla pojazdów zaprojektowanych i wyprodukowanych wyłącznie w Polsce.
5 grudnia 2013 Newag zadebiutował na Giełdzie Papierów Wartościowych w Warszawie, przy czym w ramach debiutu sprzedano akcje stanowiące 43,47% kapitału zakładowego spółki. 1 czerwca 2015 spółka Taurus Capital Investments kupiła 53 proc. akcji będących dotychczas własnością Bogdana Borka, Zbigniewa Jakubasa, Zbigniewa Konieczka i Wiesława Piwowara.
2 lutego 2015 zakończono proces podziału spółki zależnej – Newagu Gliwice, w ramach którego kluczowa część majątku przedsiębiorstwa, czyli aktywa związane z produkcją, naprawą, modernizacją oraz dzierżawą pojazdów szynowych przeniesione zostały na spółkę matkę – Newag, a w Gliwicach utworzony został "Zamiejscowy Wydział Produkcji Lokomotyw Elektrycznych". W spółce zależnej Newag Gliwice pozostawiona została zorganizowana część przedsiębiorstwa prowadząca działalność w zakresie zarządzania majątkiem mieszkaniowym – "Gliwice Property Managment".
W styczniu 2016 została oddana do użytku nowa lakiernia. W czerwcu 2016 podjęta została decyzja, że produkcja lokomotyw zostanie przeniesiona z Gliwic do Nowego Sącza.
Działalność.
Elektryczne zespoły trakcyjne.
Newag (do 2005 ZNTK Nowy Sącz), bazując na doświadczeniach przy modernizacji EZT serii EN57 i EN71, w 2005 podjął się budowy pierwszego EZT własnej produkcji – 14WE – do którego produkcji wykorzystano części ze skasowanych EN57. 8 sztuk zostało zakupionych przez nowo powstałą SKM Warszawa, a jeden został wykorzystany jako "pociąg papieski".
Pierwszym całkowicie nowym składem powstałym w Newagu był czteroczłonowy 19WE, którego 4 sztuki zakupiła SKM Warszawa. Podczas testów skład został próbnie wydłużony do 6 członów i w takiej konfiguracji otrzymał oznaczenie 20WE.
W 2011 rozpoczęła się produkcja trzeciego typu EZT z Newagu: 35WE Impuls. Jest to sześcioczłonowy skład, również przeznaczony dla SKM Warszawa. W grudniu 2012 ukończono produkcję pierwszego egzemplarza czteroczłonowej wersji Impulsa: 31WE. 5 takich składów zakupiły Koleje Dolnośląskie. 15 maja 2013 Newag podpisał z województwem warmińsko-mazurskim na dostawę pierwszego dwuczłonowego impulsa – 37WE – a 3 lipca z województwem podkarpackim na trójczłonowego impulsa: 36WE. W listopadzie podpisano z Kolejami Mazowieckimi pierwszy kontrakt na 5-członowe Impulsy. 10 grudnia 2015 Newag podpisał pierwszy kontrakt na dostawę Impulsów za granicę – do Włoch, dla Ferrovie del Sud Est. Do 2022 wyprodukowano dwieście pojazdów.
Spalinowe zespoły trakcyjne.
We wrześniu 2009 samorząd województwa pomorskiego ogłosił przetarg na 2- i 3-członowe spalinowe zespoły trakcyjne. Newag, chcąc wejść na nowy rynek, we współpracy z krakowskim przedsiębiorstwem EC Engineering zaprojektował takie pojazdy – odpowiednio 220M i 221M – i rozpoczął ich produkcję w lutym 2010, jeszcze przed podpisaniem 21 maja umowy z samorządem województwa pomorskiego. Pierwszy z wyprodukowanych 221M wyjechał na tory we wrześniu 2010, na targi InnoTrans w Berlinie.
W późniejszym czasie Newag sprzedał jeszcze 2 sztuki 220M województwu opolskiemu, 1 sztukę 220M województwu lubuskiemu, 1 sztukę 221M województwu śląskiemu oraz 4 sztuki 220M Przewozom Regionalnym.
18 czerwca 2013 Newag podpisał z Kolejami Mazowieckimi umowę sprzedaży jednego dwuczłonowego SZT 222M, którego od wcześniejszego 220M odróżnia, między innymi, spełnienie czterech scenariuszy zderzeniowych, wynikających z norm TSI.
3 grudnia 2013 Newag podpisał umowę z przewoźnikiem Ferrovia Circumetnea na dostawę 4 wąskotorowych SZT Vulcano, z możliwością rozszerzenie do 10 sztuk.
Tabor metra.
W lutym 2011 Siemens w konsorcjum z Newagiem podpisał umowę na dostawę 35 składów Inspiro dla metra w Warszawie, z których 10 pierwszych zostało całkowicie wyprodukowanych w zakładach Siemensa w Wiedniu, a pozostałe 25 przeszło ostateczny montaż w Nowym Sączu. W latach 2011–2012, specjalnie na potrzeby tego zamówienia, Newag zbudował nową halę. Budynek ten już na etapie projektowania traktowano jako uniwersalny, dlatego poza kontraktami na tabor metra w hali tej realizowany jest finalny montaż wszystkich produkowanych pojazdów.
28 września 2015 konsorcjum Siemensa i Newagu otrzymało kolejne zamówienie na składy Inspiro, tym razem od metra w Sofii.
Lokomotywy elektryczne.
W 2009 roku w gliwickim oddziale Newagu powstał pierwszy egzemplarz sześcioosiowej lokomotywy Dragon, a w 2012 roku pierwszej czteroosiowej Griffin. W 2011 roku STK zakupiło 4 Dragony, a w 2012 roku Lotos Kolej 5 sztuk lokomotyw sześcioosiowych.
W czerwcu 2016 podjęta została decyzja o przeniesieniu produkcji lokomotyw z Gliwic do Nowego Sącza. Na przełomie 2016 i 2017 na terenie Newagu trwała budowa nowej hali na potrzeby produkcji lokomotyw i równolegle rozpoczęta została produkcja pierwszego nowosądeckiego Dragona. W 2017 zakłady przystąpiły także do budowy pierwszego Griffina. W lipcu 2018 roku Newag zaprezentował unowocześnioną wersją Dragona – Dragona 2 będącego pierwszą w Europie 6-osiowa lokomotywa elektryczna zgodna z Technicznymi Specyfikacjami Interoperacyjności (TSI 2014).
Lokomotywy spalinowe.
W 2007 roku Newag przekazał do użytku pierwsze zmodernizowane lokomotywy spalinowe: 6Dg (modernizacja lokomotywy manewrowej Ls800/6D produkowanej w Fabloku) i 311D (modernizacja lokomotywy liniowej M62 produkowanej w Ługańsku). W 2010 roku przedsiębiorstwo wykonało pierwszą modernizację manewrowo-liniowej lokomotywy TEM2, która po modernizacji otrzymuje typ 15D lub 16D (w zależności od rozstawu szyn). W okresie od lipca 2014 do maja 2015 producent wykonał dla PKP Intercity po 10 modernizacji lokomotyw typu 6D do typów 6Dl i 18D&lt;ref name="ŚK 9/2015"&gt;&lt;/ref&gt;. W listopadzie 2015 Newag podpisał umową na modernizację lokomotyw M62 eksploatowanych na Ukrainie.
Spółka ma również w swojej ofercie spalinową wersję lokomotyw Dragon i Griffin.
Wagony osobowe.
Newag modernizuje i remontuje wagony osobowe wszystkich typów. W 2011 w Newagu w ramach modernizacji kuszetki 134Ab (o prędkości maksymalnej 160 km/h) dostosowano ją do prędkości 200 km/h. W 2013 roku w ramach modernizacji przedziałowych wagonów 111A, powstał 168A – bezprzedziałowy wagon przystosowany do przewozu osób niepełnosprawnych na wózkach inwalidzkich. Natomiast w 2017 roku w ramach modernizacji wagonów tego samego typu powstało 16 wagonów 168A dostosowanych do przewozu rowerów.
Tramwaje.
Przedsiębiorstwo w czasach ZNTK Nowy Sącz realizowało naprawy główne tramwajów typu 105N dla MPK Kraków.
W marcu 2012 Newag ukończył produkcję prototypowego egzemplarza swojego pierwszego tramwaju o nazwie Nevelo. Jedyna dotychczas wybudowana sztuka tego pojazdu odbyła 25 czerwca 2013 pierwszy liniowy kurs z pasażerami na pokładzie, a później była użytkowana przez MPK Kraków.
Współpraca z oświatą i nauką.
Newag współpracuje z Politechniką Krakowską, w ramach tej współpracy prowadzone są projekty badawczo-rozwojowe i dydaktyczne. W 2017 roku Newag został patronem nowej specjalności na Wydziale Mechanicznym – Inżynieria Pojazdów Szynowych.
Newag współpracuje również z Narodowym Centrum Badań i Rozwoju, które przyznało mu następujące dotacje:
Wyniki finansowe.
Źródła: .

</doc>
<doc id="473787" url="https://pl.wikipedia.org/wiki?curid=473787" title="Zatorze">
Zatorze



</doc>
<doc id="473793" url="https://pl.wikipedia.org/wiki?curid=473793" title="Diament z Long Cleeve">
Diament z Long Cleeve



</doc>
<doc id="473796" url="https://pl.wikipedia.org/wiki?curid=473796" title="Georgi Żarkow">
Georgi Żarkow

Georgi Iwanow Żarkow (; ur. 10 maja 1976 w Samokowie) – bułgarski skoczek narciarski, reprezentant klubu SK Władaja. Olimpijczyk (2002 i 2006), uczestnik mistrzostw świata (1995 i 2003), mistrzostw świata juniorów (1992–1994) oraz uniwersjady (1995).
Przebieg kariery.
Dwukrotnie wystąpił na igrzyskach olimpijskich. Zarówno w Salt Lake City, jak i w Turynie, odpadł w kwalifikacjach.
Nie osiągnął znaczących sukcesów sportowych, lecz niejednokrotnie występował w międzynarodowych zawodach. W Pucharze Świata w skokach narciarskich wziął udział tylko raz – było to 12 stycznia 2002 w Willingen, gdzie ze skokiem na odległość 103 metrów zajął 44. miejsce. W Pucharze Kontynentalnym pojawiał się znacznie częściej. Dwa razy w karierze zdobył punkty Pucharu Kontynentalnego (po raz pierwszy w 2002). W sezonie 2001/2002 zdobył jeden punkt i zajął 280. miejsce w klasyfikacji końcowej Pucharu Kontynentalnego. Drugi raz punktował w PK 20 lutego 2005 w Westby, gdzie zajął. 29. miejsce i zdobył dwa punkty. Dało mu to 164. miejsce w klasyfikacji końcowej.

</doc>
<doc id="473803" url="https://pl.wikipedia.org/wiki?curid=473803" title="CSTN">
CSTN

CSTN (ang. "Color Super-Twist Nematic") – skrót określający kolorowy wyświetlacz ciekłokrystaliczny z pasywną matrycą.
Technologia CSTN została wprowadzona na rynek przez firmę Sharp Electronics we wczesnych latach 90. Pierwsze wyświetlacze tego typu charakteryzowały się długim czasem reakcji, co w konsekwencji objawiało się pojawianiem tzw. „duchów” na wyświetlanym obrazie. Współczesne wyświetlacze CSTN mają czas reakcji zbliżony do wyświetlaczy z aktywną matrycą, a jednocześnie są dużo tańsze w produkcji. Piksele, a dokładniej subpiksele, w wyświetlaczach CSTN sterowane są przy pomocy tranzystorów montowanych na obrzeżach matrycy, które obsługują poszczególne kolumny lub wiersze.
Wyświetlacze CSTN charakteryzują się niskim poborem mocy, przez co są chętnie stosowane w urządzeniach zasilanych bateryjnie, szczególnie, jeśli są typu refleksyjnego lub transrefleksyjnego bez podświetlania. W innych zastosowaniach zostały one praktycznie całkowicie wyparte przez technologię TFT.

</doc>
<doc id="473807" url="https://pl.wikipedia.org/wiki?curid=473807" title="Henry Charles Carey">
Henry Charles Carey

Henry Charles Carey (15 grudnia 1793 – 13 października 1879) – amerykański ekonomista, urodzony w Filadelfii. Ze względu na bliskie kontakty z Frédériciem Bastiatem oraz podobne poglądy, czasami zalicza się go do nurtu późnej klasycznej ekonomii francuskiej.
Z zawodu był księgarzem i wydawcą, w czym kontynuował tradycję swojego ojca. Dorobiwszy się majątku na pracy wydawniczej poświęcił się pisarstwu.
Ze względu na znaczącą obecność konkurencyjnych towarów brytyjskich na rynku amerykańskim w połowie XIX wieku oraz niszy poziom rozwoju przemysłowego, wielu ekonomistów amerykańskich postulowało daleko posuniętą ochronę rynku wewnętrznego. Poglądy Careya wpisywały się w główny nurt protekcjonistycznych poglądów ekonomicznych.
Carey przeciwstawiał się także ludnościowej teorii Thomasa Malthusa oraz teorii renty gruntowej Davida Ricarda.
Najważniejsze dzieła:

</doc>
<doc id="473814" url="https://pl.wikipedia.org/wiki?curid=473814" title="Henry Carey">
Henry Carey



</doc>
<doc id="473815" url="https://pl.wikipedia.org/wiki?curid=473815" title="Editors">
Editors

Editors – brytyjski zespół muzyczny z Birmingham wykonujący muzykę indie rock.
Historia.
Członkowie zespołu poznali się na studiach, czterokrotnie zmieniali nazwę, na początku zespół nazywał się Pilot, później zmienili nazwę na (The) Pride, później na Snowfield, a po odejściu perkusisty Gerainta Owena do The Heights, zespół przyjął nazwę Editors. Do składu dołączył Ed Lay.
Pierwszy singiel pod tytułem "Bullets" został wydany 24 stycznia 2005 przez Kitchenware Records w limitowanej edycji. Produkcją zajął się Gavin Monaghan. Piosenka ta spodobała się radiowcom z Xfm, dzięki czemu w niedługim czasie przyniosła zespołowi sławę. 25 lipca 2005 zespół wydał debiutancką płytę "The Back Room", która sprzedała się w liczbie ponad 800 tys. egzemplarzy na całym świecie (czerwiec 2007) i była nominowana do nagrody Mercury Prize. Album ten przyniósł im platynę.
Zespół wyruszył w trasę koncertową po Europie i Japonii oraz zagrał kilka koncertów w USA ("Late Night with Conan O’Brien" 30 marca 2006). Ich piosenka "Munich" została wykorzystana w grze video: "Saints Row" na Xbox 360 oraz w grze "FIFA Street 2". 25 czerwca ukazała się płyta "An End Has a Start", wyprodukowana przez Jacknife Lee, debiutując na pierwszym miejscu najlepiej sprzedających się albumów w Wielkiej Brytanii.
W 2012 z zespołu odszedł Chris Urbanowicz. Nieoficjalnie mówiło się o nieporozumieniach odnośnie do brzmienia nowego albumu - Chris chciał powrotu do dwóch pierwszych albumów. Na jego miejsce w zespole pojawili się Justin Lockey i Elliott Williams.

</doc>
<doc id="473816" url="https://pl.wikipedia.org/wiki?curid=473816" title="Garðabær">
Garðabær

Garðabær – miasto w południowo-zachodniej Islandii, położone nad zatoką Arnarnesvogur (część zatoki Skerjafjörður). Położone jest na południe od stolicy kraju Reykjavíku, pomiędzy miastami Hafnarfjörður i Kópavogur, z którymi wchodzi w skład zespołu miejskiego Wielkiego Reykjavíku. Administracyjnie stanowi część gminy Garðabær (razem z sąsiedniem Álftanes), wchodzącej w skład regionu stołecznego Höfuðborgarsvæðið. Na początku 2018 roku zamieszkiwało je blisko 13 tys. osób. Stanowi szóstą pod względem liczby ludności miejscowość Islandii.
Miasto położone jest na polu lawy "Búrfell", które powstało 7 200 lat temu. Na terenie miasta znaleźć można interesujące formacje skalne. Historia osadnictwa na tym obszarze sięga czasów pierwszych osadników na Islandii i opisana jest w Landnámabók. W IX wieku powstały tutaj dwie farmy Skúlastaðir i Vífilsstaðir. Ta ostatnia należała do Vífila, wyzwolonego niewolnika Ingolfa Arnarsona.
Przez długi okres okolice te były słabo zaludnione. Dopiero w 1878 wydzielono samodzielną wieś Garðahreppur. W 1910 powstało tutaj sanatorium przeciwgruźlicze, obecnie w szpital specjalizujący się w leczeniu chorób płuc i alergii, który do dziś jest największym zakładem pracy w mieście. 
Do połowy XX wieku obszar ten miał typowo wiejski charakter. W 1960 wieś zamieszkiwało 730 mieszkańców, ale rozwój pobliskiej stolicy wpłynął także na całą aglomerację. W 1970 mieszkało tu już 2,8 tys. W 1976 miejscowość oficjalnie otrzymała prawa miejskie. Od tego roku nosi nazwę Garðabær, czyli „miasto ogrodów”.
W mieście nie ma wielu zabytków. Na uwagę zasługują dwa kościoły: XIX-wieczny Garðakirkja oraz Vídalínskirkja z 1995 o nowoczesnej bryle. Ciekawą formę ma również powstały w 1997 budynek z modernistyczną wieżą, w którym mieszczą się m.in. rada miasta, miejska biblioteka oraz przychodnia lekarska. W krajobrazie miasta rozrzucone są liczne dzieła współczesnych islandzkich rzeźbiarzy. W 1998 otwarto tutaj muzeum designu i sztuki użytkowej. 

</doc>
<doc id="473818" url="https://pl.wikipedia.org/wiki?curid=473818" title="Gardabaer">
Gardabaer



</doc>
<doc id="473819" url="https://pl.wikipedia.org/wiki?curid=473819" title="Gardhabaer">
Gardhabaer



</doc>
<doc id="473820" url="https://pl.wikipedia.org/wiki?curid=473820" title="Biblioteka Książąt Czartoryskich">
Biblioteka Książąt Czartoryskich

Biblioteka Książąt Czartoryskich – polska biblioteka fundacyjna powstała z inicjatywy książąt Adama Kazimierza Czartoryskiego i Izabeli z Flemmingów Czartoryskiej. Księgozbiór biblioteki, mieszczącej się w pałacu Czartoryskich w Puławach, został wzbogacony o bibliotekę Tadeusza Czackiego, która obejmowała archiwa po królu Stanisławie Auguście Poniatowskim. 
W Bibliotece Książąt Czartoryskich przechowywane są głównie zbiory przekazane przez Fundację Książąt Czartoryskich, opiekę nad zbiorami sprawuje Muzeum Narodowe w Krakowie.
Historia.
Do 1830 w bibliotece zgromadzono około 70 000 druków i 3000 rękopisów. Po upadku powstania listopadowego i konfiskacie majątku zbiory uległy rozproszeniu i były przechowywane w Kórniku, Sieniawie i Paryżu. Ponownego scalenia zbiorów dokonał syn Adama Jerzego – książę Władysław, który w 1874 r. ulokował je w oddanym na ten cel przez władze Krakowa byłym Arsenale Miejskim. 
W okresie II wojny światowej, biblioteka została formalnie zamknięta przez okupanta. Polscy uczeni i badacze, w tajemnicy, nadal korzystali z jej zbiorów. Biblioteka została częściowo rozkradziona przez Niemców, jednak po wojnie udało się odzyskać większość zbiorów. Od 1961 r. księgozbiór znajduje się w specjalnie wybudowanej na ten cel kamienicy przy ul. św. Marka 17 w Krakowie. W roku 1971 Biblioteka Czartoryskich uzyskała status biblioteki naukowej. 
W księgozbiorze biblioteki znajdują się zabytki piśmiennictwa od X do XX wieku z wielu dziedzin, między innymi: historii sztuki, historii nauki, wojskowości i literatury. Biblioteka liczy 224 576 druków, w tym 333 inkunabułów i 70 009 druków wydanych przed rokiem 1800 oraz 13 552 rękopisów. 
Zbiory biblioteki obejmują m.in. 200 średniowiecznych rękopisów (w tym autograf "Roczniki, czyli kroniki sławnego Królestwa Polskiego" Jana Długosza, oraz 80 iluminowanych rękopisów (w tym "Złoty kodeks pułtuski", "Kodeks wizygocki", "Księga turniejowa", "Pontyfikał Erazma Ciołka") a także autografy listów znanych postaci np. Mikołaja Kopernika, Ludwiga van Beethovena, Marcina Lutra, Adama Mickiewicza, Georga Byrona, pierwszych prezydentów USA, a ponadto akt hołdu pruskiego.
Biblioteka jest podzielona na „Dział Druków i Kartografii” i „Dział Rękopisów i Archiwum”. Biblioteka udostępnia swe zbiory tylko na miejscu i prowadzi katalog on-line.
29 grudnia 2016 roku Fundacja Książąt Czartoryskich podpisała umowę o przekazaniu Skarbowi Państwa całej kolekcji Czartoryskich (w tym bibliotekę) oraz nieruchomości w Krakowie za kwotę 450 mln złotych.

</doc>
<doc id="473821" url="https://pl.wikipedia.org/wiki?curid=473821" title="Sawica (jezioro)">
Sawica (jezioro)

 
Sawica (d. "Sazica" lub "Sazickie Jezioro", niem. "Heid See", "Sawitz See") – jezioro w woj. warmińsko-mazurskim, w pow. szczycieńskim, w gminie Pasym i gminie Szczytno. Jezioro leży na granicy Pojezierza Olsztyńskiego i Pojezierza Mrągowskiego.
Powierzchnia zwierciadła wody według różnych źródeł wynosi od 25,0 ha 26,7 ha (bez północnej części 16,5 ha).
Zwierciadło wody położone jest na wysokości 133,0 m n.p.m.
Jezioro hydrologicznie otwarte poprzez cieki:
Wąskie i mocno wydłużone jezioro z osią północny zachód - południowy wschód. Brzegi dość wysokie, miejscami strome. Otacza je las i niewielkie obszary pól uprawnych. U północnego krańca leżą mokre łąki, przy południowym osiedle Sawica. Typ linowo-szczupakowy, średnio zasobny w ryby. Jezioro znajduje się na obszarze Natura 2000.
Dojazd ze Szczytna: droga krajowa nr 58.

</doc>
<doc id="473822" url="https://pl.wikipedia.org/wiki?curid=473822" title="Tu-2">
Tu-2

Tu-2 () – czteromiejscowy średni bombowiec szturmowy produkcji ZSRR z okresu II wojny światowej, skonstruowany przez więźniów NKWD w Centralnym Biurze Konstrukcyjnym 29 jako samolot o oznaczeniu „103” w zespole pod kierownictwem Andrieja Tupolewa.
Historia.
Prace nad projektem rozpoczęto w 1938 roku, po czym przystąpiono do budowy dwóch prototypów przeznaczonych do prób w locie. Prototyp ANT-58 napędzany dwoma silnikami rzędowymi chłodzonymi cieczą AM-37 został ukończony 3 października 1940 r. i oblatany 29 stycznia 1941 r. przez pilota doświadczalnego M. A. Niuchtikowa i A. M. Akopiana. 
Na podstawie wniosków z oblotu i zapotrzebowania zgłaszanego przez wojsko opracowano kolejną wersję rozwojową oznaczoną ANT-59, w której do dotychczasowej załogi dodano nawigatora, powieszono powierzchnię usterzenia pionowego oraz przekonstruowano przednią i środkową część kadłuba. Oblot nowej wersji nastąpił 15 maja 1941 r., samolot wykazał bardzo dobre właściwości lotne. Wybuch II wojny światowej wymusił na konstruktorach przebudowę samolotu pod kątem zastosowania innej jednostki napędowej. Zakłady produkujące silniki AM-37 otrzymały zadanie produkowania silników AM-38, które służyły do napędu samolotów szturmowych Ił-2. Ponadto szóstego lipca 1941 r. na skutek pożaru silnika doszło do katastrofy w locie, zginęło dwóch członków załogi. Również ewakuacja zakładów przemysłowych z europejskiej części Związku Radzieckiego spowodowała kolejne opóźnienia w postępie prac nad rozwojem konstrukcji.
W tej sytuacji biuro konstrukcyjne dopiero po przeniesieniu do Omska dostosowało płatowiec do zamontowania silników gwiazdowych M-82. Nowa konstrukcja została oblatana 15 grudnia 1941 r. przez pilota M. P. Wasjakina i nawigatora N. M. Panczenko i stała się wzorce do podjęcia produkcji seryjnej. W lutym 1942 r. wyprodukowano pierwsze egzemplarze seryjne, które przekazano do prób wojskowych. Badania zakończono w styczniu 1943 r. i wydano pozytywną opinię o samolocie. Produkcja seryjna na dużą skalę jednak nie ruszyła, gdyż zakłady przewidziane do produkcji Tu-2 dostały za zadanie wdrożenie produkcji samolotów myśliwskich Jak-9. Z uwagi na sytuację na froncie było to zadanie priorytetowe. Zakład nr 166 w Omsku zachował linię produkcyjną Tu-2 celem podjęcia ich produkcji w późniejszym okresie. Do tego momentu udało się wyprodukować 80 egzemplarzy Tu-2, z których 63 przekazano siłom powietrznym ZSRR.
14 czerwca 1943 r. zespół konstrukcyjny Tupolewa otrzymał do dyspozycji Zakład 156 w Moskwie jako miejsce do doskonalenia konstrukcji Tu-2 i remontu już latających egzemplarzy. Dokonano daleko idących zmian w konstrukcji samolotu celem jej uproszenia, standaryzacji i przyspieszenia produkcji. Zmniejszono liczbę zbiorników paliwa do czternastu, zmodyfikowano uzbrojenie obronne oraz wyposażenie. Masa samolotu zmniejszyła się o 400 kg, a czas produkcji skrócił o ok. 3000 roboczogodzin. Od września do grudnia 1943 r. prowadzono próby zakładowe połączone z państwowymi. Produkcja seryjna Tu-2 z silnikami M-82FN rozpoczęła się jeszcze w 1943 r. w Zakładzie nr 23 w Moskwie, do końca roku wyprodukowano 25 egzemplarzy. 
Pierwsze samoloty serii produkcyjnej dostarczono wiosną roku 1944. Samolot charakteryzował się doskonałymi właściwościami operacyjnymi, co zapewniały jego wysokie osiągi, odporność i wszechstronność w roli bombowca i samolotu szturmowego. Jedynymi innymi modelami, jakie na większą skalę wzięły udział w operacjach bojowych w czasie II wojny światowej, był samolot dalekiego zasięgu Tu-2D oraz samolot rozpoznania fotograficznego Tu-2R. Samoloty Tu-2 były przede wszystkim eksploatowane w lotnictwie radzieckim. Były także przedmiotem eksportu. Chińskie Tu-2 były używane bojowo podczas wojny koreańskiej.
Samoloty Tu-2 w polskim lotnictwie wojskowym.
10 października 1949 roku na lotnisku w Legnicy odebrano osiem samolotów Tu-2, większość w wersji Tu-2S, a co najmniej jeden w wersji szkolno-treningowej UTu-2. Wszystkie samoloty, o numerach bocznych 1 do 8, zostały przyjęte początkowo przez 7 pułk bombowców nurkujących stacjonujący na lotnisku Ławica w Poznaniu, później część trafiła do innych pułków lotniczych. Pomimo planów dalszych zakupów, pozostały one jedynymi samolotami tego typu w lotnictwie polskim.
Najdłużej – w latach 1950-1955, używano czterech maszyn w 30 pułku lotnictwa Marynarki Wojennej. Dwa samoloty Tu-2 zostały rozbite w wypadkach w 1952 i 1955 roku.
W 1955 roku dwa egzemplarze zostały przekazane do 19 lotniczej eskadry holowniczej w Świdwinie, gdzie były wykorzystywane do 1956 roku do holowania rękawów w czasie ćwiczeń pilotów myśliwskich w strzelaniach powietrznych.
W 1956 roku samolot oznaczony numerem „5” trafił z 19 leh do Instytutu Technicznego Wojsk Lotniczych, gdzie został przerobiony na latające laboratorium między innymi do prób foteli wyrzucanych.
Samoloty Tu-2 zostały wycofane z eksploatacji na początku lat 60. XX wieku. Dwa samoloty (nr 5 i 8) zostały przekazane do Muzeum Lotnictwa Polskiego w Krakowie i Muzeum Wojska Polskiego w Warszawie.
Od 1949 roku w Polsce używano także 6 samolotów szkolnych UTB-2 bazujących na konstrukcji Tu-2.
Opis konstrukcji.
Dwusilnikowy średniopłat o konstrukcji całkowicie metalowej. 
Kadłub o konstrukcji półskorupowej, czteropodłużnicowej, podzielony na trzy sekcje. W pierwszej znajdowało się stanowisko pilota i nawigatora-bombardiera, część środkowa stanowiła całość z centropłatem, znajdowała się w niej komora bombowa i dwa zbiorniki paliwa. W części tylnej znajdowało się stanowisko tylnego strzelca-radiotelegrafisty i dolnego strzelca, luk awaryjnego opuszczania samolotu oraz część ogonowa. W części przedniej pokrycie było wykonane częściowo ze sklejki, częściowo z blachy aluminiowej, część środkowa i tylna była kryta blachą. 
Skrzydło trójdzielne, trójdźwigarowe. Zamontowane w nim były zbiorniki paliwa, lotki szczelinowe typu Friese i klapy krokodylowe typu Schrenk. Na dolnej powierzchni lewego skrzydła znajdowały się dwa reflektory do lądowania.
Usterzenie wolnonośne z jednodźwigarowymi podwójnymi statecznikami pionowymi o konstrukcji metalowej, pokrycie powierzchni sterowych wykonano z płótna. Stery wysokości i kierunku wyważone trymerami.
Podwozie trójpunktowe z kółkiem ogonowym, chowane w locie. Koła główne pojedyncze, z amortyzacją olejowo-powietrzną i hamulcami hydraulicznym. Napędzane siłownikami hydraulicznymi, w sytuacji awaryjnej opuszczenie podwozia następowało z wykorzystaniem sprężonego powietrza. 
Napęd stanowiły dwa czternastocylindrowe silnik gwiazdowe Szwiecow ASz-82FN zbudowane w układzie podwójnej gwiazdy. Rozruch silników mógł być wykonany z użyciem naziemnego startera bądź z wykorzystaniem sprężarki AK-50M zamontowanej na prawym silniku. Od dwudziestego egzemplarza seryjnego w samolotach były zamontowane śmigła czterołopatowe Aw-9WF-21K o średnicy 3,6 metra. Samolot zabierał 2800 litrów paliwa w czternastu samouszczelniających się zbiornikach.

</doc>
<doc id="473823" url="https://pl.wikipedia.org/wiki?curid=473823" title="Zeberka zwyczajna">
Zeberka zwyczajna

Zeberka zwyczajna, zeberka, amadyna zebrowata ("Taeniopygia guttata") – gatunek małego ptaka z rodziny astryldowatych (Estrildidae), zamieszkujący Australię, gdzie jest liczny, i Małe Wyspy Sundajskie. Jest to ptak chętnie hodowany w klatkach na całym świecie. Komisja Faunistyczna Sekcji Ornitologicznej Polskiego Towarzystwa Zoologicznego wymienia ją na liście gatunków stwierdzonych w Polsce, lecz nie zaliczonych do awifauny krajowej (kategoria E w klasyfikacji AERC – pojaw nienaturalny).
Systematyka.
Wyróżniono dwa podgatunki "T. guttata":
Morfologia.
U zeberek występuje dymorfizm płciowy. Samce, w przeciwieństwie do samic, posiadają pomarańczowe policzki oraz rude piórka w białe kropki pod skrzydłami. U obu płci płaszcz jest brązowawy, wierzch głowy szary lub popielaty, spód ciała biały, pierś lekko prążkowana, oddzielona od brzucha czarną kreską. Ogon w poprzeczne, czarno-białe pasy. Dziób mocny, czerwony. Pod okiem czarna, pionowa kreska. Osobniki podgatunku "T. guttata guttata" mają bardziej intensywnie szarą głowę i jaśniejsze podgardle.
Ekologia i zachowanie.
Zeberki są towarzyskie, żyją często w dużych stadach liczących 10–100 osobników. W okresie lęgowym pary odłączają się od stada i zakładają gniazda, ale nadal w koloniach – na jednym drzewie może się gnieździć kilka par.
Zeberki zamieszkują suche tereny trawiaste i inne tereny otwarte z niewielką liczbą drzew. Potrzebują do życia bliskości wody, ponieważ żywią się nasionami i muszą pić. Dzięki rozpowszechnieniu hodowli dużych zwierząt gospodarskich, którym dostarczana jest woda pitna, zeberki mogły w przeciągu XX wieku rozszerzyć swój zasięg występowania.
Lęgi.
Rozród zwykle odbywa się w porze deszczowej, ale może to być również inna pora roku po opadach deszczu. Na południu zasięgu występowania lęgi są bardziej regularne, zależne od pory deszczowej, temperatury, dostępności pokarmu, długości przerwy między lęgami.
Zeberki zwykle zakładają gniazda na drzewach lub w krzewach. Samica składa najczęściej 3–4 jaja, ale może złożyć też tylko 2 albo aż 8. Wysiadywanie zaczyna się po zniesieniu 3. jaja, wysiadują oba ptaki na zmianę. Po 12–14 dniach wykluwają się pierwsze młode. Około 17. dnia od wylęgu pierwsze młode zaczynają opuszczać gniazdo, a masowy wylot ma miejsce zazwyczaj około 21. dnia od wylęgu. Młode w wieku 8 tygodni zaczynają swoje pierwsze pierzenie, a w 12–14. tygodniu uzyskują upierzenie dorosłego ptaka.
Status.
Międzynarodowa Unia Ochrony Przyrody (IUCN) od 2016 roku uznaje oba podgatunki zeberki zwyczajnej za osobne gatunki i zalicza je do kategorii „najmniejszej troski” (LC, "least concern"). Trend liczebności populacji obu tych taksonów uznaje się za stabilny.

</doc>
<doc id="473827" url="https://pl.wikipedia.org/wiki?curid=473827" title="Stan Mortensen">
Stan Mortensen

Stanley "Stan" Harding Mortensen (ur. 26 maja 1921 w South Shields, zm. 22 maja 1991) – angielski piłkarz grający jako napastnik.
Grał w zespołach Hull City, Bath City FC i Lancaster FC, ale zdecydowaną większość kariery piłkarskiej spędził w drużynie Blackpool, gdzie grał wspólnie ze Stanleyem Matthewsem. Rozegrał dla tego zespołu 317 ligowych meczów i zdobył 197 goli. Razem z Blackpool wygrał FA Cup w 1953 strzelając w finałowym meczu (nazywanym "finałem Matthewsa") z Boltonem 3 gole. Grał także w finale tego pucharu w 1948, ale wtedy Blackpool przegrał z Manchesterem United. W 1951 zdobył koronę króla strzelców Premiership z 30 bramkami na koncie.
Po zakończeniu kariery piłkarskiej został menedżerem Blackpool w latach 1967-1969.
W reprezentacji Anglii zadebiutował w 1947 w meczu z Portugalią wygranym aż 10-0 i zdobył 4 gole.
W 1948 rozegrał dla Anglii 6 meczów międzynarodowych i strzelił 7 goli, rozgrywając kapitalny mecz ze Szwecją, której wbił 3 gole. W listopadzie 1953 zagrał w "meczu stulecia" z Węgrami, kiedy to Anglia przegrała 3-6. 
Brał udział w mundialu w 1950, który zakończył się totalną klęską Anglików. Na tych MŚ rozegrał 3 mecze i strzelił bramkę w spotkaniu z Chile. Ogółem Mortensen rozegrał w reprezentacji 25 spotkań i strzelił 23 gole (1947-1953). Zajmuje obecnie 13 lokatę wśród najlepszych strzelców w historii Albionu.

</doc>
<doc id="473829" url="https://pl.wikipedia.org/wiki?curid=473829" title="Höfuðborgarsvæði">
Höfuðborgarsvæði



</doc>
<doc id="473832" url="https://pl.wikipedia.org/wiki?curid=473832" title="Eryk Krwawy Topór">
Eryk Krwawy Topór

Eryk I Krwawy Topór (ang. "Eric Bloodaxe", stnord. "Eiríkr blóðöx", isl. "Eiríkur blóðöx", norw. "Eirik Blodøks"; ur. ok. 885, zm. 954) – drugi król Norwegii i najstarszy syn pierwszego króla, Haralda Pięknowłosego.
Życie.
W roku 920, jeszcze jako następca tronu, zorganizował i poprowadził wyprawę wikingów do Bjarmaland w dzisiejszej północnej Rosji. W 930 jego ojciec, Harald Pięknowłosy, abdykował na jego rzecz, a jego młodszym braciom nadał księstwa. Krótko po objęciu władzy Eryk popadł w poważny konflikt z braćmi i zabił ich. Ze względu na ten fakt łacińskie kroniki wspominają o nim jako o "fratris interfector" (łac. "zabójca braci"). Także jego przydomek "Krwawy Topór" odnosi się właśnie do jego bratobójstwa i zamiłowania do zabójstw.
Okrucieństwa Eryka skłoniły możnych norweskich do sprowadzenia w 934 roku z Anglii nieślubnego syna Haralda I Pięknowłosego, Haakona I Dobrego, aby obalić jego rządy. Podburzona przez Haakona ludność strąciła Eryka z tronu.
Eryk próbował potem jeszcze odzyskać tron i stawał na czele wielu kampanii przeciw bratu. W końcu wraz z najbliższą rodziną został wypędzony z Norwegii i zamieszkał na Orkadach na północy Szkocji, a później w Yorku. Został tam ciepło przywitany przez króla Anglii Athelstana, który nawet koronował go na króla Nortumbrii w 947 roku. Athelstan zaopatrywał Eryka w wojsko, broń i twierdzę, które według niego miały mu pomagać w obronie przed ciągłymi najazdami Szkotów oraz Irlandczyków. Eryk Krwawy Topór sprawował funkcję króla Nortumbrii przez 9 lat.
W 954 przeciw Erykowi uknuto spisek. Podstępem został on wydalony z Nortumbrii i rozpoczął wojnę z Oswulfem, który został jej władcą. Eryk zginął w bitwie pod Brunanburg w Anglii.

</doc>
<doc id="473833" url="https://pl.wikipedia.org/wiki?curid=473833" title="Pat Jennings">
Pat Jennings

Patrick Anthony Jennings (12 czerwca 1945 w Newry w Irlandii Północnej) – północnoirlandzki piłkarz, bramkarz.
Kariera.
Karierę piłkarską rozpoczynał w lokalnym klubie Newry Town w wieku 16 lat. Stamtąd w maju 1963 przeszedł do angielskiego Watfordu, który grał wówczas w Third Division. Po okresie dobrej gry w tym klubie został wykupiony do Tottenhamu Hotspur za cenę 27 tysięcy funtów. Spędził tam 13 lat rozgrywając 472 ligowe mecze. Z tym klubem zdobył Puchar Anglii (FA Cup) w 1967 i dwukrotnie Puchar Ligi Angielskiej w 1971 i 1973 roku, a także Puchar UEFA w 1972. W 1973 został uznany przez FWA piłkarzem roku w Anglii.
W sierpniu 1977 przeszedł do Arsenalu, w którym rozegrał 237 ligowych spotkań i spędził kolejne 8 lat. Z tym klubem zagrał w trzech finałach Pucharu Anglii w 1978, 1979 i 1980 roku, ale udało mu się wygrać tylko raz w 1979 r. w spotkaniu z Manchesterem United (3:2). Na koniec kariery Jennings powrócił do Tottenhamu.
W reprezentacji Irlandii Północnej zadebiutował w wieku 18 lat jeszcze jako gracz Watfordu. Było to spotkanie tzw. British Home Championship z Walią 15 kwietnia 1964. W tym meczu debiutował także George Best. Irlandia Północna wygrała 3:2, a Jennings stał się jej podstawowym graczem. Rozegrał w niej 119 meczów, grając aż do 41. urodzin, czyli blisko 23 lata.
Na mistrzostwach świata debiutował w 1982 mając 37 lat. 4 lata później podczas mundialu w Meksyku w dniu 41 urodzin rozegrał ostatni mecz w reprezentacji.

</doc>
<doc id="473834" url="https://pl.wikipedia.org/wiki?curid=473834" title="Praetorians">
Praetorians

Praetorians – komputerowa strategiczna gra czasu rzeczywistego, wyprodukowana przez Pyro Studios i wydana w 2003 roku przez Eidos Interactive. Jej akcja toczy się w czasach Imperium Rzymskiego. Zadaniem gracza w kampanii jednoosobowej jest poprowadzenie armii rzymskiej. Gracz może również kierować jednostkami Galów i Egipcjan. Tryb gry wieloosobowej umożliwia rozgrywkę dla maksymalnie 8 graczy przez sieć lokalną lub Internet. Gra posiada 25 poziomów rozgrywki i 3 poziomy trudności. Występują w niej postacie historyczne, takie jak np. Pompejusz.

</doc>
<doc id="473836" url="https://pl.wikipedia.org/wiki?curid=473836" title="Höfuðborgarsvæðið">
Höfuðborgarsvæðið

Höfuðborgarsvæðið (isl. „Region Stołeczny”) – jeden z ośmiu regionów Islandii, obejmujący najgęściej zaludniony obszar kraju wokół stolicy kraju Reykjavíku (tzw. Wielki Reykjavík). Region ten zajmuje powierzchnię 1062 km². Zamieszkuje go 222,5 tys. mieszkańców (2018), co stanowi około 60% ludności kraju. Gęstość zaludnienia na tym obszarze sięga 210 mieszk./km².
Gminy regionu.
Höfuðborgarsvæðið obejmuje swoim zasięgiem następujące gminy:
Miejscowości regionu.
W poszczególnych miejscowościach regionu zamieszkiwała następująca liczba ludności (stan na 1 stycznia 2018):
W pozostałym rozproszonym osadnictwie na terenie gminy zamieszkiwało 1153 osób.

</doc>
<doc id="473837" url="https://pl.wikipedia.org/wiki?curid=473837" title="Billy Bremner">
Billy Bremner

William „Billy” John Bremner (ur. 9 grudnia 1942 w Stirling, zm. 7 grudnia 1997 w Doncasterze) – szkocki piłkarz grający na pozycji pomocnika, przez większą część kariery związany z klubem Leeds United (określany jako jego legenda), wielokrotny reprezentant Szkocji.
Trafił do klubu z Elland Road na początku lat 60., od 1966 był kapitanem drużyny. Lista jego osiągnięć w tym zespole jest bardzo długa. W 1964 wygrał wraz z zespołem Second Division i awansował do pierwszej ligi. Z nim w składzie drużyna zdobyła dwa razy mistrzostwo ligi: w 1969 i 1974. W 1972 zdobył Puchar Anglii, a także Puchar Miast Targowych w 1968 i 1971. Przegrywał jednak zarówno w finale Pucharu Mistrzów w 1975, jak i finale PZP w 1973. Dla Leeds rozegrał 586 meczów i zdobył ponad 100 goli. W 1976 roku przeszedł do Hull City a potem został grającym-menedżerem w Doncaster Rovers, ale powrócił na Elland Road w 1985 jako menedżer.
W reprezentacji Szkocji zadebiutował w 1965 w meczu z Hiszpanią. Miał wielki wpływ na zwycięstwo 3-2 Szkotów z Anglikami na Wembley w 1967. Brał udział na Mistrzostwach Świata w RFN w 1974. Łącznie rozegrał w reprezentacji 54 mecze i zdobył 3 gole. W 1973 został uznany piątym piłkarzem Europy. Przy stadionie Elland Road postawiono mu pomnik.

</doc>
<doc id="473841" url="https://pl.wikipedia.org/wiki?curid=473841" title="Bogumił Jakubiak">
Bogumił Jakubiak

Bogumił Jakubiak (ur. 5 lutego 1946, zm. 13 czerwca 2021) – polski meteorolog, pracujący w dziedzinie mezoskalowych prognoz pogody. W 1994 zaadaptował operacyjny system prognoz numerycznych.
Praca i wykształcenie.
Był pracownikiem Instytutu Meteorologii i Gospodarki Wodnej (IMGW) przez około 20 lat. W latach 70. działał w zespole pracującym nad odfiltrowanym (tzn. uproszczonym w celu usunięcia z rozwiązania numerycznego fal dźwiękowych i grawitacyjnych) modelem prognoz krótkoterminowych, a od 1985 r. był kierownikiem Zakładu Prognoz Meteorologicznych Długoterminowych w IMGW. W momencie instalacji pierwszego superkomputera Cray Y-MP (model EL-98) w Interdyscyplinarnym Centrum Modelowania (ICM) na Uniwersytecie Warszawskim nawiązał z nimi współpracę, a następnie przeszedł do pracy w ICM. W czerwcu 1994 r., przy pomocy naukowców z brytyjskiej służby pogody i firmy komputerowej Cray Research, zainstalował w Warszawie wersję 3.2 Modelu Zunifikowanego (UM), opracowanego w brytyjskiej służbie meteorologicznej. Następnie mała grupa współpracowników w Warszawie dopisała oprogramowanie graficzne i uruchomiła model w trybie operacyjnym (generując codziennie prognozy), poza strukturami polskiej służby meteorologicznej (IMGW). Model UM w tym czasie zawierał jeden kod prognostyczny (około 300 000 wierszy w Fortranie) i mógł być stosowany zarówno do globalnych prognoz krótkoterminowych, prognoz regionalnych, mezoskalowych, a także do wieloletnich całkowań przy badaniu zmian klimatu. Model wykorzystywał numeryczną aproksymację równań ruchu powietrza atmosferycznego w przybliżeniu hydrostatycznym i uwzględniał wiele procesów fizycznych – promieniowanie krótkofalowe (w czterech pasmach), promieniowanie długofalowe (w sześciu pasmach), procesy chmurowe i opadowe, mezoskalowe procesy konwekcyjne, procesy w warstwie granicznej i na powierzchni ziemi, a także cykl hydrologiczny z wielowarstwowym modelem gleby.
Zmarł 13 czerwca 2021, w wieku 75 lat.

</doc>
<doc id="473848" url="https://pl.wikipedia.org/wiki?curid=473848" title="Saska">
Saska

Saska ("Rzeka Saska", "Sasek", "Saska Struga") – niewielka rzeka, w początkowym biegu struga w Polsce, dopływ rzeki Sawica.
Saska wypływa z jeziora Sasek Wielki, poniżej łączy się ze strugą wypływającą z Jeziora Gromskiego, płynie na południe, gdzie przy spiętrzeniu w Janowie rozlewa się, tworząc Młyński Staw. Po przepłynięciu przez bardzo duży i widowiskowy jaz przy drodze krajowej nr 58 płynie dalej na południe, aby w końcu poniżej jeziora Natać wpłynąć do rzeki Sawica. Saska przepływa głównie przez gminę Szczytno, po czym wpływa do Sawicy. Płynie jedynie przez miejscowość Janowo.
Saska jest częścią szlaku kajakowego nazywanego "Sawica – Saska".
Dawniej przyjmowano, że Sawica bierze początek w Sasku Wielkim, nazwa "Saska" była zatem tylko zwyczajową nazwą górnego biegu Sawicy. Obecnie przyjmuje się, że Sawica bierze początek w jeziorach powyżej jeziora Sawica, a Saska w Sasku Wielkim.

</doc>
<doc id="473849" url="https://pl.wikipedia.org/wiki?curid=473849" title="John McCulloch">
John McCulloch

John Ramsay McCulloch (ur. 1 marca 1789, zm. 11 listopada 1864) – angielski ekonomista, przedstawiciel angielskiej ekonomii klasycznej, kontynuator myśli Davida Ricarda, uznawany za lidera szkoły ricardiańskiej po jego śmierci. Był profesorem ekonomii politycznej w Londynie.
Ważnym wkładem McCullocha w teorię ekonomii było sformułowanie kategorii wartości realnej i wartości wymiennej. Upatrywał on źródło wartości w szeroko pojmowanej pracy. Był apologetą ustroju przemysłowo-kapitalistycznego i przeciwnikiem ustaw zbożowych.

</doc>
<doc id="473852" url="https://pl.wikipedia.org/wiki?curid=473852" title="Wilkęsy">
Wilkęsy



</doc>
<doc id="473854" url="https://pl.wikipedia.org/wiki?curid=473854" title="Skaleń potasowy">
Skaleń potasowy



</doc>
<doc id="473856" url="https://pl.wikipedia.org/wiki?curid=473856" title="Marcinkiewicz">
Marcinkiewicz



</doc>
<doc id="473858" url="https://pl.wikipedia.org/wiki?curid=473858" title="Jezioro Zieloneckie">
Jezioro Zieloneckie

Jezioro Zieloneckie (Zielonka) – jezioro w Polsce położone w województwie warmińsko-mazurskim, w powiecie szczycieńskim, w gminie Szczytno.
Hydrologicznie zamknięte, owalne jeziorko o osi północny zachód – południowy wschód. Wokół zupełnie płaskich łąk podmokłe łąki i zagajniki. Przy południowym brzegu leży wieś Zielonka. Dojazd DK58: Szczytno – Lemany, następnie po przejechaniu ok. 5 km zgodnie z drogowskazem drogą utwardzoną w lewo. Jezioro o znikomym znaczeniu, minimalnym dla połowu dla mieszkańców wsi. Obecnie w pobliżu coraz bardziej rozwija się osiedle domów letniskowych, jednak turyści korzystają prawie wyłącznie z położonego nieopodal jeziora Lemany.

</doc>
<doc id="473861" url="https://pl.wikipedia.org/wiki?curid=473861" title="Romanek">
Romanek

Romanek – jezioro w woj. warmińsko-mazurskim, w powiecie szczycieńskim, w gminie Szczytno.
Opis.
Jezioro wydłużone z północnego zachodu na południowy wschód. W północnej części leżą dwie zatoki. Brzegi są pagórkowate, wysokie i czasem też strome. Od zachodu i częściowo od wschodu otoczone lasem, z innych stron polami i łąkami. Położone jest między wsiami Dębówko i Romany. Dojazd od Szczytna albo do Roman drogą wojewódzką nr 600 i w lewo drogą gruntową, albo do Dębówka drogą krajową nr 57 i w prawo drogą gruntową. 
Jezioro jest hydrologicznie zamknięte. Wędkarsko zaliczane jest do typu linowo-szczupakowego.
Dane morfometryczne.
Powierzchnia zwierciadła wody według różnych źródeł wynosi od 9,0 ha 
Zwierciadło wody położone jest na wysokości 148,6 m n.p.m..
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Romanek". 

</doc>
<doc id="473866" url="https://pl.wikipedia.org/wiki?curid=473866" title="Fręcki">
Fręcki



</doc>
<doc id="473870" url="https://pl.wikipedia.org/wiki?curid=473870" title="Aleksander I Glücksburg">
Aleksander I Glücksburg



</doc>
<doc id="473871" url="https://pl.wikipedia.org/wiki?curid=473871" title="Losartan">
Losartan

Losartan () – wielofunkcyjny organiczny związek chemiczny, lek stosowany w leczeniu nadciśnienia tętniczego, hamujący działanie angiotensyny II poprzez blokadę receptora angiotensynowego typu 1 (AT1).
Aktywność biologiczna.
Losartan pierwszy zarejestrowany sartan}, antagonistą receptora angiotensyny II, działający poprzez blokadę receptora angiotensynowego typu 1 (AT1), nie posiadający własnej aktywności wewnętrznej. Losartan podlega efektowi pierwszego przejścia i jest metabolizowany w 14% do czynnego metabolitu kwasu karboksylowego losartanu, natomiast pozostała część do nieczynnych metabolitów. Biologiczny okres półtrwania losartanu wynosi 2 godziny, natomiast okres półtrwania czynnego metabolitu wynosi 6-9 godzin.
Zastosowanie.
Losartan jest dopuszczony do obrotu w Polsce zarówno w postaci preparatów prostych, jak i złożonych z amlodypiną oraz hydrochlorotiazydem(2016).
Działania niepożądane.
Losartan może powodować następujące działania niepożądane, występujące ≥1/1000 (bardzo często, często i niezbyt często):

</doc>
<doc id="473872" url="https://pl.wikipedia.org/wiki?curid=473872" title="Bobrek (jezioro)">
Bobrek (jezioro)

Bobrek – jezioro w Polsce położone w województwie warmińsko-mazurskim, w powiecie szczycieńskim, w gminie Szczytno.
Bardzo małe jeziorko, o którym nie wie nawet większość okolicznych mieszkańców. Otoczone wyłącznie lasem, położone ok. 2 km. na północ od północnego krańca jeziora Marksewo. Dojazd trudny, najlepiej jechać od Szczytna w stronę Mrągowa drogą krajową nr 58, następnie ok. 3,5 km za Marksewem skręcić w lewo (pierwsza droga utwardzona od Marksewa), potem ponownie w pierwszą utwardzoną drogę w lewo i po przejechaniu 1 km jezioro będzie usytuowane po prawej stronie szosy. Jezioro jest usytuowane na północno-wschodnim krańcu gminy Szczytno, przy granicy z gminą Świętajno i Dźwierzuty.

</doc>
<doc id="473874" url="https://pl.wikipedia.org/wiki?curid=473874" title="LynxOS">
LynxOS

LynxOS RTOS to uniksowy system autorstwa LynuxWorks (wcześniej: "Lynx Real-Time Systems"). Czasami znany jako System Operacyjny Lynx, LynxOS zaopatrzony jest w przenośny interfejs systemu operacyjnego (POSIX) i w większą kompatybilność z oprogramowaniem zaprojektowanym pod jądro Linux. System ten jest używany w lotnictwie, wojsku, telekomunikacji.
Pierwsze wersje LynxOS zostały napisane w 1986 w Dallas (Teksas) i zaprojektowane z myślą o procesorze Motorola 68010. W 1988-1989, LynxOS został przystosowany do architektury procesora Intel 80386. ARM i PowerPC są również obsługiwane. Około 1989, została dodana kompatybilność ABI z SVR3. 
W 2003, LynuxWorks wprowadził specjalną wersję LynxOS-178, przeznaczoną do użytku w aplikacjach lotniczych, które wymagają certyfikatów (w standardach przemysłowych) takich jak DO-178B.
Grupa dyskusyjna (Usenet): comp.os.lynx jest poświęcona dyskusji na temat systemu LynxOS.

</doc>
<doc id="473877" url="https://pl.wikipedia.org/wiki?curid=473877" title="Trocianek">
Trocianek

Trocianek – staw w Polsce, położony w województwie warmińsko-mazurskim, w powiecie szczycieńskim, w gminie Szczytno, na wschód od wsi Sasek Wielki. W dużej części zarośnięty.
Dane: powierzchnia: 0,7 ha, pojemność: 7 tys. m³.

</doc>
<doc id="473879" url="https://pl.wikipedia.org/wiki?curid=473879" title="Analiza jakościowa">
Analiza jakościowa



</doc>
<doc id="473880" url="https://pl.wikipedia.org/wiki?curid=473880" title="Aleksander Glucksburg">
Aleksander Glucksburg



</doc>
<doc id="473887" url="https://pl.wikipedia.org/wiki?curid=473887" title="Skaleniowce">
Skaleniowce

Skaleniowce ("skalenoidy", "foidy") – grupa minerałów skałotwórczych skał magmowych.
Skaleniowce są to glinokrzemiany sodu i potasu o składzie chemicznym podobnym do skaleni, lecz z mniejszą zawartością krzemionki. Zachodzi w nich zjawisko diadochii jonowej. Występują w skałach o charakterze zasadowym i ultrazasadowym. 
Najważniejszymi przedstawicielami grupy skaleniowców są: leucyt, nefelin, analcym, sodalit. Oprócz nich grupę tę tworzą także: kalsilit, kankrynit, skapolity, wairakit, hackmannit, nosean, haüyn i lazuryt.
Skaleniowce pojawiają się w aureolach kontaktowych niedosyconych krzemionką oraz w ksenolitach. Nigdy nie występują wraz z kwarcem.

</doc>
<doc id="473888" url="https://pl.wikipedia.org/wiki?curid=473888" title="Robert Adam">
Robert Adam

Robert Adam (ur. 3 lipca 1728 w Kirkcaldy, zm. 3 marca 1792 w Londynie) – szkocki architekt i dekorator wnętrz, jeden z najwybitniejszych artystów klasycyzmu. Syn architekta Williama Adama. Wraz ze swymi braćmi Jamesem i Johnem wprowadził styl Adamów w architekturze brytyjskiej XVIII w.
Życiorys.
Bracia Adamowie wraz z architektem francuskim C. Clérisseau odbyli w latach 1754–1758 podróż do Włoch, gdzie oglądali ruiny Pompei i pałacu Dioklecjana. Owocem tej podróży było dzieło "The Ruins of the Palace of the Emperor Diocletian at Spalato in Dalmacia" opublikowane w 1764 r. Projekty braci Adamów (zwanych Adelphi) charakteryzowały się lekką i dekoracyjną formą, wysmukleniem i jednocześnie monumentalizacją budowli, która kontrastowała z preferowanym w ówczesnym budownictwie angielskim – stylem palladiańskim. Charakterystyczne są stiukowe medaliony, kasetonowe plafony, kominki zwieńczone wprawionymi w ścianę lustrami, mahoniowe boazerie i odrzwia. Styl ten wywarł duży wpływ na rozwój kompozycji i wyposażenia wnętrz drugiej połowy XVIII w., znajdując, między innymi, odzwierciedlenie w stylu Ludwika XVI.
W 1762 Robert został architektem królewskim. Zwany był również "królem markieterii". Zrealizował m.in. rezydencje wiejskie w Kenwood (1768–1769) i budynki uniwersyteckie w Edynburgu (1781–1791).

</doc>
<doc id="473889" url="https://pl.wikipedia.org/wiki?curid=473889" title="Humoreska">
Humoreska

Humoreska – krótki utwór epicki, narracyjny, budowany na kanwie dialogu. Jej rozwój dokonał się w okresie pozytywizmu. Narracja humoresek przypomina strukturę didaskaliów, jednak utwór na pewno nie należy do dramatu. Język w humoreskach jest językiem potocznym, nacechowanym emocjonalnie, silnie zindywidualizowanym (liczne kolokwializmy, wykrzyknienia, wielokropki, znaki zapytania). Narrator wartościuje, nadaje bohaterom imiona znaczące (np. "Człowiek myślący" z humoreski Bolesława Prusa). Bohaterowie humoresek są schematami społecznymi, typami (to pozytywizm wprowadza typowość bohaterów), stąd częste stylizacje (np. na chłopa, arystokratę, bardzo często na Żyda). Humoreskę od satyry różni to, że w pierwszym utworze czytelnik traktuje bohaterów z pobłażliwością, zaś satyra ma na celu "obśmianie" bohaterów. Humoreski nie mają pokazywać katastrofalnego opisu społeczeństwa. Śmiech pełni tutaj funkcję terapeutyczną, ma koić gorycz okresu rozbiorów Polski. Humoreski są kierowane zarówno do ludzi wykształconych jak i prostych, aby je odczytać nie wymagano znajomości literatury. Kompozycja humoresek współgra z ich treścią, krótkie scenki nie mają ani początku, ani końca (brak klamry kompozycyjnej). Brakuje im również fabuły. Teksty poprzedniej epoki (romantyzmu) były naznaczone pewną misją, ideą, zaś pozytywistyczna humoreska przedstawia świat codzienny, stereotypowy.

</doc>
<doc id="473890" url="https://pl.wikipedia.org/wiki?curid=473890" title="Skalenoidy">
Skalenoidy



</doc>
<doc id="473892" url="https://pl.wikipedia.org/wiki?curid=473892" title="Foidy">
Foidy



</doc>
<doc id="473898" url="https://pl.wikipedia.org/wiki?curid=473898" title="Górki (Lędziny)">
Górki (Lędziny)

Górki (niem. "Gurkau") – część miasta Lędziny (dzielnica) położona w południowo-wschodniej części miasta.
W latach 1945–1951 Górki należały do gminy Chełm, po likwidacji gmin weszły w skład gromady Goławiec (do 31 grudnia 1961 r.), a następnie gromady Chełm. W granice Lędzin włączono Górki w 1973 r. W latach 1975–1991 wraz z Lędzinami wchodziły w skład miasta Tychy. Dnia 2 kwietnia 1991 r. Lędziny odzyskały prawa miejskie, wtedy Górki zostały włączone w obręb miasta.
W Górkach ma siedzibę rzymskokatolicka parafia Świętych Apostołów Piotra i Pawła.

</doc>
<doc id="473899" url="https://pl.wikipedia.org/wiki?curid=473899" title="Dekapol">
Dekapol

Dekapol, Decapolis – związek dziesięciu miast hellenistycznych, położonych (prócz Scytopolis) w Transjordanii i zasiedlonych przez zhellenizowaną ludność nieżydowską i mniejszość żydowską.
Najwcześniej w źródłach pisanych Dekapol został wzmiankowany w Ewangelii Mateusza (Mt 4,25) i Ewangelii Marka (Mk 5,20). Pierwotnie do związku należało dziesięć miast, z biegiem czasu skład Dekapolu zmieniał się. W dziele "Historia naturalna" ("Hist. nat.", V, 4) z I wieku Pliniusz Starszy wzmiankował o dziesięciu miastach Dekapolu, aczkolwiek nadmieniał, że u innych autorów skład Dekapolu różni się od jego informacji. W II wieku Klaudiusz Ptolemeusz w swojej "Geografii" ("Geogr.", V, 14, 18) wymienił jedenaście miast. Stefanos z Bizancjum w IV wieku wspominał, że członkami Dekapolu było 14 miast.
Dekapol położony był na południowy wschód od Jeziora Galilejskiego do linii miast Hippos, Gadara i Pella, która był granicą z tetrarchią Filipa. Na zachodnim brzegu Jordanu zlokalizowane było miasto Scytopolis, chroniące szlaku handlowego do Morza Śródziemnego. Początkowo stolicą Dekapolu była Gadara, później Damaszek. W drugiej połowie I wieku największym miastem związku było Scytopolis, o czym wspominał Józef Flawiusz ("Wojna", III, 446). Może to świadczyć o tym, że Damaszek nie należał już do Dekapolu.
Początek historii większości miast Dekapolu sięga lat 64–62 p.n.e., tj. czasów Pompejusza i jego osiedleńczej polityki na Bliskim Wschodzie. Miasta zostały założone na miejscu istniejących tu pradawnych osad, które za panowania Seleucydów i Ptolemeuszy przebudowano i zasiedlono na nowo. Miasta Dekapolu miały autonomię z wyjątkiem polityki militarnej i częściowo podatkowej, która znajdowała się w rękach władz hellenistycznych. Na władzę autonomiczną składały się w większości miast własne sądy, polityka finansowa, prawo do bicia monet i datowanie według własnego kalendarza. Zwierzchnią władzę w związku sprawowali z ramienia Pompejusza namiestnicy Syrii. Józef Flawiusz w "Dawnych dziejach" (XIV, 74 i nn.) oraz "Wojnie" (155 i nn., 164 i nn.) wzmiankuje o utraceniu niezależności miast hellenistycznych za panowania Hasmoneuszy. Gadarę i Hippos August podarował Herodowi, Abila została przekazana Agryppie II. Niemniej jedność Dekapolu zachowała się do czasów, gdy po 106 roku Filadelfia i Dium zostały przyłączone do prowincji Arabia.

</doc>
<doc id="473903" url="https://pl.wikipedia.org/wiki?curid=473903" title="Giełda towarowa">
Giełda towarowa

Giełda towarowa – zespół osób, urządzeń i środków technicznych zapewniający wszystkim uczestnikom obrotu jednakowe warunki zawierania transakcji giełdowych oraz jednakowy dostęp w tym samym czasie do informacji rynkowych, a w szczególności do informacji o kursach i cenach towarów giełdowych oraz o obrotach towarami giełdowymi.
W określonym miejscu i czasie dochodzi na niej do konfrontacji podaży i popytu oraz kupna i sprzedaży towarów masowych, wysoko standaryzowanych pod względem jakości i ilości. W zależności od relacji podaż-popyt kształtuje się tu ceny towarów.
Cele działalności.
Podstawowym celem giełdy towarowej, stanowiącym istotę jej działania, jest stworzenie przestrzeni handlowej, aby członkowie mieli udogodnienia w handlu określonymi towarami.
Giełda powinna gwarantować:
Giełda towarowa działa jako spółka, a jej akcjonariuszami są najczęściej agencje rynkowe, fundacje rozwoju gospodarczego, banki, izby gospodarcze oraz inni uczestnicy (np. producenci, hurtownicy), a ostatnio również firmy ubezpieczeniowe.
Przedmiot obrotu.
Giełdy towarowe spełniają główną rolę w obrocie towarami rolno-spożywczymi. Towarami będącymi przedmiotem najbardziej ożywionego handlu giełdowego są:
Towarowa giełda rolna.
W Polsce, towarowe giełdy rolne istnieją od kilku lat. Zawierane są na niej tylko transakcje rzeczywiste, wykonywane natychmiast. Wśród polskich giełd rolnych pionierską odgrywa Giełda Poznańska, będąc największą i najskuteczniejszą instytucją. Na Giełdzie Poznańskiej realizowane są wyłącznie transakcje rzeczywiste:
Historia.
Pierwsza giełda towarowo-pieniężna powstała w 1531 roku w Antwerpii. 

</doc>
<doc id="473916" url="https://pl.wikipedia.org/wiki?curid=473916" title="Ignacy Hryniewiecki">
Ignacy Hryniewiecki

Ignacy Hryniewiecki ps. „Kotek” (ur. 1855, zm. w Sankt Petersburgu) – polski konspirator i rewolucjonista, działacz terrorystycznej organizacji Narodnaja Wola, zabójca cara Aleksandra II.
Życiorys.
Urodził się w polskiej rodzinie szlacheckiej herbu Przeginia w majątku Basin (obecnie Kalinauka, biał. Калінаўка), w pobliżu Bobrujska. Syn Joachima Hryniewieckiego i Balbiny Dąbrowskiej. Absolwent Szkoły Realnej w Białymstoku. W 1875 r. Hryniewiecki zamieszkał w Sankt Petersburgu, gdzie rozpoczął studia matematyczne w Instytucie Technologicznym. Szybko związał się z działaczami Narodnej Woli. Był jednym z założycieli konspiracyjnego pisemka "Gazeta Robotnicza".
13 marca 1881 r. (według starego datowania 1 marca) w Sankt Petersburgu rzucił bombę w powóz cesarza Aleksandra II, od której zginął zarówno on, jak i monarcha. Śmierć imperatora przekreśliła plany wprowadzenia w Imperium Rosyjskim nowoczesnego państwa konstytucyjnego z bardzo ograniczonym, ale jednak udziałem ludu we władzy. Tron po Aleksandrze II przejął jego syn Aleksander III (1881-1894), który powrócił do polityki despotyzmu, cofając część reform demokratycznych ojca.

</doc>
<doc id="473919" url="https://pl.wikipedia.org/wiki?curid=473919" title="Aleksander Karadziordziewić">
Aleksander Karadziordziewić



</doc>
<doc id="473926" url="https://pl.wikipedia.org/wiki?curid=473926" title="Inkrementacja">
Inkrementacja

Inkrementacja (łac. "incrementum", wzrost) i dekrementacja (łac. "decrementum", ubywanie, ubytek) – operacje informatyczne powodujące odpowiednio zwiększenie lub zmniejszenie wartości argumentu o jeden. Występują zarówno jako operacje w wielu procesorach (np. PDP-11, x86), jak i w językach programowania wyższych rzędów (np. Turbo Pascal, C). Mogą być realizowane jako instrukcja, operator (C i pochodne) lub procedura standardowa (Turbo Pascal).
Jako operator występują w postaci postinkrementacji, preinkrementacji, postdekrementacji i predekrementacji. Operatory „pre-” wykonują operacje inkrementacji lub dekrementacji przed innymi operacjami w wyrażeniu, natomiast operatory „post-” wykonują je po wyliczeniu wartości wyrażenia.
int c;
c=8;
c++; //wyrażenie = 8, c = 9
c; //wyrażenie = 10, c = .
c--; //wyrażenie = 10, c = 9
--c; //wyrażenie = 8, c = 8

</doc>
<doc id="473932" url="https://pl.wikipedia.org/wiki?curid=473932" title="Babkowate (ryby)">
Babkowate (ryby)

Babkowate, babki (Gobiidae) − rodzina ryb okoniokształtnych (Perciformes). Jest to największa rodzina ryb morskich. Niektóre tylko gatunki występują w wodach słodkich. Do babkowatych należą najmniejsze ryby świata "Schindleria brevipinguis" i "Pandaka pygmaea". Niektóre gatunki spotykane są w hodowlach akwariowych.
Występowanie.
Większość gatunków zamieszkuje wody tropikalne i subtropikalne mórz i oceanów, rzadziej – wody słodkie. Kilka gatunków występuje w Morzu Bałtyckim.
Klasyfikacja.
Rodzaje zaliczane do tej rodziny są zgrupowane w podrodzinach Amblyopinae, Gobiinae, Gobionellinae, Oxudercinae i Sicydiinae:
"Aboma" — "Acanthogobius" — "Acentrogobius" — "Afurcagobius" — "Akihito" — "Akko" — "Amblychaeturichthys" — "Amblyeleotris" — "Amblygobius" — 
"Amblyotrypauchen" — "Amoya" — "Anatirostrum" — "Ancistrogobius" — 
"Aphia" — "Apocryptes" — "Apocryptichthys" — "Apocryptodon" — "Arcygobius" — "Arenigobius" — "Aruma" — "Asterropteryx" — "Astrabe" — "Aulopareia" — "Austrolethops" — "Awaous" — "Babka" — "Barbulifer" — "Barbuligobius" — "Bathygobius" — "Benthophiloides" — "Benthophilus" — "Boleophthalmus" — "Bollmannia" — "Brachyamblyopus" — "Brachygobius" — "Bryaninops" — "Buenia" — "Cabillus" — "Caecogobius" — "Caffrogobius" — "Callogobius" — "Caragobius" — "Caspiosoma" — "Chaenogobius" — "Chaeturichthys" — "Chlamydogobius" — "Chriolepis" — "Chromogobius" — "Clariger" — "Clevelandia" — "Corcyrogobius" — "Coryogalops" — "Coryphopterus" — "Cotylopus" — "Cristatogobius" — "Croilia" — "Cryptocentroides" — "Cryptocentrus" — "Crystallogobius" — "Ctenogobiops" — "Ctenogobius" — "Ctenotrypauchen" — "Deltentosteus" — "Didogobius" — "Discordipinna" — "Drombus" — "Ebomegobius" — "Echinogobius" — "Economidichthys" — "Egglestonichthys" — "Ego" — "Elacatinus" — "Eleotrica" — "Enypnias" — "Eucyclogobius" — "Eugnathogobius" — "Eutaeniichthys" — "Evermannia" — "Evermannichthys" — "Eviota" — "Evorthodus" — "Exyrias" — "Favonigobius" — "Feia" — "Fusigobius" — "Gammogobius" — "Gillichthys" — "Ginsburgellus" — "Gladiogobius" — "Glossogobius" — "Gnatholepis" — "Gobiodon" — "Gobioides" — "Gobionellus" — "Gobiopsis" — "Gobiopterus" — "Gobiosoma" — "Gobius" — "Gobiusculus" — "Gobulus" — "Gorogobius" — "Grallenia" — "Gymneleotris" — "Gymnoamblyopus" — "Gymnogobius" — "Hazeus" — "Hemigobius" — "Hetereleotris" — "Heterogobius" — "Heteroplopomus" — "Hyrcanogobius" — "Ilypnus" — "Istigobius" — "Karsten" — "Kelloggella" — "Knipowitschia" — "Koumansetta" — "Larsonella" — "Lebetus" — "Lentipes" — "Lepidogobius" — "Lesueurigobius" — "Lethops" — "Leucopsarion" — "Lobulogobius" — "Lophiogobius" — "Lophogobius" — "Lotilia" — "Lubricogobius" — "Luciogobius" — "Luposicya" — "Lythrypnus" — "Macrodontogobius" — "Mahidolia" — "Mangarinus" — "Mauligobius" — "Mesogobius" — "Microdesmus" — "Microgobius" — "Millerigobius" — "Minysicya" — "Mistichthys" — "Mugilogobius" — "Myersina" — "Nematogobius" — "Neogobius" — "Nes" — "Nesogobius" — "Obliquogobius" — "Odondebuenia" — "Odontamblyopus" — "Oligolepis" — "Ophiogobius" — "Oplopomops" — "Oplopomus" — "Opua" — "Oxuderces" — "Oxyurichthys" — "Padogobius" — "Paedogobius" — "Palatogobius" — "Palutrus" — "Pandaka" — "Papillogobius" — "Papuligobius" — "Parachaeturichthys" — "Paragobiodon" — "Paragobiopsis" — "Paraplesiops" — "Parapocryptes" — "Parasicydium" — "Paratrimma" — "Paratrypauchen" — "Parawaous" — "Pariah" — "Parkraemeria" — "Parrella" — "Pascua" — "Periophthalmodon" — "Periophthalmus" — "Phoxacromion" — "Phyllogobius" — "Platygobiopsis" — "Pleurosicya" — "Polyspondylogobius" — "Pomatoschistus" — "Ponticola" — "Porogobius" — "Priolepis" — "Proterorhinus" — "Psammogobius" — "Pseudaphya" — "Pseudapocryptes" — "Pseudogobiopsis" — "Pseudogobius" — "Pseudorhinogobius" — "Pseudotrypauchen" — "Psilogobius" — "Psilotris" — "Pterogobius" — "Pycnomma" — "Quietula" — "Redigobius" — "Rhinogobiops" — "Rhinogobius" — "Risor" — "Robinsichthys" — "Sagamia" — "Scartelaos" — "Schindleria" — "Schismatogobius" — "Sicydium" — "Sicyopterus" — "Sicyopus" — "Signigobius" — "Silhouettea" — "Siphonogobius" — "Smilosicyopus" — "Speleogobius" — "Stenogobius" — "Stigmatogobius" — "Stiphodon" — "Stonogobiops" — "Sueviota" — "Sufflogobius" — "Suruga" — "Synechogobius" — "Taenioides" — "Tamanka" — "Tasmanogobius" — "Thorogobius" — "Tigrigobius" — "Tomiyamichthys" — "Tridentiger" — "Trimma" — "Trimmatom" — "Trypauchen" — "Trypauchenichthys" — "Trypauchenopsis" — "Tryssogobius" — "Typhlogobius" — "Valenciennea" — "Vanderhorstia" — "Vanneaugobius" — "Varicus" — "Vomerogobius" — "Wheelerigobius" — "Yoga" — "Yongeichthys" — "Zappa" — "Zebrus" — "Zosterisessor"
Występowanie w polskich wodach.
Przedstawiciele rodziny babkowatych są reprezentowani w wodach Polski m.in. przez: 

</doc>
<doc id="473935" url="https://pl.wikipedia.org/wiki?curid=473935" title="George Leslie Brown">
George Leslie Brown

George Leslie Brown (ur. 1 lipca 1926 w Lawrence, Kansas, zm. 31 marca 2006) – amerykański polityk, pierwszy czarnoskóry obywatel USA wybrany na stanowisko zastępcy gubernatora stanu (Pinckney Benton Stewart Pinchback był pierwszym pełniącym), członek Partii Demokratycznej.
Służył w lotnictwie w czasie II wojny światowej. W 1950 ukończył studia dziennikarskie na University of Kansas, studiował również w Harvard Business School, na University of Colorado i University of Denver. Przez czternaście lat pracował jako dziennikarz w "The Denver Post" oraz prowadził program radiowy. Wykładał dziennikarstwo w Colorado University School of Journalism, w 1962 był jednym z czterech dziennikarzy odbywających podróż po Europie i Afryce z ramienia amerykańskiego Departamentu Stanu. Pracował również w administracji stanowej w Denver.
W 1955 został po raz pierwszy wybrany do Senatu stanowego Kolorado. Zasiadał w izbie przez pięć kadencji. W 1974 przyjął propozycję Dicka Lamma, ubiegającego się o stanowisko gubernatora, i został wybrany na jego zastępcę. Był pierwszym afroamerykańskim zastępcą gubernatora w USA (kilka godzin po nim zaprzysiężony został zastępca gubernatora Kalifornii, Mervyn Dymally). Na stanowisku tym zasłynął kilkoma niezręcznościami, m.in. przekroczył swój budżet. W czasie jednej z konferencji prasowych wspominał, że po wypadku lotniczym w czasie treningu wojskowego trafił na rasistowską farmę i został napiętnowany znakiem Ku Klux Klanu, co w rzeczywistości okazało się znakiem bractwa studenckiego Kappa Alpha Psi.
Pełnił funkcję zastępcy gubernatora Kolorado do 1979. Przeniósł się następnie do Nowego Jorku, gdzie był wiceprezydentem przedsiębiorstwa lotniczego Grumman Corporation. Przeszedł na emeryturę w 1996. Działał w środowisku Afroamerykanów.
Od 1978 był żonaty z Modeen Broughton, miał czworo dzieci (Gail, Cynthię, Kim i Laurę).

</doc>
<doc id="473944" url="https://pl.wikipedia.org/wiki?curid=473944" title="Jack Brabham">
Jack Brabham

John Arthur „Jack” Brabham (ur. 2 kwietnia 1926 w Hurstville na przedmieściach Sydney, zm. 19 maja 2014 w Gold Coast) – australijski kierowca wyścigowy; trzykrotny mistrz Formuły 1 (w 1959, 1960 i 1966)
Życiorys.
Brabham w wieku 15 lat rzucił szkołę, aby zacząć pracować w warsztacie samochodowym. W czasie II wojny światowej służył w Royal Australian Air Force. W 1946 otworzył swój własny biznes naprawczy. Ścigał się także w małych samochodach i wygrał w debiutanckim sezonie mistrzostwa Nowej Południowej Walii. Zaczął przyjaźnić się z Ronem Tauranaciem.
W sezonie 1955 zadebiutował w Formule 1 w Grand Prix Wielkiej Brytanii jadąc swym własnym Maserati 250F. Wkrótce dołączył do zespołu Cooper, który pierwszy zastosował silnik umieszczony z tyłu. W sezonie 1959 Brabham zdobył pierwszy tytuł Mistrza Świata. Rok później Australijczyk powtórzył ten sukces.
Brabham zabrał zwycięskiego Coopera na Indianapolis 500 w ramach testów po sezonie 1960. Śmieszny, mały samochodzik został wykpiony przez inne zespoły, ale wóz doszedł nawet do 3. miejsca ostatecznie kończąc wyścig na 9. pozycji. Zaczęło być jasne, że przyszłością są konstrukcje z umieszczonymi z tyłu silnikami.
W sezonie 1961 Brabham wraz z Ronem Tauranaciem założyli Brabham Racing Organisation. Wprowadzony limit pojemności skokowej silnika – 1,5 – litra nie odpowiadał Australijczykowi. Pierwsze zwycięstwo zespół odniósł w sezonie 1964 (dokonał tego Dan Gurney). W sezonie 1966 dopuszczono do startów 3–litrowe jednostki napędowe. Brabham i jego zespół, Brabham–Repco wygrali mistrzostwa. Brabham został pierwszym w historii człowiekiem, który zdobył mistrzostwo we własnym bolidzie. W sezonie 1967 tytuł zdobył partner z zespołu Australijczyka – Denny Hulme. Po obrażeniach odniesionych w 1969 Brabham zamierzał odejść od ścigania, ale nie znalazłszy dobrego kierowcy na swoje miejsce pozostał do roku 1970. Po odejściu na sportową emeryturę zrobił sobie przerwę od wyścigów, a prawa do zespołu przekazał Tauranacowi. Został nobilitowany w 1979.
Wszyscy trzej synowie Brabhama – Geoff, Gary i David, a również dwaj wnukowie Sam i Matthew – również rozpoczęli swoje kariery w sportach motorowych.
Brabham został wprowadzony do International Motorsports Hall of Fame w 1990 roku.
Pełnił pomniejszą rolę konsultanta w zespole Formuły 1 Simtek, w którym jego syn David startował w 1994 roku.

</doc>
<doc id="473946" url="https://pl.wikipedia.org/wiki?curid=473946" title="Międzynarodowe Stowarzyszenie Misyjne Adwentystów Dnia Siódmego Trzecia Część">
Międzynarodowe Stowarzyszenie Misyjne Adwentystów Dnia Siódmego Trzecia Część

Międzynarodowe Stowarzyszenie Misyjne Adwentystów Dnia Siódmego Trzecia Część; Zach. 13:8–9; Obj. 14:12 – niewielki unitariański odłam adwentystów reformowanych (Ruchu Reformacyjnego), wyodrębniony w Niemczech w 1918 r. na skutek braku zgody części zwolenników pacyfistycznego Ruchu Reformacyjnego, powstałego w okresie I wojny światowej z Kościoła Adwentystów Dnia Siódmego wobec niektórych poglądów wyrażanych przez przywódców owego ruchu, które ich zdaniem stanowiły błąd w doktrynie. 
Podobnie jak macierzysty Ruch Reformacyjny, stowarzyszenie podziela pogląd o „odpadnięciu od prawdy” Kościoła Adwentystów wskutek przyzwolenia na odbywanie służby wojskowej i łamanie, jego zdaniem, przykazania o świętowaniu sabatu, usprawiedliwiane przez przywódców tego Kościoła, ponadto stwierdzając „odpadnięcie od prawdy” samych adwentystów reformowanych, którzy, choć zdaniem stowarzyszenia sprzeciwili się błędom Kościoła Adwentystów w momencie kryzysu, sami także popadli w inne herezje. Wokół tego zasadniczego poglądu nastąpiło zorganizowanie Stowarzyszenia Adwentystów Trzeciej Części, którego głównym ideologiem, uważanym także za założyciela wyznania, stał się Josef Bach.
Poglądy.
Interpretacja "trzech części" Zachariasza.
Przez analogię do starotestamentalnego proroctwa o trzech częściach z Księgi Zachariasza, wyznanie sformułowało pogląd, iż tak jak w Izraelu nastąpił podział na trzy części: Efraima, Judę i Jakuba, spośród których trzecia dochowała wierności Bogu do końca, tak też we współczesnym adwentyzmie dokonał się podział na trzy części, które charakteryzowało proroctwo. Pierwsza część – typiczny Efraim – w znaczeniu antytypicznym oznacza macierzysty Kościół Adwentystów Dnia Siódmego, któremu miała być powierzona duchowa Arka Przymierza od 1844 aż do 1914 r. Wówczas to przywódcy tego wyznania zezwolili adwentystom na służbę wojskową, przez co zdaniem adwentystów reformowanych i adwentystów trzeciej części „odpadli od prawdy” i złamali dekalog. Adwentyści o poglądach pacyfistycznych, tzw. reformowani, dali wówczas początek Ruchowi Reformacyjnemu, który sprzeciwił się zezwoleniom na służbę wojskową. Zorganizował się jako oddzielna korporacja w 1925 r. Adwentyści trzeciej części dopatrują się w owej schizmie z okresu I wojny światowej proroczego powtórzenia podziału, jaki nastąpił w Izraelu na Królestwo Izraela i Królestwo Judy, w wyniku którego to pierwsze popadło w odstępstwo i zostało odrzucone przez Boga, tak jak współcześnie Kościół Adwentystów Dnia Siódmego. W tym okresie pozostać miały „wierne ostatki” z pokolenia Judy („druga część”), poza którymi cały Izrael miał być odrzucony według zastosowania proroctw z Iz 28, 5–6 i Oz 11, 12. „Ostatkami” tymi według adwentystów trzeciej części mieli być adwentyści reformowani w latach 1914–1918. Zgodnie jednak z zastosowaniem kolejnych proroctw, także w Judzie miało pojawić się odstępstwo według 2 Krl 17, 19–20; 23, 27 i Jer 7, 14–15:
Według kolejnego zastosowania proroctw, z pokolenia Judy miały pozostać „wierne ostatki” Jakuba, stanowiące „trzecią część” proroctwa Zachariasza, podczas gdy pozostałe dwie części: Efraim (Kościół Adwentystów Dnia Siódmego) i Juda (adwentyści reformowani), miały zginąć a skutek odstępstwa od przykazań Bożych. Zgodnie z interpretacją adwentystów trzeciej części, ostatni podział w ludzie Bożym, z którego wyodrębnił się wierny Jakub, zaszedł w marcu 1918 r. między tymi spośród adwentystów reformowanych, którzy dostrzegli odstępstwo w Ruchu Reformacyjnym, mające polegać m.in. na uznaniu przez Ruch Reformacyjny siebie samego za prorocze „głośne wołanie” anioła z 18. rozdziału Objawienia św. Jana oraz „wieczorne wylanie” deszczu Ducha Świętego. W kolejnych latach krytyka adwentystów reformowanych ze strony adwentystów trzeciej części poszerzyła się o kolejne aspekty dotyczące łamania kolejnych przykazań dekalogu, w tym o rzekomą zmianę stanowiska Ruchu Reformacyjnego z unitariańskiego na trynitarne, oskarżanie przywódców Ruchu Reformacyjnego o cudzołóstwo i ponowne zawieranie małżeństw za życia poprzedniego małżonka oraz stanowisko adwentystów reformowanych w sprawie zdjęć i portretów, zezwalające na ich posiadanie, co zdaniem adwentystów trzeciej części stanowi pogwałcenie przykazania zakazującego sporządzania podobizn. Z tego też względu adwentyści trzeciej części znani byli jako „obrazoburcy”.
Charakterystyka prorocza „trzeciej części”, którą adwentyści trzeciej części odnoszą do swojego ruchu, opiera się na proroctwie Zachariasza:
Ważność chrztu.
Według porządku zborowego Międzynarodowego Stowarzyszenia Misyjnego Adwentystów Dnia Siódmego Trzeciej Części, chrzest może przyjąć wyłącznie osoba w wieku świadomym, która dobrowolnie przyjęła wszystkie zasady wiary. Nauka o „trzech częściach” determinuje stosunek do chrztu i ważności jego udzielenia w macierzystych wyznaniach adwentystycznych. Zgodnie z porządkiem zborowym:
Reforma zdrowia.
Adwentyści trzeciej części, podobnie jak macierzysty Ruch Reformacyjny, uznają przestrzeganie diety wegetariańskiej, abstynencję od tytoniu, alkoholu, kawy i herbaty za bezwzględny obowiązek wyznawców. W odróżnieniu jednak od adwentystów reformowanych, Stowarzyszenie Adwentystów Dnia Siódmego Trzecia Część wprowadziło bardziej surowe zalecenia żywieniowe wobec swoich członków, obejmujące ponadto:
Historia i współczesność.
Międzynarodowe Stowarzyszenie Misyjne Adwentystów Dnia Siódmego Trzecia Część stworzone zostało w marcu 1918 r. przez grupę adwentystów reformowanych skupionych wokół osoby Josefa Bacha, którzy dopatrywali się odstępstwa w Ruchu Reformacyjnym, uznanym odtąd za tzw. „drugą część”. W początkowej fazie istnienia ruchu Trzeciej Części zdawał się odnosić on sukcesy, o czym świadczyć może przyłączenie się do Trzeciej Części na krótki czas m.in. Juliusa Wolza czy Wilhelma Maasa – późniejszego przewodniczącego Generalnej Konferencji adwentystów reformowanych. Wkrótce jednak większość członków powróciła do zborów Ruchu Reformacyjnego, gdy ten zorganizował się w międzynarodową organizację religijną, podczas I sesji Generalnej Konferencji w Gocie w 1925 r.
Mimo kryzysów, Stowarzyszenie Adwentystów Trzeciej Części przetrwało do dnia dzisiejszego, licząc obecnie ok. tysiąca członków w Niemczech, Czechach, Polsce, na Ukrainie i w Rumunii. Nie istnieje Generalna Konferencja lub inna instytucja, grupująca adwentystów trzeciej części. Zbory, mimo autonomii, pozostają ze sobą w dobrych stosunkach i organizują doroczne konferencje międzynarodowe. Organizacja utrzymywana jest na poziomie lokalnym. Komitet nominacyjny każdego zboru składa się z nieparzystej liczby osób. Urzędy w zborze (m.in. starszego zboru, pierwszego diakona, nauczyciela szkoły sobotniej) obsadzane są drogą głosowania lub losowania, gdy więcej niż jedna osoba wydaje się posiadać te same predyspozycje do jego objęcia.
Sytuacja w Polsce.
W Polsce historia adwentystów trzeciej części, podobnie jak i macierzystych adwentystów reformowanych, sięga okresu tuż po I wojnie światowej. Stowarzyszenie Adwentystów Trzeciej Części, znane w polskim środowisku adwentystycznym już od okresu międzywojennego pod przezwiskiem bachowcy (od nazwiska założyciela) lub rogolowcy i spychałowcy (od nazwisk polskich przywódców ruchu), rozwijało się szczególnie na Śląsku. Jego członkowie rekrutowali się zarówno spośród byłych członków Kościoła Adwentystów Dnia Siódmego, jak i spośród adwentystów reformowanych. Już w 1927 r. przywódcą ruchu był starszy zboru Józef Rogala, zamieszkały we wsi Kowale (nr 9), gdzie do dziś znajduje się centrala i kaplica liczącego już tylko dwóch członków ruchu Trzeciej Części. Po śmierci polskiego starszego zboru, Oskara Rogola, działalnością stowarzyszenia kieruje Józef Rogol.
Stowarzyszenie Adwentystów Trzeciej Części znane jest polskiemu środowisku adwentystycznemu głównie dzięki jego aktywnej działalności wydawniczej. Wydawnictwo „Testimonex”, należące do adwentystów trzeciej części, przetłumaczyło i wydało w języku polskim wszystkie ważniejsze książki Ellen G. White, spośród których wiele nie ukazało się dotychczas nakładem wydawnictwa „Znaki Czasu”. Jednym z większych przedsięwzięć było przełożenie na język polski wszystkich dziewięciu tomów "Świadectw dla Zboru", które dotychczas ukazały się jedynie nakładem wydawnictwa „Testimonex”. Ich przekład możliwy był dzięki wsparciu dziesięcin członków Stowarzyszenia. Wydawanie dziewięciotomowej serii rozpoczęto w 1984 r., kiedy to ukazał się tom pierwszy. Świadectwa, z uwagi na istniejącą wówczas sytuację polityczną (okres PRL), wydawane były „podziemnie” – przepisywane na maszynie i drukowane na powielaczu.

</doc>
<doc id="473950" url="https://pl.wikipedia.org/wiki?curid=473950" title="Lirowce">
Lirowce

Lirowce (Callionymoidei) – podrząd ryb z rzędu okoniokształtnych (Perciformes).
Występowanie.
Zasiedlają strefy przybrzeżne wszystkich oceanów stref tropikalnych, subtropikalnych i umiarkowanych.
Charakterystyka.
Ciało nagie z dwiema płetwami grzbietowymi. Szerokie płetwy piersiowe pozwalają im na pewniejsze poruszanie się po dnie z niskim stanem wód. Głowa stosunkowo mała, nieco spłaszczona. Dorastają do ok. 40 cm długości. Za pożywienie służą im denne bezkręgowce.
Klasyfikacja.
Rodziny zaliczane do tego podrzędu:

</doc>
<doc id="473953" url="https://pl.wikipedia.org/wiki?curid=473953" title="Laramie (rzeka)">
Laramie (rzeka)

Laramie (ang. "Laramie River") — rzeka w Stanach Zjednoczonych, płynie przez stany Kolorado i Wyoming, prawy dopływ Platte Północnej.
Źródła Laramie znajdują się w północnym Kolorado, na zachodzie hrabstwa Larimer. Płynie na północny północny zachód do Wyoming, wzdłuż wschodniej strony Gór Medicine Bow, mijając miejscowości Jelm i Woods Landing; następnie na północny wschód, wypływając z gór w pobliżu Laramie. Na północ od Laramie płynie w kierunku północnym przez Równinę Laramie i przez Zbiornik Wheatland, a potem na północny wschód przez Góry Laramie. 8 km na północ od Wheatland zbiera wody North Laramie River, a 11 km na północny wschód od Wheatland spotyka Chugwater Creek. Łączy się z Platte Północną niedaleko miejscowości Fort Laramie.
Nazwa rzeki pochodzi od nazwiska Jacques'a La Ramée, francuskiego trapera, który działał na tym obszarze w latach dwudziestych XIX wieku.

</doc>
<doc id="473955" url="https://pl.wikipedia.org/wiki?curid=473955" title="Pan Piecyk">
Pan Piecyk



</doc>
<doc id="473957" url="https://pl.wikipedia.org/wiki?curid=473957" title="Dominik Kazanowski (zm. 1485)">
Dominik Kazanowski (zm. 1485)

Dominik Kazanowski herbu Grzymała (zm. 1485) – podkomorzy Kazimierza IV Jagiellończyka, starosta niepołomicki (od 1454) i radomski (od 1463). Mianowany przez Kazimierza Jagiellończyka łowczym krakowskim (1472), a następnie wojskim lubelskim (1480).
Syn Świętosława "Litwosza", protoplasty rodu Kazanowskich i Małgorzaty, ojciec m.in. Stanisława Litwosa, podkomorzego lubelskiego i Bartłomieja, sędziego ziemskiego łukowskiego.
W bitwie pod Chojnicami ocalił króla i wywiózł go do Bydgoszczy. Jako starosta radomski, wspólnie z królem ufundował klasztor bernardynów w Radomiu, wybudowany (początkowo jako drewniany kościół) w 1468 a następnie rozbudowany w formie murowanej od 1480.

</doc>
<doc id="473958" url="https://pl.wikipedia.org/wiki?curid=473958" title="Dominik z Kazanowa">
Dominik z Kazanowa



</doc>
<doc id="473960" url="https://pl.wikipedia.org/wiki?curid=473960" title="Business Process Model and Notation">
Business Process Model and Notation

Business Process Model and Notation (BPMN, "Notacja i Model Procesu Biznesowego") – graficzna notacja służąca do opisywania procesów biznesowych.
Powstała w ramach "Business Process Management Initiative", obecnie jest utrzymywana przez konsorcjum Object Management Group.
Aktualna wersja standardu to 2.0. We wcześniejszych wersjach nazwa BPMN była rozwijana jako "Business Process Modeling Notation".
Dużą zaletą tej notacji jest jej jednoznaczność, przydatność zarówno do opisów procesów na potrzeby oprogramowania klasy ERP, jak i Workflow oraz to, że wspiera ją ponad 70 narzędzi. Notację tę obsługują m.in. narzędzia iGrafx, ADONIS, Borland i IBM. iGrafx oferuje również możliwość przejścia z modelu BPMN na model BPEL.
Metodą wymiany danych pomiędzy narzędziami BPMN są XPDL i BPMN DI (XML format zapisu modeli BPMN). Istnieje też jednoznaczna metoda tłumaczenia z BPMN do BPEL, jednakże BPEL nie obsługuje wszystkich dozwolonych konstrukcji BPMN.
BPMN opisuje dwa typy relacji procesów:
Złożone struktury choreografii można zapisać diagramem:
Podstawowe kategorie elementów graficznych BPMN:
Notacja BPMN zakłada operowanie trzema podstawowymi typami obiektów aktywnych (przepływu):
Swoistym elementem aktywnym jest Konwersacja – czyli uporządkowana wymiana komunikatów pomiędzy uczestnikami obrazowana za pomocą sześciokąta na powiązaniu konwersacyjnym.
Połączenia:
Miejsca realizacji procesu:

</doc>
<doc id="473964" url="https://pl.wikipedia.org/wiki?curid=473964" title="Zaleśno">
Zaleśno

Zaleśno (Zaleśne, Zalesie, Zalewno) – jezioro w Polsce położone w województwie warmińsko-mazurskim, w powiecie szczycieńskim, w gminie Dźwierzuty. W 1955 roku jego powierzchnia wynosiła 11,7 ha, w 1991 – 4,2 ha, a w 2003 – 6 ha.
Jest hydrologicznie otwarte, poprzez cieki:
Jest to małe jezioro, niezaznaczone na niektórych mapach. Ma podmokłe brzegi i w większości jest otoczone lasem. Znajduje się ok. 2,8 km na północ od północnego krańca jeziora Marksoby. Dojazd trudny, najlepiej jechać od Szczytna w stronę Mrągowa drogą krajową nr 58, następnie ok. 3,5 km za Marksewem skręcić w lewo (pierwsza droga utwardzona od Marksewa), potem ponownie w pierwszą utwardzoną drogę w lewo i po przejechaniu 1 km jezioro będzie usytuowane w odległości ok. 1 km po prawej stronie szosy, za jeziorem Bobrek. Jezioro jest usytuowane na południowo-wschodnim krańcu gminy Dźwierzuty, przy granicy z gminą Świętajno i Szczytno.

</doc>
<doc id="473967" url="https://pl.wikipedia.org/wiki?curid=473967" title="Babkowce">
Babkowce

Babkowce (Gobioidei) - podrząd ryb okoniokształtnych.
Zobacz wykaz rodzin zaliczanych do babkowców.

</doc>
<doc id="473969" url="https://pl.wikipedia.org/wiki?curid=473969" title="Biathlon na Zimowych Igrzyskach Olimpijskich 1960">
Biathlon na Zimowych Igrzyskach Olimpijskich 1960

Zawody w biathlonie na Zimowych Igrzyskach Olimpijskich 1960 odbyły się 21 lutego 1960 roku na trasach w McKinney Creek Stadium, niedaleko Squaw Valley. Biathloniści po raz piąty rywalizowali na igrzyskach olimpijskich, jednak po raz pierwszy rozdano w tej dyscyplinie sportu medale olimpijskie. Do tej pory biathlon, jako patrol wojskowy, był jedynie sportem pokazowym. Zawodnicy walczyli w jednej konkurencji: biegu indywidualnym. W zawodach wzięło udział 30 zawodników.
Pierwszym w historii mistrzem olimpijskim został Szwed Klas Lestander. Wicemistrzem został Antti Tyrväinen z Finlandii, a brązowy medal wywalczył Aleksandr Priwałow z ZSRR.

</doc>
<doc id="473970" url="https://pl.wikipedia.org/wiki?curid=473970" title="Radziwie (Płock)">
Radziwie (Płock)

Radziwie – jednostka pomocnicza gminy (osiedle) Płocka.
Wieś duchowna, własność prebendalna płockiej kapituły katedralnej w 1542 roku, położona była w drugiej połowie XVI wieku w powiecie gostynińskim województwa rawskiego. Dawna wieś Radziwie została przyłączona do Płocka 1 kwietnia 1923 roku.
W styczniu 1982 roku Radziwie nawiedziła powódź. Część mieszkańców, która utraciła swoje domostwa została przesiedlona do wybudowanych dla nich bloków na Podolszycach Północ.
W dzielnicy znajduje się parafia pw. św. Benedykta i cmentarz parafialny.
Do połowy X w. istniał tu ufortyfikowany dworek obronny feudalnego wielmoży, zniszczony następnie podczas podboju Mazowsza przez gnieźnieńskich książąt Polan nadwarciańskich. Palatyn (wojewoda) Władysława Hermana – Sieciech miał w Radziwiu dwór obronny, a przy nim murowaną kaplicę św. Benedykta. Obsługiwali ją benedyktyni. O Radziwiu wczesnośredniowiecznym wspomina Gall Anonim w swojej Kronice.
Już w XIII w. istniał tutaj port rzeczny oraz osada handlowo-rzemieślnicza.
W XVI wieku cieszył się w Radziwiu dużą sławą zamożny aptekarz, Klemens z Radziwia, posiadający od 1557 r. obywatelstwo Starej Warszawy.
Mieszkańcy Radziwia pełnili niegdyś funkcje strażników w płockiej katedrze oraz obsługiwali dzwonnicę katedralną.
Z Radziwia pochodził przyrodnik, profesor uniwersytetu lwowskiego, autor wielu cenionych prac przyrodniczych – Aleksander Zalewski.
Radziwie w ciągu wieków swojej historii było często nawiedzane przez powodzie (m.in. w 1915 oraz 1982 roku).
Od 9 września 1939 we wsi znajdowało się stanowisko dowodzenia ppłk. dypl. Stanisława Sadowskiego, dowódcy Oddziału Wydzielonego, którego zadaniem była obrona mostów na Wiśle oraz dozorowanie rzeki na odcinku od Płocka do Tokar-Rąbierz i Dobrzykowa.
W czasie okupacji Niemcy urządzili w Radziwiu karny obóz pracy dla kobiet.
Na terenie Radziwia znajduje się Rodzinny Ogród Działkowy „Złote Piaski”.
Grunty radziwiskie.
Od dawien dawna grunty radziwskie otrzymywały swoje nazwy, odzwierciedlające różne cechy bądź to mieszkańców, bądź gleby, którą radziwiacy od lat uprawiali.
– Najurodzajniejsza część Radziwia i jednocześnie najbardziej bezpieczna to Wiszpole albo Wieszpole, zwane również Persją. Pochodzenie tej nazwy jest dziś jednak trudne do wyjaśnienia. Można tylko przypuszczać, że początkowo ta część Radziwia mogła nazywać się Wierzchpolem z uwagi na fakt, że w stosunku do pozostałych „dzielnic” położona była najwyżej i nawet w okresie powodzi nie była zalewana przez Wisłę. Właśnie z uwagi na bezpieczeństwo przed powodzią Wiszpole posiadało największe zagęszczenie budowlane. Wiszpole posiadało grunty urodzajne, warzywne. Gospodarstwa stosunkowo najskuteczniej oparły się rozdrobnieniu, a dzięki bliskości łąk najbardziej opłacała się tu hodowla krów. Rozprzestrzenia się ono po obu stronach obecnej drogi, prowadzącej do Dobrzykowa, to jest na samym grzbiecie wzniesienia.
– Druga „dzielnica” to Persja. Mimo wielu prób żaden z dzisiejszych, rodowitych radziwiaków nie potrafi ani uzasadnić, ani wytłumaczyć jej pochodzenia. Persowie to ludzie jakoby obcy, izolujący się od reszty gospodarzy radziwskich, z uwagi na wyższy stopień zamożności. Najczęściej kojarzyli się między sobą, a jeśli chodzi o współżycie sąsiedzkie, to utrzymywali je najchętniej z mieszkańcami Psiej Górki dlatego, że ta część Radziwia, wyżej położona w stosunku do Wisły, w czasie powodzi broniła się przed zalewaniem.
– „Dzielnica” Psia Górka. Pochodzenie tej nazwy jest dość ciekawe. Początkowo tę część Radziwia, położoną w pobliżu wiślanego brzegu, nazwano Górką, ponieważ wznosiła się stosunkowo wysoko nad poziom rzeki i skutecznie opierała się zalewom. Potem jednak, gdy mieszkańcy zaczęli trzymać w swych gospodarstwach coraz więcej psów, nazwano Górkę Psią Górką i tak pozostało do dziś. Psigórkę, bo tak się w Radziwiu mówi w języku potocznym, zamieszkiwała ludność biedna, która w dawnych latach, na przednówku, czyniła dużo szkód, podbierając z sąsiednich pól kartofle i warzywa. Biedacy z Psigórki wypasali swoje krowy na „pasionkach” sąsiadów, „kombinowali”, co spotykało się z niechęcią i oburzeniem gospodarzy sąsiadujących z Psigórką.
– Grunty poduchowne. Dalej za Psigórką, w kierunku rzeki rozciągały się tzw. grunty poduchowne. Nazwa ta pozostała w pamięci niewielu rodowitych radziwiaków i jest jakimś wspomnieniem z bardzo odległych lat. Pochodzenie nazwy tłumaczy się dziś tym, że w tym miejscu kiedyś znajdowały się grunty parafialne, kościelne, a w pobliżu stał kościół, zniesiony nurtem przez wezbrane wody. Starzy radziwiacy twierdzą, że w tym miejscu dawno temu znajdował się cmentarz, a dalej zabudowa mieszkalna, rozciągająca się wokół drewnianego kościoła.
– Osiny albo Łysiny lub Łosiny to „dzielnica” Radziwia o piaszczystej, nieurodzajnej ziemi. Biały piasek prześwituje tu miejscami i stąd ziemia jest „łysa”, nie porośnięta żadną zielenią. Nazwa tych gruntów pochodzi prawdopodobnie od słowa łysina. Na Łysinach osiedlała się przede wszystkim biedota radziwska, wyrobnicy oraz najbiedniejsi mieszkańcy Płocka. Ci ostatni często wykupywali od radziwiaków niewielkie skrawki gruntu i budowali małe domy.
– „Dzielnica” Łożyce lub Łużyce. Nazwa obecnie bardzo trudna do rozszyfrowania. Żaden z mieszkańców Radziwia dziś nie potrafi jej wyjaśnić. Łożyce rozciągają się poczynając od dawnej elektrowni radziwskiej w kierunku Popłacina. Jest to ziemia urodzajna, dobra, radziwiacy mówią – ziemia słodka, warzywnicza.
– Nort albo Nurt – część Radziwia rozciągająca się na południe od Wiszpola. Są to grunty najniżej położone w Radziwiu. Radziwiacy twierdzą, że jest to dawne koryto odnogi wiślanej, która właśnie w tym miejscu kiedyś płynęła. Nazwa Nort pochodzi być może od nurtu wiślanego i związana jest z Wisłą i jej dawnymi odgałęzieniami. Na podstawie starych przekazów można twierdzić, że Radziwie było wielką wyspą, oblaną od południa i od północy wodami Wisły. Ślady dawnego koryta wiślanego w postaci piasków można zobaczyć jeszcze dalej za Nortem w kierunku południowym pod Górami.
– Pańskie Łąki. W bezpośrednim sąsiedztwie Nortu, ale jeszcze dalej na południe, rozciągają się tereny łąk należące kiedyś do Państwowego Gospodarstwa Rolnego Góry. Grunty te nazywane są przez mieszkańców Radziwia pańskimi łąkami. Nazwa ta pochodzi stąd, że po powstaniu styczniowym majątek Łąck, rozciągający się aż po wieś Góry, został podarowany carskiemu pupilowi – generałowi Furmanowi. Łąki sąsiadujące z Radziwiem nazwali radziwiacy pańskimi łąkami lub furmańszczyzną.
– Stare Lądy. Tradycja i zapisy kronikarskie mówią, że obecne Radziwie znajduje się już na trzecim miejscu. W swej dziejowej podróży stale ustępuje ono Wiśle, odsuwając się od niej coraz bardziej na południe. Ziemie leżące w bezpośrednim sąsiedztwie rzeki, jak na przykład grunty poduchowne i pozostałe grunty w kierunku wschodnim, nazywają radziwiacy starymi lądami. Stare lądy to obecnie południowy brzeg Wisły wzdłuż całego Radziwia, a nawet kępy wiślane bezpośrednio przylegające do radziwskich gruntów.
– Tamte łąki – grunty położone w pobliżu Dzierzązni nazwano tak dla odróżnienia od pańskich łąk, które leżały już poza radziwskimi gruntami. Tamte łąki to rezerwa paszowa dla gospodarzy radziwskich. Tamte łąki ulegały podziałowi jak i inne grunty użytkowe w Radziwiu i każde gospodarstwo przy podziale starało się mieć choć wąski pasek tych łąk, bo umożliwiało to hodowlę bydła.
– Przydatki I i Przydatki II rozciągały się od radziwskiej stacji PKP w kierunku kompleksu leśnego Krzywy Borek. Były to pola zupełnie niezabudowane, piaszczyste i nieurodzajne.
– Ogrody – była to część Radziwia przylegająca do obecnej ulicy Ogrodowej, znana w dawnych latach z tego, że chętnie zakładano tu sady owocowe. Była to dzielnica mieszkalna, zajmowana przez zamożniejszych gospodarzy, niegardzących jednak w późniejszych czasach rzemiosłem.
– Baraki. Nazwa powstała stosunkowo późno. Baraki to obecnie ulica Portowa, w dawnych latach zamieszkała przez ludność wyrobniczą, napływową, ludzi, o których rodowici radziwiacy mówili, że „przyszli z wody". Radziwiacy niechętnym okiem patrzyli na mieszkańców baraków, bo byli to ludzie, którzy na radziwskich polach wyrządzali szkody. Mieszkańcy baraków to przede wszystkim wodniacy, ludzie Wisły. Szukali zatrudnienia w pobliskim porcie lub stoczni, pływali na statkach rzecznych, nie kumali się z radziwiakami. bo tamci uważali ich za obcych.
Komunikacja.
ul. Portowa, Popłacińska, Kolejowa – dojazd autobusami linii: 2, 7, 140 (dawne 21), 43 (tylko w sezonie letnim)
Sport.
Na Radziwiu swoje mecze rozgrywają piłkarze nożni Stoczniowca Płock. Klub został założony w 1949 roku jako Stal. Po likwidacji w 1957 roku klub został reaktywowany jako Żeglarz w 1961 roku. W 1978 roku klub zmienia nazwę na ZKS „Stoczniowiec” z patronatem zakładu Płockiej Stoczni Rzecznej.
Największy sukces klubu to gra w 5 sezonach na III poziomie rozgrywek: 1986/87, 1987/88 (7 miejsce), 1988/89, 1991/92 oraz 1992/93.
Klub brał udział również 3 razy w Pucharze Polski: 1987/88, 1993/94 oraz 1997/98 – za każdym razem odpadając w I rundzie.
Stoczniowiec gra obecnie w grupie I mazowieckiej IV ligi.
Transport.
Na Radziwiu krzyżują się 2 drogi krajowe 60 i 62. Swój początek ma tu też droga wojewódzka nr 575.

</doc>
<doc id="473983" url="https://pl.wikipedia.org/wiki?curid=473983" title="Stare Miasto (Płock)">
Stare Miasto (Płock)

Stare Miasto – jednostka pomocnicza gminy w Płocku, ustanowiono ją na obszarze najstarszej części miasta. Osiedle położone jest na wysokim prawym brzegu Wisły w centrum miasta.
Stare Miasto jest najbardziej zabytkową częścią płockiej starówki. Zachowuje ono prawie niezmieniony układ przestrzenny od ponad 800 lat. Najstarszą częścią dzielnicy i całego miasta jest Wzgórze Tumskie, które wraz ze Starym Rynkiem zalicza się do najważniejszych miejsc na Starym Mieście.
Zabudowania dzielnicy znajdują się na skarpie wiślanej ok. 47 metrów nad poziomem rzeki.
Głównym deptakiem prowadzącym na Stare Miasto jest ul. Tumska.
Komunikacja.
ul. Kwiatka – dojazd autobusami linii: 0, 2, 4, 7, 160, 13, 15, 19, 20, 140, 22, 24, 33, 43, N1
ul. Sienkiewicza – dojazd autobusami linii: 2, 4, 7, 160, 10, 13, 15, 19, 20, 140, 22, 24, 33, 43, N1

</doc>
<doc id="473987" url="https://pl.wikipedia.org/wiki?curid=473987" title="Jan Siemerink">
Jan Siemerink

Johannes Martinus Siemerink (ur. 14 kwietnia 1970 w Rijnsburgu) – holenderski tenisista, reprezentant w Pucharze Davisa, olimpijczyk.
Kariera tenisowa.
Leworęczny tenisista holenderski preferował grę ofensywną. Starał się dojść do siatki i piłki kończyć wolejami, zarówno po własnym serwisie (zazwyczaj tzw. wyrzucającym), jak i serwisie przeciwnika. Bekhend grał jedną ręką, był to niemal wyłącznie slajs, po którym także atakował przy siatce.
Jako junior zdobył w 1988 roku mistrzostwo Holandii do lat 18 i wygrał turniej Orange Bowl na Florydzie w grze podwójnej.
Karierę zawodową rozpoczął w 1989 roku, a zakończył w 2002 roku. W grze pojedynczej wygrał cztery turnieje rangi ATP World Tour oraz osiągnął osiem finałów. W zawodach wielkoszlemowych najlepszym wynikiem Holendra jest awans do ćwierćfinału Wimbledonu 1998, gdzie pojedynek o dalszą rundę przegrał z Goranem Ivaniševiciem.
W grze podwójnej zawodnik zwyciężył w jedenastu turniejach kategorii ATP World Tour i był uczestnikiem siedmiu finałów. Startując w Wielkim Szlemie w deblu najdalej dotarł do półfinałów Australian Open 1992 w 1992 roku i Wimbledonu 1996. W Melbourne tworzył parę z Richardem Krajickiem, a w Londynie z Ellisem Ferreirą.
W 1992 i 1996 roku brał udział w igrzyskach olimpijskich. W 1992 roku w Barcelonie odpadł w I rundzie gry pojedynczej po porażce z Leonardo Lavalle. W 1996 roku w Atlancie również został wyeliminowany w I rundzie, tym razem przez Todda Woodbridge’a.
W latach 1991–2001 reprezentował Holandię w Pucharze Davisa. W 2001 roku przyczynił się do awansu Holandii do półfinału tych rozgrywek, pokonując w I rundzie Hiszpana Joana Balcellsa, a w ćwierćfinale Niemców Nicolasa Kiefera i Davida Prinosila. W półfinale pokonał Francuza Fabrice’a Santoro, ale w piątym pojedynku, kiedy losy całego pucharowego spotkania były już rozstrzygnięte na korzyść Francji. Bilans występów Siemerinka w Pucharze Davisa zamknął się 17 wygranymi pojedynkami i 10 porażkami.
W rankingu singlowym Siemerink najwyżej był na 14. miejscu (12 października 1998), a w klasyfikacji deblowej na 16. pozycji (14 października 1996).

</doc>
<doc id="473995" url="https://pl.wikipedia.org/wiki?curid=473995" title="Misjonarki Chrystusa Króla">
Misjonarki Chrystusa Króla

Zgromadzenie Sióstr Misjonarek Chrystusa Króla dla Polonii Zagranicznej "(Congregatio Sororum Missionariarum Christi Regis pro Polonis Emigrantibus - MChR") - wyrosło z duchowych i kulturalnych potrzeb polskich emigrantów. Założył je w 1959 roku Sługa Boży o. Ignacy Posadzy, kapłan Towarzystwa Chrystusowego dla Polonii Zagranicznej (dokładna data założenia - 21 listopada 1959 roku; zatwierdzenie na prawach papieskich - 24 listopada 1996 roku).
Powołaniem każdej misjonarki jest bezgraniczne ukochanie sprawy Bożej wśród Polonii zagranicznej oraz pragnienie ofiary z siebie i radosne poświęcenie sił, wygód i życia dla dobra Polonii.
Siostry żyją we wspólnocie, której wewnętrznym hasłem jest zawołanie Pawłowe: "Oby tylko Chrystus był głoszony" (Flp 1,18). W centrum ich życia jest Chrystus królujący z tronu krzyża. Razem z braćmi emigrantami dzielą radości, smutki i tęsknoty życia codziennego. Na obcej ziemi siostry misjonarki pragną umacniać wiarę i budować skrawek umiłowanej Ojczyzny poprzez szerzenie kultu Eucharystii, katechizację, pielęgnowanie polskiej kultury, tradycji i języka.
Dom generalny
Zobacz też.
Towarzystwo Chrystusowe dla Polonii Zagranicznej

</doc>
<doc id="473997" url="https://pl.wikipedia.org/wiki?curid=473997" title="Herzogenaurach">
Herzogenaurach

Herzogenaurach – miasto w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Leży ok. 10 km na zachód od Erlangen, nad rzeką Aurach, przy autostradzie A3 i nieczynnej linii kolejowej Erlangen - Herzogenaurach. W pobliżu miasta znajduje się lotnisko Herzogenaurach.
Obecnie liczy 22 554 mieszkańców (31 grudnia 2012). W mieście znajdują się siedziby Pumy i Adidasa, stąd też pochodzą założyciele tych dwóch firm. Istniejące dawniej w mieście fabryki tych firm zostały całkowicie przeniesione do krajów o niższych kosztach pracy.
Współpraca.
Miejscowości partnerskie:

</doc>
<doc id="473998" url="https://pl.wikipedia.org/wiki?curid=473998" title="Pieczęć stanowa Teksasu">
Pieczęć stanowa Teksasu

Pieczęć stanowa Teksasu została uchwalona w 1845 roku w konstytucji stanowej. Wzorowano się na projekcie pieczęci Republiki Teksasu. Gwiazda przywodzi na myśl nieoficjalny przydomek: "Stan samotnej gwiazdy". Jej kolor nawiązuje do obowiązującej w latach 1836 − 1839 flagi (na niebieskim płacie złota gwiazda). Otaczają ją gałązka oliwna i gałąź dębu.
Herb Teksasu.
Z powodu ogłoszenia niepodległości od Meksyku w 1836 roku, nowa Republika Teksasu potrzebowała własnych emblematów narodowych. „Samotna” gwiazda była wspólnym symbolem ruchu niepodległościowego, występującym w różnych flagach. Kongres Republiki przyjął ustawodawstwo 25 stycznia 1839, które ustanowiło oficjalne symbole republiki, w tym flagę, która nadal jest używana jako flaga stanowa Teksasu, wielką pieczęć i herb, z których wszystkie posiadają samotną gwiazdę. Po przystąpieniu do Stanów Zjednoczonych w 1845 Teksas zachował swoją flagę narodową i pieczęć jako symbole nowego stanu, ale nie było żadnych przepisów dotyczących herbu państwowego.
Linki zewnętrzne.
Seals of Texas 

</doc>
<doc id="474000" url="https://pl.wikipedia.org/wiki?curid=474000" title="Franciszek Jerzy Łakiński">
Franciszek Jerzy Łakiński

Franciszek Jerzy Łakiński herbu Pelikan (ur. 10 marca 1767, w majątku Szczerbin gmina Łobżenica powiat pilski zm. 4 czerwca 1845) – polski szlachcic, rotmistrz Armii Księstwa Warszawskiego.
Pochodził ze szlacheckiego rodu pieczętującego się herbem Pelikan. Był synem Wojciecha, właściciela dóbr Szczerbin i Wyrza pod Mroczą oraz Zofii z Grabowskich z Grylewa koło Wągrowca. 10 marca 1767 został ochrzczony w kościele w Gromadnie. Nie zachowały się żadne dane na temat jego edukacji. Po I rozbiorze Polski w 1772 stał się poddanym pruskim.
Będąc pruskim poddanym, w latach 1790–1807 służył jako oficer w armii pruskiej. Zdobył tam odznaczenia: Złoty Krzyż i Krzyż Żelazny. Po pokoju w Tylży Szczerbin został włączony do Księstwa Warszawskiego. Wtedy Łakiński, jako poddany polski, wstąpił do wojska polskiego walczącego u boku Napoleona Bonaparte. Zasilił szeregi 6 Pułku Ułanów Księstwa Warszawskiego, tworzonego z żołnierzy służących wcześniej w armii pruskiej. W latach 1808–1814 służył w tej jednostce w randze rotmistrza. W kampaniach napoleońskich brał m.in. udział w wojnie polsko-austriackiej. 13 lipca 1809 roku walczył pod Słomnikami jako dowódca szwadronu, pod wodzą księcia Józefa Poniatowskiego. W kampanii rosyjskiej walczył w bitwie pod Ostrownem nad Dźwiną stoczonej 25 lipca 1812. Po tej bitwie chwalono cały 6 Pułk Ułanów, ale wśród wyróżniających się postaci odnotowano Franciszka Łakińskiego. Za udział w walkach został odznaczony Krzyżem Srebrnym Orderu Virtuti Militari oraz francuskim Orderem Legii Honorowej. W wojsku napoleońskim walczył do 1814. Gdy zakończyły się działania wojenne, wystąpił z wojska, powrócił do rodzinnego majątku w Szczerbinie i rozpoczął gospodarowanie w ojczystych dobrach. W 1830 sprzedał Szczerbin i osiedlił się w Wągrowcu. Podjął działalność dobroczynną na rzecz dzieci i ubogich. W Wągrowcu nabył na własność masywny dom wraz ze stajniami i ogrodem za domem oraz parcelę roli na Smolarach nr 17 (dziś ul. Poznańska 4). 30 marca 1836 kupił okazały budynek nr 51 przy rynku wraz ze stajniami, ogrodem i dwie parcele roli od Bernarda Jankowskiego. Od tego samego właściciela tego samego dnia kupił łąkę zwaną Pastewnik nad strumykiem Brody i ogród położony za wągrowiecką Farą. Łakiński ożenił się z Teresą ze Stupeckich, I voto Grabowską. Z małżeństwa tego nie miał dzieci. Żona zmarła w 1836 w wieku 62 lat. 22 grudnia 1837 spisał testament, w którym podzielił swój majątek, na który składało się m.in. 16750 talarów gotówki. Ponieważ nie miał żadnego spadkobiercy, wynagrodził wiernego sługę Michała Wojciechowskiego przekazując mu domy w Wągrowcu i wszystko co do nich należy, zobowiązując go do dbałości o 9 par szlachetnych gołębi. Zapisał również, aby procent od 6000 talarów przekazywano parom, które brały ślub 4 października w dniu jego imienin. Przeznaczył również coroczny procent od kapitału 500 talarów na chorych ze szpitala, na obuwie dla biednych dzieci oraz na potrzeby sierot z powiatu. 
Sam zaprojektował swój grobowiec w kształcie piramidy o kwadratowej podstawie o boku długości ok. 5 metrów i o wysokości ok. 11 metrów, zbudowanej z ociosanych polnych kamieni, z żelazną bramą prowadzącą do wnętrza. Przeznaczył 900 talarów na budowę swojego grobowca, 200 talarów na egzotyczne krzewy, kwiaty i róże wokół grobowca, 500 talarów na swój pogrzeb i dla biednych miasta w dniu pogrzebu. Przed śmiercią miał powiedzieć, że gdy sosny posadzone wokół piramidy sięgną ponad jej szczyt, Polska odzyska niepodległość. Niedaleko grobowca znajduje się metalowa rzeźba konia na kolumnie. Legenda głosiła, że jest to miejsce spoczynku konia rotmistrza. Współcześnie uważa się, że jest to znak graniczny z XVIII wieku, który postawiono na styku granic Straszewa (później Wągrowca), Łazisk i Łęgowa.

</doc>
<doc id="474002" url="https://pl.wikipedia.org/wiki?curid=474002" title="Franciszek Łakiński">
Franciszek Łakiński



</doc>
<doc id="474006" url="https://pl.wikipedia.org/wiki?curid=474006" title="Opipramol">
Opipramol

Opipramol – organiczny związek chemiczny, lek psychotropowy, antydepresant, silny agonista receptorów σ1 i σ2; jednocześnie słaby/umiarkowany antagonista receptorów dopaminy D2, serotoniny 5-HT2, histaminy H1 i H2, a także cholinergicznych receptorów muskarynowych.
Jest trójpierścieniowym lekiem przeciwdepresyjnym a zarazem anksjolitykiem o opóźnionym początku działania, stosowanym w leczeniu zaburzeń depresyjnych, zwłaszcza tych przebiegających z lękiem. Jest też przepisywany pacjentom z zespołem lęku uogólnionego.
W Polsce występuje pod nazwami: "Pramolan" (tabletki powlekane) oraz "Sympramol" (tabletki drażowane), w formie dwuchlorowodorku.
Efekt terapeutyczny ujawnia się zwykle najpóźniej po kilkunastu dniach, będąc poprzedzonym stosunkowo wyraźnym hamowaniem antyhistaminowym (które maleje po przewlekłym podawaniu leku).
Pomimo że jest antydepresantem o budowie trójpierścieniowej, to nie wykazuje typowej dla tej grupy leków właściwości hamowania zwrotnego wychwytu neuroprzekaźników w istotnym klinicznie stopniu.
Dawkowanie.
Ściśle według wskazań lekarza. Lek podawany doustnie, zwykle w dawce 150 mg na dobę.
Lek może upośledzać sprawność psychomotoryczną, dlatego należy zachować szczególną ostrożność prowadząc pojazdy i obsługując urządzenia mechaniczne w ruchu.

</doc>
<doc id="474011" url="https://pl.wikipedia.org/wiki?curid=474011" title="Rana tłuczona">
Rana tłuczona

Rana tłuczona (łac. "Vulnus contusum") – rana powstała w następstwie urazu zadanego z dużą siłą narzędziem tępym lub tępokrawędzistym, jako skutek upadku lub uderzenia przez pojazd mechaniczny.
Rana tłuczona może dotyczyć skóry jak i narządów wewnętrznych.
Rana tłuczona skóry zwykle posiada nierówne brzegi, otarte z naskórka, nieregularny kształt. Widoczne są uszkodzenia otaczających tkanek tj. krwiak, stłuczenie, obrzęk. W dnie rany widoczne są mostki tkankowe zbudowane z m.in. włókien sprężystych, nerwów, naczyń krwionośnych. Rany tego typu powstają najczęściej w miejscach wyniosłości kostnych (np. na głowie, na piszczeli).

</doc>
<doc id="474014" url="https://pl.wikipedia.org/wiki?curid=474014" title="Baset">
Baset



</doc>
<doc id="474019" url="https://pl.wikipedia.org/wiki?curid=474019" title="Borowiczki">
Borowiczki

Borowiczki – jednostka pomocnicza gminy (osiedle) Płocka. Obejmuje m.in. Borowiczki-Parcele i Borowiczki-Cukrownię.
W latach 1954–1972 wieś należała i była siedzibą władz gromady Borowiczki. Borowiczki zostały przyłączone do miasta 1 grudnia 1982 roku. Powierzchnia osiedla to 6,04 km². W Borowiczkach mieszka 3645 osób.
W Borowiczkach znajduje się Szkoła Podstawowa nr 20 im. Władysława Broniewskiego oraz Miejskie Przedszkole nr 34 im. Kubusia Puchatka i Jego Przyjaciół z Oddziałami Integracyjnymi.
Borowiczki należą do parafii św. Jakuba. Ta część miasta rozwinęła się po wybudowaniu tu cukrowni (1900 r.). Nazwa osiedla pochodzi od grzybów borowików, które są bardzo popularnymi grzybami w pobliskich lasach.

</doc>
<doc id="474020" url="https://pl.wikipedia.org/wiki?curid=474020" title="Włókna wiskozowe">
Włókna wiskozowe

Włókna wiskozowe – rodzaj włókna powstającego w wyniku chemicznej obróbki celulozy. Celulozę do produkcji włókien wiskozowych otrzymuje się z oczyszczonej masy drzewnej, typowo z drzew iglastych, niekiedy liściastych (najczęściej stosowanym drewnem jest sosna, świerk lub buk). Masę poddaje się działaniu ługu sodowego, a następnie dwusiarczku węgla (CS2). W efekcie otrzymuje się produkt przejściowy, sól sodową ksantogenianu celulozy: 
Półprodukt ten rozpuszcza się w rozcieńczonym wodnym roztworze zasady sodowej, otrzymując wiskozę – płyn przędzalniczy o konsystencji miodu. Ciecz ta jest następnie przetłaczana przez zespół dysz o drobnych otworkach, zanurzonych w roztworze kwasu siarkowego:
W roztworze kwasu następuje koagulacja wiskozy z wytworzeniem nierozpuszczalnych włókien. Jako produkt uboczny powstaje siarczan sodu. Włókna produkowane są jako włókna ciągłe (sztuczny jedwab, kord) lub cięte (bawełnopodobne i wełnopodobne).

</doc>
<doc id="474023" url="https://pl.wikipedia.org/wiki?curid=474023" title="Damiano Damiani">
Damiano Damiani

Damiano Damiani (ur. 23 lipca 1922 w Pasiano di Pordenone, zm. 7 marca 2013 w Rzymie) – włoski reżyser i scenarzysta filmowy.
Tworzył głównie dramaty psychologiczne i obyczajowe. Wielokrotnie powracał w swych dziełach do problematyki mafii sycylijskiej. Był także twórcą legendarnego serialu telewizyjnego "Ośmiornica" (1984) z Michelem Placido w roli komisarza Corrado Cattaniego.

</doc>
<doc id="474025" url="https://pl.wikipedia.org/wiki?curid=474025" title="Wydawnictwo Harmonia">
Wydawnictwo Harmonia

Wydawnictwo Harmonia (dawniej Wydawnictwo Harmonia Józef Częścik) – polskie wydawnictwo edukacyjne z siedzibą w Gdańsku, istniejące od 1993 roku. Jego założycielem i współwłaścicielem jest Józef Częścik. Od 2020 roku współwłaścicielem i dyrektorem jest Wiktor Częścik.
Harmonia ma w swojej ofercie publikacje z zakresu edukacji przedszkolnej, wczesnoszkolnej i specjalnej oraz pedagogiki, psychologii i logopedii. Specjalizuje się w publikacjach dla uczniów ze specjalnymi potrzebami edukacyjnymi, m.in. z niepełnosprawnością intelektualną, spektrum autyzmu, dysleksją, trudnościami społecznymi i emocjonalnymi.
Wydawnictwo Harmonia razem z Wydawnictwem Harmonia Universalis i Wydawnictwem Józef Częścik wchodzi w skład Grupy Wydawniczej Harmonia.
Od 2010 roku firma dysponuje nowoczesnym centrum logistycznym w Cieplewie k. Pruszcza Gdańskiego. Od 2019 roku znajduje się we własnej siedzibie w Gdańsku przy ul. Kartuskiej 426.
Działalność wydawnicza (rodzaje publikacji).
Wydawnictwo publikuje książki z zakresu:
Wybrani autorzy.
Wybrani autorzy współpracujący z Wydawnictwem Harmonia:

</doc>
<doc id="474027" url="https://pl.wikipedia.org/wiki?curid=474027" title="Katedra (film)">
Katedra (film)

Katedra – krótkometrażowy film animowany z 2002 roku, stworzony przez Tomasza Bagińskiego w 3ds Max, oparty na opowiadaniu Jacka Dukaja pod tym samym tytułem.
Produkcja.
Nad animacją komputerową w filmie pracował tylko jeden człowiek – Tomasz Bagiński. Stworzenie filmu zajęło mu trzy lata. W napisach widnieje tekst: „Film powstał dzięki wytrwałości i kreatywności twórcy”. Twórca przyznał, że konkretne fragmenty całości zostały zapożyczone z dzieł innych artystów, np. Zdzisława Beksińskiego. Naświetlania filmu dokonano w studiu Digital Filmlab.

</doc>
<doc id="474030" url="https://pl.wikipedia.org/wiki?curid=474030" title="Dolorymetr">
Dolorymetr

Dolorymetr – urządzenie medyczne do mierzenia natężenia bólu (od łac. "dolor" – ból).
Składa się z ruchomej części, którą uciska się określone punkty ciała, oraz połączonego z nim miernika, pozwalającego wyznaczyć siłę wyzwalanego nacisku.
Jest bardzo przydatny w diagnostyce fibromyalgii, gdyż pozwala precyzjnie określić siłę nacisku na określony punkt bólowy, charakterystyczny dla tej choroby.

</doc>
<doc id="474032" url="https://pl.wikipedia.org/wiki?curid=474032" title="Dekanat Poznań-Nowe Miasto">
Dekanat Poznań-Nowe Miasto

Dekanat Poznań-Nowe Miasto – jeden z 43 dekanatów archidiecezji poznańskiej, składa się z ośmiu parafii: 
Dekanat sąsiaduje z dekanatami:
Administracyjnie dekanat położony jest w północnej części dzielnicy Nowe Miasto oraz na terenie wsi Bogucin gminy Swarzędz. Na obszarze dekanatu znajdują się także fragmenty ul. Działkowej i Strzeleckiej w Swarzędzu.

</doc>
<doc id="474033" url="https://pl.wikipedia.org/wiki?curid=474033" title="HME">
HME



</doc>
<doc id="474036" url="https://pl.wikipedia.org/wiki?curid=474036" title="Schronisko „Na Iglicznej”">
Schronisko „Na Iglicznej”

Schronisko „Na Iglicznej” – górskie schronisko turystyczne w Sudetach Wschodnich w Masywie Śnieżnika, w osadzie Góra Igliczna w woj. dolnośląskim, w pobliżu sanktuarium „Maria Śnieżna”, przy węźle szlaków turystycznych.
Położenie.
Schronisko „Na Iglicznej” położone jest na wysokości 820 m n.p.m. na południowo-wschodnim stoku Iglicznej (845 m n.p.m.). Z tarasu schroniska rozciąga się widok na Masyw Śnieżnika, a z punktu widokowego na galerii obok sanktuarium rozległa panorama na Rów Górnej Nysy, Góry Bystrzyckie, Góry Sowie i Góry Stołowe.
Historia.
Drewniano-murowany niewielki budynek wzniesiono w 1880. Początkowo pełnił funkcję gospody dla obsługi pielgrzymów przybywających do sanktuarium Marii Śnieżnej oraz turystów. Przebudowywano go i rozbudowywano wielokrotnie. Początkowo nosił nazwę "Maria Schnee", a później "Zur Schönen Aussicht", czyli "Pod Pięknym Widokiem". Posiadał wtedy 12 pokoi z 25 miejscami noclegowymi oraz taras od wschodniej strony z szeroką panoramą na góry.
Po II wojnie światowej obiekt stał początkowo pusty, aż do 1950, gdy został przejęty przez Polskie Towarzystwo Turystyczno-Krajoznawcze. Uruchomiono w nim wtedy schronisko turystyczne z 34-37 miejscami noclegowymi noszące nazwę ”Maria Śnieżna”. Obecnie obiekt jest własnością prywatną i dysponuje 40 miejscami noclegowymi. Nosi nazwę „Na Iglicznej” ze względu na zastrzeżenie nazwy „Maria Śnieżna” przez gospodarzy pobliskiego sanktuarium maryjnego.
Szlaki turystyczne.
W pobliżu przechodzą następujące znakowane szlaki turystyczne:

</doc>
<doc id="474041" url="https://pl.wikipedia.org/wiki?curid=474041" title="Windump">
Windump



</doc>
<doc id="474044" url="https://pl.wikipedia.org/wiki?curid=474044" title="Dobiesław Kurozwęcki">
Dobiesław Kurozwęcki

Dobiesław Kurozwęcki, herbu Poraj (ur. ok. 1320, zm. przed 28 sierpnia 1397) – podstoli krakowski (1345-1351); podkomorzy sandomierski (1351-1355); kasztelan wiślicki (1355 lub 1356-1366); wojewoda krakowski (1366/1367 lub 1366-1380); wielkorządca Królestwa Polskiego (1380-1382), potem regent Królestwa Polskiego (1382-1384); kasztelan krakowski (od 1380). W 1336 roku otrzymał prawo niemieckie dla wsi Chodowa.
Życiorys.
Jego ród pochodził z Czech, do jego znaczenia w Polsce doszło za panowania Władysława Łokietka. Według legendy jego protoplastą był Poraj, brat świętego Wojciecha. Po śmierci ostatniego króla z rodu Piastów, Kazimierza Wielkiego, przeprowadził unieważnienie nadań monarchy, w tym m.in. dla Kaźka Słupskiego. Oskarżył Janka z Czarnkowa o przywłaszczenie regaliów królewskich. W 1372 wraz z Elżbietą Łokietkówną brał udział w Poznaniu w sądzie ziemskim, który skazał Janka z Czarnkowa i odebrał mu podkanclerstwo. Wraz ze swoimi synami Zawiszą i Krzesławem stanął na czele obozu andegaweńskiego, który był zwolennikiem zapewnienia sukcesji w Polsce córkom Ludwika Węgierskiego. Był jednym z inicjatorów wydania przez króla przywileju koszyckiego w 1374. W 1379 w Koszycach złamał opór Wielkopolan, którzy nie chcieli uznać praw sukcesyjnych królewny Marii, poprzez zamknięcie bram miasta, aż do złożenia przez nich hołdu córce monarchy. W 1380 wszedł do czteroosobowego kolegium, rządzącego Polską w imieniu Ludwika Węgierskiego (kanclerz Jan Radlica, Sędziwój z Szubina, Domarat z Pierzchna). Latem 1384 witał przybywającą królową Jadwigę. W sierpniu dzięki jego energicznej postawie udało się przepędzić z Wawelu narzeczonego Jadwigi księcia Wilhelma Habsburga. Był jednym z inicjatorów zawiązania unii polsko-litewskiej. W 1387 stał na czele wyprawy panów polskich w celu rewindykacji Rusi Czerwonej spod panowania węgierskiego.
Z małżeństwa z nieznaną z imienia wnuczką wojewody krakowskiego Piotra Bogorii Skotnickiego pozostawił liczne potomstwo:
1. Czestek z Kurozwęk (zm. ok. 1352 r.)
2. Zawisza z Kurozwęk.
3. Krzesław z Chodowa i Kurozwęk.
4. Dorota z Kurozwęk (zm. ok. 1397 r.).
5. Mikołaj z Kurozwęk (archidiakon lubelski (od 1383)).
6. Małgorzata z Kurozwęk (m. Zbigniew z Oleśnicy).

</doc>
<doc id="474046" url="https://pl.wikipedia.org/wiki?curid=474046" title="Grenadyna">
Grenadyna

Grenadyna – syrop z owocu granatu, używany często jako składnik koktajli (alkoholowych i bezalkoholowych).
Ze względu na dużą gęstość i ciężar właściwy, grenadyna osiada na dnie szklanki, co pozwala na przygotowanie koktajli wielokolorowych. Grenadyna jest niezbędna do przygotowania jednej z wersji koktajlu "Tequila Sunrise".
Dolewanie grenadyny do herbaty jest popularne na południu Europy.

</doc>
<doc id="474049" url="https://pl.wikipedia.org/wiki?curid=474049" title="Von">
Von

Von (isl. "Nadzieja") – debiutancki album islandzkiej grupy Sigur Rós wydany w 1997.
Materiał został nagrany w wynajętym studiu, a żeby opłacić czas nagrania, muzycy przemalowali pomieszczenie. Produkcja zajęła stosunkowo dużo czasu, a jej wynik był tak znacząco różny od oryginalnego materiału, że zespół myślał o nagraniu płyty od nowa, ale nie było na to czasu.
Mimo że krytycy przyjęli album w zasadzie pozytywnie, przez pierwszy rok od wydania w Islandii sprzedano zaledwie 313 kopii. Po sukcesie kolejnych płyt zespołu, "Ágætis byrjun" oraz "( )", album został wydany w Europie we wrześniu 2004 roku, a miesiąc później również w Ameryce. W grudniu 2005, "Von" została ogłoszona platynową płytą w Islandii .
Szósty utwór zawiera jedynie 18 sekund ciszy.
Następny album grupy, wydany w 1998 "Von brigði", zawiera remiksy utworów z "Von".
Zespół grał dwa utwory z "Von" na trasie koncertowej dla "Ágætis byrjun": "Hafssól" i "Von". Obydwa były znacznie zmienione w porównaniu do wersji albumowej. Był to wynik czystego startu, na który przed wydaniem płyty nie było czasu. Nowa wersja "Hafssól", jako "Hafsól", znalazła się na singlu "Hoppípolla" wydanym w 2005.

</doc>
<doc id="474050" url="https://pl.wikipedia.org/wiki?curid=474050" title="Bugulma">
Bugulma

Bugulma () – miasto w europejskiej części Rosji, w Tatarstanie, położone 333 km od Kazania.
Historia.
Osada założona w 1736 roku, prawa miejskie od 1781 roku.
W czasie wojny domowej w Rosji, po I wojnie światowej, komendantem miasta w imieniu Czerwonych był Jaroslav Hašek. Swoje przygody opisał w cyklu "Byłem komendantem miasta Bugulmy".
Obecnie ośrodek wydobycia ropy naftowej, w Wołżańsko-Uralskim Okręgu Naftowo-Gazowym. W mieście rozwinął się przemysł maszynowy, metalowy, materiałów budowlanych, spożywczy, meblarski, porcelanowy oraz naftowy.

</doc>
<doc id="474054" url="https://pl.wikipedia.org/wiki?curid=474054" title="Bitrex">
Bitrex



</doc>
<doc id="474055" url="https://pl.wikipedia.org/wiki?curid=474055" title="Herodion">
Herodion

Herodion (hebr.: הרודיון; arab.: "Jebel Fureidis", łac. "Herodium", koine: Ήρωδεīον) – forteca Heroda Wielkiego usytuowana na szczycie wzgórza niedaleko Betlejem na Pustyni Judzkiej, w środkowej części Izraela.
Znajduje się ona w odległości 11 km na południe od Jerozolimy.
Historia.
Ufortyfikowany pałac zbudowany na planie koła zbudowana w latach 24–15 p.n.e. przez Heroda Wielkiego. Grób władcy został odnaleziony w mieście założonym przy pałacu 7 maja 2007 przez archeologów z Uniwersytetu Hebrajskiego pod kierownictwem Ehuda Necera. W latach 132–135 (drugie powstanie żydowskie) Herodion stał się siedzibą przywódcy powstania Szymona Bar Kochby. W V-VI w. na szczycie osiedlili się mnisi chrześcijańscy.
Archeologia.
Wykopaliska w latach 1962–1967 przeprowadził archeolog włoski, franciszkanin o. Virgilio Corbo. Wydobyto wówczas pozostałości konstrukcji herodiańskich oraz późniejszych budowli. Po roku 1967 Herodion przeszedł w ręce Izraelczyków, którzy kontynuowali prace badawcze. Obecnie teren fortecy jest izraelskim parkiem narodowym.
Edukacja i kultura.
W 1973 w Herodionie nakręcono część scen z filmu Jesus Christ Superstar.

</doc>
<doc id="474058" url="https://pl.wikipedia.org/wiki?curid=474058" title="Zhao Wei">
Zhao Wei

Zhao Wei (; ur. 12 marca 1976 w Wuhu w prowincji Anhui) – chińska aktorka i piosenkarka. Powszechnie jest znana jako Vicki Zhao.
Absolwentka Pekińskiej Akademii Filmowej. Zagrała główne role m.in. w filmach "Zabójcze trio", "Trzy królestwa" oraz "Mulan".
Zasiadała w jury konkursu głównego na 73. MFF w Wenecji (2016).
Nagrody.
Festiwal Filmowy w Changchun
Hong Kong Film Awards
Hong Kong Film Critics Awards
Hundred Flowers Awards
Nagrody Golden Eagle
Międzynarodowy Festiwal Filmowy w Szanghaju

</doc>
<doc id="474059" url="https://pl.wikipedia.org/wiki?curid=474059" title="Igliczna (Masyw Śnieżnika)">
Igliczna (Masyw Śnieżnika)

Igliczna (, 1945 "Stożek", 845 m n.p.m.) – góra w Sudetach Wschodnich, w Masywie Śnieżnika.
Położenie i opis.
Wzniesienie położone jest na obszarze Śnieżnickiego Parku Krajobrazowego, w północno-zachodniej części Masywu Śnieżnika, na północny zachód od miejscowości Międzygórze.
Igliczna to niewielki, ale wyniosły, stożkowaty szczyt o stromych zboczach i z wyraźnym szczytem, stanowi zakończenie długiego, bocznego ramienia odchodzącego na zachód od Czarnej Góry i Jaworowej Kopy przez Lesieniec. Góra zbudowana jest z gnejsów, należących do metamorfiku Lądka i Śnieżnika, które w partii szczytowej, tworzą skalny grzebień wyrastający z rumowiska skalnego. Na zboczach występują liczne skałki gnejsowe. Charakterystyczny kształt góry i położenie na skraju Masywu Śnieżnika, który stromo opada w kierunku Rowu Górnej Nysy, czyni górę rozpoznawalną w terenie. Szczyt pokryty prawie w całości gęstym lasem świerkowym regla dolnego z domieszką drzew liściastych. Wzniesienie od północnej i zachodniej strony zasłania Międzygórze. Pod szczytem znajduje się popularne sanktuarium „Maria Śnieżna” i prywatne schronisko „Na Iglicznej”. Późnobarokowy kościółek pątniczy wzniesiono w latach 1781–1782. W pobliżu kościoła znajduje się droga krzyżowa, prowadząca na wierzchołek Iglicznej. Przez Igliczną przechodzą główne szlaki turystyczne Masywu Śnieżnika. Szczyt jest doskonałym punktem widokowym na część ziemi kłodzkiej i otaczające ją pasma górskie.
Turystyka.
W pobliżu przechodzą następujące znakowane szlaki turystyczne:
Przy schronisku znajduje się punkt widokowy, z którego roztacza się panorama Śnieżnika i Czarnej Góry.

</doc>
<doc id="474060" url="https://pl.wikipedia.org/wiki?curid=474060" title="Dobiesław z Kurozwęk">
Dobiesław z Kurozwęk



</doc>
<doc id="474061" url="https://pl.wikipedia.org/wiki?curid=474061" title="Zawisza z Kurozwęk">
Zawisza z Kurozwęk



</doc>
<doc id="474063" url="https://pl.wikipedia.org/wiki?curid=474063" title="Matoranie">
Matoranie



</doc>
<doc id="474064" url="https://pl.wikipedia.org/wiki?curid=474064" title="Międzyzakładowy Komitet Strajkowy">
Międzyzakładowy Komitet Strajkowy

Międzyzakładowy Komitet Strajkowy przekształcony z Miejskiego Komitetu Strajkowego 16 sierpnia 1980 pod przewodnictwem Lecha Wałęsy.
17 sierpnia 1980 w Stoczni Gdańskiej im. Lenina sformułował 21 postulatów MKS.

</doc>
<doc id="474071" url="https://pl.wikipedia.org/wiki?curid=474071" title="Dekrementacja">
Dekrementacja



</doc>
<doc id="474073" url="https://pl.wikipedia.org/wiki?curid=474073" title="Stanisław Kurozwęcki">
Stanisław Kurozwęcki

Stanisław Kurozwęcki z Kurozwęk herbu Poraj (ur. 1440 – zm. przed 2 lipca 1482) – kanclerz i podkanclerzy koronny, proboszcz gnieźnieński, kanonik krakowski, sekretarz królewski.
Syn kasztelana lubelskiego Krzesława z Grzybowa Kurozwęckiego i Ewy Czarnej z Gorzyc herbu Sulima; brat Mikołaja i Dobiesława.
Studiował w Akademii Krakowskiej. W 1461 został kanonikiem krakowskim, w 1468 sekretarzem królewskim, w 1471 pierwszym sekretarzem towarzyszył królewiczowi Kazimierzowi w wyprawie na Węgry. W 1476 był już podkanclerzym a w 1479 kanclerzem koronnym. Był także kanonikiem kieleckim i gnieźnieńskim.

</doc>
<doc id="474083" url="https://pl.wikipedia.org/wiki?curid=474083" title="Układ Wyszehradzki">
Układ Wyszehradzki



</doc>
<doc id="474088" url="https://pl.wikipedia.org/wiki?curid=474088" title="Rafał Motriuk">
Rafał Motriuk

Rafał Motriuk (ur. 1972 we Wrocławiu) - dziennikarz radiowy, korespondent naukowy Polskiego Radia, współpracownik BBC i RTÉ. 
Życiorys.
Ukończył IX Liceum Ogólnokształcące im. Juliusza Słowackiego, gdzie w 1991 roku zdał egzamin maturalny. Karierę rozpoczął w Polskim Radiu Wrocław w 1996 roku jako student IV roku filologii angielskiej na Uniwersytecie Wrocławskim. W PRW był producentem, prezenterem i reporterem.
W latach 1998-1999 pracował jako nauczyciel akademicki w Nauczycielskim Kolegium Języków Obcych we Wrocławiu, gdzie nauczał fonetyki i fonologii j. angielskiego.
W 1999 roku przeniósł się do Sekcji Polskiej BBC w Londynie, gdzie był wydawcą i producentem dzienników radiowych i programów „Reflektor”, „Przewodnik europejski BBC” oraz „Popkulturalny Magazyn BBC”. Był również wydawcą i producentem anglojęzycznych programów „Science In Action” i „World Business Report” emitowanych na antenie BBC World Service. Otrzymał nagrodę BBC za specjalne korespondencje o wyborach prezydenta USA. W Sekcji Polskiej BBC pracował do jej zamknięcia w 2005 roku.
W roku 2005 relacjonował dla Telewizji Polskiej wydarzenia związane z zamachami terrorystycznymi w Londynie. W tym samym roku został korespondentem Polskiego Radia w Londynie.
Od maja 2006 roku pracuje jako korespondent naukowy Polskiego Radia. Komentuje również wydarzenia w Polsce dla BBC World News, BBC News, BBC Online, BBC World Service i RTÉ. 
Od 1999 roku Rafał Motriuk publikuje również na łamach polskiej i zagranicznej prasy. Współpracował między innymi z Dziennikiem, Tygodnikiem Powszechnym, Pulsem Biznesu, Muzą, Machiną, nowojorskim Nowym Dziennikiem i londyńskim The Independent.
W listopadzie 2006 roku ukazała się książka Rafała Motriuka pt. „Prosta droga do sukcesu”.
Od 2010 roku wykłada dziennikarstwo na Uniwersytecie Wrocławskim i Szkole Wyższej Psychologii Społecznej.

</doc>
<doc id="474091" url="https://pl.wikipedia.org/wiki?curid=474091" title="Muladhara">
Muladhara

Muladhara, ćakra korzenia, ćakra podstawy – według tradycji hinduskiej oraz m.in. niektórych zwolenników ruchu New Age, pierwsza z siedmiu głównych ćakr, czyli ośrodków energetycznych w ciele człowieka. Muladhara ćakra symbolizuje wszystkie podstawowe aspekty fizycznej egzystencji (m.in. odżywianie, bezpieczeństwo fizyczne, rozmnażanie). Jest związana z żywiołem ziemi. Według filozofii hinduskiej jest ośrodkiem, w którym drzemie uśpiona energia życiowa, określana jako kundalini. Niektóre systemy wiążą ją z podstawową energią życiową określaną jako prana (nazywaną w innych kulturach jako Chi, Qi lub Mana). Otwierać miałaby się ku dołowi i promieniować krwistym, czerwonym kolorem. Brak równowagi w tej ćakrze objawia się zaburzeniem podstawowych aspektów ludzkiego życia takich jak bezpieczeństwo, dostatek materialny, zdrowie fizyczne.
Według niektórych opinii, w kulturze zachodu, seks przejawia się jako nieczyste, grzeszne działanie, co miałoby być konsekwencją dysharmonizacji ośrodka podstawy. Podobnie miałaby się sprawa z bogactwem, które według niektórych, uważa się za złe.
Muladhara miałaby być ćakrą, która zapewnia w życiu mocne fundamenty: głębokie bezpieczeństwo, stabilizację we wszelkich dziedzinach. Na tych mocnych fundamentach, mielibyśmy budować swoje życie. Bez nich mielibyśmy odlatywać w świat wiecznych przypuszczeń oraz miotać się z jednej skrajności w drugą. Według założeń ezoteryków, kiedy w końcu ugruntujemy swój byt, czujemy, że nic w świecie nie jest w stanie nas skrzywdzić, wyrwać nas z harmonijnego życia.
Harmonijne działanie.
Harmonijne działanie ćakry miałoby uchronić nas przed ustawicznym poczuciem lęku. Miałoby spowodować odczuwanie głębokiego bezpieczeństwa fizycznego, mielibyśmy być zdolni zapewnić sobie również bezpieczeństwo materialne oraz dobrze funkcjonować w świecie fizycznym. Mielibyśmy odczuwać miłość do Ziemi, która, według opinii ezoteryków, uczyniła nas takimi jakimi jesteśmy. Mieć energię do realizacji swoich mniejszych i większych celów. Odczuwać, że Ziemia to bardzo przyjazne i bezpieczne miejsce do życia.
Objawy dysharmonii.
Człowiek z dysharmonią ćakry podstawy miałby odczuwać zagrożenie swojego bytu, uważać świat za miejsce bardzo nieprzyjazne, zimne i niebezpieczne. Wydawać miałoby mu się, że musi o wszystko walczyć, odczuwać chwiejność w swoim działaniu i ogólny lęk przed życiem i ludźmi.
Niedoczynność ośrodka.
Niedoczynność ćakry miałaby się objawiać m.in. niską odpornością fizyczną oraz psychiczną, odczuwaniem lęku i niepewności, brakiem siły przebicia. Człowiek miałby postrzegać świat jako koszmar i piekło, chować się przed nim. Występować miałoby obniżenie aktywności, niechęć do życia. Człowiek miałby bywać zły na własne ciało.
Aktywizacja i harmonizacja ćakry.
Ośrodek, w opinii ezoteryków, można rozwijać przez siadanie na ziemi, wdychanie jej zapachu lub inny bliski z nią kontakt. W aktywizacji miałaby pomagać również świadomość i wpatrywanie się w kolor czerwony, na przykład podczas czerwonego wschodu lub zachodu słońca. Odczuwanie świadomością Ziemi jako naszego przytulnego domu, który chroni nas przed niebezpieczną pustką kosmosu. Wielką pomocą są również odpowiednie zapachy, medytacja, jantra oraz mantra czakramu.
Według C.G. Junga.
Ćakra muladhara odpowiada światu jaki znamy ze stanu jawy: tu podlegamy niewiedzy, popędom, i okolicznościom. To poziom naszej świadomości jako „ja” (czyli ego).
Kundalini w muladharze jest w stanie śpiącej królewny zjednoczonej z lingą. To poziom ziemi lub podziemia: krypta, pieczara, kościół dolny, piwnica
Indywidualne ludzkie „ja” na tym poziomie rozwoju, istnieje jako zarodek ("mniej niż embrion") w świecie materialnym. Zdaniem Junga, dlatego hindus traktuje świat jak przedszkole i złudzenie. Równoważnie: dla naszego indywidualnego i świadomego bytu ziemskiego, "dla psychologii muladhary, złudzeniem jest świat bogów" hindusa. Jung potwierdza, iż w świecie współczesnym mamy wielu takich ludzi nienarodzonych: choć posiadają ciało fizyczne, uganiają się za celami i odnotowują osobiste sukcesy, " w rzeczywistości nigdy nie przyszli na ten świat"
Natomiast wraz z obudzeniem energii kundalini następuje "przebudzenie ze stanu muladhary", uruchamia się "proces rozwoju nieosobniczego" i depersonalizacja. Jednostka faktycznie wkracza na ścieżkę kundalinijogi.

</doc>
<doc id="474095" url="https://pl.wikipedia.org/wiki?curid=474095" title="Swadhiszthana">
Swadhiszthana

Swadhiszthana ("własne miejsce") – według tradycji hinduistycznej oraz niektórych nurtów New Age druga ćakra człowieka, umiejscowiona w okolicy krzyża. Według ezoteryków odpowiadać miałaby za percepcję przyjemności, za międzyludzki magnetyzm. Miałaby być magazynem, jak również portalem pierwotnej, nieoczyszczonej energii, emocji i sił twórczych. Otwierać miałaby się ku przodowi i promieniować kolorem jasnopomarańczowym. Miałaby być głęboko związana z elementem wody i dlatego za jej pośrednictwem odbierać mielibyśmy związane z tym żywiołem cechy świata. Energia seksualna, która miałaby tutaj występować zapładniałaby i pozwalała powstawać życiu, co niektórzy kojarzą z wodą, bez której nie byłoby istnienia. Z innej strony, woda miałaby oczyszczać, zarówno na planie psychicznym, jak i fizycznym, i powodować przepływ emocji. Dzięki temu świat miałby wydawać się piękny i ciągle na nowo zaskakiwać.
Przejawem działania tej ćakry miałaby być m.in. aktywność twórcza, wrażliwość na sztukę w różnorodnych jej formach. Istotnym jej aspektem miałyby być także relacje z innymi ludźmi, przede wszystkim z przeciwną płcią, otwartość uczuciowa i naturalność.
Płodzenie nowego życia i przyjemność z seksu miałyby być tak mocno ze sobą powiązane, ponieważ za obie te formy odpowiadałaby właśnie czakra sakralna. Według przytoczonych wierzeń mężczyzna daje kobiecie twórczy impuls, który ją zapładnia. Reszta procesu powstawania odbywa się w ciele kobiety, która karmi dziecko tak fizycznie, jak i duchowo, pozwalając mu się rozwijać.
Harmonijne działanie.
Harmonijne działanie ćakry, czyli jej oczyszczenie i zrównoważenie, miałoby się objawiać odczuciem „płynięcia z naturalnym prądem życia”. W takim stanie mielibyśmy nie blokować swoich uczuć, wtedy miałyby one przez nas swobodnie przepływać. Mielibyśmy być naturalni i otwarci. Dopiero w konsekwencji tego nasze emocje stałyby się ważną częścią życia, jednak mimo to potrafiłyby nami zawładnąć. Mielibyśmy też przyciągać rzeczy i zdarzenia, których pragniemy.
Objawy dysharmonii.
Dysharmonia ośrodka miałaby objawiać się ciągłym szukaniem przyjemności, które nigdy nie jest uwieńczone spełnieniem. Ludźmi z taką dysharmonią miałyby targać prymitywne popędy, mieliby chcieć silniejszych doznań, przez co za bardzo przywiązywaliby się do seksu oraz wszelkich używek. Odczuwać mieliby potężne emocje, które prowadzą do destrukcji zamiast kreacji. Często miałaby występować zazdrość i nadmierne przywiązanie.
Innym objawem, często występującym, miałaby być, obawa o własną atrakcyjność. Według opinii ezoteryków, reklama, jako działalność skierowana właśnie w swadhiszthanę, przekonuje, że tylko pewne produkty mogą zapewnić piękno, szacunek i uznanie. Według nich nie należy poddawać się reklamie, ponieważ jest to sztuczny produkt cywilizacji. Należy natomiast zwrócić się do własnego JA i tam odnaleźć swoją wewnętrzną i zewnętrzną atrakcyjność.
Niedoczynność ośrodka.
Ludzie, u których ćakra sakralna jest przyblokowana, mieliby odczuwać brak własnej wartości, ich emocje miałyby być zakrzepnięte, mieliby być oziębli, a seks kojarzyć im się tylko ze zwykłym spółkowaniem. Według opinii ezoteryków, prawdopodobnie w dzieciństwie brak im było bliskości i czułości, a w okresie dojrzewania stłumili całkowicie własną seksualność, przez co nie są świadomi działania tego ośrodka.
Aktywizacja i harmonizacja czakramu.
Ćakrę tę miałby ożywiać kontakt z przyrodą, kontemplacja naturalnych, przeźroczystych zbiorników wodnych i picie wody ze świeżych źródeł. Bardzo korzystnie miałoby wpływać również światło księżyca (szczególnie podczas pełni). Kontakt ze sztuką i tańcem miałby pomagać poczuć piękno świata i zatracić się w świecie uczuć.
Stymulującym kolorem miałby być promiennie jasny pomarańcz.
Najskuteczniej miałyby jednak działać odpowiednie dla tego czakramu medytacje.
Według C.G.Junga.
Ćakra swadhiszthana to świat nieświadomości, świat żywiołu wody, ocean. Droga rozwoju wiedzie przez ceremonię chrztu z wody, przez narodzenie na nowo po śmierci symbolicznej przez (zanurzenie oddające) utonięcie. Wskutek pomyślnego przebiegu "zanurzenia w pochłaniających wodach" jednostka zyskuje miano "podwójnie urodzonej" (dwidźa) otrzymując nieśmiertelną duszę.
Osiągnięcie tej ćakry może objawić się jako "podróż w głąb duszy" i stoczenie tam walki z potworem wodnym (Lewiatan, Makara). Owocem zanurzenia i udanego powrotu jest "przemiana w istotę duchową". Jung warunkuje jednak taki osiąg rozbudzeniem energii kundalini. To zaś uzależnia od impulsu wewnętrznego w człowieku, pochodzącego z poziomu buddhi, który poprzez ocean pchnie nas na drodze indywiduacji, ku następnej ćakrze. Chodzi tu o impuls nadrzędny względem woli ego człowieka, który spowoduje, że nie "ucieknie" na sam widok Lewiatana, a wręcz przeciwnie – wyda takiej wewnętrznej przeszkodzie bitwę. W terminologii psychologicznej dochodzi do konfrontacji z nieświadomością.
W symbolice indyjskiej, w przestrzeni swadhiszthanaćakry występuje potwór Makara, ale i sierp Księżyca (półksiężyc z wierzchołkami zwróconymi w górę). To jakby czara napełniona duszami ostatnio zmarłych, które czasie pełni Księżyc oddaje Słońcu, gdzie otrzymują nowe życie – taki mit manichejski przytacza Jung, kończąc wykład o drugiej ćakrze.

</doc>
<doc id="474104" url="https://pl.wikipedia.org/wiki?curid=474104" title="Dog Eat Dog">
Dog Eat Dog

Dog Eat Dog – zespół muzyczny powstały w 1990 roku, pochodzący z Bergen County (New Jersey) grający głównie muzykę z gatunku hardcore i rap. Zespół otrzymał nagrodę VMA MTV za debiut w 1993 roku.

</doc>
<doc id="474109" url="https://pl.wikipedia.org/wiki?curid=474109" title="Altaria">
Altaria

Altaria (z – ołtarz, fundusz albo zapis na utrzymanie ołtarza lub kaplicy w kościele) – rodzaj fundacji (prebendy) kościelnej, której celem jest sprawowanie kultu przez altarystę przy wyznaczonym specjalnie do tego celu ołtarzu. Uposażenie altarii było związane z ołtarzem w kościele kolegiackim lub parafialnym, rzadziej innym.

</doc>
<doc id="474112" url="https://pl.wikipedia.org/wiki?curid=474112" title="Szarłat szorstki">
Szarłat szorstki

Szarłat szorstki ("Amaranthus retroflexus") – gatunek rośliny należący do rodziny szarłatowatych.
Rozmieszczenie geograficzne.
Pochodzi z południowo-zachodniej Ameryki Północnej oraz z międzyzwrotnikowego obszaru obydwu Ameryk. Rozprzestrzenił się jednak szeroko po świecie i obecnie uznawany jest za gatunek kosmopolityczny. Do Europy został nieświadomie, przypadkowo zawleczony, na przykład wraz z ziemią balastową, ale lokalnie w jego rozprzestrzenieniu we Francji odegrały rolę ogrody botaniczne, w których był uprawiany. W Polsce po raz pierwszy stwierdzono jego występowanie w pierwszej połowie XIX w. na Nizinie Śląskiej. W 1814 r. notowano go już w Opolu i Gdańsku. Obecnie występuje pospolicie na terenie całej Polski. Na rodzime gatunki nie wywiera wpływu. 
Status gatunku we florze Polski: epekofit.
Biologia i ekologia.
Roślina jednoroczna. Kwitnie od lipca do października. Rośnie na siedliskach ruderalnych i segetalnych. Roślina światłolubna i azotolubna. Preferuje gleby średnie i żyzne, raczej wilgotne. Jest uciążliwym chwastem, głównie w uprawach roślin okopowych, kukurydzy i warzyw. Za próg szkodliwości uważa się już obecność 0,1-0,2 okazów tego chwastu na 1 m². Najważniejsze w zwalczaniu tego chwastu jest zapobieganie wysiewaniu się nasion. 
Siewka jest kędzierzowato owłosiona. Podliścieniowa łodyżka jest naga i ciemnoczerwona, liścienie lekko pomarszczone, równowąskie z dobrze widocznym nerwem środkowym, górą zielone, na spodniej stronie fioletowo nabiegłe. pierwsze liście jajowate, wycięte na szczycie i podobnie ubarwione jak liścienie, ale z wyraźną pierzastą nerwacją.
Tworzy mieszańce z szarłatem zielonym ("Amaranthus x ozanonii" Thell i inni.
Zastosowanie.
Rośliny mogą być wykorzystywane na sałatkę, starsze stanowią wartościową paszę dla świń. Ziele zawiera garbniki, sole mineralne, ponad 20% białka, 200 mg% witaminy C. Jeszcze bardziej odżywcze są nasiona – zawierają 9% tłuszczu, 19% białka i 41% skrobi.
Młode pędy i liści szarłatów są jadalne w stanie surowym, starsze po ugotowaniu. Oczyszczone z plew nasiona moga być wykorzystywane jako mąka. Nasiona te były ważnym pokarmem wielu plemion indiańskich, między innymi ze szczepów Apaczów i Nawaho. Dodawanie nasion szarłatu do chleba popularyzowała w Polsce Szkoła Główna Gospodarstwa Wiejskiego.

</doc>
<doc id="474113" url="https://pl.wikipedia.org/wiki?curid=474113" title="A.C. Milan w międzynarodowych pucharach">
A.C. Milan w międzynarodowych pucharach

Występy w europejskich pucharach oraz pozostałych oficjalnych rozgrywkach międzynarodowych włoskiego klubu piłkarskiego A.C. Milan.
Statystyki.
Aktualizacja: "21.11.2022"

</doc>
<doc id="474114" url="https://pl.wikipedia.org/wiki?curid=474114" title="Gunnar Nordahl">
Gunnar Nordahl

Nils Gunnar Nordahl (ur. 19 października 1921 w Hörnefors, zm. 15 września 1995 w Alghero) – szwedzki piłkarz występujący na pozycji napastnika, reprezentant Szwecji w latach 1942-1948, złoty medalista olimpijski, trener piłkarski.
Kariera klubowa.
Nordahl rozpoczynał karierę piłkarską w klubie Degerfors, po czym przeniósł się do IFK Norrköping. Zdobył z tym klubem 4 tytuły mistrzowskie. Wsławił się także zdobyciem 7 goli w jednym ze spotkań. W czasie gry w lidze szwedzkiej Nordahl strzelił 149 goli w 172 spotkaniach.
22 stycznia 1949 został zawodnikiem AC Milan. Później dołączyli do niego koledzy z reprezentacji: Gunnar Gren i Nils Liedholm, z którymi stworzył słynne trio napastników Gre-No-Li. W ciągu 8 sezonów w Mediolanie 5 razy zdobywał tytuł króla strzelców ligi włoskiej zdobywając w barwach Milanu 221 goli. Po zakończeniu gry w tym klubie przez 2 sezony występował jeszcze w Romie. Nordahl pozostaje rekordzistą Milanu pod względem strzelonych bramek zarówno we wszystkich rozgrywkach jak i w Serie A. W tej ostatniej strzelił dla mediolańczyków 210 goli. Ponadto zajmuje trzecią pozycję w klasyfikacji najskuteczniejszych strzelców wszech czasów ligi włoskiej – 225 goli w 291 meczach. Tylko Francesco Totti i Silvio Piola strzelili ich więcej. Do Gunnara Nordahla należał też rekord liczby bramek strzelonych w jednym sezonie Serie A – 35 (sezon 1949/1950).
Kariera reprezentacyjna.
Po raz pierwszy został powołany do narodowej reprezentacji w 1945. W 1948 w drużynie w zdobył złoty medal Igrzysk Olimpijskich w Londynie, zdobywając przy okazji tytuł króla strzelców. Jego transfer do Milanu spowodował, że musiał zrezygnować z gry w reprezentacji, w której, w myśl ówczesnych przepisów, mogli grać tylko amatorzy. Ogółem strzelił 44 bramki w 30 meczach co daje wysoką średnią 1.47 gola na mecz.
Życie prywatne.
Jego syn Thomas był członkiem reprezentacji Szwecji na Mistrzostwach Świata w 1970.

</doc>
<doc id="474115" url="https://pl.wikipedia.org/wiki?curid=474115" title="Stelo">
Stelo

Stelo (esp.: "gwiazda") to nazwa międzynarodowej waluty, używanej dawniej przez esperantystów. Powstała w roku 1942 i była używana w ruchu esperanckim przez kilkadziesiąt lat. W 1959, z okazji setnej rocznicy urodzin Ludwika Zamenhofa, postanowiono wydać Stelo w wersji metalowej. Rok później Holenderska Mennica Państwowa wypuściła pierwsze monety o nominałach:
W założeniu, 1 Stelo miało być warte tyle, co kilogram chleba, jednak powiązano jego wartość z wartością guldena holenderskiego. W roku 1960 1 Stelo miało wartość 0,25 guldena.
Po wielu latach używania w obiegu, wraz z rozwiązaniem Universala Ligo, wszystkie pozostałe egzemplarze Stelo postanowiono przekazać do Universala Esperanto-Asocio (Światowego Stowarzyszenia Esperantystów) w celu sprzedaży jako pamiątki.
W 2010 roku wydano monety o nominałach 1 stelo, 3 steloj oraz 10 steloj. Monety te były wykonane z tworzyw sztucznych. 
W 2017 roku w związku z 150-rocznicą urodzin René de Saussurego wydano monetę 100 steloj.

</doc>
<doc id="474116" url="https://pl.wikipedia.org/wiki?curid=474116" title="Scudetto">
Scudetto

Tarcza.
We współczesnym włoskim sporcie tarcza "scudetto" jest przedłużeniem starej tradycji noszenia herbu – czymś w rodzaju „symbolu szlachectwa”. "Scudetto" jest stylizowane na flagę Włoch. Występuje w dwóch wersjach:
Przywilej noszenia "scudetto" przysługuje przez cały sezon po zdobyciu mistrzowskiego tytułu.
Tradycja "scudetto" narodziła się na boiskach piłkarskich, jednak po pewnym czasie przeniosła się także na inne dyscypliny sportu.
Gwiazda.
Rozszerzeniem (piłkarskim) tradycji "scudetto" jest odznaka złotej gwiazdy "(la Stella)". W 1958 r., z okazji zdobycia przez Juventus F.C. 10. mistrzostwa Włoch w piłce nożnej, zespół otrzymał prawo do noszenia na koszulce symbolicznej złotej gwiazdki. Zdecydowano, że za każde 10 tytułów mistrzowskich będzie przysługiwała jedna gwiazdka. Gwiazdki raz zdobyte przysługują na zawsze.
Obecnie w rozgrywkach piłkarskiej Serie A gwiazdki posiadają następujące zespoły:
Natomiast odznaka srebrnej gwiazdy jest przyznana za dziesięciokrotne zdobycie Pucharu Włoch. Jedynym zespołem, który tego dokonał jest drużyna Juventusu.

</doc>
<doc id="474117" url="https://pl.wikipedia.org/wiki?curid=474117" title="Puchar Włoch w piłce nożnej">
Puchar Włoch w piłce nożnej

Puchar Włoch w piłce nożnej () – cykliczne rozgrywki piłkarskie o charakterze pucharu krajowego we Włoszech. Organizowane co sezon przez Włoski Związek Piłki Nożnej (FIGC) i przeznaczone są dla krajowych klubów piłkarskich. Najważniejsze po Serie A piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Europy.
Historia.
Pierwsza edycja Pucharu Włoch została rozegrana w 1922 roku. Kolejna – w latach 1926–1927, jednak została ona przerwana po 4. rundzie eliminacyjnej. Przerwa w rozgrywkach trwała do sezonu 1935/1936. Ponowna przerwa nastąpiła w trakcie II wojny światowej (z wyjątkiem roku 1943) i trwała aż do 1958. Od tego momentu Puchar Włoch jest rozgrywany regularnie co sezon.
Rozgrywki noszą oficjalną nazwę TIM Cup, od nazwy sponsora – Telecom Italia Mobile. Zwycięzca Pucharu Włoch uzyskuje prawo do noszenia na koszulkach przez cały następny sezon (podobnie jak mistrz Włoch) plakietki (czyli tzw. "Coccardy") – "scudetto".
Format.
Rozgrywki składają się z ośmiu rund. Zaczynają się w sierpniu, kiedy to w pierwszej rundzie swoje mecze rozgrywają najlepsze zespoły z Lega Pro i Serie D. Zespoły grające w Serie B dołączają do gry w drugiej rundzie, natomiast dwanaście najsłabszych drużyn Serie A z poprzedniego sezonu rozpoczynają rozgrywki od trzeciej rundy (jeżeli nie grają one w eliminacjach europejskich pucharów), która kończy się jeszcze przed końcem sierpnia. Osiem najlepszych zespołów Serie A zaczynają rozgrywki od 1/8 finału. Mecze od czwartej rundy do pierwszych meczów półfinałowych grane są w krótkim czasie. Natomiast rewanżowe mecze półfinałowe rozgrywane są kilka miesięcy później. Finał rozgrywany był w formie dwumeczu po raz ostatni w sezonie 2006/2007. Od tamtego czasu mecz finałowy rozgrywany jest na Stadio Olimpico w Rzymie.
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii oficjalnych rozgrywek o Puchar Włoch na podium oficjalnie stawało w sumie 28 drużyn. Liderem klasyfikacji jest Juventus F.C., który zdobył 14 Pucharów.
Stan na 11.05.2022.
Klasyfikacja według miast.
Stan na 31.05.2021.

</doc>
<doc id="474118" url="https://pl.wikipedia.org/wiki?curid=474118" title="Anti-Flag">
Anti-Flag

Anti-Flag – amerykański zespół punkrockowy mocno zaangażowany politycznie, o przekazie ukierunkowanym lewicowo, a nawet socjalistycznie, czego wyrazem są teksty piosenek. Powstał w roku 1988 w Pittsburghu za sprawą Justina Sane'a i Lucy Fester. Ich muzyka oscyluje między punk rockiem a hardcore punkiem. Melodyjne utwory oraz charakterystyczny głos wokalisty Justina powodują, że styl zespołu trudno porównać do jakiegokolwiek innego.
Historia grupy.
Początkowo zespół zagrał tylko jeden koncert, po czym nastąpił jego rozpad. Ponowne powstanie zespołu nastąpiło w 1993 roku, kiedy to do Justina dołączył grający na basie Andy Flag oraz perkusista Pat Thetic. W 1996 r. wytwórnia New Red Archives wypuściła ich pierwszy album Die for the Government. W tymże roku zespół opuścił Andy z powodu nieporozumień między muzykami.
W następnym roku pozycję basisty objął Chris Head, po czym przeniósł się na gitarę, a jego miejsce zajął Jamie Cock. Ostatnia zmiana składu nastąpiła w roku 1999. Basistą grupy został Chris #2. W tym czasie Anti-Flag nagrał albumy w wytwórniach Go Kart Records oraz Fat Wreck Chords przy współudziale własnej wytwórni A-F Records. Album "Underground Network" nagrany w Fat Wreck przez legendarnego punkowego producenta Mass Giorgini jest uważany za płytę która ukształtowała oblicze zespołu.
Teksty Anti-Flag przekazują lewicowe i postępowe idee polityczne oraz mocno sprzeciwiają się faszyzmowi i nacjonalizmowi. Często są one mocno patetyczne, co jest świadomym zamierzeniem autorów. Według grupy amerykański militaryzm oraz kapitalizm są zagrożeniem dla świata.
8 października 2004 roku, Jim McDermott, amerykański członek Izby Reprezentantów w swoim przemówieniu przedstawił zespół jako przykład godnej postawy do naśladowania przez młodzież, która powinna troszczyć się o losy kraju oraz uczestniczyć w wyborach. (Tutaj można przeczytać oryginalną treść przemówienia)
W 2005 r. Anti-Flag podpisali dwupłytowy kontrakt z jedną z największych wytwórni płytowych, RCA. Ich własna wytwórnia nadal pozostała niezależna. Ich nowy album, "For Blood and Empire", ukazał się 21 marca.
Wytwórnia RCA należy do koncernu Sony BMG, jednej z największych korporacji świata. Część fanów uważa ich decyzję za objaw hipokryzji w stosunku do ich antykapitalistycznych i promujących niezależną kulturę tekstów. Według samych członków zespołu, to najlepsza droga do tego, aby ich przesłanie było szeroko słyszane.

</doc>
<doc id="474132" url="https://pl.wikipedia.org/wiki?curid=474132" title="Rurkoczułkowce">
Rurkoczułkowce

Rurkoczułkowce ("Siboglinidae") – rodzina osiadłych, morskich pierścienic z gromady wieloszczetów, dawniej klasyfikowana w randze typu lub gromady Pogonophora (pogonofory). Żyją w białkowo-chitynowych rurkach przytwierdzonych do dna, tylko w morzach pełnosłonych, w strefach głębszych, od 200 do 10 000 m p.p.m. 
Charakteryzują się silnie rozwiniętymi czułkami osadzonymi w przedniej części znacznie wydłużonego ciała (o długości od 5 mm do ponad 2 m). Długość ciała większości gatunków mieści się pomiędzy 10–75 cm przy średnicy ciała 0,1–3,0 cm
Opisano ok. 150 gatunków. Należące do nich drożnorurkowe występują głównie w wodach zimniejszych, o temperaturze -1,3 do 13 °C, osadzone domkami w mule. Kilka gatunków zamieszkuje rozkładające się drewno, liny lub rozkładającą się skórę opadłą na dno morza. Niedrożnorurkowe tworzą charakterystyczną faunę obrzeży ujść gorących podmorskich źródeł (kominów hydrotermalnych), o wodach bogatych w siarkę. Występują w ogromnych populacjach, tworzących "łąki" podwodne. W trakcie metamorfozy zanika ich przewód pokarmowy, odżywiają się dzięki symbiozie z populacjami bakterii utleniającymi siarkowodór, wypełniającymi specjalne narządy (trofosomy) rurkoczułkowców. Bakterie mogą stanowić nawet połowę masy rurkoczułkowca.
Rurkoczułkowce wykazują niespotykane u innych zwierząt przystosowania. Na przykład gatunek "Riftia pachyptila" wykorzystuje do transportu tlenu i jonów siarczkowych specyficzną, zmodyfikowaną hemoglobinę, nieulegającą uszkodzeniu w obecności siarkowodoru, jak to się dzieje u innych zwierząt. "Alvinella pompejana" jest prawdopodobnie jedynym gatunkiem wielokomórkowym tolerującym temperatury około 80 °C (skrajne termofile).
Głębinowe drożnorurkowe należą do najbardziej długowiecznych zwierząt. Ocenia się, że przedstawiciele gatunku Lamellibrachia mogą żyć 170 do 250 lat, co stanowi rekord długości życia wśród zwierząt bezkręgowych i wyraźne odstępstwo od obserwowanej korelacji między wielkością organizmu a jego długością życia.
Rurkoczułkowce początkowo opisywano jako przedstawicieli wieloszczetów osiadłych. W 1914 utworzono dla nich odrębny typ o niejasnych pokrewieństwach. W latach trzydziestych XX w. klasyfikowano je w randze gromady Pogonophora. Początkowe opisy (do roku 1964) bazowały na niekompletnym materiale (brakowało opistosomy), co powodowało, że ich "osobliwą" budowę porównywano do półstrunowców i zaliczano do wtóroustych. 
Przykłady historycznych klasyfikacji rurkoczułkowców w zależności od ujęcia:
Jako typ dzielony na 2 gromady:
Jako gromada dzielona na trzy podgromady:
Najnowsze badania morfologiczne i genetyczne wskazują jednak, że rurkoczułkowce są silnie zmodyfikowanymi pierścienicami. Są więc pierwouste. Zaliczono je do gromady wieloszczetów i rzędu Canalipalpata. 

</doc>
<doc id="474133" url="https://pl.wikipedia.org/wiki?curid=474133" title="John Tyndall">
John Tyndall

John Tyndall (ur. 2 sierpnia 1820 w Leighlin Bridge, zm. 4 grudnia 1893 w Hindhead) – irlandzki naukowiec i alpinista; fizyk, badacz i odkrywca zjawisk z zakresu m.in. magnetyzmu, glacjologii, chemii fizycznej i bakteriologii. Członek Royal Society i laureat Medalu Rumforda (1864).
Alpinizm.
Tyndall to pierwszy zdobywca m.in. Weisshornu. Jego nazwiskiem został nazwany przedwierzchołek Matterhornu od strony włoskiej: "Pic Tyndall", do którego dotarł rok przed zdobyciem szczytu przez Edwarda Whympera.

</doc>
<doc id="474134" url="https://pl.wikipedia.org/wiki?curid=474134" title="Willa Jakuba Kestenberga">
Willa Jakuba Kestenberga

Pałac Jakuba Kestenberga - budynek położony przy ulicy Seweryna Sterlinga 26 w Łodzi.
Historia.
Jakub Icek Kestenberg zakupił w 1893 roku działkę u zbiegu ulic Cegielnianej (dziś Jaracza) i Nowo Targowej (dziś Sterlinga), na której do 1900 roku postawił fabrykę wyrobów wełnianych.
Franciszek Chełmiński zaprojektował rezydencję w roku 1902, a zrealizowano ją w rok później.
W 1955 roku budynek zaadaptowano do nowych realiów. W willi ulokowano pomieszczenia biurowe Zakładów Odzieżowych "Emfor".
Od 2002 roku, rezydencja wraz z pobliskimi budynkami pofabrycznymi, przejęła i zaadaptowała do własnych potrzeb Akademia Humanistyczno-Ekonomiczna w Łodzi.
Architektura.
Willa to dwukondygnacyjny budynek o zróżnicowanym układzie wnętrz na obu piętrach – z uwagi na swoje funkcje.
Na parterze znajdowały się pomieszczenia handlowe i administracyjne, piętro wyżej mieszkalne i administracyjne.
Rezydencja nakryta dachem mansardowym (po 50 latach została rozbudowana).
Elewacja rezydencji od strony ulicy Jaracza ma charakter willowy, a już od strony ulicy Sterlinga pałacowy. Urozmaicono ją balkonami, wykuszami i tarasami. Pokryta jest dość bogatą ornamentyką secesji wiedeńskiej, gdzie przeważa dekoracja roślinna. Widać także elementy pochodzenia klasycznego, jak pilastry zwieńczone kapitelami ze stylizowanych liści akantu, motywy łezek, fryz kostkowy, spływy wolutowe. Od strony ogrodu, gankiem kolumnowym z wieloboczna wieżą, mieszczącą klatkę schodową.

</doc>
<doc id="474137" url="https://pl.wikipedia.org/wiki?curid=474137" title="Sun Records">
Sun Records

Sun Records – amerykańska wytwórnia płytowa założona w Memphis przez Sama Phillipsa 27 marca 1952 roku. 
Przełomowym momentem w działalności Sun był rok 1954, kiedy to młody kierowca ciężarówki Elvis Presley nagrał tu swój pierwszy singel "That's All Right, Mama". Poza Elvisem, Sam Phillips wykreował też wiele innych późniejszych gwiazd jak: Carl Perkins, Roy Orbison, Jerry Lee Lewis czy Johnny Cash.
Wytwórnia ta miała wielki wpływ na powstanie rock and rolla, który wywodzi się m.in. z muzyki wydawanej tu jako rockabilly.

</doc>
<doc id="474138" url="https://pl.wikipedia.org/wiki?curid=474138" title="Jean-Lambert Tallien">
Jean-Lambert Tallien

Jean-Lambert Tallien (ur. 23 stycznia 1767 w Paryżu, zm. 16 listopada 1820 tamże) – polityk rewolucji francuskiej, jakobin.
Jean Tallien był typowym reprezentantem rodzącej się francuskiej burżuazji, który rewolucję 1789 roku widział głównie jako obalenie dawnego systemu feudalnego i okazję do łatwego dorobienia się. Znakomicie udawał jednak politycznego radykała, głosując za śmiercią króla i utworzeniem Trybunału Rewolucyjnego. Cieszył się na tyle dużym zaufaniem w Konwencie, że został wybrany komisarzem Konwentu w Bordeaux. Jego zadaniem miało być propagowanie idei rewolucyjnych wśród ludności tego miasta oraz walka z powstaniem żyrondystowskim, jakie miało tam miejsce.
Tallien zdobył fatalną sławę jednego z najkrwawszych i zarazem najbardziej skorumpowanych komisarzy. Za jego czasów Bordeaux było areną masowych egzekucji na gilotynie, w czasie których ginęli niejednokrotnie zupełnie przypadkowi ludzie. Równocześnie wysłannik Konwentu był skłonny przymykać oko na spekulację (którą miał karać surowo), o ile winni gospodarczych przekrętów zapłacili mu odpowiednio wysoką łapówkę. W procederze tym sekundowała mu jego kochanka i późniejsza żona Thérésia Cabarrus, była arystokratka ocalona przez Talliena od szafotu.
W połowie 1794 r. wieści o wyczynach Talliena dotarły do Komitetu Ocalenia Publicznego, który zarządził jego odwołanie z funkcji. Przeciwko Tallienowi i Cabarrus wystosowano nakaz aresztowania; były komisarz zdołał jednak ukryć się w Paryżu. Podobno to wiadomość o skazaniu kochanki na śmierć skłoniła tego niegrzeszącego odwagą człowieka do dołączenia do spisku termidorian, w którym odegrał znaczącą rolę.
9 thermidora roku II (czyli 27 lipca 1794) to Tallien przerwał przemówienie Saint-Justa, dając spiskowcom sygnał do rozpoczęcia akcji przeciwko Robespierre'owi. Za czasów Dyrektoriatu nie odgrywał jednak znaczącej roli politycznej, ograniczając się do dalszego pomnażania swojego majątku i prowadzenia do spółki z Thérésą (już wtedy jego żoną) jednego z najmodniejszych salonów Paryża.

</doc>
<doc id="474142" url="https://pl.wikipedia.org/wiki?curid=474142" title="Jean Tallien">
Jean Tallien



</doc>
<doc id="474144" url="https://pl.wikipedia.org/wiki?curid=474144" title="Doping wydolnościowy">
Doping wydolnościowy

Doping wydolnościowy – sztuczne podnoszenie wydolności fizycznej i psychicznej zawodnika metodami wykraczającymi poza normalny, „naturalny” trening, choć w praktyce granica między dopingiem i treningiem jest często bardzo trudna do ustalenia. Ogólnie za doping uważa się metody medyczne, potencjalnie szkodliwe dla zdrowia, które zostały oficjalnie zabronione.
Doping jest często szkodliwy dla zdrowia, czasami może wywołać kalectwo lub śmierć, szczególnie jeśli jest stosowany nieostrożnie, bez naukowych podstaw. Niektóre, współczesne metody dopingu stosowane pod ścisłą kontrolą specjalisty są niezwykle trudne do wykrycia, a umiejętnie stosowane wcale nie muszą powodować ujemnych efektów zdrowotnych, przynajmniej w okresie aktywności sportowej. Ich efekty uboczne mogą się jednak ujawnić już po zakończeniu kariery sportowej, gdyż bezpieczeństwo większości stosowanych metod i środków dopingowych nie jest tak dobrze przebadane jak dostępne na rynku legalne środki farmakologiczne.
W zawodniczym sporcie amatorskim oraz w większości dyscyplin uprawianych zawodowo stosowanie dopingu karane jest dyskwalifikacją (na czas określony lub dożywotnio), odebraniem medalu lub zakazem udziału w zawodach sportowych na pewien czas liczony w miesiącach, latach lub dożywotnio. Istnieją jednak zawodowe dyscypliny sportowe, w których nie istnieje kontrola antydopingowa (np. zawodowy boks amerykański, zawodowa kulturystyka). Doping stosowany do własnych, prywatnych celów, np. przez osoby uprawiające sport rekreacyjnie nie jest w większości krajów świata zabroniony, aczkolwiek zabroniony jest handel określonymi grupami związków chemicznych. Inne z kolei są legalnie dostępne jako preparaty z grupy paraleków. Zwalczaniem dopingu zajmuje się Światowa Agencja Antydopingowa ("World Anti-Doping Agency", WADA) oraz kilka innych, mniejszych organizacji.
Rodzaje dopingu.
Ze względu na stosowane metody doping wydolnościowy można podzielić ogólnie na:
Ze względu na główny cel dopingu można go podzielić na:
Doping siłowy i wytrzymałościowy stoją z sobą w pewnej sprzeczności. Zbyt szybki wzrost masy mięśniowej powoduje zwykle obniżenie wytrzymałości na długotrwały wysiłek, z kolei wzrost wytrzymałości można osiągnąć przez ogólne zmniejszanie masy zawodnika. Doping stymulujący jest skuteczny na bardzo krótką metę, gdyż szybko powoduje nadmierne wycieńczenie organizmu zawodnika.
Doping farmakologiczny.
Doping farmakologiczny jest jednocześnie najłatwiejszy do zastosowania i najłatwiejszy do wykrycia. Najczęściej stosowanymi związkami chemicznymi są:
Czasami za doping farmakologiczny jest także uważane stosowanie tzw. suplementów – skoncentrowanych preparatów zawierających aminokwasy, a także tzw. „końskich” dawek witamin (zwłaszcza z grupy B), oraz regulowanie równowagi elektrolitycznej organizmu, poprzez stosowanie płynów zawierających duże stężenie soli fizjologicznych. Tego typu doping był już stosowany w starożytności. Tego typu środki nie są jak dotąd oficjalnie zabronione.
W pewnych szczególnych sytuacjach dozwolone jest też stosowanie maści i innych preparatów zewnętrznych, zawierających substancje przeciwbólowe i rozluźniające. Nie jest też zabronione stosowanie tradycyjnych substancji pobudzających takich jak np.: kawa, czy Coca-Cola, choć jeszcze niedawno kofeina znajdująca się w tych produktach była zabroniona w stężeniu przekraczającym 12 mikrogram/ml.
Sportowcy muszą bardzo uważać jakie leki stosują. Na przykład zwykły syrop na kaszel może zawierać efedrynę lub jej pochodne, substancję pobudzającą zakazaną na zawodach powyżej stężenia 10 mikrogram/ml i zawodnik może przypadkowo być oskarżony o doping.
Doping fizjologiczny.
Doping fizjologiczny polega na stosowaniu rozmaitych technik medycznych, czasowo zwiększających wydolność organizmu. Jest on – zwłaszcza autotransfuzje krwi – dość trudny do wykrycia.
Najczęściej spotykaną formą dopingu fizjologicznego są właśnie transfuzje krwi. Stosowane są zarówno autotransfuzje krwi własnej, uprzednio zmagazynowanej, jak i transfuzje krwi pochodzącej od wyselekcjonowanych dawców. Można stosować transfuzję całej krwi, jak i wybranych jej składników, np. plazmaferezę. Zazwyczaj celem tego zabiegu jest zwiększenie do maksimum liczby czerwonych krwinek w organizmie, gdyż to one odpowiadają za szybki transport tlenu do mięśni. Większa liczba czerwonych ciałek we krwi oznacza wzrost wytrzymałości, a także zwiększoną zdolność do krótkotrwałego wysiłku fizycznego. Drugim, mniej ważnym efektem transfuzji jest szybkie pozbycie się z organizmu toksyn powstających w czasie wysiłku, a także śladów stosowania dopingu farmakologicznego. Wzrost liczby czerwonych krwinek powoduje jednak także wzrost lepkości krwi, wzrost obciążenia mięśnia sercowego i generalnie całego układu krążenia, które w skrajnych przypadkach mogą powodować wylewy i zawały serca.
Doping poprzez transfuzję krwi był szczególnie popularny w zawodowym kolarstwie szosowym. Został jednak ograniczony przez wprowadzenie maksymalnej dopuszczalnej liczby czerwonych krwinek, a także niezapowiedziane naloty na hotele i ośrodki treningowe, w których przebywają sportowcy. Legalną, wciąż stosowaną techniką na wzrost liczby czerwonych krwinek jest trening wysokościowy, polegający na odbywaniu długotrwałych obozów kondycyjnych na wysokościach pow. 2500 m n.p.m. bezpośrednio przed ważnymi zawodami.
Inne, rzadziej spotykane formy dopingu fizjologicznego to operacyjne usuwanie tkanki tłuszczowej, przeszczepy mięśni i ścięgien, przeszczepy szpiku kostnego, podskórne zastrzyki powietrza. Wszystkie te metody są w dużym stopniu zarzucone, gdyż są łatwe do wykrycia i obarczone są dużym ryzykiem szybkiego i nieodwracalnego zrujnowania zdrowia zawodnika.
Doping genetyczny.
Jest to najnowsza technika dopingowa polegająca na dokonywaniu manipulacji na materiale genetycznym zawodnika lub kontroli ekspresji genów. Istnieją generalnie trzy możliwe techniki dopingu genetycznego:
Jak dotąd doping genetyczny jest praktycznie niewykrywalny i trudno jest powiedzieć, czy jest on stosowany. Najbardziej prawdopodobne jest, że zastosowanie dopingowe znalazła już terapia genowa o nazwie "Repoxygen", firmy "Oxford Biomedica", która prowadzi do stałego syntezowana przez komórki tkanki mięśniowej EPO. Światowa Agencja Antydopingowa (WADA) w 2001 r. wprowadziła oficjalną definicję dopingu genetycznego, zaś w 2004 r. wszelkie jego formy zostały oficjalnie dopisane do listy zakazanych praktyk dopingowych tej agencji. Jak dotąd jednak (kwiecień 2006) nikogo nie przyłapano na tym dopingu.
Legalność i zwalczanie dopingu.
Pierwszą organizacją, która poważnie podeszła do zwalczania dopingu była Międzynarodowa Amatorska Federacja Lekkiej Atletyki, przekształcona później w Międzynarodowe Stowarzyszenie Federacji Lekkoatletycznych (IAAF). Organizacja ta w 1928 r. formalnie zakazała wszelkich form dopingu wydolnościowego, jednak nie stworzyła ona żadnej struktury organizacyjnej zajmującej się wykrywaniem jego przypadków. Walka z dopingiem ograniczała się tylko do wymogu podpisywania oświadczeń przez sportowców uczestniczących w zawodach organizowanych przez IAAF, że nie stosowali żadnych niedozwolonych metod poprawiania wydolności swojego organizmu.
Do 1966 r. Międzynarodowa Federacja Piłki Nożnej (FIFA), Międzynarodowa Unia Kolarska (UCI) oraz Międzynarodowy Komitet Olimpijski (MKOL) dołączyły do IAAF uruchamiając podobny system walki z dopingiem, tzn. poprzez stworzenie wymogu podpisu pod oświadczeniem o jego niestosowaniu przez wszystkich zawodników zrzeszonych w związkach należących do tych federacji.
Testy antydopingowe zaczęto stosować po raz pierwszy w 1966 r. w trakcie Europejskich Mistrzostw Lekkoatletycznych. Dwa lata później MKOL uruchomił procedurę wyrywkowych testów antydopingowych w trakcie letnich i zimowych Igrzysk Olimpijskich i od tego czasu stały się one stałym elementem Olimpiad. Od tego momentu, aż do olimpiady w Pekinie w 2008 roku na stosowaniu „dopingu” przyłapano 86 sportowców. Rekordowe pod tym względem były igrzyska w Atenach w 2004 roku, podczas których pozytywny wynik testów stał się udziałem 16 sportowców.
W połowie lat 70. XX w. opracowano pierwsze testy wykrywające skutecznie sterydy anaboliczne. W 1976 r. związki te zostały oficjalnie dołączone do listy substancji zabronionych przez MKOL.
W latach 70. i 80. XX w. wiele międzynarodowych organizacji sportowych, zaczęło tworzyć pierwsze jednostki organizacyjne do walki z dopingiem. Początkowo było to robione w formie tworzenia komitetów antydopingowych, które otrzymywały budżety na organizowanie przetargów na wyrywkowe pobieranie próbek płynów ustrojowych zawodników w czasie zawodów i wykonywanie ich analiz przez wyspecjalizowane firmy. Podobne struktury zaczęły tworzyć też narodowe związki sportowe, które chciały eliminować dopingujących się zawodników zanim ich przyłapanie na zawodach międzynarodowych spowoduje skandal. W połowie lat 80. XX w. narodowe związki sportowe przestały ograniczać się tylko do testów na zawodach, lecz także zaczęły przeprowadzać kontrole w trakcie treningów.
Postęp w farmakologii i genetyce ciągle jednak powodował, że poszczególne federacje sportowe nie nadążały za nim. Ponadto, różne federacje miały różne listy zakazanych technik i środków dopingowych, a także różne procedury ich testowania – często bardzo niedoskonałe, powodujące czasami niszczenie karier niewinnych sportowców. Spowodowało to konieczność stworzenie ogólnoświatowej organizacji, która powstała w 1999 r. pod przewodnictwem MKOL. Do zadań Światowej Agencji Antydopingowej należy normowanie zasad i ujednolicanie technik analitycznych stosowanych przy wykrywaniu dopingu, a także tworzenie i publikowanie Światowego Kodeksu Antydopingowego.
Jurysdykcja WADA, jak i innych organizacji sportowych zwalczających doping ogranicza się tylko do samych imprez sportowych. Mogą one odbierać licencje zawodnikom zawodowym i wprowadzać okresowe lub stałe zakazy uczestniczenia w zawodach sportowcom amatorskim. Organizacje te nie mogą jednak nikogo pociągać do odpowiedzialności prawnej, aczkolwiek mogą oczywiście zgłaszać przypadki łamania prawa odpowiednim instytucjom państwowym.
W ramach UNESCO 19 października 2005 w Paryżu podpisana została Międzynarodowa konwencja o zwalczaniu dopingu w sporcie, weszła w życie 1 lutego 2007 r.
Prawo antydopingowe jest w różnych krajach różne. Sam doping jako taki jest karalny tylko w nielicznych krajach (np. we Włoszech), stosowanie niedozwolonych związków chemicznych i technik medycznych jest w wielu krajach ścigane na podstawie innych przepisów. np. lekarz stosujący niedozwolone zabiegi medyczne, a także klub sportowy i trenerzy przyzwalający na nie, mogą być pociągnięci do odpowiedzialności karnej za dokonanie uszczerbku na zdrowiu zawodnika. Stosowanie, dystrybucja i produkcja niedozwolonych środków farmaceutycznych może być ścigane w oparciu o te same przepisy co rozprowadzanie i używanie narkotyków.
W wielu krajach wiele substancji i technik stosowanych w dopingu nie jest jednak zabroniona i dlatego korzystanie z nich nie jest nielegalne w świetle ogólnego prawa danego państwa. Osoby uprawiające sport w celach rekreacyjnych lub uprawiające sport zawodowo w dyscyplinach, w których nie obowiązuje zakaz dopingu mogą z niego korzystać, a sprawa dokonywania uszczerbku na własnym zdrowiu jest w tej sytuacji ich prywatną sprawą.
Legalność wielu technik i specyfików, nawet w krajach, które miały dotąd bardzo liberalne zasady w tej kwestii, stopniowo jednak ulega zmianie. Przykładem są tu np.: Stany Zjednoczone, w których do niedawna produkcja i użycie preparatów zawierających sterydy anaboliczne była legalna. 20 stycznia 2005 r. wprowadzono tu ustawę "Anabolic Steroid Control Act of 2004", która całkowicie zakazała wolnego handlu sterydami i prohormonami, w 2014 uchwalono "Designer Anabolic Steroid Control Act".
W Polsce obowiązuje Ustawa z 21 kwietnia 2017 r. o zwalczaniu dopingu w sporcie.
Ślubowanie olimpijskie od Letnich Igrzysk Olimpijskich 2000 zawiera zakaz stosowania dopingu.
Afery dopingowe.
Przed II wojną światową.
W trakcie Letnich Igrzysk Olimpijskich 1904 Thomas Hicks (USA) zwyciężył w biegu maratońskim i zaraz za metą stracił przytomność na kilka godzin. Później przyznał się, że wypił bezpośrednio przed zawodami brandy wymieszane ze strychniną, co działało jak stymulant.
Istnieją niepotwierdzone i niepewne informacje, że niemieccy sportowcy w trakcie Letnich Igrzysk Olimpijskich 1936 otrzymywali regularnie syntetyczny testosteron aby zwiększyć swoje szanse na osiągnięcie medalowych sukcesów.
Użycie testosteronu.
W trakcie Mistrzostw Świata w Podnoszeniu Ciężarów w 1954 r. dr John Ziegler, lekarz amerykańskiej drużyny odkrył przypadkiem, że sowieccy atleci otrzymywali razem z jedzeniem jakieś tajemnicze pigułki. Badanie składu jednej z wykradzionych pigułek potwierdziło, że ich głównym składnikiem była syntetyczna pochodna testosteronu. W tym czasie nie było to jeszcze nielegalne. W zawodach tych sportowcy z ZSRR zdeklasowali przeciwników, otrzymując większość złotych medali oraz bijąc kilka rekordów świata. Po swoim odkryciu Ziegler przekonał firmę farmaceutyczną CIBA, aby rozpoczęła ona produkcję metandrostenolonu (Dianabol) – syntetycznej pochodnej testosteronu. Specyfik ten w slangu zawodników sportów siłowych był nazywany „Śniadaniem Mistrzów” i był regularnie spożywany przez olbrzymią większość sportowców osiągających znaczące sukcesy w ciężkiej atletyce w latach 1960–1969. W 1969 r. został on oficjalnie zakazany przez większość federacji atletycznych.
W latach 70. i 80. XX w. istniał rządowy program dopingowy w NRD. Młodym, wyselekcjonowanym sportowcom podawano wiele różnych substancji, stosowano też na nich niedozwolone techniki fizjologiczne (transfuzje krwi, przeszczepy itp.). Szczególnie mocno dopingowanymi zawodnikami były kobiety-pływaczki oraz biegaczki. Po upadku Muru Berlińskiego i zjednoczeniu Niemiec wielu byłych sportowców z NRD, którym dawny doping zrujnował zdrowie, oskarżyło rząd RFN (jako prawnego następcę rządu NRD) o odszkodowania. Spośród ponad 300 wniosków o odszkodowanie uznano 193, dla których rząd utworzył specjalny fundusz w wysokości 4 milionów marek.
Anaboliki nowej generacji.
Afera z nandrolonem wybuchła w połowie lat 90. XX w., kiedy to zaczęły się pojawiać coraz liczniejsze, jak się później okazało prawdopodobnie zupełnie błędne, wykrycia tej pochodnej testosteronu u wielu lekkoatletów, którzy później zaprzeczali, że stosowali jakikolwiek doping. Jak zostało to później wykazane przez kilka grup naukowców, testy stosowane do wykrycia tego związku w próbkach moczu przez IAAF były wykonywane bardzo często błędnie. Co więcej, okazało się, że nawet przy prawidłowym wykonaniu tych testów, może on wykazać fałszywie pozytywny wynik, gdyż niewielkie ilości nandrolonu mogą spontanicznie powstawać w trakcie przechowywania moczu na skutek wtórnych reakcji biochemicznych. Ofiarami tego testu byli m.in. Merlene Ottey, Douglas Walker, Mark Richardson i wielu innych. Test ten przestano ostatecznie stosować dopiero w 2000 r.
Jedną z najsławniejszych afer dopingowych było przyłapanie kanadyjskiego zawodnika Bena Johnsona, w którego moczu, pobranym zaraz po jego zwycięstwie w biegu na 100 m na Letnich Igrzyskach Olimpijskich w Seulu wykryto jeden ze sterydów anabolicznych – stanozolol. Zawodnik został zdyskwalifikowany, a złoty medal ostatecznie przyznano Carlowi Lewisowi. Paradoksalnie kilka lat później okazało się, że w trakcie tej samej olimpiady, wykryto później w próbkach krwi Carla Lewisa niewielkie ilości zabronionych stymulantów – pseudoefedryny, efedryny i fenylopropanoloaminy, informacja ta jednak nie została ujawniona wtedy opinii publicznej. Sam Johnson bronił się przed zarzutami, twierdząc że nikt spośród startujących z nim wtedy biegaczy nie był czysty od dopingu, a on sam stał się kozłem ofiarnym, co miało tłumaczyć ukrycie pozytywnego wyniku testów pozostałych zawodników. Po ukaraniu go dożywotnią dyskwalifikacją w 1993 r. przyznał on w swojej autobiografii, że systematycznie brał Dianabol, Cypionat, Furazabol i hormon wzrostu pod kontrolą trenera i lekarza i nadal utrzymywał, że nie był w tym odosobniony i że podobnie czynili w tym czasie prawie wszyscy biegacze osiągający najlepsze wyniki.
EPO w kolarstwie.
Największa afera z użyciem EPO wybuchła w czasie wyścigu Tour de France w 1998 r. Policja francuska i belgijska zorganizowała w trakcie tego wyścigu zmasowaną serię kontroli i nalotów na miejsca pobytu kolarzy, a w jednym przypadku doszło nawet do zatrzymania całego peletonu, aby pobrać od wszystkich zawodników próbki płynów ustrojowych. Rezultatem tych działań było zdyskwalifikowanie całego zespołu Festina. Masażyście tego zespołu Willy’emu Voetowi dowiedziono, że zorganizował system dostarczania EPO i sterydów anabolicznych swoim zawodnikom. Lider zespołu Richard Virenque został zdyskwalifikowany na dwa lata, a Willy Voet trafił do więzienia i jego kariera została całkowicie załamana. Akcja policji została jednak nieco przystopowana po tym, jak zawodnicy z sześciu najważniejszych zespołów ogłosili jednodniowy strajk, co groziło niepowodzeniem całego wyścigu.
Z EPO związana była też dwuletnia dyskwalifikacja i odebranie złotego medalu Davidowi Millarowi, w Mistrzostwach Świata w jeździe na czas w 2003 r. oraz odebranie zwycięstwa i dwuletnia dyskwalifikacja Roberto Herasa w czasie Vuelta a España w 2005 r.
Dr Michel Ferrari od lat związany z Lance’em Armstrongiem został oskarżony i skazany na 11 miesięcy i 24 dni więzienia w zawieszeniu oraz na roczny zakaz wykonywania zawodu przez włoski sąd 1 października 2004 r. w kontrowersyjnym procesie, w którym najważniejszym dowodem były zeznania jego byłego podopiecznego Filippo Simeoni. Zaraz po ogłoszeniu wyroku zespół Lance Armstronga, US Postal zerwał z Ferrarim kontrakt, twierdząc jednocześnie, że nie wierzy w zeznania Simeoniego. Przed rozpoczęciem Tour de France 2005, w L’Equipe ukazał się długi artykuł, w którym stwierdzono, że w próbkach moczu pobranego od Lance’a Armstronga przed 2001 r. wykryto sześciokrotnie pochodne EPO. Badania te jednak, jako wykonane po długim czasie nie były zbyt wiarygodne. Ponadto Lance Armstrong dostawał zupełnie oficjalnie duże dawki leku o podobnej strukturze do EPO epogenu w trakcie leczenia jego choroby nowotworowej. Próbki jego płynów ustrojowych pobierane od 2001 r. i poddane oficjalnym testom na zawartość EPO wykazywały zawsze negatywny wynik.
Zaostrzone kontrole.
W trakcie Zimowych Igrzysk Olimpijskich 2006 w Turynie miejscowa policja i prokuratura urządziła nalot na kwatery austriackich biatlonistów, gdyż otrzymała wiarygodny donos o zorganizowanym systemie dopingu w tym zespole. W trakcie nalotu z kwatery zbiegł Walter Mayer, któremu w trakcie Zimowych Igrzysk Olimpijskich 2002 udowodniono już raz doping, za co został zdyskwalifikowany do roku 2010. W trakcie nalotu znaleziono w austriackich kwaterach strzykawki, aparaturę do transfuzji krwi i leki antydepresyjne i przeciw astmie, które wprawdzie są legalne, ale o których wiadomo, że są stosowane do zapobiegania wykryciu w testach obecności anabolików i EPO. Sam Walter Mayer został znaleziony w szpitalu psychiatrycznym pod Turynem i poddany przesłuchaniu, ostatecznie jednak nie postawiono mu żadnych zarzutów. Kilka tygodni później Walter Mayer złożył oficjalną skargę przeciw Jacques’owi Rogge, przewodniczącemu MKOl oraz szefowi Światowej Agencji Antydopingowej, Richardowi Poundowi o zniesławienie, gdyż obaj oni w oficjalnych komunikatach prasowych oskarżali Mayera o współorganizowanie systemu dopingowego.

</doc>
<doc id="474147" url="https://pl.wikipedia.org/wiki?curid=474147" title="Siły specjalne">
Siły specjalne

Siły specjalne, jednostki specjalne, komandosi – określenia wysoce specjalizowanych formacji wojskowych lub policyjnych. Jednostki wojskowe tego typu przystosowane są do wykonywania zadań niekonwencjonalnych, prowadzenia działań specjalnych i nadzwyczaj trudnych w czasie pokoju, kryzysu oraz wojny: antyterrorystycznych, rozpoznawczych (dalekiego rozpoznania bądź rozpoznania specjalnego), dywersyjnych itp. Składają się z selekcjonowanych żołnierzy bądź funkcjonariuszy, świetnie i specjalistycznie wyszkolonych oraz nadzwyczajnie wytrzymałych psycho-fizycznie, używających specjalizowanego uzbrojenia i wyposażenia. Działają na lądzie, wodzie i z powietrza. Gwałtowny rozwój sił specjalnych nastąpił podczas II wojny światowej. Obecnie jednostki tego typu wchodzą w skład sił zbrojnych lub policyjnych dużej liczby państw świata.
Określenie „komandos“ pochodzi od portugalskiego słowa "comando" („rozkaz“). Swoje współczesne znaczenie wywodzi od burskich konnych oddziałów o charakterze milicyjnym zwanych "kommando", które wsławiły się walkami partyzanckimi z armią brytyjską podczas wojen burskich. Słowo to zostało następnie zapożyczone przez Brytyjczyków podczas II wojny światowej, którzy mianem "Commando" nazywali tworzone od 1940 roku oddziały przeznaczone do działań rajdowych na terenach okupowanych przez przeciwnika.
Wojska Specjalne.
W Siłach Zbrojnych Rzeczypospolitej Polskiej funkcjonuje sześć jednostek wojskowych przeznaczonych do realizacji zadań w ramach operacji specjalnych:

</doc>
<doc id="474148" url="https://pl.wikipedia.org/wiki?curid=474148" title="Jednostka specjalna">
Jednostka specjalna



</doc>
<doc id="474149" url="https://pl.wikipedia.org/wiki?curid=474149" title="Progresywny metal">
Progresywny metal



</doc>
<doc id="474151" url="https://pl.wikipedia.org/wiki?curid=474151" title="Chrześcijański metal">
Chrześcijański metal



</doc>
<doc id="474153" url="https://pl.wikipedia.org/wiki?curid=474153" title="Drożnorurkowe">
Drożnorurkowe

Drożnorurkowe, inna nazwa: żeberkowce (Perviata) – wydzielana do niedawna gromada w obrębie rurkoczułkowców, klasyfikowanych w randze typu, obejmująca jego przedstawicieli żyjących na głębokościach od 200 do 10 000 m, w domkach osadzonych w miękkim podłożu, o długości ciała od 3 mm do 1,5 m. Obecnie klasyfikowane są w randze rodziny Siboglinidae.
Mają 1–250 czułków, u niektórych gatunków dłuższych niż główna część ciała. Grupa ta obejmowała około 120 gatunków. Była dzielona na dwa rzędy, głównie w zależności od wykształcenia pracelomy:

</doc>
<doc id="474156" url="https://pl.wikipedia.org/wiki?curid=474156" title="Jednostki specjalne">
Jednostki specjalne



</doc>
<doc id="474157" url="https://pl.wikipedia.org/wiki?curid=474157" title="Wyspa umarłych (powieść)">
Wyspa umarłych (powieść)

Wyspa Umarłych (ang. "Isle of the Dead") jest pierwszą powieścią z dwutomowego, spaceoperowego cyklu z elementami fantasy (drugi tom to Umrzeć w Italbarze), którego autorem jest Roger Zelazny. Zdaniem niektórych fanów i krytyków cykl ten jest powiązany z Kronikami Amberu.
Fabuła.
Głównym bohaterem cyklu (acz w Umrzeć w Italbarze pojawia się w tle fabuły) jest Francis Sandow – Noszący Imię - jedyny człowiek obdarzony mocą Pei'ańskigo bóstwa (Pei'anie to stara cywilizacja pozaziemska wyznająca religię politeistyczną) i przez owo bóstwo „opętywany”. Architekt planetarny wykorzystujący swą boską moc do dokonywania siłą woli terraformingu, znany biznesmen, najbogatszy człowiek w galaktyce. w "Wyspie Umarłych" musi on stawić czoła Pei'aninowi, który miał nadzieję zyskać moc i pozycję posiadaną przez Sandowa. (Stanie się Noszącym Imię to efekt długiego treningu i ostrej selekcji.) Zyskawszy zaś moc innego bóstwa postanowił użyć jej w celu dokonania zemsty (w kulturze pei'ańskiej uchodzącej za formę „sztuki”) na „uzurpatorze” Sandowie.

</doc>
<doc id="474158" url="https://pl.wikipedia.org/wiki?curid=474158" title="Doping">
Doping



</doc>
<doc id="474160" url="https://pl.wikipedia.org/wiki?curid=474160" title="Doping (aplauz)">
Doping (aplauz)

Doping w sporcie oznacza aplauz, zagrzewanie zawodników do sportowej walki. Wyraża się w wielu formach: oklaski, okrzyki, śpiewy, wywieszanie transparentów, wymachiwanie flagami, koszulkami, szalikami, uderzanie w bębny, granie na trąbkach, meksykańska fala itd. Doping ten ma bardzo pozytywny wpływ na wydolność organizmu, motywuje i dopinguje człowieka do rywalizacji i większego wysiłku a co za tym idzie do lepszych osiągnięć.

</doc>
<doc id="474161" url="https://pl.wikipedia.org/wiki?curid=474161" title="Umrzeć w Italbarze">
Umrzeć w Italbarze

Umrzeć w Italbarze to powieść Rogera Zelazny’ego, space opera z elementami fantasy i pomysłowymi gadgetami w stylu hard SF, będąca luźną kontynuacją Wyspy umarłych. Utwór ten mimo bogactwa pomysłów sprawia wrażenie pośpiesznie napisanego (było tak w istocie) i sam Zelazny twierdził, że żałuje iż ujrzał on światło dzienne.
Fabuła.
Centralnym punktem intrygi jest tajemniczy H vel Haidel von Hymack uzdrowiciel i (jako nosiciel mnóstwa chorób) sprawca epidemii.
Dotrzeć do niego (by wykorzystać go dla swych celów) usiłują: komandor Malacar Miles – bohater i zbrodniarz wojenny, były dowódca sił zbrojnych światów DYNAB, ostatni człowiek na (spustoszonej po wojnie atomowej) Ziemi, pałający żądzą zemsty na światach LC; Shind – niehumanoidalna kosmitka, o telepatycznej mocy, zaufany adiutant i przyjaciel Malacara; John Morwin – były oficer sił zbrojnych światów DYNAB, telepata i telekinetyk, uznany rzeźbiarz, przyjaciel Malacara, nie podzielający jego morderczych zamiarów; Jackara – prostytutka, obywatelka światów LC, pochodząca z DYNAB, fanatyczna wielbicielka Malacara; działający osobno: doktor Larman Pels genialny patolog - specjalista od rzadkich chorób, stanowiący coś w rodzaju „zombie” i cyborga, bowiem zmarły, zahibernowany i sztucznie utrzymywany przy „życiu” przez obudowujące i przenikające jego ciało mechanizmy; oraz znany z poprzedniego tomu Francis Sandow, którego moc pochodzi z podobnego źródła co moc Hymacka.

</doc>
<doc id="474168" url="https://pl.wikipedia.org/wiki?curid=474168" title="Podgórska Biblioteka Publiczna w Krakowie">
Podgórska Biblioteka Publiczna w Krakowie

Podgórska Biblioteka Publiczna w Krakowie – gminna instytucja kultury, powstała 2 lipca 1975 roku. 1 stycznia 2017 utworzono Bibliotekę Kraków po połączeniu czterech samodzielnych dzielnicowych sieci bibliotek. Biblioteka Kraków tworzy sieć 57 placówek w dotychczasowych siedzibach.
Biblioteka działała w obrębie krajowej sieci bibliotecznej. Jej siedzibą był zabytkowy budynek w Krakowie przy ul. Powroźniczej 2, a obszarem działania był teren historycznego Podgórza (dzielnice VIII, IX, X, XI, XII i XIII). Instytucja ta składała się z biblioteki wiodącej i 22 filii bibliotecznych. Upowszechniała wiedzę i kulturę oraz zaspokajała potrzeby czytelnicze mieszkańców Krakowa. W roku 2009 jej księgozbiór osiągnął ok. 370 000 woluminów.

</doc>
<doc id="474169" url="https://pl.wikipedia.org/wiki?curid=474169" title="Deacon">
Deacon

AEC Mk I Gun Carrier – brytyjskie samobieżne działo przeciwpancerne, znane także jako "Deacon" (ang. "diakon") z okresu II wojny światowej. Używane było tylko w czasie kampanii w Afryce Północnej (1942-43).
Historia.
Nowy pojazd, którego nazwa, podobnie jak wszystkich innych brytyjskich dział samobieżnych, została zapożyczona od tytułu eklezjastycznego, został opracowany w 1942 aby zapewnić wojskom brytyjskim walczącym na froncie Afryki Północnej szybką i mobilną broń przeciwpancerną. Ponieważ nie było czasu na opracowanie nowego projektu od zera, zdecydowano na rozwiązanie ad hoc – na podwoziu kołowego ciągnika artyleryjskiego AEC Matador zamontowano standardową wówczas armatę przeciwpancerną armii brytyjskiej – działo 6-funtowe. Samo działo zostało otoczone lekką osłoną pancerną, która zapewniała ochronę przed odłamkami dla celowniczego i ładowniczego. Kabina kierowcy została zastąpiona niską, "pudełkowatą", opancerzoną konstrukcją, która chroniła kierowcę i silnik. Łącznie w 1942 wyprodukowano 175 pojazdów tego typu.
Użycie bojowe.
Deacony zostały użyte na froncie Afryki Północnej, w warunkach, w których pojazdy kołowe miały zapewnioną prawie taką samą mobilność, jak pojazdy gąsienicowe. W owym czasie trzon niemieckich wojsk pancernych na tym teatrze działań stanowiły czołgi PzKpfw III, do zwalczania których armata 6-funtowa w zupełności wystarczała. Przykładem może być bitwa pod Al-Hamma, w której wziął udział 76. Regiment Przeciwpancerny R.A. Po zakończeniu kampanii w Afryce Północnej większość tych pojazdów została przerobiona na transportery amunicyjne. Część została w późniejszym czasie sprzedana Turcji.

</doc>
<doc id="474172" url="https://pl.wikipedia.org/wiki?curid=474172" title="Iset">
Iset



</doc>
<doc id="474173" url="https://pl.wikipedia.org/wiki?curid=474173" title="Iszet">
Iszet



</doc>
<doc id="474175" url="https://pl.wikipedia.org/wiki?curid=474175" title="Tiktaalik">
Tiktaalik

Tiktaalik – rodzaj ryby mięśniopłetwej z grupy Tetrapodomorpha. Nazwa pochodzi z Inuktitut – języka Inuitów, ludu eskimoskiego zamieszkującego wyspę, na której znaleziono skamielinę zwierzęcia; oznacza „dużą rybę słodkowodną”.
Skamieniałości tego kręgowca sprzed 375 milionów lat (późny dewon – czwarty okres ery paleozoicznej) znaleziono na początku roku 2006, w osadzie dna rzeki na Wyspie Ellesmere’a w arktycznej części Kanady. Wiele wskazuje na to, że może ona stanowić tzw. formę przejściową pomiędzy rybami i płazami, ponieważ wykazuje cechy charakterystyczne dla obu tych gromad kręgowców. To drapieżne zwierzę żyło na płyciznach rzek tropikalnych (w tamtym okresie połączony kontynent euroamerykański był położony w strefie tropikalnej).
Odkrycie środkowodewońskich tropów tetrapodów, starszych od tiktaalika o około 18–20 mln lat, sugeruje, że był on boczną gałęzią ewolucyjną Sarcopterygii.
Budowa ciała i sposób poruszania się.
Długość ciała zwierzęcia wynosiła od 1 do 3 metrów. Było ono walcowate i zakończone podobną do krokodylej głową.
"Tiktaalik" miał płetwy piersiowe zbudowane w taki sposób, że mogły się one zginać w połowie. Chociaż bardziej przypominały płetwy niż łapy z palcami, umożliwiały jednak zwierzęciu poruszanie się w płaszczyznach pionowej i poziomej, a także obrót.
Zwierzę miało szyję (a nie, tak jak w przypadku ryb, nieruchomą głowę zrośniętą z tułowiem), głowę z trójkątną czaszką (charakterystyczną dla wczesnych płazów) i oczy umieszczone na szczycie głowy, a nie po bokach. Sugeruje to, że zwierzę to sporo czasu spędzało w płytkiej wodzie. Układ kostny „płazoryby” miał nietypową budowę: w przekroju widać bark, łokieć oraz wczesną wersję kości nadgarstka. Dzięki tym wczesnym elementom układu kostnego, zwierzę mogło spędzać sporo czasu także na lądzie. W budowie ciała nie obserwuje się spłaszczenia bocznego (charakterystycznego dla ryb) jest za to spłaszczenie grzbietowo-brzuszne (typowe dla płazów). Chociaż "Tiktaalik" miał skrzela, to nie miał już pokryw skrzelowych i całkiem prawdopodobne jest, że miał także płuca. Ciało zwierzęcia pokryte było łuskami.
Zwierzę prawdopodobnie część czasu spędzało w wodzie mogąc także chodzić na płetwo-łapach po dnie rzeki. Wychodziło także na dłuższe piesze „wycieczki” w pobliżu bagnistego brzegu rzeki.

</doc>
<doc id="474177" url="https://pl.wikipedia.org/wiki?curid=474177" title="Tapioka">
Tapioka

Tapioka, skrobia tapiokowa – produkt skrobiowy otrzymany z manioku. Proces izolacji tapioki jest zbliżony do pozyskiwania skrobi ziemniaczanej i obejmuje: mycie oraz obieranie korzeni, rozdrabnianie, wymywanie skrobi, oddzielenie wody sokowej, oczyszczanie, odwadnianie i suszenie. Występuje w postaci perłowych kulek, płatków i mąki. 
Zawiera lekkostrawne węglowodany i niewiele białka. Jest hipoalergiczna i pozbawiona smaku. Nie zawiera glutenu i cholesterolu.
Tapioki w postaci mąki używa się jako zagęszczacza do sosów, musów. Granulat tapioki stosuje się do wyrobu legumin, kisieli mlecznych i owocowych. Tapioka stanowi podstawowy produkt do wyrobu herbaty bąbelkowej. 
Tapioka jako produkt bezglutenowy zalecana jest osobom z celiakią i nietolerancją tego białka. Zawiera głównie węglowodany. Białka, tłuszcze, błonnik, witaminy i składniki mineralne występują w śladowej ilości. Tapioka jest dobrym źródłem skrobi opornej, która wspomaga funkcjonowanie układu pokarmowego. Zalecana jest także w takich jednostkach chorobowych jak choroba Leśniowskiego-Crohna czy w prewencji cukrzycy typu 2.

</doc>
<doc id="474184" url="https://pl.wikipedia.org/wiki?curid=474184" title="CK">
CK



</doc>
<doc id="474186" url="https://pl.wikipedia.org/wiki?curid=474186" title="Regulka">
Regulka

Regulka ("Regulanka") – potok, lewostronny dopływ Wisły o długości 12,66 km.
Potok płynie w gminie Alwernia. Jego źródła znajdują się w Regulicach i Nieporazie. Uchodzi do Wisły w Okleśnej. Dopływem Regulki jest potok Brodła. Główne źródło w Simocie ma wydajność 3-5 l/s, a temperatura wody w potoku latem nie przekracza 9 °C.
Stanisław Polaczek w monografii "Powiat Chrzanowski w W. Ks. Krakowskiem" z 1914 roku dokładnie opisał źródła Regulki.

</doc>
<doc id="474189" url="https://pl.wikipedia.org/wiki?curid=474189" title="Tiktaalik roseae">
Tiktaalik roseae



</doc>
<doc id="474191" url="https://pl.wikipedia.org/wiki?curid=474191" title="Hejdar Alijew">
Hejdar Alijew



</doc>
<doc id="474192" url="https://pl.wikipedia.org/wiki?curid=474192" title="Burhanuddin Rabbani">
Burhanuddin Rabbani

Burhanuddin Rabbani (ur. 1940 w Fajzabadzie, zm. 20 września 2011 w Kabulu) – polityk afgański, narodowości tadżyckiej. W latach 1992–1996 był pierwszym prezydentem Afganistanu po upadku rządów komunistycznych. Był przywódcą Sojuszu Północnego (UNIFSA), organizacji będącej w opozycji do rządu talibów.
Życiorys.
Ukończył teologię i prawo islamskie na Uniwersytecie Kabulskim (gdzie potem wykładał) w 1963 i filozofię islamu na uniwersytecie Al-Azhar w Kairze w 1968. Związany z ruchem islamskim i jego założycielami. Od 1972 lider Stowarzyszenia Muzułmańskiego ("Dżamijat-e Islami").
W 1974 w obawie przed aresztowaniem opuścił kraj. Udał się do Pakistanu, gdzie zajął się poszukiwaniem poparcia rządu pakistańskiego dla przeciwników reżimu Muhammada Daud Chana. Po rozłamie w obrębie Stowarzyszenia Muzułmańskiego pozostał przywódcą jego umiarkowanej frakcji. Po komunistycznym przewrocie w 1978 wystąpił przeciwko proradzieckiemu reżimowi Ludowo-Demokratycznej Partii Afganistanu. W czasie trwania radzieckiej inwazji na Afganistan Rabbani zorganizował w oddalonej o kilkanaście kilometrów od Peszawaru miejscowości Badaber obóz treningowy dla dowodzonych przez siebie mudżahedinów. W miejscowej twierdzy ponadto znajdował się duży skład broni i amunicji, zaś od 1983 przetrzymywano tam również radzieckich jeńców. W trakcie trwającego dziesięć lat konfliktu jego ugrupowanie urosło do rangi najbardziej znaczącej partii mudżahedińskiej – należeli do niej m.in. Ahmad Szah Masud, Ismael Chan i Zabiullah Chan.
W marcu 1992 główne ugrupowania Tadżyków i Uzbeków, w tym kierowane przez Rabbaniego Stowarzyszenie Muzułmańskie, zawiązały w Mazar-e Szarif Sojusz Północny. 28 kwietnia wojska Sojuszu pod dowództwem Masuda wkroczyły do Kabulu. Po krótkich tymczasowych rządach Sibghatullaha Modżaddediego, 28 czerwca Rabbani objął urząd prezydenta Afganistanu. Za jego urzędowania dochodziło do licznych starć politycznych między jego zwolennikami a zwolennikami Gulbuddina Hakmatjara, Abdurraszida Dostuma i Abdula Alego Mazariego.
Od 1994 Rabbani musiał się zmagać z Talibami – nową organizacją zbrojną, założoną przez studentów szkoły koranicznej w Kandaharze i kierowaną przez mułłę Mohammada Omara. Szybko stali się oni znaczącą siłą i 27 września 1996 zdobyli Kabul, zmuszając rząd Rabbaniego do wycofania się z miasta. Rabbani ustanowił Mazar-e Szarif tymczasową stolicą Afganistanu, jednak większość czasu spędzał w swojej rodzinnej prowincji Badachszan. W czasie interwencji wojsk NATO w Afganistanie w 2001 Sojusz Północny wsparty przez siły amerykańskie zdobył 13 listopada Kabul, doprowadzając do obalenia Talibów. Burhanuddin Rabbani ponownie objął urząd prezydenta, jednak już 22 grudnia po konferencji w Petersburgu koło Bonn w Niemczech Rabbani został zastąpiony przez Hamida Karzaja. Sprawował również funkcję szefa Wysokiej Rady Pokoju.
Zginął 20 września 2011 w zamachu terrorystycznym w swoim domu, w czasie gdy przyjmował w domu przedstawiciela talibów, który bombę miał ukrytą w turbanie.

</doc>
<doc id="474193" url="https://pl.wikipedia.org/wiki?curid=474193" title="Dzień Oświecenia Buddy">
Dzień Oświecenia Buddy

Dzień Oświecenia Buddy – dzień, w którym Budda Siakjamuni osiąga oświecenie. W różnych tradycjach buddyjskich jest on obchodzony innego dnia i w inny sposób, lecz upamiętnia to samo zdarzenie.
Buddyzm theravada.
Vesak (Visakha Puja) przypada w dzień pełni Księżyca, szóstego miesiąca księżycowego – pali. Visakha (maj), oprócz roku przestępnego, kiedy to przypada w czerwcu. Nazwa święta pochodzi od nazwy szóstego miesiąca w kalendarzu indyjskim. Święto upamiętnia trzy najważniejsze wydarzenia w życiu Buddy:
Buddyści używają światła (świec, lampek oliwnych), by uczcić Visakha i przypomnieć, że Budda pokazał ludziom jak osiągnąć oświecenie.
Buddyzm mahajana.
Święto Oświecenia Buddy obchodzi się 8 grudnia. Przez tydzień poprzedzający ceremonię, klasztory zen na całym świecie przeprowadzają odosobnienia o najsurowszych regułach, zwane w Japonii rohatsu. W niektórych przypadkach uczestnicy nie kładą się spać przez 7 dni.

</doc>
<doc id="474194" url="https://pl.wikipedia.org/wiki?curid=474194" title="Moktak">
Moktak



</doc>
<doc id="474195" url="https://pl.wikipedia.org/wiki?curid=474195" title="Przemysł petrochemiczny">
Przemysł petrochemiczny

Przemysł petrochemiczny – przemysł przerobu półproduktów uzyskanych w rafineriach. Produkuje przede wszystkim benzynę i inne paliwa ropopochodne, surowce dla ciężkiej syntezy organicznej (m.in. etylen, tlenek etylenu, propylen, toluen, fenol, aceton) oraz tworzywa sztuczne: polietylen, polipropylen i inne. Gazy techniczne odgrywają kluczową rolę w wielu procesach produkcyjnych w przemyśle petrochemicznym. Wykorzystywane są one m.in.: w procesach przetłaczania i dozowania palnych cieczy lub gazów, do ochrony substancji chemicznych przed utlenianiem, a także do osłonowania rurociągów.

</doc>
<doc id="474201" url="https://pl.wikipedia.org/wiki?curid=474201" title="Józef Niwicki">
Józef Niwicki

Józef Niwicki (ur. ok. 1812 r., zm. w 1871 r.) – poeta, właściciel posiadłości ziemskiej w Kierlikówce w gminie Trzciana w województwie małopolskim. Nie interesowało go specjalnie prowadzenie gospodarstwa, zadanie to zlecił wynajętemu ekonomowi, sam zaś zajmował się głównie historią i literaturą i tworzył wiersze. Zmarł bezpotomnie. Napisane przez niego wiersze wyszły drukiem w 1873 roku, już po jego śmierci w tomiku zatytułowanym "Listki karpackie", dedykowanym posłowi do Sejmu Galicyjskiego Franciszkowi Hoszardowi. W wierszu "Klasztor wymarły" nawiązuje do historii klasztoru Kanoników Regularnych od Pokuty w sąsiedniej wsi Trzciana, tragicznych losów mnichów w czasie najazdu Rakoczego i sytuacji społecznej na wsi w XIX wieku.

</doc>
<doc id="474207" url="https://pl.wikipedia.org/wiki?curid=474207" title="Herodium">
Herodium



</doc>
<doc id="474211" url="https://pl.wikipedia.org/wiki?curid=474211" title="Przemysł rafineryjny">
Przemysł rafineryjny



</doc>
<doc id="474212" url="https://pl.wikipedia.org/wiki?curid=474212" title="Morze Tyberiadzkie">
Morze Tyberiadzkie



</doc>
<doc id="474213" url="https://pl.wikipedia.org/wiki?curid=474213" title="Sjeng Schalken">
Sjeng Schalken

Sjeng Schalken (ur. 8 września 1976 w Weert) – holenderski tenisista, reprezentant w Pucharze Davisa.
Kariera tenisowa.
Wysoki (193 cm), praworęczny Holender, z bekhendem granym jedną ręką, dysponował mocnym serwisem ułatwiającym zdobywanie punktów na szybkich podłożach (chociaż nie grał za często wolejem). Regularne uderzenia z głębi kortu dawały z kolei podstawę do skutecznej walki na nawierzchni ziemnej.
Schalken w gronie juniorów sezon 1994 zakończył na 9. miejscu w rankingu młodzieżowym, z tytułem mistrzowskim na US Open 1994 i półfinałem Wimbledonu 1994. W tymże roku debiutował w gronie tenisistów profesjonalnych i odniósł pierwsze zwycięstwo w turnieju ATP Challenger Tour.
W 1995 wygrał swój pierwszy turniej rangi ATP World Tour w Walencji, po finałowym zwycięstwie nad Gilbertem Schallerem. Dało mu to awans do czołowej pięćdziesiątki rankingu światowego. Zarówno w 1995, jak i w kolejnym sezonie, jako niespełna 20–latek, był najmłodszym zwycięzcą turnieju w głównym cyklu (w 1996 wygrał w Dżakarcie).
W 1997 wygrał turniej w Bostonie, pokonując po drodze m.in. Àlexa Corretję i Marcelo Ríosa. W sezonie 1998 osiągnął dwa półfinały i pięć ćwierćfinałów w cyklu ATP World Tour, turniej wygrał natomiast na początku sezonu 1999 – w Auckland nie stracił seta, a w finale okazał się lepszy od Tommy'ego Haasa. W 2000, głównie dzięki zwycięstwu w Tokio i finałowi w Szanghaju, po raz pierwszy w karierze został pierwszym zawodnikiem w Holandii, przerywając ośmioletni okres dominacji Richarda Krajicka. Zapisał się w t.r. także w historii Wimbledonu – w 3 rundzie uległ Markowi Philippoussisowi po meczu trwającym 5 godzin i 5 minut. Ostatni, piąty set Philippoussis wygrał 20:18.
W 2001 Schalken był w finale turnieju w Waszyngtonie (w półfinale pokonał Andre Agassiego, w finale przegrał z Andym Roddickiem), na koniec sezonu wygrał natomiast halową imprezę w Sztokholmie (w drodze do finału nie stracił seta, w samym finale pokonał Jarkko Nieminena w pięciu setach).
Latem sezonu 2002 Schalken awansował do półfinału londyńskiego turnieju "Queen’s Club" (przegrał z Lleytonem Hewittem), wygrał turniej w ’s-Hertogenbosch (pierwszy wygrany turniej przed własną publicznością, w ćwierćfinale pokonał Rogera Federera, w finale Arnauda Clémenta), osiągnął pierwszy wielkoszlemowy ćwierćfinał na Wimbledonie. Poprzednio, startując od Wimbledonu 1995 we wszystkich turniejach wielkoszlemowych, nigdy nie doszedł dalej niż do 3 rundy. W Wimbledonie 2002 pokonał m.in. kończącego karierę Michaela Changa, a w ćwierćfinale był bliski pokonania Hewitta (który ostatecznie został triumfatorem turnieju). Schalken przegrał dwa pierwsze sety ćwierćfinału z Hewittem, Australijczyk miał już także przewagę przełamania w trzeciej partii, a jednak mecz wygrał dopiero 7:5 w piątym secie. Podczas US Open 2002 tenisista holenderski osiągnął półfinał (jako pierwszy Holender od czasu Toma Okkera w 1971). Pokonał m.in. Marka Philippoussisa, Gustavo Kuertena i w ćwierćfinale Fernando Gonzáleza (w pięciu setach, z których trzy, w tym decydujący, kończyły się tie-breakami). W meczu półfinałowym uległ zmierzającemu po swoje czternaste wielkoszlemowe zwycięstwo Pete'owi Samprasowi. Po turnieju US Open Holender awansował po raz pierwszy w karierze do czołowej dwudziestki rankingu i utrzymał tę pozycję do końca sezonu, dochodząc jeszcze do finału turnieju w Moskwie.
W sezonie 2003 po raz pierwszy w karierze Schalken wygrał w jednym roku dwa turnieje (w ’s-Hertogenbosch ponownie pokonał w finale Clémenta, w Costa Do Sauipe Schüttlera), był także w dwóch ćwierćfinałach wielkoszlemowych (na Wimbledonie 2003 pokonał m.in. Schüttlera (wówczas nr 5. ATP), przegrał z Federerem, w US Open 2002 ponownie pokonał Schüttlera, a uległ Roddickowi). W kwietniu 2003 osiągnął najwyższą pozycję w rankingu – nr 11.
Po sezonie 2003 Schalken częściej zmagał się z kontuzjami. Doszedł do ćwierćfinału Wimbledonu 2004 (trzeci z rzędu na tych kortach). W sezonie 2004 wypadł z czołowej pięćdziesiątki rankingu ATP, a w 2005 z setki rankingu. Kontynuował jednak starty w 2006, również w zawodach z serii ATP Challenger Tour.
Sjeng Schalken jako deblista wygrał sześć turniejów o randze ATP World Tour, był w dalszych trzech finałach. Najlepsze rezultaty osiągał w parze z rodakiem Paulem Haarhuisem – wygrali wspólnie pięć turniejów (z czego trzy w 2001) i byli w półfinale US Open 2001. Również w 2001 Schalken był w ćwierćfinale gry podwójnej na Wimbledonie, ale w parze z Juanem Balcellsem. W maju 2002 został sklasyfikowany na 21. miejscu w rankingu deblistów.
W latach 1996–2005 Schalken regularnie grał w reprezentacji w Pucharze Davisa. Debiutował jako deblista (w parze z Janem Siemerinkiem) w meczu z Nową Zelandią, ale występował przede wszystkim w grze pojedynczej (w sporadycznych startach deblowych partnerował Haarhuisowi). Zdobył w meczach reprezentacji szereg ważnych punktów, głównie zapewniających Holandii utrzymanie w grupie światowej. Przyczynił się także do osiągnięcia półfinału Pucharu Davisa w 2001. W półfinale przegrał z Francuzem Nicolasem Escudé (6:8 w piątym secie), co przy końcowym zwycięstwie Francji 3:2 miało kluczowe znaczenie dla rozstrzygnięcia. W 1 rundzie Pucharu Davisa 2005 Schalken zdobył dwa punkty singlowe przeciwko Szwajcarom, oba mecze wygrywając w pięciu setach. Bilans Schalkena w Pucharze Davisa wyniósł 21 zwycięstw i 13 porażek.
W latach 2001–2002 Schalken zasiadał w radzie zawodników ATP. Od listopada 2003 jest żonaty. Ogłosił zakończenie kariery 29 marca 2007.

</doc>
<doc id="474214" url="https://pl.wikipedia.org/wiki?curid=474214" title="Genezaret">
Genezaret



</doc>
<doc id="474216" url="https://pl.wikipedia.org/wiki?curid=474216" title="Jezioro Genezaret">
Jezioro Genezaret



</doc>
<doc id="474217" url="https://pl.wikipedia.org/wiki?curid=474217" title="Paliwa">
Paliwa



</doc>
<doc id="474222" url="https://pl.wikipedia.org/wiki?curid=474222" title="Edme Mariotte">
Edme Mariotte

Edme Mariotte (ur. 1620 w Dijon, zm. 12 maja 1684 w Paryżu) – francuski duchowny i naukowiec: chemik, fizyk i botanik.
Założyciel i jeden z pierwszych członków Francuskiej Akademii Nauk. Prowadził badania właściwości gazów i cieczy. W 1676 r. niezależnie od Roberta Boyle’a sformułował prawo przemiany izotermicznej gazu doskonałego, nazwane później na cześć odkrywców prawem Boyle’a-Mariotte’a. Był także autorem prac z zakresu optyki – w 1666 r. wykrył istnienie ślepej plamki w oku. Zapoczątkował też regularne pomiary meteorologiczne.

</doc>
<doc id="474228" url="https://pl.wikipedia.org/wiki?curid=474228" title="Doktryna Clintona">
Doktryna Clintona

Doktryna Clintona – pod określeniem tym kryją się założenia amerykańskiej polityki zagranicznej, którymi kierował się podczas swojej prezydentury Bill Clinton. Nie istnieje jeden dokument, czy jedno przemówienie jasno deklarujące tę doktrynę. Jednak 26 lutego 1999 Clinton stwierdził, że Stany Zjednoczone nie będą angażować się w te konflikty, w których nie są zagrożone ich interesy.
Doktryny nie zmieniają późniejsze jego oświadczenia o niedopuszczalności ludobójstwa, bowiem Stany Zjednoczone nie reagowały we wszystkich takich przypadkach.

</doc>
<doc id="474232" url="https://pl.wikipedia.org/wiki?curid=474232" title="Świat według Garpa">
Świat według Garpa

 
Świat według Garpa () – powieść Johna Irvinga wydana w 1978 w Nowym Jorku przez wydawnictwo E. P. Dutton; powieść na język polski przełożyła Zofia Uhrynowska-Hanasz (1984).
Powieść została zekranizowana w 1982 roku w reżyserii George’a Roya Hilla z Robinem Williamsem w roli Garpa.
Fabuła.
W 1944 roku rodzi się T.S. Garp, jego matka pielęgniarka Jenny Fields powiadamia o tym swoją konserwatywną rodzinę. Jego ojcem jest żołnierz śmiertelnie ranny w czasie działań wojennych. W szpitalu opiekowała się nim Jenny. Żołnierz ten był nieświadomy, kiedy miało miejsce poczęcie chłopca, wkrótce potem umiera. 
Mały Garp wychowuje się bez ojca w szkole z internatem, w której pracuje jego matka. Dorasta pod okiem opiekuńczej matki, która kiedyś postanowiła, że będzie kochać swoje dziecko przez całe życie, nie tylko, gdy będzie małe. Marzy o karierze pisarza i trenuje zapasy. Jego matka także próbuje sił jako pisarka – jej autobiograficzna powieść pt. "Seksualnie podejrzana" odnosi ogromny sukces, zwłaszcza wśród feministek. 
Garp poślubia córkę trenera, pisze kolejne powieści, rodzą się dzieci. Garp i jego żona Helen żyją w idealnym małżeństwie i nic nie zapowiada tragedii, z którą będą musieli się zmierzyć.

</doc>
<doc id="474233" url="https://pl.wikipedia.org/wiki?curid=474233" title="Advanced Systems Format">
Advanced Systems Format

Advanced Systems Format (ASF; dawniej Advanced Streaming Format) – kontener multimedialny stworzony przez Microsoft na potrzeby platformy Windows Media.
Format ASF wykorzystywany jest do przechowywania strumieni danych zakodowanych za pomocą Windows Media Audio (WMA) lub Windows Media Video (WMV).
ASF jest objęty patentem i według obowiązującej licencji nie jest możliwa konwersja plików ASF do innego formatu. Dodatkowo w związku z restrykcjami patentowymi, użytkownicy innych systemów operacyjnych niż Windows nie mogą odtwarzać tych plików.

</doc>
<doc id="474234" url="https://pl.wikipedia.org/wiki?curid=474234" title="Jezioro Klimkowskie">
Jezioro Klimkowskie

Jezioro Klimkowskie (Klimkówka) – zbiornik zaporowy utworzony na rzece Ropie w 1994 roku w pobliżu miejscowości Klimkówka, Łosie i Uście Gorlickie w powiecie gorlickim. Woda zretencjonowana w zbiorniku jest wykorzystywana do celów energetycznych. Poza funkcjami przyrodniczymi i krajobrazowymi zbiornik posiada również znaczenie przeciwpowodziowe, turystyczno-rekreacyjne oraz jest źródłem wody pitnej i przemysłowej dla Gorlic i Jasła.
Wymiary.
Pojemność zbiornika wynosi 42,59 mln m³ (w tym pojemność powodziowa latem 8 mln m³, zimą 6,45 mln m³), około 300-800 metrów szerokości, 306 ha powierzchni, 6,5 km długości, głębokość do 31 m (średnia 13 m). Wysokość zapory wynosi 37 m, zaś jej rozpiętość 210 m. Przy zaporze mieści się mała, szczytowa elektrownia o mocy 1,1 MW. 
Historia.
Budowę zapory rozpoczęto w latach 70. XX wieku. Zapora wodna przegrodziła dolinę w najwęższym miejscu, w którym rzeka Ropa przebija się między szczytami Kiczera-Żdżar (610 m n.p.m., na zachodzie) i Ubocz (623 m n.p.m., na wschodzie), należących do tzw. Pienin Gorlickich będących częścią Beskidu Gorlickiego. Zalew ciągnie się na długości ponad 5 km, z cofką dochodzącą pod Uście Gorlickie. Linia brzegowa jest dość urozmaicona, wzdłuż brzegu znajduje się szereg małych zatoczek. Brzegi północno-wschodnie są strome, w większości zalesione, natomiast południowo-zachodnie – niskie i łatwo dostępne z szosy z Gorlic do Uścia Gorlickiego.
Wody spiętrzonego jeziora zalały całość terenu zabudowanego dawnej wsi Klimkówka oraz dawną drogę z Ropy do Uścia Gorlickiego. Nowa szosa została poprowadzona po lewym brzegu doliny, wysoko ponad taflą wody.
Powstanie zalewu w Klimkówce wiąże się z nowymi funkcjami turystyczno-rekreacyjnymi terenów wokół jeziora oraz całego Beskidu Niskiego. Wybrzeże pomiędzy szosą a jeziorem jest stopniowo zagospodarowywane. Na cyplu położonym ok. 1 km od zapory znajduje się ośrodek wypoczynkowy z przystanią, wypożyczalnią sprzętu wodnego (jezioro jest strefą ciszy, używanie sprzętu motorowodnego jest zabronione), kąpieliskiem i obiektami gastronomicznymi. Tam również ulokowano posterunek WOPR i policji wodnej.
Zbiornikiem oraz zaporą administruje RZGW w Rzeszowie.
Odniesienia w kulturze.
Podczas budowy zapory w 1976 r. kręcono tu sceny do pierwszego odcinka serialu telewizyjnego "Znaki szczególne" z Bronisławem Cieślakiem w roli głównej.
Klimkówka została wykorzystana podczas produkcji filmu "Ogniem i mieczem" do realizacji ujęć przedstawiających rzekę Dniepr. Miało to miejsce bezpośrednio po spiętrzeniu wody na zalewie, gdy brzegi były jeszcze dziewicze, a okolica bez infrastruktury turystycznej.

</doc>
<doc id="474239" url="https://pl.wikipedia.org/wiki?curid=474239" title="Chełmska Góra">
Chełmska Góra



</doc>
<doc id="474244" url="https://pl.wikipedia.org/wiki?curid=474244" title="Raemon Sluiter">
Raemon Sluiter

Raemon Sluiter (ur. 13 kwietnia 1978 w Rotterdamie) − holenderski tenisista, reprezentant w Pucharze Davisa.
Kariera tenisowa.
Występując jeszcze w gronie juniorów, Sluiter zwyciężył w French Open 1995 w konkurencji gry podwójnej chłopców, w parze Peterem Wesselsem. Również z Wesselsem osiągnął finał młodzieżowego US Open 1995.
Karierę zawodową rozpoczął w 1996 roku, a zakończył w 2009 roku. W grze pojedynczej wygrał dziesięć turniejów rangi ATP Challenger Tour. W zawodach z cyklu ATP World Tour awansował do czterech finałów.
W grze podwójnej Holender zwyciężył w pięciu imprezach ATP Challenger Tour. Doszedł także do dwóch finałów kategorii ATP World Tour.
W latach 2001−2007 reprezentował Holandię w Pucharze Davisa. W 2001 roku miał znaczący wkład w awans reprezentacji do półfinału rozgrywek, dzięki zwycięstwom nad Juanem Carlosem Ferrero (Hiszpania) w I rundzie i Davidem Prinosilem (Niemcy) w ćwierćfinale. Rundę o awans do finału Holandia przegrała z Francją, a Sluiter poddał pierwszy mecz Arnaudowi Clémentowi przez kontuzję.
W rankingu singlowym Sluiter najwyżej był na 46. miejscu (24 lutego 2003), a w klasyfikacji deblowej na 97. pozycji (8 września 2003).

</doc>
<doc id="474250" url="https://pl.wikipedia.org/wiki?curid=474250" title="Mohammad Nader Szah">
Mohammad Nader Szah

Mohammad Nadir Szah (ur. 10 kwietnia 1880, zm. 8 listopada 1933) – król Afganistanu od 1929 pochodzący z dynastii Barakzai. Koronował się na padyszaha po obaleniu rządów uzurpatora Habibullaha Ghaziego. Przywrócił niektóre przywileje feudałom i chrześcijanom. W 1931 zawarł z ZSRR pakt o nieagresji i neutralności.
W 1933 został zastrzelony przez gimnazjalistę na oczach swojego syna, Zaher Szaha.
Życiorys.
Mohammad Nadir rozwijał swoją karierę w wojsku. W 1912 roku dowodził siłami rządowymi w walkach przeciwko Mangalom i otrzymał tytuł generała, a w 1914 roku został głównodowodzącym wojsk afgańskich. Dowodził armią w czasie trzeciej wojny angielsko - afgańskiej w 1919 roku. Po upadku króla Amanullaha wrócił do Afganistanu, zgromadził wojska plemienne i zdobył Kabul w 1929 roku. Następnie został ogłoszony królem Afganistanu. W 1931 roku opanował większość powstań w kraju, odepchnął siły sowieckie poza granice kraju i zawarł z ZSRR pakt o nieagresji. W tym samym roku ogłosił nową konstytucję.
Władca podejmował kroki w kierunku modernizacji kraju, poprawił sieć dróg, zwłaszcza główną drogę na północ przez Hindukusz. Nawiązywał kontakty handlowe z zagranicznymi mocarstwami, budował system bankowy, podejmował wysiłki na rzecz rozbudowy armii. Ponownie otworzył wiele szkół, stworzył podwaliny pod uniwersytet w Kabulu. 

</doc>
<doc id="474251" url="https://pl.wikipedia.org/wiki?curid=474251" title="Buddha Yodfa Chulalok">
Buddha Yodfa Chulalok

Buddha Yodfa Chulaloke lub Rama I Wielki (ur. 20 marca 1737 w Ajutthaji, zm. 7 września 1809) – król Tajlandii od 1782 do 1809 i założyciel dynastii Chakri, która do dzisiaj panuje w Tajlandii.
Biografia.
Syn Phra Aksorn Sundara Smiantra, szlachcica królestwa Ajutthai; pierwotnie jego imię brzmiało Thong Duang. Był szkolony w klasztorze buddyjskim, po czym jego ojciec wysłał go do króla Uthumphona, aby został giermkiem i wtedy poznał swojego przyjaciela Sina, który później został królem Tajlandii Taksinem, po którym Rama sam wstąpił na tron. Po upadku Ajutthai wrócił do służby króla Taksina pod imieniem Chao Phraya Chakri; imię Buddha Yodfa Chulaloke zostało mu nadane po śmierci przez króla Ramę III, Nangklao.
Jako generał w armii Taksina, Rama podbił Wientian w latach 1778–1779, oddając całe to państwo koronie syjamskiej i wywiózł z niego Szmaragdowego Buddę do Thonburi. W 1782, po śmierci Taksina, który został ogłoszony szaleńcem po zamachu stanu i później zabity, Rama wstąpił na tron i założył dynastię Chakri. Został koronowany 6 kwietnia jako Rama I; Obecnie tego dnia jest obchodzony dzień pamięci Chakri, święto narodowe w Tajlandii.
Król Rama kontynuował dzieło Taksina, polegające na chronieniu nowo zjednoczonego państwa przed atakami Birmy, skąd odbił kilka inwazji. W sferze kultury, Rama I odnowił tradycje tajskie poprzez ratunek tekstów buddyjskich zagubionych podczas złupienia Ajutthai przez Birmę w 1767. Przeniósł stolicę z Thonburi, gdzie została ustanowiona przez Taksina, i zbudował nową w Bangkoku. Zbudował nowy pałac królewski, oraz świątynię Wat Phra Kaew, aby umieścić w niej Szmaragdowego Buddę, a także stworzył nowy kodeks prawa, zwany "Książką trzech pieczęci". Wyznaczył pierwszego najwyższego patriarchę buddyzmu tajskiego i napisał tajską wersję eposu Ramajana, zwaną Ramakien.
Po jego śmierci wstąpił na tron jego syn, książę Isarasundorn, który przyjął imię króla Ramy II (Buddha Loetla Nabhalai).

</doc>
<doc id="474252" url="https://pl.wikipedia.org/wiki?curid=474252" title="Stanisław Wilk">
Stanisław Wilk

Stanisław Wilk (ur. 18 maja 1944 w Straszowej Woli) – polski duchowny katolicki, salezjanin (SDB) prof. dr hab. nauk teologicznych, historyk, rektor KUL w latach 2004–2012.
Życiorys.
Studiował w Instytucie Historii Kościoła Katolickiego Uniwersytetu Lubelskiego, magisterium otrzymał w 1972, doktorat w 1982, a habilitację w 1993. W latach 1993–1996 był prodziekanem Wydziału Teologii KUL, 1996–2004 prorektorem KUL do spraw studenckich, od 2004 rektorem KUL. Od 13 listopada 2007 członek Honorowego Komitetu Rozwoju Centrum Onkologii Ziemi Lubelskiej im. św. Jana z Dukli. Autor ponad stu prac naukowych. Zainteresowania naukowe: dzieje nuncjatury w Polsce, historia salezjanów, kardynał August Hlond, episkopat Polski.

</doc>
<doc id="474257" url="https://pl.wikipedia.org/wiki?curid=474257" title="STTT">
STTT



</doc>
<doc id="474260" url="https://pl.wikipedia.org/wiki?curid=474260" title="Nicolas Poussin">
Nicolas Poussin

Nicolas Poussin (ur. czerwiec 1594 we Francji, zm. 19 listopada 1665 w Rzymie) – francuski malarz epoki baroku, działający głównie w Rzymie. Najwybitniejszy przedstawiciel nurtu klasycznego we francuskim malarstwie XVII wieku.
Życiorys.
Pochodził z normandzkiej miejscowości Villiers koło Les Andelys, którą opuścił w 1612 roku i przybył do Paryża. Kwestia jego edukacji artystycznej nie jest pewna; być może jeszcze przed przyjazdem do Paryża uczył się u malarza Quentina Varina. Już w Paryżu przez krótki czas pracował pod kierunkiem drugorzędnych artystów: Ferdinanda Elle'a i Georges’a Lallemanta. Jednak manierystyczna sztuka paryska tego czasu nie mogła zaoferować mu zbyt wiele; młody artysta przede wszystkim samodzielnie studiował dostępne mu reprodukcje dzieł włoskich mistrzów renesansowych. Dwukrotnie próbował wyjechać do Włoch, raz docierając do Florencji, jednak z braku funduszy musiał zawrócić. W 1622 roku, z okazji kanonizacji Ignacego Loyoli i Franciszka Ksawerego, jezuici zamówili u niego 6 płócien (zaginionych). Obrazy te zwróciły uwagę włoskiego poety Giambattisty Mariniego, który zachęcił Poussina do wyjazdu do Rzymu.
Poussin wyjechał jesienią 1623 roku; zimę spędził w Wenecji i na początku następnego roku dotarł do Rzymu. Tam miał okazję zapoznać się ze starożytnymi zabytkami, dziełami Rafaela, Carracciego i Tycjana. Marini przedstawił młodego malarza papieskiemu nepotowi, Francesco Barberiniemu słowami: "[Wasza Eminencja] zobaczy młodzieńca, który obdarzony jest diabelską pasją". Barberini zamówił u niego obraz "Śmierć Germanika". Wkrótce otrzymał zamówienie na obraz "Męczeństwo św. Erazma" do bazyliki św. Piotra w Rzymie. Jednym ważniejszych kolekcjonerów jego obrazów stał się Cassiano dal Pozzo, sekretarz Barberiniego, właściciel ponad 50 płócien Poussina.
W 1630 roku poślubił młodszą od siebie o 19 lat Anne-Marie Dughet, siostrę malarza Gasparda Dugheta. Stopniowo zyskiwał sławę, która dotarła nawet do Francji. W połowie lat 30. kardynał Richelieu zamówił u niego trzy płótna: "Triumf Pana", "Triumf Bachusa" i "Triumf Sylena". W 1640 roku Ludwik XIII wezwał go do Paryża, gdzie nadał mu tytuł pierwszego malarza królewskiego i powierzył kierownictwo nad pracami dekoracyjnymi w Luwrze. Malarz otrzymał także zamówienia na obrazy ołtarzowe i inne dzieła. W odpowiedzi na prośbę dal Pozza o namalowanie obrazu pisał: "...nie mam czasu [...] jestem bowiem ustawicznie zajęty takimi drobiazgami, jak projekty frontspisów do książek lub rysunki do ozdoby pokojów, kominków i innych głupstw". Obecność Poussina wzbudzała zazdrość malarzy paryskich, takich jak Simon Vouet, a oprócz konfliktów z nimi Poussin musiał znosić także zupełnie inny tryb pracy niż ten, do którego był przyzwyczajony. Jako malarz dworski musiał pracować w zespole, wykonując równocześnie kilka zleceń i licząc się z dotrzymywaniem terminów. Dwa lata po przyjeździe wykorzystał pretekst, by wrócić do Rzymu, a rychła śmierć Richelieu i Ludwika XIII uwolniły go od konieczności powrotu do Paryża. Pobytowi w stolicy Francji zawdzięczał znajomość z Paulem Fréartem de Chantelou i Jeanem Pointelem.
Mimo sukcesów i zaszczytów prowadził skromne życie. Jak zanotował Giovanni Pietro Bellori, jeden z jego biografów, na starość Poussin "zwykł był wstawać wczesnym rankiem [...] najczęściej udawał się [...] na Monte Pincio [...] Powróciwszy do domu, natychmiast brał się do malowania [...] Wieczorem [...] przechadzał się u stóp tego samego wzgórza, na placu [...] tam też znajdowali go ci, którzy z uwagi na jego sławę pragnęli go zobaczyć [...] Chętnie słuchał innych, lecz jego własne słowa miały przecież największą wagę". Na kilka miesięcy przed śmiercią malowanie uniemożliwiło mu drżenie rąk; ostatni obraz ("Apollin i Dafne") odesłał zleceniodawcy nieukończony. W 1664 roku zmarła jego żona. W tym samym roku Jean-Baptiste Colbert i Charles Le Brun wysłali do Poussina list z prośbą o objęcie stanowiska prezydenta Królewskiej Akademii Malarstwa i Rzeźby, jednak nie zdążył on dotrzeć do adresata. Poussin zmarł w Rzymie w 1665 roku i został pochowany w kościele San Lorenzo in Lucina.
Twórczość.
Nicolas Poussin uznawany jest za wybitnego przedstawiciela nurtu klasycyzującego w malarstwie barokowym. Zanim jednak jego twórczość zyskała zdecydowanie klasyczne oblicze, we wczesnym okresie jego artystyczne poszukiwania przybierały różne – lub wręcz rozbieżne – kierunki. W Rzymie w tym czasie rozwijał się dynamiczny, dekoracyjny i patetyczny barok w wykonaniu Berniniego czy Pietra da Cortony. Równolegle istniał nurt przeciwstawny, klasycyzujący, reprezentowany przez następców Carracciego, takich jak Domenichino. Młody Poussin czerpał zwłaszcza z tego drugiego źródła, ale i barok nie był mu obcy. Zdecydowanie odrzucał za to caravaggionizm, twierdząc, iż Caravaggio przyszedł na świat, aby zniszczyć malarstwo (choć niewątpliwie we wczesnych dziełach Poussina z okresu rzymskiego widoczne są wpływy caravaggiowskiego realizmu). Tak więc w początkowym okresie swojej twórczości Poussin dostosowywał styl dzieł do zleceniodawcy, malując bardziej klasycznie lub bardziej barokowo. Najwcześniejsze znane obrazy z okresu rzymskiego to dwie wersje "Bitwy Jozuego" (1625–26), po których Poussin namalował swoje pierwsze prawdziwie klasyczne płótno, zatytułowane "Śmierć Germanika" (1627–28), a zamówione przez Barberiniego. W surowej oprawie architektonicznej przedstawił scenę zgonu bohaterskiego wodza, otoczonego przez powściągliwie gestykulujących żołnierzy. Zaraz po nim powstały iście barokowe dzieła: dramatyczne "Rzeź Niewiniątek" i "Męczeństwo św. Erazma" (1628–29) oraz brutalnie dosłowna "Epidemia w mieście Filistynów" (ok. 1630–31). Przed 1630 rokiem namalował "Narcyza i nimfę Echo" – dzieło zdradzające, poprzez swoje niemal impresjonistyczne przedstawienie przyrody, wpływy weneckie: Tycjana i Veronese. Około 1630 roku powstał obraz będący syntezą dotychczasowych doświadczeń Poussina: "Natchnienie poety"; łączy w sobie weneckie światło i kolor, monumentalną skalę malarstwa barokowego i odwołania do Rafaela z niemal antyczną w swej prostocie kompozycją.
Lata 30. to początek dojrzałego okresu w jego twórczości. Po 1630 roku artysta podjął decyzję o odsunięciu się od malarstwa oficjalnego. Zrezygnował (choć zapewniłoby mu to szybką karierę) z zamówień publicznych na wielkoformatowe obrazy ołtarzowe, wielkie cykle czy dekoracje, wiążących się z dotrzymywaniem terminów, koniecznością pracy w zespole i podporządkowywaniem się gustom zleceniodawców. Wybierając obrazy średniego formatu, malowane dla włoskich i francuskich koneserów sztuki, Poussin zyskał wolność w zakresie poszukiwań artystycznych. "Poussin tworzył swoje obrazy na użytek erudytów, którzy byli zdolni delektować się zgodnością narracji malarskiej z opowieścią Plutarcha; potrafili też wniknąć w głębszą warstwę treściową, rozszyfrować podtekst filozoficzny" (K. Secomska). Jego sztuka wymagała od widza wysiłku. Poussin wierzył w etyczne i dydaktyczne oddziaływanie malarstwa, a jego celem było przedstawianie czynów szlachetnych. W obrazach, zrodzonych "bardziej z mózgu niż oka" (już Bernini za podstawę twórczości Poussina wskazywał intelekt), sens moralny ważniejszy był zatem niż ich walory plastyczne. Malarz powinien wyzbyć się własnej maniery. Poussin stworzył teorię, odwołującą się do starożytnej teorii, według której w muzyce istniało pięć modusów: frygijski, lidyjski, dorycki, joński i hypolidijski. Poussin przełożył je na język malarstwa, uznając, iż każdy z nich jest odpowiedni dla innego rodzaju przedstawień. Modus frygijski miał być właściwy dla scen gwałtownych, czego przykładem może być "Porwanie Sabinek" (1637–38). Modus lidyjski – dla scen smutnych, takich jak "Złożenie do grobu" (1655–57), dorycki – bohaterskich, joński – bachicznych. Niemniej jednak nie wszystkie płótna Poussina zgodne są z tą teorią; sam artysta przyznawał, że "nie zawsze śpiewa w jednej tonacji". Tematy do swoich dzieł Poussin czerpał głównie z Biblii i mitologii starożytnej. Częściej obrazował sceny ze Starego niż Nowego Testamentu, powracając zwłaszcza do historii Mojżesza. W mitach nie tylko upatrywał okazji do przedstawienia wdzięcznych postaci, ale przede wszystkim szukał ich głębi filozoficzno-psychologicznej. Niektóre wątki obrazował kilkakrotnie; były to mity o Narcyzie, Hiacyncie, Adonisie, przedstawienia bachanaliów. Często powracającymi motywami był ideał stoicyzmu, wytrwałości, podporządkowania człowieka biegowi natury. Nie pozostawił żadnego portretu z wyjątkiem dwóch wizerunków własnych, namalowanych na prośbę Jeana Pointela i Paula Fréarta de Chantelou.
Poussin poszukiwał piękna idealnego, ale przeciwny był wiernemu odtwarzaniu natury; tworzył raczej jej uporządkowany, racjonalny obraz. Jego dzieła charakteryzowały umiar, prostota, czytelna kompozycja i wyważenie, a nawet racjonalizm i chłód. Sam Poussin pisał: "Natura moja każe mi szukać i kochać rzeczy uporządkowane i unikać niejasności, która jest mi tak obca i wroga, jak światło przeciwne jest mrocznej ciemności". Był to "klasycyzm zabarwiony przez podskórny prąd baroku" (J. Białostocki), ukształtowany pod wpływem sztuki antycznej, Rafaela i kolorystów weneckich (zwłaszcza Tycjana). Pod względem formalnym najważniejszą cechą jego twórczości był precyzyjny rysunek; koloryt odgrywał mniejsza rolę. Kompozycja dzieł była statyczna.
W latach 40. można zauważyć w jego obrazach zamarcie wszelkiego niepokoju i ruchu, po młodzieńczym kolorycie zaczerpniętym od wenecjan niemal nie było już śladu. W tym dziesięcioleciu "artysta, w pełni rozwoju swojej techniki, sformułował to, co nazywał „wielkim ideałem”. w myśl którego w obrazie wszystko powinno być wielkie: temat, kompozycja i styl; prowadzi go to do większej powściągliwości i abstrakcji, a jednocześnie wyraźniejszej postawy moralnej, która pierwsze miejsce wyznacza chrześcijańskiemu i laickiemu stoicyzmowi" (P. Couchoud). Od około 1648 roku w jego obrazach (takich jak "Burza", "Historia Fokiona", "Pejzaż z wielką drogą rzymską") coraz większą rolę zaczynają odgrywać pejzaże. Na tle uporządkowanej natury Poussin umieszczał niewielkie postacie. Dwa obrazy z 1648 roku – "Pejzaż z pogrzebem Fokiona" ("Paesaggio con i funerali di Focione") i "Zbieranie popiołów Fokiona" ("Le ceneri di Facione raccolte dalla vedova") – uznał André Félibien, niewiele młodszy od Poussina francuski historiograf sztuki, „za pejzaże z dodatkiem historii, a nie za obrazy historyczne, gdzie tłem byłby pejzaż”. J. Woźniakowski tak podsumowuje funkcje krajobrazu w dziełach malarza: „pejzaż u Poussina ma silną wymowę estetyczno-emocjonalną, a także informacyjno-topograficzną, ale zachowuje chyba dużą samodzielność względem dyskursywnej struktury obrazu; wolno może powiedzieć, że jest bardziej symboliczny niż alegoryczny”. Pod koniec życia obrazy Poussina stały się bardziej liryczne, poetyckie, o swobodniejszej kompozycji.
Idee Poussina spopularyzowali Giovanni Pietro Bellori i André Félibien. Były one komentowane w Akademii, stając się główną podstawą klasycyzmu we Francji. Poussin zapoczątkował cały klasycyzujący kierunek w malarstwie francuskim, cechujący się statycznością i naciskiem na rysunek. Trwał on przez pozostałą część XVII wieku, XVIII i aż po XIX wiek, za reprezentanta mając m.in. Jean-Auguste-Dominique’a Ingres’a.

</doc>
<doc id="474261" url="https://pl.wikipedia.org/wiki?curid=474261" title="Solec Wielkopolski">
Solec Wielkopolski

Solec Wielkopolski – przystanek kolejowy, dawniej stacja kolejowa w Solcu, w województwie wielkopolskim, w powiecie średzkim, w Polsce.
W roku 2017 przystanek obsługiwał 200–299 pasażerów na dobę.

</doc>
<doc id="474263" url="https://pl.wikipedia.org/wiki?curid=474263" title="Kanał Marksobski">
Kanał Marksobski

Kanał Marksobski – wąski kanał w Polsce położony w województwie warmińsko-mazurskim, w powiecie szczycieńskim, w gminie Szczytno. 
Kanał został zbudowany jeszcze w czasach niemieckich. Łączy jeziora: Marksewo i Wałpusz, a także odwadnia tereny położone między jeziorami. W praktyce zatem nie jest pojedynczym kanałem, ale oprócz głównego cieku składa się na niego także wiele innych kanałów. Łącznie z jednym i drugim jeziorem kanał łączy się wieloma ciekami wodnymi. Główna część kanału łączy się z Marksewem z zachodniej strony w okolicy połowy długości, a z Wałpuszem w północnej części wschodniej zatoki. Jeziora mają różny poziom lustra wody, na kanale są zastawki (jazy). Obecnie kanał stracił na znaczeniu, zarasta i wypłyca się, jednak wciąż istnieje i widnieje na mapach jako jedyny nazwany kanał regionu.

</doc>
<doc id="474264" url="https://pl.wikipedia.org/wiki?curid=474264" title="Schronisko PTTK „Na Szczelińcu”">
Schronisko PTTK „Na Szczelińcu”

Schronisko PTTK „Na Szczelińcu” – górskie schronisko w Sudetach Środkowych, w Górach Stołowych, w województwie dolnośląskim.
Położenie.
Położone jest na wysokości 905 m n.p.m. w północno-zachodniej części platformy Szczelińca Wielkiego. Mieści się w budynku wzniesionym w 1845 roku w stylu tyrolskim. Od jesieni roku 2006 schronisko ponownie zapewnia nocleg turystom. Przed schroniskiem znajduje się punkt widokowy, z którego roztacza się rozległa panorama na okolicę i okoliczne góry.
Historia.
Pierwsza drewniana letnia altana dająca schronienie wędrowcom powstała w 1815 roku. W 1845 roku dzięki działaniom miłośnika Gór Stołowych Franza Pabla wzniesiono w stylu tyrolskim schronisko-gospodę, nadając jej nazwę "Schweizerai". W 1947 roku schronisko przejęło PTT, zmieniając nazwę na "Szwajcarka", a w 1950 roku PTTK. Schronisko po kapitalnym remoncie służy turystom noclegami i bufetem.
W pobliżu schroniska znajdują się tablice upamiętniające pobyt na szczycie Johanna W. Goethego i Johna Quincy’ego Adamsa, jak również tablica upamiętniająca Franza Pabla.

</doc>
<doc id="474266" url="https://pl.wikipedia.org/wiki?curid=474266" title="Sekcja Turystyczna Towarzystwa Tatrzańskiego">
Sekcja Turystyczna Towarzystwa Tatrzańskiego

Sekcja Turystyczna Towarzystwa Tatrzańskiego (STTT) – powołana formalnie 25 lipca 1903 r. sekcja powstałego w 1873 r. Towarzystwa Tatrzańskiego, nadająca polskiemu taternictwu zorganizowaną formę. Pierwszym przewodniczącym sekcji został Janusz Chmielowski. Z STTT wyłonił się w 1935 r. Klub Wysokogórski, z którego z kolei w 1974 r. powstał Polski Związek Alpinizmu.

</doc>
<doc id="474276" url="https://pl.wikipedia.org/wiki?curid=474276" title="Mohammad Zaher Szah">
Mohammad Zaher Szah

Mohammad Zaher Szah (ur. 16 października 1914 w Kabulu, zm. 23 lipca 2007 w Kabulu) – król Afganistanu w latach 1933–1973 z dynastii Barakzai.
Życiorys.
W 1931 r. ukończył szkołę wojskową w Kabulu. Od 1932 r. pełnił funkcję zastępcy ministra obrony narodowej. We wrześniu 1933 r. objął tekę ministra oświaty. Po zabójstwie ojca Nadir Szaha 8 listopada 1933 r. zasiadł na tronie afgańskim, ale przez pierwsze kilkadziesiąt lat faktyczną władzę (za zgodą króla) sprawowali jego wujowie, jako premierzy-regenci. W tym czasie monarcha bardziej interesował się sztuką europejską oraz romansami, niż polityką kraju.
W 1963 r. postanowił wreszcie przejąć ster rządów we własne ręce. W 1964 r. doprowadził do zatwierdzenia konstytucji, według której Afganistan miał być monarchią konstytucyjną. Król był jednak niezdecydowany – raz przeprowadzał reformy, aby później je wycofać, co w rezultacie doprowadziło do niezadowolenia zarówno środowisk reformatorskich, jak i konserwatywnych. Susza i głód, które dotknęły Afganistan w 1970 r., zniweczyły wiele osiągnięć Zaher Szaha.
W lipcu 1973 r. król wyjechał na leczenie do Włoch i wówczas doszło w Afganistanie do bezkrwawego zamachu stanu, przeprowadzonego przez Mohammada Daud Chana – stryjecznego brata Zaher Szaha, zwanego „czerwonym księciem”, którego król usunął z urzędu premiera w 1963 r. Zaher Szah nie podjął próby odzyskania tronu – w miesiąc po proklamowaniu Republiki Afganistanu formalnie abdykował i pozostał na emigracji, zamieszkując w Rzymie. W 1991 r. przeżył próbę zamachu na swoje życie, dokonaną przez zamachowca podającego się za portugalskiego dziennikarza.
Zaher Szah powrócił do kraju dopiero po obaleniu reżimu talibów, w kwietniu 2002 r.
Wśród proponowanych wariantów odbudowy i demokratyzacji zniszczonego wojną kraju znalazła się także koncepcja restytucji monarchii. Wysunęli ją niektórzy afgańscy politycy, nieufnie nastawieni do proamerykańskiego prezydenta Hamida Karzaja. Zaher Szah zaczął się wahać, co wzbudziło zaniepokojenie Amerykanów, mających z góry ustalony „przebieg wydarzeń”. Dobitnie przypomniał o tym amerykański ambasador w Kabulu, który jasno przekazał afgańskim politykom, że restytucja monarchii jest niemożliwa.
Mohammad Zaher Szah rozpoczął obrady Loja Dżirgi i jako symbol jedności Afgańczyków otrzymał tytuł "Ojca Narodu", jednocześnie ostatecznie zrzekając się pretensji do korony. Zamieszkał na stałe w Kabulu, nie angażując się w politykę. Zmarł w wieku 92 lat. Pochowano go w królewskim mauzoleum na górze Marandżan w okolicach Kabulu.

</doc>
<doc id="474281" url="https://pl.wikipedia.org/wiki?curid=474281" title="Radegunda">
Radegunda

Radegunda – imię żeńskie pochodzenia germańskiego. Wywodzi się od imienia "Radegund", składającego się ze słów "rad" „porada, rada” oraz "gund" „walka”. W Polsce spotykane bardzo rzadko.
Radegunda imieniny obchodzi 13 sierpnia.
Znane osoby o tym imieniu:
Zobacz też:

</doc>
<doc id="474284" url="https://pl.wikipedia.org/wiki?curid=474284" title="Radomira">
Radomira

Radomira – nienotowany w czasach staropolskich żeński odpowiednik imienia Radomir.
Radomira imieniny obchodzi 3 lipca i 14 września.

</doc>
<doc id="474287" url="https://pl.wikipedia.org/wiki?curid=474287" title="Schronisko PTTK Pod Fortami">
Schronisko PTTK Pod Fortami



</doc>
<doc id="474289" url="https://pl.wikipedia.org/wiki?curid=474289" title="Rudolfina">
Rudolfina

Rudolfina, Rudolfa - imiona pochodzenia germańskiego; żeńskie odpowiedniki imienia Rudolf, które wywodzi się od słów oznaczających "sława wilka". Rudolfina utworzona jest przy użyciu sufiksu "-ina", który służył do tworzenia imion zdrobniałych (por. Albertyna).
Rudolfina imieniny obchodzi: 

</doc>
<doc id="474294" url="https://pl.wikipedia.org/wiki?curid=474294" title="Touchscreen">
Touchscreen



</doc>
<doc id="474295" url="https://pl.wikipedia.org/wiki?curid=474295" title="Łęczek">
Łęczek

Łęczek (Łączek, Łenck Mały, Links Mały) – jezioro w Polsce położone w województwie warmińsko-mazurskim, w powiecie szczycieńskim, w gminie Dźwierzuty.
Jezioro ma kształt wydłużony, za położenie w stosunku do stron świata z północnego wschodu na południowy zachód. Brzegi Łęczka są wysokie i strome, tylko w części południowo-wschodniej, przy wypływie z potoku płaskie i podmokłe. Tu, w pobliżu jeziora, leżą pojedyncze zabudowania Starych Kiejkut, a wieś usytuowana jest około 1400 m dalej na południowy zachód od brzegów jeziora. Poza tym jezioro otoczone jest ze wszystkich stron rozległymi lasami. Dojazd: drogą krajową nr 58 Szczytno-Lemany-Stare Kiejkuty, następnie po przejechaniu ok. 1 km w lewo drogą gruntową. Inny dojazd: drogą wojewódzką nr 500 – Szczytno-Romany-Nowe Kiejkuty-Orżyny, z Orżyn leśną drogą wzdłuż jeziora w kierunku południowo-wschodnim.
Woda w ciągu całego roku jest dość przejrzysta, zimna i dobrze natleniona. Roślinność wodna wynurzona występuje w partiach przybrzeżnych jeziora. W wielu miejscach przy brzegach zalegają w wodzie powalone drzewa. Roślinność podwodna, zanurzona występuje także głównie przy brzegu.
Typ jeziora – leszczowy. Ichtiolinia składa się z następujących gatunków: leszcz, płoć, okoń, szczupak, krąp, ukleja, wzdręga, węgorz, miętus. Warunki i możliwości połowu: można łowić z brzegu z licznych kładek wędkarskich i z łodzi.

</doc>
<doc id="474296" url="https://pl.wikipedia.org/wiki?curid=474296" title="Harcerska Służba Polsce Socjalistycznej">
Harcerska Służba Polsce Socjalistycznej

Harcerska Służba Polsce Socjalistycznej (HSPS) – ruch programowy wewnątrz Związku Harcerstwa Polskiego wprowadzany od 1973 roku jako program dla drużyn harcerskich działających w szkołach średnich. VII Zjazd ZHP podjął decyzję o likwidacji HSPS w marcu 1981.
Program.
Program opierał się na koncepcji klasodrużyn, w których cała klasa szkolna była uznawana za drużynę harcerską, a drużynowym zostawał często wychowawca klasy. Drużyny HSPS nie nosiły tradycyjnych szarych i zielonych mundurów harcerskich, używały natomiast beżowych (piaskowych) koszul, czerwonych krajek i bordowych beretów. Harcerze HSPS-u składali zmienione i zideologizowane Przyrzeczenie Harcerskie, często w rocznicę Manifestu Lipcowego lub w święto 1 maja. Jednym z głównych ideologów HSPS był Jerzy Majka, późniejszy redaktor naczelny Trybuny Ludu.
Stopień indoktrynacji i wpływu programu HSPS na młodzież był różny w zależności od regionu kraju lub konkretnego środowiska harcerskiego. W miastach o ugruntowanych i silnych tradycjach harcerskich, HSPS był marginalizowany „oddolnie” – drużyny brały udział w programie pozornie lub z minimalnym tylko zaangażowaniem, a takie sabotowanie tolerowane było na szczeblu komend szczepu lub hufca. Natomiast w miastach i dzielnicach „nowych”, „robotniczych” (np. w powstałej po 1945 Nowej Hucie) program HSPS realizowany był relatywnie skrupulatniej.

</doc>
<doc id="474315" url="https://pl.wikipedia.org/wiki?curid=474315" title="Joram (król Judy)">
Joram (król Judy)

Joram, Jehoram – postać biblijna, król Judy.
Był najstarszym synem Jozafata króla Judy oraz mężem Atalii, córki izraelskiego króla Achaba. Po śmierci ojca został królem Judy. Panował prawdopodobnie w latach 848-841 p.n.e.
William F. Albright datował jego panowanie na 849 - 842 p.n.e. Edwin Thiele oszacował koregencję Jorama ze swoim ojcem Jozafatem na rok 853/852 p.n.e., początek samodzielnych rządów - na rok 848/847, a jego śmierć na rok 841/840 p.n.e. Jak wyjaśniono w artykule o Roboamie, chronologia opracowana przez E. Thiele'a dla pierwszych królów Judy zawierała wewnętrzną niespójność, którą uczeni później poprawili datując poszczególne wydarzenia o jeden rok wcześniej, tj. początek koregencji - 854/853 p.n.e, samodzielne rządy - 849/848 p.n.e i śmierć w 842/841 p.n.e.
Po objęciu władzy kazał zamordować swoich sześciu braci oraz kilku książąt izraelskich. Za sprawą żony był podatny na wpływy pogańskie.
Za panowania Jorama Edom wyzwolił się spod panowania Judy. W ostatnich latach panowania Jorama Filistyni i Arabowie najechali Judę, biorąc do niewoli synów Jorama (z wyjątkiem najmłodszego Ochozjasza).
Zmarł w wyniku choroby trapiącej go przez dwa ostatnie lata życia. Został pochowany w Jerozolimie.
Po śmierci Jorama rządy objął jego syn Ochozjasz.
Sugeruje się, że Joram, rzekomy syn Jozafata jest w rzeczywistości tą samę osobą, co Joram, syn Achaba, rządzący w Izraelu

</doc>
<doc id="474325" url="https://pl.wikipedia.org/wiki?curid=474325" title="Łęsk (jezioro)">
Łęsk (jezioro)

Łęsk (Łąsk, Łenck Duży, Links Duży) – jezioro w Polsce położone w województwie warmińsko-mazurskim, w powiecie szczycieńskim, w gminie Dźwierzuty.
Opis.
W części południowej, niedaleko ujścia do kanału łączącego jeziora leży mała wysepka. Brzegi jeziora są wysokie i strome, porośnięte wokół lasem. Jedynie w północnym krańcu jeziora ciągną się łąki i pola uprawne oraz leży wieś Orzyny. Wokół brzegów biegną dróżki. Łęsk jest typowo rynnowym jeziorem o dużej głębokości. Ławica przybrzeżna jest bardzo krótka, a spadki dna schodzą stromo do osi podłużnej jeziora z obydwu jego stron. Jedynie przy krańcach południowych ławica przybrzeżna jeziora jest szersza i ma łagodny spadek. Dno i partie przybrzeżne są przeważnie piaszczyste i żwirowato-piaszczyste, tylko w nielicznych płytszych miejscach częściowo zamulone. Dojazd: drogą wojewódzką nr 600 – Szczytno - Romany - Nowe Kiejkuty - Orzyny (jezioro przylega od południa do tej drogi w okolicy miejscowości Orzyny).
Turystyka.
Woda w ciągu całego roku jest dość przejrzysta, zimna i dobrze natleniona. Roślinność wodna wynurzona występuje w partiach przybrzeżnych jeziora, wzdłuż jego brzegów i przy wyspie. Podobnie roślinność miękka, zanurzona występuje w ww. partiach. W wielu miejscach przy brzegach zalegają w wodzie powalone drzewa. Ichtiolinia składa się z następujących gatunków: leszcz, płoć, okoń, szczupak, krąp, ukleja, wzdręga, węgorz, miętus i innych mniej licznych. Choć jezioro ma charakter sielawowy, sieja i sielawa (występuje tu śladowo). 
Wzdłuż wschodniego brzegu, na znacznej przestrzeni rozciąga się rezerwat przyrody Kulka. Po przeciwnej stronie, na brzegu zachodnim, w połowie długości jeziora zlokalizowany jest ośrodek wypoczynkowy i pole biwakowe. Kilkaset metrów wyżej leży leśniczówka.

</doc>
<doc id="474327" url="https://pl.wikipedia.org/wiki?curid=474327" title="Alvin Norge">
Alvin Norge

Alvin Norge – belgijska seria komiksowa z gatunku science fiction, autorstwa Chrisa Lamqueta. Francuskojęzyczny oryginał opublikowało w pięciu tomach wydawnictwo Le Lombard. Po polsku ukazały się dwa pierwsze tomy nakładem wydawnictwa Siedmioróg.
Treść.
Alvin Norge to utalentowany haker. Jego życie staje do góry nogami, kiedy jeden z jego wirusów, pod postacią kobiety z gry komputerowej, którą zrealizował, opanowuje systemy komputerowe na całym świecie. Okazuje się, że za całą intrygą stoi Nathan Buckley, szef przedsiębiorstwa komputerowego. Jest to początek długiej serii przygód między światem rzeczywistym i wirtualnym, w których towarzyszy Alvinowi jego dziewczyna Olga, białoruska imigrantka, i Chu, agentka FBI.

</doc>
<doc id="474328" url="https://pl.wikipedia.org/wiki?curid=474328" title="Diadochia jonowa">
Diadochia jonowa



</doc>
<doc id="474329" url="https://pl.wikipedia.org/wiki?curid=474329" title="Teatr Polski im. Arnolda Szyfmana w Warszawie">
Teatr Polski im. Arnolda Szyfmana w Warszawie

Teatr Polski im. Arnolda Szyfmana w Warszawie – teatr znajdujący się przy ulicy Karasia 2 w Warszawie.
Teatr powstał z inicjatywy Arnolda Szyfmana. Został otwarty 29 stycznia 1913. Pierwszym przedstawieniem był wyreżyserowany przez Szyfmana "Irydion" Krasińskiego.
Historia.
W 1909 Arnold Szyfman wystąpił z inicjatywą wzniesienia w Warszawie nowoczesnego teatru zorganizowanego według najnowocześniejszych europejskich wzorców. W tym celu utworzono Towarzystwo Akcyjne Budowy i Eksploatacji Teatrów w Królestwie Polskim. Za zebrane przez akcjonariuszy 100 tys. rubli nabyto plac przy ul. Oboźnej i w kwietniu 1912 (wmurowanie kamienia węgielnego) rozpoczęto budowę nowoczesnego gmachu teatru według projektu Czesława Przybylskiego. Elewację frontową budynku postawiono od strony nowo poprowadzonej ulicy, łączącej ulice Oboźną i Kopernika; początkowo nosiła ona imię Juliusza Słowackiego, a następnie – Kazimierza Karasia.
W teatrze zainstalowano pierwszą w Polsce scenę obrotową.
Teatr otwarto po dziewięciu miesiącach budowy, 29 stycznia 1913. Wystawiono wtedy "Irydiona" Zygmunta Krasińskiego.
Mimo początkowych trudności Teatr Polski szybko stał się przodującą warszawską sceną, jeśli chodzi o widowiska monumentalne, co należy wiązać przede wszystkim z osobą Leona Schillera. Stworzył on cieszące się dużą popularnością wśród publiczności spektakle "Dziadów" (z Józefem Węgrzynem – Gustawem-Konradem) i "Kordiana". Arnold Szyfman zbudował zespół, który składał się z wielu osobowości, m.in.: Aleksandra Zelwerowicza, Jerzego Leszczyńskiego, Kazimierza Junoszę-Stępowskiego, Józefa Węgrzyna i Stefana Jaracza. Wśród aktorek była m.in. żona Szyfmana – Maria Przybyłko-Potocka. Wielu aktorów zostało zaangażowanych z teatrów krakowskich.
Wybuch I wojny światowej zdezorganizował pracę teatru, gdyż pochodzący z Austro-Węgier aktorzy zostali ewakuowani w głąb Rosji.
II wojna światowa i okupacja niemiecka.
W czasie okupacji niemieckiej, 6 października 1940, teatr przemianowano na "Theater der Stadt Warschau", a tydzień później zaczął tam działać również jawny Teatr Miasta Warszawy, dający w niektóre dni tygodnia także przedstawienia dla Polaków. Wystawiano tam zarówno sztuki z repertuaru klasycznego, jak i operetki i komedie muzyczne.
W 1944 budynek teatru został nieznacznie uszkodzony, spłonęła jednak biblioteka, zbiory archiwaliów i scenografii.
Teatr po 1945.
17 stycznia 1946 Teatr Polski wznowił działalność "Lillą Wenedą" w reżyserii Juliusza Osterwy.
Uchwałą Rady Państwa z dnia 14 listopada 1953 r. "za wybitne zasługi w dziedzinie sztuki teatralnej, za cenny wkład do polskiej kultury – w związku z 40-leciem pracy" Państwowy Teatr Polski w Warszawie odznaczony został Orderem Sztandaru Pracy I klasy.
Powojenną – już upaństwowioną – sceną kierował znów Arnold Szyfman, a także Leon Schiller, Stanisław Balicki, Jerzy Jasieński, Jerzy Kreczmar i Andrzej Krasicki. W repertuarze dominowała klasyka, w zespole grało wiele aktorskich sław, m.in. Władysław Hańcza, Stanisław Jasiukiewicz, Czesław Wołłejko, Ignacy Gogolewski i Nina Andrycz.
Od 1981 dyrekcję objął Kazimierz Dejmek. W teatrze zaczęli pracować tacy artyści jak m.in. Barbara Rachwalska, Barbara Horawianka, Bogdan Baer, Tadeusz Bartosik, Lech Ordon, Ignacy Machowski, Zdzisław Mrożewski, Gustaw Holoubek i Stanisław Zaczyk. Do zespołu dołączył także Tadeusz Łomnicki. W repertuarze jak dawniej dominowała klasyka, m.in. Fredro reżyserowany zarówno przez Dejmka, jak i przez Andrzeja Łapickiego. Dużym uznaniem cieszyła się "Zemsta" z Tadeuszem Łomnickim w roli Papkina, Rejentem – Machowskim i Cześnikiem – Bartosikiem. Dejmek wystawił także dzieła staropolskie – "Żywot Józefa" Reja i złożone z anonimowych tekstów "Uciechy staropolskie". Sięgnął również po sztuki współczesne, m.in. "Maestro" Jarosława Abramowa-Newerlyego (ze znakomitą tytułową rolą Ignacego Machowskiego), czy "Drzewo" Wiesława Myśliwskiego (z kolejną kreacją Machowskiego). Wydarzeniem była także premiera "Vatzlava" Sławomira Mrożka z Janem Englertem w roli tytułowej.
W 1988 przy budynku teatru, w pobliżu skrzyżowania ul. Karasia z ul. Oboźną, odsłonięto pomnik Leona Schillera.
W 1994, po objęciu przez Kazimierza Dejmka stanowiska ministra kultury, dyrektorem artystycznym został Andrzej Łapicki.
W latach 1995–2009 dyrektorem naczelnym był Jerzy Zaleski, który doprowadził do wybudowania i otwarcia 7 listopada 2009 nowej Sceny Kameralnej.
Od 1999 do czerwca 2010 dyrektorem artystycznym był Jarosław Kilian. Wystawił w teatrze m.in. "Igraszki z diabłem" Jana Drdy, "Sen nocy letniej" Szekspira, "Don Juana" Moliera, "Balladynę" Słowackiego i "Zieloną Gęś" Gałczyńskiego.
W lutym 2010 na stanowisko p.o. dyrektora został wybrany Marek Szyjko. We wrześniu 2010 p.o. dyrektora został Jarosław Gajewski, a od stycznia 2011 do sierpnia 2016 był Zastępcą Dyrektora Naczelnego – Dyrektorem Artystycznym. W styczniu 2011 stanowisko dyrektora objął Andrzej Seweryn. Tworząc linię repertuarową teatru stawia przede wszystkim na ambitną klasykę w opracowaniu najlepszych światowej sławy reżyserów, m.in.: Jacques’a Lassalle’a, Ivana Alexandre’a, Dana Jemmetta.
29 stycznia 2013 Teatrowi Polskiemu nadano imię Arnolda Szyfmana – założyciela i wieloletniego dyrektora sceny.

</doc>
<doc id="474332" url="https://pl.wikipedia.org/wiki?curid=474332" title="Júlia Liptáková">
Júlia Liptáková

Júlia Liptáková (ur. 8 kwietnia 1984 w Nová Dubnica, Słowacja) – słowacka modelka.
Urodziła się i niemal całe dzieciństwo spędziła w małym słowackim mieście Nová Dubnica niedaleko Trenčína. Po pomyślnym zdaniu egzaminu wstępnego rozpoczęła naukę w gimnazjum w Dubnici nad Váhom. Obecnie studiuje na wyższej uczelni.
Już w wieku szesnastu lat zaczęła brać udział w szeregu konkursów piękności, zwyciężyła już na konkursie Miss dievča (Miss dziewczyna) w 2000 roku w rodzinnej Novej Dubnici. W 2004 roku w Malezji uzyskała prestiżowy tytuł Miss Body Beautiful of the World a w Chinach specjalną nagrodę "Miss Bikini of the World". 
We wrześniu 2005 roku odbył się w Korei światowy finał konkursu Model Of The Year, gdzie zdobyła tytuł II wicemiss i z przewagą wygrała w kategorii "Best Body In Swimsuit". 
W bezpośrednio nawiązującym konkursie Global Beauty Queen, który odbył się w Chinach zajęła 4. miejsce (3. runner up) i wygrała w kategorii "Miss Disco Queen".
Wzrost 174 cm, jej wymiary 90-61-89; ma blond włosy i niebieskozielone oczy.

</doc>
<doc id="474333" url="https://pl.wikipedia.org/wiki?curid=474333" title="Teatr Polski">
Teatr Polski

oraz:
Zobacz też:

</doc>
<doc id="474338" url="https://pl.wikipedia.org/wiki?curid=474338" title="Franzobel">
Franzobel

Franzobel właściwie Stefan Griebl (ur. 1 marca 1967 w Vöcklabruck, Austria) – pisarz austriacki.

</doc>
<doc id="474339" url="https://pl.wikipedia.org/wiki?curid=474339" title="Stefan Griebl">
Stefan Griebl



</doc>
<doc id="474341" url="https://pl.wikipedia.org/wiki?curid=474341" title="Diadochia">
Diadochia

Diadochia – zdolność wzajemnego zastępowania się atomów, jonów lub cząsteczek w obrębie sieci krystalicznych mieszanin ciał stałych o podobnej budowie. 
Zdolność zastępowania się jonów (anion za anion; kation za kation) w strukturach kryształów jest następstwem krystalochemicznego pokrewieństwa pierwiastków. O możliwości zastępowania się jonów decydują zbliżone ich rozmiary. Zjawisko polega na tym, że potrzebują one dla swych analogicznych jonów podobnie wielkich przestrzeni w strukturach kryształów i wskutek tego mogą się wzajemnie podstawiać tworząc jednakowe lub podobne struktury. 
Rodzaje diadochii:

</doc>
<doc id="474342" url="https://pl.wikipedia.org/wiki?curid=474342" title="Aldebaran (komiks)">
Aldebaran (komiks)

Aldebaran – francuska seria komiksowa z gatunku science fiction, autorstwa Luiza Eduarda De Oliveiry, tworzącego pod pseudonimem "Leo", opublikowana przez wydawnictwo Dargaud w pięciu tomach w latach 1994–1998. W Polsce seria ukazała się nakładem wydawnictwa Siedmioróg (tylko tomy 1. i 2. w 2002) i Egmont Polska (wszystkie tomy w jednym albumie zbiorczym w 2009). Kontynuacjami "Aldebarana" są serie komiksowe: "Betelgeza", "Antares", "Ocaleni" oraz niewydane dotąd po polsku cykle: "Retour sur Aldébaran" i "Neptune".
Fabuła.
Na skolonizowanej przez ludzi planecie Aldebaran zaczynają się dziać niesamowite rzeczy. Najpierw tajemniczo giną statki kosmiczne próbujące dostać się na Aldebarana, potem mieszkańcy planety zupełnie tracą kontakt z Ziemią. Okazuje się też, że planeta wciąż skrywa wiele tajemnic, zamieszkują ją niezwykle groźne zwierzęta, które próbuje badać grupa biologów, w czym, z nieznanych powodów, przeszkadza im rząd i wszechwładny Kościół. Na tym tle dwójka ocalałych z katastrofy bohaterów próbuje dowiedzieć się, co tak naprawdę było przyczyną zagłady ich wioski i śmierci ich bliskich. Spotykają ich liczne przeciwności losu, przygody, zagadki, muszą się mierzyć z bezwzględnymi przeciwnikami.

</doc>
<doc id="474344" url="https://pl.wikipedia.org/wiki?curid=474344" title="Gatunek zwornikowy">
Gatunek zwornikowy



</doc>
<doc id="474345" url="https://pl.wikipedia.org/wiki?curid=474345" title="Arwiny">
Arwiny

Arwiny – jezioro w Polsce położone w województwie warmińsko-mazurskim, w powiecie szczycieńskim, w gminie Dźwierzuty.
Opis.
Jezioro rozciąga się na południowy wschód od Szczytna, wzdłuż rozwidlenia dróg: Orżyny – Targowo i Orżyny – Rańsk, i oddalone jest od miasta około 16 km. Przy południowym i południowo-wschodnim brzegu Arwinów widoczne są zabudowania wsi Orżyny. Zbiornik ma kształt wydłużony z północnego zachodu na południowy wschód. Środkowa część zachodniego brzegu Arwinów jest dość wysoka i stroma, pozostałe brzegi są płaskie. Wokół rozciągają się łąki i pola uprawne. Linia brzegowa jest długa i urozmaicona. Nieco na południe od środka plosa leży mała wysepka, porośnięta wokół roślinnością wynurzoną. Brzegi w większości usłane są pasmem oczeretów. Jedynie w wydłużonej, północno-zachodniej części na znacznej przestrzeni są gołe i tworzą efektowną piaszczystą plażę. Ławica przybrzeżna w tej partii jeziora jest również piaszczysta, dość szeroka o łagodnym stoku. Dno jest przeważnie muliste, miejscami tylko piaszczyste. Płytsze jego partie porośnięte są jednolitymi łąkami roślinności zanurzonej. Woda jest przejrzysta, nawet w okresie letnich upałów. Dojazd: drogą wojewódzką nr 600 – Szczytno – Romany – Nowe Kiejkuty – Orżyny (jezioro przylega od północy i zachodu do tej drogi w okolicy miejscowości Orżyny).
Turystyka.
Arwiny, podobnie jak większość jezior linowo-szczupakowych, są bardzo żyzne i bogate w ryby. Występują tu m.in.: szczupak, okoń, lin, płoć, leszcz, karaś, krąp, ukleja, wzdręga i węgorz. Z brzegu można wędkować na kilku kładkach i pomostach lub z łodzi. Można je wypożyczać od mieszkańców wsi Orżyny.

</doc>
<doc id="474347" url="https://pl.wikipedia.org/wiki?curid=474347" title="Heimito von Doderer">
Heimito von Doderer

Franz Carl Heimito Ritter von Doderer (ur. 5 września 1896 w Hadersdorf-Weidlingau koło Wiednia, zm. 23 grudnia 1966 w Wiedniu) – pisarz austriacki.
Życiorys.
Urodził się jako syn Wilhelma Carla Gustava von Doderer, inżyniera budownictwa. Był najmłodszym z sześciorga rodzeństwa. W 1914 roku ukończył szkołę średnią. Następnie podjął studia prawnicze w Wiedniu. Na czas ten przypadł wybuch pierwszej wojny światowej, który przerwał mu edukację. Heimito von Dodeder został powołany do wojska jako chorąży. Dostał się do niewoli rosyjskiej. Jesienią 1916 roku zesłano go na Syberię. Spędził tam 4 lata. Na zesłaniu poświęcił się twórczości literackiej. W kwietniu 1933 został członkiem do NSDAP, z którego po krótkim czasie wystąpił. W 1958 Doderer otrzymał Großer Österreichischer Staatspreis (Wielką Austriacką Nagrodę Literacką).

</doc>
<doc id="474349" url="https://pl.wikipedia.org/wiki?curid=474349" title="Nur Mohammad Taraki">
Nur Mohammad Taraki

Nur Mohammad Taraki (paszto: نور محمد ترکی) (ur. 15 lipca 1917, zm. 14 września 1979) – afgański polityk komunistyczny i pisarz tworzący w języku paszto, prezydent i premier Afganistanu w latach 1978–1979.
Życiorys.
Wczesne życie i kariera.
Urodził się w dniu 15 lipca 1917 roku w chłopskiej rodzinie pasztuńskiego plemienia Ghilzajów. Był najstarszym z trojga dzieci. Uczęszczał do wiejskiej szkoły w Nawie. W 1932 roku, w wieku 15 lat wyjechał do pracy w porcie w mieście Bombaj w Indiach. Na miejscu poznał pochodzącego z Kandaharu handlowca, który zatrudnił go jako urzędnika w Pasztuńskiej Kompanii Handlowej. Do pierwszego spotkania Tarakiego z komunizmem doszło w trakcie organizowanych w nocy spotkań Komunistycznej Partii Indii. Wrażenie na Tarakim zrobiły dyskusje na temat sprawiedliwości społecznej i wartości komunistycznych. Kolejnym ważnym wydarzeniem było jego spotkanie z liderem pasztuńskich nacjonalistów i lidera Ruchu Czerwonych Koszul, Khanem Abdul Ghaffar Khanem, który osobiście był wielbicielem twórczości Włodzimierza Lenina.
W 1937 rozpoczął pracę dla ministra gospodarki, Abdul Madżida Zabulego, dzięki któremu poznał kilku Rosjan. Później Taraki został zastępcą szefa Agencji Prasowej Bachtrar i stał się znany w całym kraju jako autor i poeta. Jego najbardziej znana książka, "Dy Bang Mosaferi", dotyczyła trudności społeczno-gospodarczych, przed którymi stali afgańscy robotnicy i chłopi. Jego prace zostały przetłumaczone na język rosyjski w Związku Radzieckim, gdzie jego praca była postrzegana jako urzeczywistniająca tematy socjalizmu naukowego. Rząd radziecki okrzyknął go jako „afgańskiego Maksima Gorkiego”. W dniu swojej wizyty w ZSRR został powitany przez szefa Międzynarodowego Departamentu Komitetu Centralnego, Borysa Ponamoriowa i innych członków Komunistycznej Partii Związku Radzieckiego.
Pod rządami premiera Mohammada Daud Chana powszechne było tłumienie środowisk radykalnych. Jednak ze względu na jego umiejętności językowe, Taraki w 1952 roku został wysłany do ambasady Afganistanu w Stanach Zjednoczonych. W ciągu kilku miesięcy Taraki zaczął potępiać afgański rząd pod wodzą króla Mohammeda Zaher Szaha i oskarżył go o bycie autokratycznym i dyktatorskim. Jego wypowiedzenie lojalności rządowi Afganistanu przyniosło mu wiele rozgłosu w Stanach Zjednoczonych. Przyciągnęło również niekorzystną uwagę władz, przez co musiał on wrócić do domu, rząd powstrzymał się jednak od umieszczenia go w areszcie. Po krótkim okresie bezrobocia Taraki zaczął pracować dla misji amerykańskiej w Kabulu jako tłumacz. Rzucił tę pracę w 1958 roku i założył własną firmę tłumaczeniową, biuro tłumaczeń Nur. Pracę zakończył w 1963 roku i skupił się na utworzeniu Ludowo-Demokratycznej Partii Afganistanu.
Na zjeździe założycielskim L-DPA, który odbył się w jego domu, wygrał wybory na sekretarza generalnego. Jego kontrkandydatem był Babrak Karmal. 1 stycznia 1965 roku Karmal został mianowany drugim sekretarzem. Startował jako kandydat L-DPA podczas wyborów parlamentarnych we wrześniu 1965 jednak nie zdobył miejsca. Krótko po wyborach uruchomił pierwszą poważną gazetę lewicową w Afganistanie, „Chalk”. Gazeta w ciągu miesiąca od pierwszego druku została zakazana przez rząd. W 1967 roku, niecałe dwa lata po powstaniu, L-DPA podzieliła się na dwie fakcje. Największa z nich Chalk była prowadzona przez Tarakiego natomiast Parczam przez Karmala. Różnice między nimi były ideologiczne, Taraki wspierał utworzenie państwa zbliżonego do modelu leninowskiego, Karmal chciał natomiast utworzenia „szerokiego frontu demokratycznego”. Członkowie radykalnego „Chalku” byli zwolennikami jak najszybszych przeobrażeń, zmierzających do likwidacji zacofania kraju. „Parczam” proponował przeprowadzenie zmian i reform w sposób mniej radykalny. Niemniej jednak „Parczam” wykazywał większą podatność na sugestie polityczne nadchodzące z Moskwy.
19 kwietnia 1978 roku zamordowany został wybitny lewicowiec Mir Akbar Chajbar. Za mord odpowiedzialny był rząd Mohammada Daud Chana. Jego śmierć posłużyła jako moment zjednoczenia się dla prokomunistycznych Afgańczyków. Obawiając się zamachu stanu, Daud Chan zarządził aresztowanie niektórych przywódców partii, w tym Tarakiego i Karmala, podczas gdy innych m.in. Hafizullaha Amina, umieścił w areszcie domowym. W dniu 27 kwietnia 1978 wybuchła rewolucja kwietniowa. Daud Chan został zabity przez puczystów. Po przewrocie Taraki objął funkcję przewodniczącego Rady Rewolucyjnej Afganistanu, szefa państwa i premiera. Kraj został przemianowany na Demokratyczną Republikę Afganistanu, system ten utrzymał się do kwietnia 1992 roku.
Prezydencja.
Początkowo Taraki utworzył rząd, który składał się z dwóch przedstawicieli Parczam i dwóch przedstawicieli Chalk. Karmal został zastępcą przewodniczącego Prezydium Rady Rewolucyjnej, natomiast Amin ministrem spraw zagranicznych i wicepremierem. Szybko doszło do problemów wewnętrznych i kilku wpływowych przedstawicieli Chalk zostało oskarżonych o spiskowanie z frakcją Parczam przeciwko Tarakiemu. Chalk pozbył się więc kilku najbardziej prominentnych członków frakcji Parczam poprzez wysłanie ich za granicę. Karmal został ambasadorem w Czechosłowacji, a Mohammad Nadżibullah w Iranie. Walka nie ograniczyła się do zwolenników Chalk i Parczam, doszło do osobistej walki Tarakiego i Amina, którzy walczyli o kontrolę nad własną frakcją.
Karmal został odwołany z Czechosłowacji, jednak nie powrócił do kraju i nawiązał kontakt ze swoją przyjaciółką i byłą ambasador w Jugosławii, Anahitą Ratebzad. Za Karmalem opowiedział się Nadżibullah. W konsekwencji Taraki pozbawił ich wszystkich oficjalnych tytułów i władzy politycznej.
Reformy.
Rolna.
1 stycznia 1979 roku rząd zainicjował reformę rolną, która próbowała ograniczyć areał ziemi będącej własnością feudałów. Ci, których posiadłości przekroczyły limit powierzchni musieli bez rekompensaty oddawać ją w ręce rządu. Afgańskie przywództwo wierzyło, że reforma spotka się z uznaniem wśród mieszkańców wsi i osłabi władzę arystokratów. Reforma została uznana za zakończoną w połowie 1979 roku, a rząd ogłosił, że 665 tysięcy hektarów (około 1 632 500 akrów) zostało podzielonych. Rząd oświadczył również, że tylko 40 000 rodzin, lub 4 procent populacji, zostało negatywnie dotkniętych przez reformę rolną.
Wbrew oczekiwaniom rządu reforma nie okazała się zbyt wydajna ani nie spotkała się z większym uznaniem – wbrew przeciwnie reforma doprowadziła do wzrostu niezadowolenia wśród Afgańczyków. Po obserwacji stopnia niepopularności reformy, Taraki szybko porzucił tę politykę. Reforma rolna w późniejszym czasie na nowo realizowano była przez Karmala, stopień reformy Karmala jest jednak niejasny.
Inne.
Kilka miesięcy po zamachu stanu, Taraki i inni przywódcy zaczęli wdrażać inne, radykalnie marksistowskie reformy. Kwestionowały one zarówno tradycyjne wartości, jak i ugruntowane struktury władzy na obszarach wiejskich. Rząd wprowadził do życia politycznego kobiety i położył kres przymusowym małżeństwom. Jako że naród afgański był głęboko islamski i religijny, reformy nie zostały skutecznie wprowadzone w całym kraju. Reformy te zwiększyły opór części Afgańczyków wobec rządu. Siła oporu względem reform doprowadziła w końcu do wojny domowej.
Opierając się na poprzednich działaniach Mohammada Daud Chana, stworzył program alfabetyzacji wsparty przez UNESCO. Plan zakładał wyeliminowanie analfabetyzmu w ciągu 20 lat. Rząd następnie zmniejszył okres przejściowy z 20 do czterech lat, co w obliczu braku nauczycieli było mało możliwe. Plan po późniejszej interwencji radzieckiej został wydłużony do lat siedmiu.
Relacje ze Związkiem Radzieckim.
Wprowadzony pod jego przewodnictwem ustrój socjalistyczny spotkał się z dużym sprzeciwem w Afganistanie, a po wezwaniu przez mułłów do świętej wojny, powstańcy szybko opanowali większość terytorium kraju. Zwrócił się wówczas o wsparcie ZSRR, a we wrześniu 1979 został podjęty przez Breżniewa na Kremlu. Moskwa dostarczała jego rządowi broni, sprzętu wojskowego i doradców wojskowych, początkowo nie zakładając interwencji zbrojnej.
5 grudnia 1978 podpisał traktat o dwudziestoletniej przyjaźni z ZSRR. Traktat znacznie poszerzył wsparcie ZSRR dla jego rządu. Po islamskim powstaniu w Heracie, Taraki skontaktował się z radzieckim premierem Aleksiejem Kosyginem i poprosił o praktycznie i techniczne szkolenie żołnierzy oraz dostawy uzbrojenia. Kosygin odrzucił jego prośbę tak jak i kolejne zabiegi Tarakiego o uzyskanie pomocy wojskowej. Taraki zwrócił się więc o pomoc do sekretarza generalnego KPZR i radzieckiej głowy państwa, Leonida Breżniewa. Breżniew ostrzegł go twierdząc, że radziecka pomoc źle wpłynie na sytuację w Afganistanie i relacje ZSRR z jego dotychczasowymi rywalami. Breżniew poradził Tarakiemu złagodzić radykalne reformy społeczne i szukać szerszego poparcia dla jego rządu wewnątrz kraju.
W 1979 roku wziął udział w konferencji Ruchu Państw Niezaangażowanych w Hawanie na Kubie. 20 marca w drodze powrotnej spotkał się z Breżniewem, ministrem spraw zagranicznych Andriejem Gromyką i innymi funkcjonariuszami radzieckimi. Być może na posiedzeniu obecny był Karmal i doszło wówczas do próby pogodzenia Amina i Tarakiego. Na spotkaniu udało mu się wynegocjować pewne radzieckie wsparcie, w tym wysłanie doradców i specjalistów cywilnych oraz wojskowych. Tanio sprzedawano też Afganistanowi sprzęt wojskowy (25 procent zniżki od ceny pierwotnej). Sowieci nie byli jednak zadowoleni z rozwoju sytuacji w Afganistanie i Breżniew naciskał na Tarakiego, aby ten zbudował w partii jedność. Pomimo osiągnięcia tego porozumienia, Sowieci nadal niechętnie interweniowali w Afganistanie i wielokrotnie odmawiali dalszej pomocy zarówno w okresie rządów Tarakiego, jak i później, w okresie krótkich rządów Amina.
Relacje z Aminem.
W pierwszych miesiącach po rewolucji, Hafizullah Amin i Taraki pozostawali w bardzo bliskich relacjach. Amin określał Tarakiego mianem m.in. „wielkiego myśliciela”, „gwiazdy wschodu” i „wielkiego lidera” a sam Amin określany był przez Tarakiego jako „prawdziwy uczeń i student”. Amin w późniejszym czasie stwierdził, że stworzył "potwora" który zbudował kult jednostki porównywalny do kultu Kim Ir Sena. Zdaniem Amina, Taraki stał się zbyt pewny siebie. Walka między Tarakim a Aminem początkowo dotyczyła zwierzchnictwa nad Afgańską Armią Narodową. W tym samym roku Taraki oskarżył Amina o nepotyzm po tym, gdy ten mianował kilku członków rodziny na stanowiska rządowe.
W walce z Aminem mógł liczyć na wsparcie czterech wybitnych oficerów: Aslama Watandżara, Mohammada Gulabzoja, Szerdżana Mazdorjara i Asadullaha Sarwariego. Ci ludzie dołączyli do L-DPA nie z powodów ideologicznych, lecz ze względu na wysokie ambicje polityczne. Rozwinął również ścisłą współpracę z radzieckim ambasadorem w Afganistanie, Aleksandrem Puzanowem, który był niechętny Aminowi. Po powstaniu w Heracie 17 marca 1979 roku, Biuro Polityczne partii i Rada Rewolucyjna wybrały Tarakiego na Dowódcę Rady Obrony Ojczyzny, a jego zastępcą został Amin. W tym samym czasie, Taraki opuścił posadę prezesa Rady Ministrów, a Amin został wybrany na jego następcę. Nowa pozycja Amina zaproponowała mu mało realny wpływ na sytuację w państwie, jednakże jako prezes Rady Ministrów, Amin miał prawo do wyboru każdego członka gabinetu, ale każdy z nich musiał być zatwierdzony przez głowę państwa, a więc Tarakiego. W rezultacie Taraki odsunął Amina od armii i osłabił jego bazę polityczną.
Podczas wizyty na konferencji Ruchu Państw Niezaangażowanych, Taraki otrzymał raport wywiadu, wedle którego Amin planował jego aresztowanie lub zabicie. Raport ten, jak się później okazało, był błędny. Po zapoznaniu się z raportem Taraki nakazał wyeliminować Amina fizycznie. Amin dowiedział się o planowanym zamachu i schronił się w ambasadzie ZSRR.
Wkrótce sam Taraki został zamordowany na polecenie swojego zastępcy Hafizullaha Amina. Przywiązano go ręcznikiem do łóżka, a następnie uduszono poduszką. Konwulsje trwały piętnaście minut.
Jego dorobek pisarski to realistyczne powieści i opowiadania z życia wsi afgańskiej, m.in. "Dy Bang Mosaferi" (1958) i "Zara" (1962).

</doc>
<doc id="474354" url="https://pl.wikipedia.org/wiki?curid=474354" title="Murena (komiks)">
Murena (komiks)

Murena – francuska seria komiksowa autorstwa scenarzystt Jeana Dufaux i rysowników: Philippe'a Delaby'ego (tomy 1–9), Theo Caneschiego (od tomu 10.). Oryginał francuskojęzyczny wydaje francuska oficyna Dargaud od 1997. Polskie tłumaczenie czterech pierwszych tomów opublikowało wydawnictwo Egmont Polska w latach 2002–2003. W 2013, po dziesięcioletniej przerwie, wydawnictwo Taurus Media podjęło publikowanie "Mureny" po polsku od tomu 5.
Treść.
"Murena" to komiks historyczny z elementami fantasy, której akcja toczy się czasach starożytnego Rzymu i ukazuje krwawe, okrutne, pełne zabobonów i zdrad realia tego imperium. Głównym bohaterem jest Lucjusz Murena, syn kochanki cesarza Rzymu, Klaudiusza. Młodzieniec wbrew swej woli zostaje wciągnięty w intrygi dworu cesarskiego. Jego życiu zaczyna grozić niebezpieczeństwo, gdy Klaudiusz ginie, a żądna władzy Agryppina wprowadza na tron swego syna, Nerona.

</doc>
<doc id="474355" url="https://pl.wikipedia.org/wiki?curid=474355" title="Radegunda z Turyngii">
Radegunda z Turyngii

Radegunda z Turyngii, również Radegunda z Poitiers (ur. ok. 518-520 w Erfurcie, zm. 13 sierpnia 587 w Poitiers) – frankijska królowa Neustrii, mniszka, diakonisa, fundatorka klasztoru Świętego Krzyża w Poitiers (552), święta Kościoła katolickiego i ewangelickiego.
Życiorys.
Była córką Berthachara, władcy części Turyngii. W 531 król Franków Chlotar I po zniszczeniu Królestwa Turyngii uprowadził Radegundę, a ok. 540 zmusił do małżeństwa ze sobą. Ok. 550 Chlotar kazał zabić jej brata i wówczas Radegunda go porzuciła. Biskup Medard wprowadził ją do klasztoru w Noyon jako mniszkę. W 569 uzyskała od cesarza Justyna II sporą część relikwii Krzyża Świętego.
Radegunda zmarła w opinii świętości. Jej pogrzebowi przewodniczył Grzegorz z Tours.
Wspomnienie liturgiczne św. Radegundy, królowej obchodzone jest w dzienną pamiątkę śmierci.

</doc>
<doc id="474356" url="https://pl.wikipedia.org/wiki?curid=474356" title="Puchar Polski w koszykówce kobiet">
Puchar Polski w koszykówce kobiet

Puchar Polski w koszykówce kobiet – cykliczne krajowe rozgrywki sportowe, prowadzone systemem pucharowym, organizowane corocznie (co sezon) przez Polski Związek Koszykówki.
W latach 50. XX w. mecze o puchar były rozgrywane na boiskach otwartych.
W sezonie 2006/2007 MVP pucharu została wybrana Anna DeForge, pomimo iż jej drużyna przegrała finał.
Historia.
"do uzupełnienia"
¹ – najlepsza zawodniczka drużyny przegranej
² – najlepsza polska zawodniczka finału
³ – stara nazwa ŁKS-u Łódź
(*) – MVP Final Four
Składy najlepszych zawodniczek turnieju.
pogrubienie – oznacza zawodniczkę, która otrzymała tytuł MVP

</doc>
<doc id="474363" url="https://pl.wikipedia.org/wiki?curid=474363" title="Muzyka homofoniczna">
Muzyka homofoniczna



</doc>
<doc id="474365" url="https://pl.wikipedia.org/wiki?curid=474365" title="Nowy Olszowiec">
Nowy Olszowiec

Nowy Olszowiec – część wsi Olszowiec w Polsce położona w województwie łódzkim, w powiecie tomaszowskim, w gminie Lubochnia.
W latach 1975–1998 miejscowość należała administracyjnie do województwa piotrkowskiego.

</doc>
<doc id="474367" url="https://pl.wikipedia.org/wiki?curid=474367" title="Lubochnia Dworska">
Lubochnia Dworska

Lubochnia Dworska – część wsi Lubochnia, w Polsce położone w województwie łódzkim, w powiecie tomaszowskim, w gminie Lubochnia.
W miejscowości gmina utworzyła sołectwo Lubochnia Dworska. Urząd Gminy Lubochnia znajduje się na terenie Lubochni Dworskiej.
W latach 1975–1998 miejscowość należała administracyjnie do województwa piotrkowskiego.

</doc>
<doc id="474371" url="https://pl.wikipedia.org/wiki?curid=474371" title="Port rzeczny">
Port rzeczny

Port rzeczny – obszar na brzegu rzeki, kanału rzecznego lub jeziora (zarówno na lądzie, jak i na wodzie) wyposażony w zespół urządzeń umożliwiających przybijanie jednostek pływających – barek i holowników, wymianę z lądem osób i towarów, a także wykonania typowych czynności związanych z eksploatacją danej jednostki (uzupełnianie zapasów, usunięcie nieczystości itp.)
Budowa portów rzecznych.
Często baseny portów rzecznych są tak zbudowane, że jednostki pływające mogą dotrzeć do nich zarówno płynąc w dół rzeki (z prądem rzeki), jak i w górę – pod prąd. Zazwyczaj wiąże się to z koniecznością budowy w pobliżu portu systemu śluz i jazów regulujących poziom wody w zależności od ilości wody niesionej korytem rzeki, która ulegać może często zmianom w zależności od pory roku, opadów atmosferycznych itp. oraz umożliwiających statkom bezpieczne pokonanie różnic poziomów wody.
Regulacje prawne portów śródlądowych.
Obecnie nie ma przepisów precyzujących zasady powstawania i działania portów śródlądowych; nie ma zasad podziału portów np. na prywatne i publiczne; nie ma zasad korzystania z portów śródlądowych; brak jest wskazania sposobu zorganizowania struktur administracji portowej; nieokreślone jest niezbędne dla bezpiecznej obsługi statków wyposażenie portów związane z klasą drogi wodnej do obsługi, której miałby być przystosowany. Brak odpowiednich regulacji prowadzi do zmiany funkcji istniejących od wieków tradycyjnych portów, do zatracania ich charakteru i utraty resztek istniejącej tam infrastruktury.

</doc>
<doc id="474377" url="https://pl.wikipedia.org/wiki?curid=474377" title="Nowy Glinnik-Osiedle">
Nowy Glinnik-Osiedle

Nowy Glinnik-Osiedle – osada w Polsce położona w województwie łódzkim, w powiecie tomaszowskim, w gminie Lubochnia, w odległości 9 kilometrów od 60-tysięcznego Tomaszowa Mazowieckiego.
Oficjalnie nazwa miejscowości obowiązuje od 1 stycznia 2018 roku, wcześniej nazwa funkcjonowała jako niestandaryzowana część wsi Nowy Glinnik.
W latach 1975–1998 miejscowość administracyjnie należała do województwa piotrkowskiego.
Miejscowość jest osiedlem wojskowym, składa się z kilkunastu 3, 4-piętrowych bloków. Znajduje się tu rozbudowana infrastruktura: sklepy, kiosk z punktem Lotto, bar piwny, biblioteka, poczta, fryzjer, piekarnia, Klub Wojskowy, klub z dyskotekami, obiekty sportowe (korty tenisowe, stadion piłkarski z bieżnią), ogródek zabaw dla dzieci (kiedyś zadbany i bogato wyposażony – dziś zdewastowana własność prywatna), 2 place zabaw, kościół.
Osiedle posiada następujące media: elektryczność, ciepła woda, kanalizacja (z pobliską oczyszczalnią ścieków), telefon, telewizja kablowa, internet, gaz. Rozpoczęto wykonanie nowej kanalizacji burzowej i sieci gazowej. Połączenia z pobliskimi miejscowościami zapewniają autobusy MZK Tomaszów Mazowiecki i prywatne busy.

</doc>
<doc id="474384" url="https://pl.wikipedia.org/wiki?curid=474384" title="Frame Check Sequence">
Frame Check Sequence

Frame Check Sequence (FCS) – pole służące do przechowywania sumy kontrolnej ramki, dodawane w protokołach komunikacyjnych w celu wykrywania potencjalnych błędów transmisji danych. Do obliczania FCS wykorzystywany jest cykliczny kod nadmiarowy (CRC).
Pole FCS stosowane jest w protokołach Ethernet, X.25, HDLC, Frame Relay oraz innych protokołach warstwy łącza danych. Przykładowa ramka ethernetowa zawierająca na końcu pole FCS:

</doc>
<doc id="474385" url="https://pl.wikipedia.org/wiki?curid=474385" title="FCS">
FCS



</doc>
<doc id="474386" url="https://pl.wikipedia.org/wiki?curid=474386" title="Malcolm III">
Malcolm III

Malcolm III, Malcolm III Cenmore po szkocku Máel Coluim mac Donnchada (urodzony 1031, zmarły 13 listopada 1093), znany też pod przydomkiem Cenn Mór (po szkocku "wielka głowa"), zangielszczonym jako Cenmore – król Szkocji w latach 1058-1093. Jego imię, Máel Coluim (zangielszczone jako Malcolm) znaczy dosłownie "sługa Kościoła".
Życie.
Malcolm III urodził się w 1031, był najstarszym synem króla Duncana I. Jako najstarszy syn został wyznaczony na następcę tronu. W 1040, gdy miał zaledwie 9 lat, jego ojciec został zabity w bitwie przez Makbeta - jego kuzyna. Makbet został nowym królem Szkocji, a Malcolm zmuszony był się ukrywać przed nim. Schronienia użyczył mu na swym dworze w Anglii, ówczesny król Danii i Anglii Hardekanut.
W 1042 zmarł Hardekanut, a królem Anglii został Edward Wyznawca, mający niechętny stosunek do Malcolma. Dopiero w 1053 zdecydował się pomóc mu w odzyskaniu tronu szkockiego użyczając armii i broni. W tym samym roku 22-letni Malcolm na czele swej armii najechał Szkocję. Wsparcia udzielili mu także możnowładcy z południowej Szkocji. W 1057 Malcolm zamordował Makbeta, a w 1058 jego syna - Lulacha, który przejął po nim tron. 25 kwietnia 1058 został koronowany w Pałacu Scone na króla Szkocji.
Małżeństwa.
W 1065 żoną Malcolma została Ingibiorg Finnsdottir, córka earla Orkney. Ingibiorg zmarła pięć lat po ślubie, w 1070. Miał z nią trójkę dzieci:
Po śmierci Ingibiorg wziął za żonę Margaret (później ogłoszoną świętą), córkę Edwarda Wygnańca - króla Anglii. Margaret zaczęła szerzyć chrześcijaństwo w Szkocji - mimo że ten kraj dawno był już schrystianizowany, to pogańskie ceremonie i obrzędy były tam wciąż żywe. Malcolm i Margaret mieli ośmioro dzieci:
Konflikt z Anglią.
W 1066 Malcolm popadł w konflikt z Anglią. Spory z południowym sąsiadem zakończyły się w 1072, kiedy Malcolm pod naciskiem króla Wilhelma II Rudego zaprzysiągł podległość Anglii, co wywołało niemałe kontrowersje wśród dworu i samej ludności Szkocji, ponieważ oznaczało koniec stuprocentowej suwerenności tego państwa.
W 1093 Malcolm postanowił odzyskać niepodległość Szkocji i rozpoczął wojnę z Wilhelmem II. Ten jednak miał dobrze zorganizowana armię i szybko powstrzymał Malcolma. Król Szkocji zginął 13 listopada 1093 w bitwie pod Alnwick, w której król Anglii zaatakował armię szkocką z zaskoczenia. W tej samej bitwie zginął także syn Malcolma, Edward, co oznaczało wielką porażkę Szkotów.
Malcolm III został pochowany w klasztorze benedyktyńskim Durnfemline, wybudowanym przez jego żonę Margaret w 1070. Następcą Malcolma został jego brat, Donald III.

</doc>
<doc id="474387" url="https://pl.wikipedia.org/wiki?curid=474387" title="Cmentarz Wojskowy na Powązkach">
Cmentarz Wojskowy na Powązkach

Cmentarz Wojskowy na Powązkach, zwyczajowo Powązki Wojskowe – cmentarz komunalny znajdujący się przy ul. Powązkowskiej 43/45 w Warszawie.
Nekropolia znajduje się w północno-zachodniej części Powązek, w dzielnicy Żoliborz. Od strony południowej graniczy z Laskiem na Kole, od zachodu al. Armii Krajowej, a od północy ul. Powązkowską.
Cmentarz zajmuje powierzchnię 24,3 ha. Bywa mylony ze znajdującym się przy tej samej ulicy znacznie starszym cmentarzem Powązkowskim.
Historia.
Cmentarz został założony w 1912 przez władze Warszawskiego Okręgu wojskowego jako cmentarz prawosławny przeznaczony dla zmarłych żołnierzy rosyjskich. Po wybuchu I wojny światowej miejsce spoczynku znaleźli tu nie tylko Rosjanie, ale również jeńcy – żołnierze niemieccy, węgierscy, chorwaccy, czescy, słowaccy oraz polscy, którzy zmarli w warszawskich szpitalach. Po zajęciu Warszawy przez wojska niemieckie w sierpniu 1915 nekropolia przeszła pod zarząd garnizonu niemieckiego. W jej północno-zachodniej części zaczęto grzebać poległych i zmarłych żołnierzy niemieckich.
Po 1918 cmentarz został przejęty przez władze wojskowe i oddany w zarząd Kurii Biskupa Polowego. Nekropolię powiększono do 16,5 ha, podzielono na kwatery i wytyczono aleję główną. W 1922 Kuria przekazała bezpośredni nadzór nad cmentarzem nowo utworzonej parafii św. Jozafata. Cmentarz stał się tradycyjnym miejscem pochówków wojskowych zmarłych w czasie pokoju oraz członków ich rodzin. W 1921 i w kolejnych latach spoczęli na nim uczestnicy powstań: listopadowego, styczniowego, wielkopolskiego, powstań śląskich, bohaterowie wojny polsko-bolszewickiej i walk o granice RP oraz ofiary przewrotu majowego.
Umieszczenie po 1937 na ścianie kwatery weteranów powstania styczniowego 205 brązowych tabliczek z nazwiskami powstańców zmarłych w ostatnich latach na terenie Polski był jednym z pierwszych przypadków budowania na cmentarzu grobów symbolicznych – osób zmarłych lub poległych w innych miejscowościach. Takie rozwiązanie było szczególnie często praktykowane na Powązkach po II wojnie światowej.
Podczas obrony Warszawy we wrześniu 1939 na cmentarzu chowano poległych żołnierzy, często ofiary bombardowań lotniczych. Po kapitulacji miasta przeniesiono tam ekshumowane ciała żołnierzy pochowanych na miejskich placach i skwerach.
W 1941 władze okupacyjne rozpoczęły grzebanie na cmentarzu żołnierzy niemieckich. Niemcy zajęli w tym celu pięciohektarowy teren od strony ulicy Powązkowskiej, nakazując ekshumację znajdujących się tam 59 grobów żołnierzy polskich. Powstał tzw. cmentarz Bohaterów (). Wydzielony teren nekropolii został ogrodzony, a brama główna zamknięta dla ludności polskiej.
W czasie okupacji na Powązkach chowano, zwykle pod przybranymi nazwiskami, członków polskiego ruchu oporu, m.in. Jana Bytnara (jako Jana Domańskiego). Grzebano tam również jeńców radzieckich.
W latach 1945–1947 na cmentarz przenoszono ekshumowane ciała powstańców i osób cywilnych pogrzebanych na terenie miasta w czasie powstania warszawskiego. W zajmujących zwarty obszar kwaterach pochowano poległych w powstaniu żołnierzy Armii Krajowej, m.in. ze zgrupowań i batalionów „Zośka”, „Parasol”, „Golski”, „Gustaw”, „Kiliński”, „Miotła”, „Kryska”, a także żołnierzy Armii Ludowej. 1 sierpnia 1946, w drugą rocznicę wybuchu powstania, w kwaterze A-26 odsłonięto pomnik Gloria Victis. Ofiary cywilne grzebano w większości na utworzonym w sierpniu 1945 przy wschodniej granicy cmentarza wojskowego na obszarze 7,8 ha pierwszym w Warszawie cmentarzu bezwyznaniowym (komunalnym).
W 1946 cmentarz przejęła administracja wojskowa, co pozwoliło na uzyskanie środków na konserwację i uporządkowanie nekropolii.
W latach 50. na cmentarzu powstała Aleja Zasłużonych, umiejscowiona w części alei głównej. Została ona zamknięta dwoma rondami i obsadzona tujami. Jej oś centralną zamyka grobowiec Karola Świerczewskiego. Kiedy zabrakło przy niej miejsca, podjęto decyzję, że jej przedłużeniem będą dwie prostopadłe do alei głównej nekropolii aleje:
1 stycznia 1964 doszło do połączenia cmentarza wojskowego z cmentarzem komunalnym, w wyniku czego przejęty przez miasto obiekt zmienił nazwę na "Cmentarz Komunalny-Powązki".
W latach 1963–1964 wzniesiono Dom Przedpogrzebowy zaprojektowany przez Zbigniewa Gnassa przy współpracy Ryszarda Sobolewskiego i Stanisława Lisowskiego. W latach 1965–1969 przebudowano kwatery wojenne.
Oprócz wyodrębnionych kwater na cmentarzu znajdują się liczne pomniki, upamiętnienia i tablice pamiątkowe m.in. pomniki Cichociemnych, 54 członków PPR straconych 16 grudnia 1942, I Brygady Spadochroniarzy poległych pod Arnhem oraz jeńców wojennych rozstrzelanych w Woldenbergu.
W 1990, w związku z budową kolejnego odcinka al. Prymasa Tysiąclecia, ekshumowano szczątki 2566 pochowanych na cmentarzu żołnierzy niemieckich, którzy m.in. zmarli w warszawskich szpitalach z ran odniesionych na froncie wschodnim i podczas walk w powstaniu warszawskim, i przeniesiono je na cmentarz wojenny w pobliżu wsi Joachimów-Mogiły.
W 1998 Rada Warszawy przywróciła nazwę „Cmentarz Wojskowy” funkcjonującą przed 1964.
Tak jak w przypadku pozostałych stołecznych cmentarzy komunalnych, rodziny zmarłych odznaczonych: Orderem Orła Białego, Orderem Wojennym Virtuti Militari, Orderem Krzyża Wojskowego oraz Honorowych Obywateli m.st. Warszawy są zwolnione z opłat za udostępnienie miejsca grzebalnego na Cmentarzu Wojskowym w celu utworzenia i zachowania grobu oraz za udostępnienie niszy urnowej w kolumbarium.
Kwatery Cmentarza Wojskowego na Powązkach.
Kwatera na Łączce.
W tzw. kwaterze „Na Łączce” pochowani zostali pomordowani przez Urząd Bezpieczeństwa w latach 1945–1956. Miejsce to znajduje się w pobliżu murów pomiędzy cmentarzem wojskowym i bezwyznaniowym (komunalnym), przy którym UB potajemnie chowało pomordowanych. 27 września 2015 odsłonięto tam Panteon – Mauzoleum Wyklętych-Niezłomnych.
Dolinka Katyńska.
Dolinka Katyńska na Cmentarzu Wojskowym na Powązkach jest najważniejszym w Warszawie miejscem upamiętnienia ofiar zbrodni katyńskiej (1940).
Kwatera Smoleńska.
10 listopada 2010 roku na Cmentarzu Wojskowym na Powązkach odsłonięto pomnik ku czci ofiar katastrofy polskiego Tu-154 w Smoleńsku, zaprojektowany przez warszawskiego artystę rzeźbiarza Marka Moderaua i znajdujący się w tzw. Kwaterze Smoleńskiej. Integralną częścią upamiętnienia są znajdujące się tam groby 28 ofiar katastrofy.
Kwatera Harcerskiego Batalionu Armii Krajowej „Zośka”.
W tej kwaterze, oznaczonej numerem A-20, znajdują się 174 groby, w większości harcerzy – członków Szarych Szeregów i Batalionu „Zośka”, którzy zginęli podczas II wojny światowej, oraz pojedyncze groby cywilne.
Pierwszą osobą pochowaną w tym miejscu (3 kwietnia 1943) był Jan Bytnar „Rudy”, odbity 26 marca w akcji pod Arsenałem. Przy uzyskaniu zgody na jego pochowanie (pod przybranym nazwiskiem Jana Domańskiego) uzyskano jednocześnie zgodę zarządu nekropolii na zajęcie przyległego terenu na kolejne pochówki. Miejsce wskazał Tadeusz Zawadzki „Zośka” za namową ojca Józefa Zawadzkiego.
Cechą charakterystyczną kwatery są ustawione na grobach białe brzozowe krzyże. Prostopadle do linii grobów znajduje się również mogiła symboliczna w formie muru obłożonego czarnym sjenitem. Wyryto na nim dziesiątki nazwisk poległych żołnierzy związanych z Grupami Szturmowymi i Batalionem „Zośka”, którzy nie mają swoich grobów na Powązkach (w większości przypadków ich ciał nie odnaleziono).

</doc>
<doc id="474388" url="https://pl.wikipedia.org/wiki?curid=474388" title="Harcerska Szkoła Ratownictwa ZHP">
Harcerska Szkoła Ratownictwa ZHP

Harcerska Szkoła Ratownictwa (HSR) – jednostka Głównej Kwatery Związku Harcerstwa Polskiego odpowiedzialna za specjalność ratowniczą, promocję zdrowego trybu życia oraz nauczanie pierwszej pomocy przedmedycznej.
Cele HSR.
Misją HSR jest wychowanie młodych ludzi przez specjalność ratowniczą. Celem działania HSR jest kształtowanie odpowiednich postaw wśród harcerzy, ale równie ważne jest przekazywanie konkretnej wiedzy i umiejętności ratowniczych. Szkoła dąży do tego, aby harcerz będąc świadkiem zdarzenia potrafił prawidłowo udzielić pierwszej pomocy. HSR przeszkoliła dotychczas z zakresu pierwszej pomocy ponad 20 000 osób.
HSR odpowiada za działalność drużyn i jednostek ratowniczych w ZHP, szczególnie zaś Harcerskich Klubów Ratowniczych i Harcerskich Grup Ratowniczych, a także kieruje propozycje programowe do wszystkich drużyn, także tych, które nie pracują na stałe ze specjalnością ratowniczą.
Historia HSR.
Działalność HSR rozpoczęła się w 1994 roku. Pierwotnie działała jako Inspektorat Harcerskich Drużyn Ratowniczych i Medycznych GK ZHP. Obecna nazwa obowiązuje od 1996 roku. HSR zorganizowała w listopadzie 2005 roku w Warszawie konferencję „"Rola organizacji pozarządowych we wzmacnianiu bezpieczeństwa powszechnego w kraju"”, gdzie rozmawiano o polskich organizacjach zajmujących się tematyką pierwszej pomocy i ratownictwa.
Szefowie HSR.
Od 2007 roku Szefowie wybierani są na trzyletnią kadencję. Do 2014 roku kandydat na Szefa musiał zdobyć minimum 2/3 głosów obecnych podczas głosowania Instruktorów HSR. Gdy podczas wyborów w listopadzie 2013 roku żaden z kandydatów nie otrzymał wymaganej liczby głosów podjęto decyzję o ponownym głosowaniu po pół roku i zmianie ordynacji wyborczej. Obecnie kandydat musi zdobyć bezwzględną większość głosów przy obecności kworum wynoszącego 2/3 uprawnionych do głosowania. Od tego roku oddawać głosy można przez uprawionego do głosownia pośrednika lub korespondencyjnie.
Struktura HSR.
Czynnych instruktorów HSR (takich, którzy mają uprawnienia do prowadzenia kursów HSR) jest w Polsce ok. 160. Są wśród nich studenci i absolwenci medycyny, ratownictwa medycznego i pielęgniarstwa. Większość z nich jednak to osoby na co dzień niezwiązane z działalnością ratowniczą, dla których pierwsza pomoc i jej nauczanie jest pasją, dlatego też prowadzą bezinteresownie szkolenia dla harcerzy. Wiedza i umiejętności ratownicze, które przekazuje HSR oparte są całkowicie na procedurach Krajowego Systemu Ratowniczo-Gaśniczego i na wytycznych Europejskiej Rady Resuscytacji. Harcerska Szkoła Ratownictwa jest oficjalnym partnerem Polskiej Rady Resuscytacji.
W każdej Chorągwi Związku Harcerstwa Polskiego istnieje również Inspektorat Ratowniczy, który sprawuje merytoryczny nadzór nad jednostkami ratowniczych na swoim terenie.
Szefostwo HSR.
Za bieżącą działalność HSR odpowiada Szefostwo Harcerskiej Szkoły Ratownictwa. Obecne Szefostwo zostało wybrane podczas wyborów 7 czerwca 2014. W jego skład wchodzą:
Kursy HSR.
W styczniu 2020 nastąpiły zmiany w prowadzonych szkoleniach . 
Obecnie instruktorzy HSR prowadzą 4 rodzaje kursów(stan na styczeń 2020 r.):
Nad merytoryczną poprawnością kursów oferowanych przez HSR czuwa Rada Programowa. Przewodniczącą Rady jest dr Małgorzata Zembrzuska, Sekretarzem Rady jest hm. Katarzyna Krawczyk, w jej skład wchodzą ponadto: prof. Janusz Andres, prof. Wojciech Gaszyński, dr hab. Tomasz Łazowski, dr Ignacy Baumberg, Krzysztof Panufnik, hm. Rafał Klepacz. Wiedza przekazywana na kursach HSR jest zgodna z wytycznymi Polskiej Rady Resuscytacji oraz procedurami ratowniczymi Państwowej Straży Pożarnej, z którymi podpisane są stosowne porozumienia.
Oprócz tego w ramach Harcerskiej Szkoły Ratownictwa odbywa się duża liczba innych szkoleń z zakresu pierwszej pomocy w Harcerskich Klubach Ratowniczych, Harcerskich Grupach Ratowniczych oraz szkoleń prowadzonych przez Chorągwiane Inspektoraty Ratownicze. Przykładowo członkowie jednostek harcerskich mogą brać udział w licznych Chorągwianych Warsztatach Ratowniczych czy różnorodnych grach, na których mają możliwość doskonalenia swoich umiejętności.
Harcerskie Kluby Ratownicze.
W ZHP istnieją Harcerskie Kluby Ratownicze, które spełniają rolę wsparcia w rozwoju harcerzy poprzez pracę ze specjalnościami. Najczęściej skupiają one wędrowników, którzy chcą rozwinąć swoją wiedzę z zakresu ratownictwa. Jednostki te często współpracują ze służbami profesjonalnymi (PSP, pogotowie ratunkowe, Szpitalne Oddziały Ratunkowe). Harcerscy wolontariusze często uczestniczą m.in. w lokalnych zabezpieczeniach. Aby zostać HKR-em jednostka musi spełnić kryteria zapisane w „Instrukcji tworzenia i działania gromad, drużyn, kręgów i klubów specjalnościowych”. W kilku miejscach w Polsce istnieją też Harcerskie Grupy Ratownicze i drużyny harcerskie o specjalności ratowniczej.
Ogólnopolskie Zawody ZHP w Ratownictwie.
Pierwsze próby inicjowania wspólnych działań i rywalizacji harcerskich środowisk ratowniczych w Związku Harcerstwa Polskiego podejmowane były już w połowie lat dziewięćdziesiątych. Działający wówczas przy Głównej Kwaterze ZHP instruktorzy Inspektoratu Harcerskich Drużyn Ratowniczych i Medycznych wyszli z inicjatywą organizacji specjalnych zlotów dla harcerzy zainteresowanych pracą ze specjalnością ratowniczą. Ogólnopolski Zlot Harcerskich Drużyn Ratowniczych i Medycznych odbył się dwukrotnie. Z czasem Inspektorat przyjął nazwę Harcerskiej Szkoły Ratownictwa, a formuła spotkań harcerzy – ratowników zmieniła się ze zlotów w ogólnopolską rywalizację o nagrody. Okazało się, że zainteresowanie imprezą sięga szeroko poza harcerskie drużyny ratownicze. Pierwsze Ogólnopolskie Zawody ZHP w Ratownictwie odbyły się w Poznaniu w roku 1997. Od 2000 roku, kiedy to w Perkozie odbyła się druga edycja zmagań, Zawody odbywają się co roku.
Kolejne spotkania odbywały się w następujących miastach:
Od kilku lat zaawansowanej trasie ratowniczej (na której Ratownicy ZHP współpracują ze służbami ratowniczymi i wykorzystują profesjonalny sprzęt) towarzyszy trasa podstawowa, dostępna dla osób zainteresowanych pierwszą pomocą, absolwentów kursów wędrowniczych oferowanych przez Harcerską Szkołę Ratownictwa.
Coroczne ratownicze zmagania są jednymi z najpopularniejszych specjalnościowych zawodów organizowanych przez instruktorów Związku Harcerstwa Polskiego.

</doc>
<doc id="474390" url="https://pl.wikipedia.org/wiki?curid=474390" title="Cocoa">
Cocoa

Cocoa – zorientowane obiektowo API, działające pod systemem OS X firmy Apple. Jest to jedno z pięciu głównych API dostępnych dla tego systemu – oprócz Cocoa istnieją jeszcze Carbon, POSIX (dla środowiska BSD), Java i X11. Nie bierze się pod uwagę innych, jak Perl czy Python, ponieważ za ich pomocą nie tworzy się zazwyczaj w pełni integralnych aplikacji.
Aplikacje korzystające z Cocoa tworzone są głównie w języku Objective-C lub Swift przy użyciu narzędzi programistycznych dostarczonych przez Apple – Xcode i Interface Builder.
Do pisania aplikacji w środowisku Cocoa można użyć także innych narzędzi i języków programowania, jak np. Pythona przy użyciu mechanizmu PyObjC.

</doc>
<doc id="474392" url="https://pl.wikipedia.org/wiki?curid=474392" title="Puerta del Sol">
Puerta del Sol

Puerta del Sol () – jeden z najważniejszych placów w Madrycie. Znajduje się w samym centrum miasta, lecz w XV wieku był to jeden z wjazdów do miasta położony w jego wschodniej części murów (stąd nazwa: czyli „Brama Słońca”).
Na placu znajduje się pomnik Karola III i dwudziestotonowa statua niedźwiedzia wspinającego się na drzewo truskawkowe – symbol Madrytu. Najważniejszym budynkiem jest Urząd Pocztowy, w którym odbywają się zebrania Rady Autonomicznej Prowincji Madrytu. To właśnie tu odbywa się większość demonstracji i manifestacji, plac jest też miejscem gdzie organizowana jest co roku Parada Madrilenos, również tu organizowana jest zabawa sylwestrowa dla mieszkańców miasta.
Puerta del Sol znany jest również z powodu swojego położenia uwzględnianego przez mapy drogowe Hiszpanii. Jest on uważany za centrum Madrytu i Hiszpanii, przed budynkiem Urzędu Pocztowego położony jest tzw. kilometr zerowy, punkt od którego zaczyna się mierzyć odległości na drogach wychodzących z Madrytu w kierunku innych hiszpańskich miast. Na placu znajduje się także reklama – neon Tio Pepe, jedna z najstarszych w mieście, wpisana do rejestru zabytków, także stacja metra Sol.

</doc>
<doc id="474400" url="https://pl.wikipedia.org/wiki?curid=474400" title="Powązki Wojskowe">
Powązki Wojskowe



</doc>
<doc id="474401" url="https://pl.wikipedia.org/wiki?curid=474401" title="Tarczka zarodkowa">
Tarczka zarodkowa

Tarczka zarodkowa, blastodysk – mała grupa komórek w kształcie spłaszczonego dysku, z której w zapłodnionym jaju zaczyna się rozwijać embrion.

</doc>
<doc id="474407" url="https://pl.wikipedia.org/wiki?curid=474407" title="Shodan">
Shodan

Shodan (初段) - 1 dan; pierwszy stopień mistrzowski w japońskich sztukach walki. Symbolem jest czarny pas w Judo, złoty pagon przyszyty na czarnym pasie (Karate Kyokushin) lub czarny pas w Aikido.

</doc>
<doc id="474408" url="https://pl.wikipedia.org/wiki?curid=474408" title="Równanie Fokkera-Plancka">
Równanie Fokkera-Plancka

Równanie Fokkera-Plancka – równanie różniczkowe cząstkowe drugiego rzędu. Opisuje ewolucję czasową funkcji gęstości prawdopodobieństwa formula_1 położenia i prędkości.
Nazwa pochodzi od nazwisk Adriaana Fokkera i Maxa Plancka. Znane jest również pod nazwą prospektywnego równania Kołmogorowa.
Po raz pierwszy równanie to zostało użyte do opisu zjawiska ruchów Browna cząstki zanurzonej w cieczy.
Ogólna forma równania dla "N" zmiennych:
gdzie formula_3 to wektor dryftu, a formula_4 oznacza tensor dyfuzji.

</doc>
<doc id="474409" url="https://pl.wikipedia.org/wiki?curid=474409" title="Jakub Kestenberg">
Jakub Kestenberg

Jakub Icek (Izaak) Kestenberg (ur. 1862 w Łodzi, zm. 28 czerwca 1928 w Łodzi) – przemysłowiec
Syn Izraela i Rajzli Trybowicz. Żonaty z Dwojrą Kronzilberg. Jego ojciec był fabrykantem – właścicielem fabryki wyrobów bawełnianych. Z czasem przejął interes, którym kierował ojciec.
Zakupił w 1893 roku działkę na rogu ulic Jaracza (dawniej Cegielniana) i Sterlinga (dawniej Nowo Targowa), do 1900 roku wybudowali tam fabrykę wyrobów wełnianych., obejmującą tkalnię, aperturę i farbiarnię. W roku 1902 Franciszek Chełmiński zaprojektował rezydencję dla rodziny, zrealizowaną w 1903. W 1913 r. firma Kestenberga została przekształcona w Towarzystwo Akcyjne Manufaktury Bawełnianej Jakub Kestenberg. Fabryka Kestenberga została zniszczona w trakcie I wojny światowej, a następnie zlicytowana. Kestenberg został pochowany na nowym cmentarzu żydowskim przy ul. Brackiej.

</doc>
<doc id="474413" url="https://pl.wikipedia.org/wiki?curid=474413" title="Osiedle Chabie">
Osiedle Chabie

Osiedle Chabie usytuowane w południowej części miasta Sieradza wzięło nazwę od folwarku tej nazwy. Folwark ten założono na południe od Olędrów Dużych – wsi powstałej w XVIII w. na podmokłych nadrzecznych terenach według reguł prawa holenderskiego. Obszar folwarku ograniczały rozlewiska Żegliny od strony wschodniej, a trakt krakowski (dziś przedłużenie ul. Krakowskie Przedmieście) od strony zachodniej, na południu zaś przylegał on do pól należących do wsi Monice. Teren ten stanowi część pradoliny Warty i poprzerzynany jest strumieniami, później rowami, które odprowadzały nadmiar wody do Żegliny.
Obszar ten, dawniej porośnięty gatunkami roślin charakterystycznych dla terenów zalewowych, nosił nazwę Chabie przed jego rolniczym zagospodarowaniem. Chabie oznacza chwasty, różnego rodzaju gałęzie, powikłane korzenie lub chaszcze.
Grunty folwarku Chabie wydzielono z terenów należących do wsi Monice przylegających do Olędrów Dużych najprawdopodobniej w końcu XVIII w. lub dopiero na początku XIX w. Na najstarszych zachowanych planach Sieradza, np. wykonanym przez Prusaków planie z 1796 r. oraz "Planie m. Sieradza w Guberni Warszawskiej w pow. sieradzkim położonego" z 1823 r., folwark Chabie nie jest oznaczony. Najstarszy zapis w księdze wieczystej zaświadcza, iż "folwark, czyli dworek, zagospodarowania gospodarskie, rola, łąki i studnia Chabie zwany (...) posiada prawem własności Józef Zabierzewski – Porucznik i Komendant Oddziału Weteranów w Sieradzu stojącego, od przeszłej dziedziczki, Marianny z Dzwonkowskich Józefa Klemensa Luberackiego małżonki jego w asystencji i za zezwoleniem za zł. polskich 6000 srebrem, które zaraz wyliczył – kupił". Od Zabierzowskich folwark ten nabył 26 czerwca 1843 r. Maciej Godzicki. Smoczarscy, którzy byli właścicielami folwarku od 1916 r., powiększyli go o część dóbr "Monice B", zwanych w księdze wieczystej "Szubienicą". Był to obszar 16 ha 8207 m kw. położony pomiędzy ulicami: Krakowskim Przedmieściem a Józefa Oxińskiego, zajmowany obecnie przez osiedle im. Józefa Oxińskiego.
W 1934 r. St. Smoczarski wydzierżawił Chabie wraz z częścią majątku "Monice B" administracji więzienia w Sieradzu na gospodarstwo pomocnicze tej instytucji. Niemcy, którzy zastali tę sytuację w 1939 r., urządzili tu filię więzienia. Po zakończeniu wojny majątek podzielono na działki budowlane i utworzono w ten sposób dzielnicę domków jednorodzinnych, powstałych w większości w latach 60. XX w. Obszar dóbr zwanych "Szubienicą" został podzielony również na działki pod osiedle imienia dowódcy partii powstańczej z 1863-64 r. - Józefa Oxińskiego.

</doc>
<doc id="474414" url="https://pl.wikipedia.org/wiki?curid=474414" title="Nożyce (jezioro)">
Nożyce (jezioro)

Nożyce – jezioro w woj. warmińsko-mazurskim, w powiecie szczycieńskim, w gminie Świętajno.
Opis.
Jezioro wydłużone z północnego zachodu na południowy wschód. Leży wśród lasów, wąską naturalną groblą oddzielone jest od jeziora Piasutno. Brzegi są płaskie i łagodnie wzniesione, w północnej części pagórkowate. U północnego krańca leżą podmokłe łąki. Kilkaset metrów na wschód w równoległej dolinie znajduje się jezioro Świętajno Łąckie. Dawne nazwy niemieckie to "Piasuden Klein", "Nocine See", "Nozice See", i "Tiefen See".
Jeszcze pod koniec XX w uważano, że jest to jezioro hydrologicznie zamknięte z powodu faktu, że od Piasutna oddzielone jest groblą. Obecnie jest hydrologicznie otwarte, na południu wypływa z niego wąski ciek do jeziora Piasutno
Dojazd do jeziora ze Szczytna drogą krajową nr 53 do Świętajna, następnie drogą utwardzoną na północ do Piasutna. Z Piasutna albo gruntową drogą wzdłuż wschodnich brzegów jeziora Piasutno albo utwardzoną wzdłuż zachodnich brzegów (ta droga jednak oddala się od jeziora Nożyce).
Turystyka.
Jezioro stosunkowo czyste, widoczność dna do 4 m. Dno piaszczysto – muliste. Jezioro średnio oblegane przez turystów, w sezonie nieco zaśmiecone. Jest niewiele prywatnych pomostów. Jezioro linowo-szczupakowe, dość zasobne w ryby. Na północny wschód i południowy wschód od jeziora są osiedla domków letniskowych i kempingi. Sąsiadujące z nim jezioro Piasutno jest dużo bardziej oblegane przez turystów.
Dane morfometryczne.
Powierzchnia zwierciadła wody według różnych źródeł wynosi od 55,0 ha do 56,9 ha.
Średnia głębokość jeziora wynosi 6,0 m, natomiast głębokość maksymalna 11,3 m.
W oparciu o badania przeprowadzone w 1994 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Nożyce". W różnych publikacjach i na mapach topograficznych jezioro to występuje pod nazwą "Nocice", "Nozyce" 

</doc>
<doc id="474417" url="https://pl.wikipedia.org/wiki?curid=474417" title="Johan Vilhelm Snellman">
Johan Vilhelm Snellman

Johan Vilhelm Snellman (ur. 12 maja 1806 w Sztokholmie, zm. 4 lipca 1881 w Kirkkonummi) – fiński działacz narodowy i społeczny, naukowiec, nauczyciel oraz polityk. 
Konserwatysta. Zwolennik powszechnego używania języka fińskiego. Współorganizator Towarzystwa Sobotniego (). Profesor filozofii, psychologii i wykładowca psychologii na Uniwersytecie w Helsinkach, od którego w 1860 otrzymał także honorowy doktorat. Inicjator powstania w 1831 Towarzystwa Literatury Fińskiej () i jego dyrektor w latach 1870–1874. Kawaler Orderu Św. Włodzimierza III klasy (1865). 
25 kwietnia 1863 został mianowany na stanowisko głównego specjalisty do spraw finansów w Departamencie Gospodarczym Senatu Wielkiego Księstwa Finlandii. W 1866 otrzymał tytuł szlachecki. W latach 1863–1868 był senatorem, pełnił również funkcję przewodniczącego senatu. W 1863 po osobistym spotkaniu z carem Aleksandrem II mimo opozycji ze strony szwedzkojęzycznych elit udało mu się doprowadzić do równouprawnienia w Księstwie języka fińskiego z językiem szwedzkim. Dzięki jego staraniom doszło w 1865 do wprowadzenia waluty fińskiej – srebrnej marki. Jendak wkrótce chcąc chronić wartość nowej waluty nie zgadzał się na zaciąganie pożyczek w czasie wielkiego głodu w latach 1866–1868, co przyczyniło się do większej liczby ofiar i jego upadku politycznego.
Był publicystą, autorem prac naukowych i wydawcą w latach 40. XIX w. pism — „Saima” (w języku szwedzkim) i „Przyjaciel Rolnika”. Napisał między innymi "Wprowadzenie do filozofii" i "Kurs elementarny filozofii". Tworzył w obu językach – szwedzkim i fińskim. W 1842 opublikował swoje największe dzieło "Teorię państwa" ().

</doc>
<doc id="474422" url="https://pl.wikipedia.org/wiki?curid=474422" title="Kweta">
Kweta

Kweta (ang. "Quetta", urdu کوئٹہ) – miasto w zachodnim Pakistanie, w dystrykcie Kweta, stolica prowincji Beludżystan. Położone jest w kotlinie w północnej części gór Brahui.
W mieście rozwinął się przemysł włókienniczy, maszynowy, chemiczny, celulozowo-papierniczy, spożywczy, cementowy oraz rzemieślniczy.
Historia.
Nazwa miasta pochodzi od słowa "kwatta" znaczącego "fort" w języku paszto. Po raz pierwszy pojawia się w XI wieku. W 1543 roku Humajun, władca z dynastii Mogołów, zatrzymał się tu w drodze do Persji. Mogołowie rządzili Kwetą do 1556 roku, kiedy stracili je na rzecz Persów, by je odzyskać w 1595 roku.
W 1828 roku dotarli do miasta pierwsi zachodni podróżnicy, którzy opisali miasto osadą składającą się z 300 domków z błota, otaczających fort. W 1876 roku miasto zostało częścią Indii brytyjskich. W 1935 roku zostało zniszczone przez trzęsienie ziemi. Od 1947 roku należy do Pakistanu.
13 grudnia 2007 roku w wyniku wybuchu bomby zginęło 7 osób, kiedy dwaj zamachowcy-samobójcy zdetonowali ją w wojskowej placówce kontrolnej.

</doc>
<doc id="474424" url="https://pl.wikipedia.org/wiki?curid=474424" title="Whoopi Goldberg">
Whoopi Goldberg

Whoopi Goldberg, właśc. Caryn Elaine Johnson (ur. 13 listopada 1955 w Nowym Jorku) – amerykańska aktorka, piosenkarka, komiczka, kompozytorka, scenarzystka i prezenterka telewizyjna. Laureatka Oscara dla najlepszej aktorki drugoplanowej w filmie "Uwierz w ducha" (1990), Grammy za najlepszy album komediowy "Whoopi Goldberg: Original Broadway Show Recording" (1986) i Tony Award za najlepszy musical "Thoroughly Modern Millie" (2002).
Życiorys.
Wczesne lata.
Urodziła się na nowojorskim Manhattanie jako córka Emmy Johnson (z domu Harris; 1931–2010), pielęgniarki i nauczycielki, oraz Roberta Jamesa Johnsona Jr. (1930–1993), duchownego baptysty. Po odejściu ojca, została z matką i bratem Clydem (ur. 1949, zm. 2015). Uczęszczała do miejscowej katolickiej szkoły im. Św. Kolumby i nowojorskiego liceum Washington Irving High School. Miała kłopoty z nauką, zwłaszcza z czytaniem. Dopiero wiele lat później dowiedziała się, że ma dysleksję. Uznano, że jest opóźniona w rozwoju i leniwa. Była upokarzana przez nauczycieli i rówieśników.
W wieku ośmiu lat wzięła udział w inscenizacji jako imbryk do herbaty w nowojorskim teatrze Helena Rubenstein Children’s Theatre. Następnie kontynuowała naukę w programie artystycznym dla dzieci Hudson Guild i uczęszczała do prestiżowej High School for the Performing Arts.
Jako 13-latka po raz pierwszy zaszła w ciążę i dokonała aborcji. Dzięki pomocy specjalistów udało jej się wydostać z uzależnienia od narkotyków. Po odwyku stwierdziła, że chciałaby zostać aktorką. Wtedy przybrała pseudonim i rozpoczęła swoją karierę. Początkowo wybrała pseudonim „Whoopi Cusion” – poduszka-pierdziuszka, od nazwy popularnej zabawki, jednak za poradą matki zaczęła używać nazwiska Goldberg, twierdząc że ma żydowskich przodków.
Kariera.
Uczyła się aktorstwa pod kierunkiem Uty Hagen w Herbert Berghoff Studio. Po ukończeniu studiów Goldberg od czasu do czasu grała małe role w produkcjach na Broadwayu, takich jak "Hair", "Pippin" i "Jesus Christ Superstar", ale także utrzymywała się, wykonując dorywcze prace, takie jak murowanie i służąc jako wizażystka w zakładzie pogrzebowym. Występowała w eksperymentalnej grupie Blake Street Hawkeyes w Berkeley. W 1974 przeniosła się do San Diego i pomogła założyć San Diego Repertory Theatre, gdzie wystąpiła w przedstawieniach: "Matka Courage i jej dzieci" Bertolta Brechta i "Wychodzenie to gra" Marshy Norman. Na rozpoczęcie kariery komediowej w San Francisco, opracowała „widowisko na jedną aktorkę” pt. "The Spook Show" ("Straszące Widowisko"). Dzięki temu programowi Mike Nichols zwrócił na nią uwagę i w latach 1984-1985 przeniósł show na Broadway.
Jej występ został zauważony przez kogoś z biura Stevena Spielberga. Została poproszona o przesłuchanie do głównej roli Celie, maltretowanej kobiety w Głębokim Południu w dramacie "Kolor purpury" (1985). Film zebrał dobre recenzje wśród krytyków i okazał się sukcesem, a Goldberg została uhonorowana Złotym Globem dla najlepszej aktorki w filmie dramatycznym i była nominowana do Oscara dla najlepszej aktorki pierwszoplanowej. W większości ról filmowych z lat 80. XX wieku grała kobiety o wyrazistych i mocnych charakterach. Za postać Camille Brand w serialu "Na wariackich papierach" (1986) była nominowana do nagrody Emmy dla wybitnej aktorki gościnnej w serialu dramatycznym. Nakręciła serię niedocenianych komedii, takich jak "Jumpin’ Jack Fl Jaash" (1986) Penny Marshall, "Włamywaczka" ("Burglar", 1987) Hugh Wilsona, "Śmiercionośna ślicznotka" ("Fatal Beauty", 1987) Toma Hollanda czy "Homer i Eddie" (1989) Andrieja Konczałowskiego. Rola Clary Mayfield, pokojówki hotelowej, kobiety pełnej spokoju, zrozumienia i miłości w dramacie Roberta Mulligana "Sercu Klary" ("Claras Heart", 1988) przyniosła jej nominację do NAACP Image Awards.
Za kreację fałszywej medium w melodramacie fantasy "Uwierz w ducha" ("Ghost", 1990) zdobyła Oscara, Złoty Glob, Nagrodę Brytyjskiej Akademii Filmowej i Nagrodę Saturna w kategorii najlepsza aktorka drugoplanowa. Zasiadała w jury konkursu głównego na 44. MFF w Cannes (1991). Jako Deloris Van Cartier / siostra Mary Clarence w familijnej komedii muzycznej Emile’a Ardolino "Zakonnica w przebraniu" ("Sister Act", 1992) otrzymała nominację do Złotego Globu dla najlepszej aktorki w filmie komediowym lub musicalu. Z kolei rola Guinan w monumentalnej produkcji science-fiction z serii "Star Trek" – "" (1988–1993) przyniosła jej w 1995 nominację do Nagrody Saturna w kategorii najlepsza aktorka drugoplanowa.
Dzięki rozpoznawalności i charakterystycznemu urokowi chętnie zapraszana była do wielu seriali telewizyjnych i produkcji kinowych. W 2001 była pierwszą w historii kobietą, która została uhonorowana Nagrodą im. Marka Twaina za amerykański humor. W latach 2003–2004 grała we własnym, 22-odcinkowym serialu komediowym "Whoopi", nadawanym przez sieć telewizyjną NBC.
Prowadziła poranną audycję radiową "Wake up with Whoopi" (2006–2008). Od 2007 prowadzi program ABC Network "The View".
17 września 2003 nadano jej tytuł honorowy ambasadorki dobrej woli UNICEF.
Jest właścicielką Le Mont Hotel w Nowym Jorku. W 2016 wystąpiła w produkcji off-Broadwayowskiej "White Rabbit Red Rabbit".
Życie prywatne.
W latach 1973–1979 jej mężem był Alvin Martin, z którym ma córkę Alexandrę (ur. 1973). Podczas produkcji filmu dokumentalnego "Who Are They?" (1986) poznała holenderskiego operatora i reżysera Davida Claessena. Pobrali się 1 września 1986, a dwa lata później (1988) rozwiedli się. Od kwietnia 1992 do lutego 1994 była w związku z Tedem Dansonem. 1 października 1994 wyszła za mąż za Lyle’a Trachtenberga, organizatora związku, w październiku 1995 doszło do rozwodu. Od sierpnia 1995 do marca 2001 była związana z Frankiem Langellą.
Nagrody i wyróżnienia.
Wybrane nagrody (w tym nominacje) i wyróżnienia, którymi została uhonorowana Goldberg:
Goldberg jest jednym z 15 laureatów EGOT, czyli Emmy, Grammy, Oscara i Tony.

</doc>
<doc id="474425" url="https://pl.wikipedia.org/wiki?curid=474425" title="Amarillo">
Amarillo

Amarillo – miasto w Stanach Zjednoczonych, w regionie Llano Estacado, w północno-zachodniej części Teksasu. Według spisu z 2020 roku przekroczyło liczbę 200 tys. mieszkańców i jest 15. co do wielkości miastem w stanie.
Dane ogólne.
Ośrodek wydobycia ropy naftowej i gazu ziemnego, pozyskiwania helu; przemysł petrochemiczny,
zbrojeniowy (do niedawna montaż głowic atomowych), środków transportu, spożywczy (produkcja mięsa wołowego). Ważny węzeł komunikacyjny.
Historia.
Miasto, początkowo nazywane Oneida, powstało w 1887 roku jako obóz budowy kolei, a w latach 90. XIX wieku stało się jednym z najbardziej ruchliwych ośrodków transportu bydła na świecie. Jego znaczenie wzrosło po 1900 r., kiedy w regionie rozwinęły się uprawa pszenicy i hodowla. Odkrycie złóż ropy naftowej i gazu ziemnego w latach dwudziestych XX w. sprzyjało rozwojowi przemysłu.
Demografia.
Rasy i pochodzenie.
W 2019 roku 81,4% mieszkańców stanowi ludność biała (53,0% nie licząc Latynosów), 7,2% to czarni lub Afroamerykanie, 5,2% to Azjaci, 2,6% ma rasę mieszaną, 0,6% to rdzenna ludność Ameryki i 0,23% to Hawajczycy i mieszkańcy innych wysp Pacyfiku. Latynosi stanowią 34% ludności miasta.
Do największych grup należą osoby pochodzenia meksykańskiego (28,7%), niemieckiego (8,3%), angielskiego (7,7%), irlandzkiego (6,8%) i „amerykańskiego” (5,4%). Polacy stanowili 0,9% populacji miasta.
Religia.
Amarillo jest najbardziej ewangelikalnym miastem w stanie, wśród miast liczących ponad 100 tys. mieszkańców. W 2010 roku połowa populacji metropolii (125,2 tys. – 49,7%) jest członkami Kościołów ewangelikalnych, w większości baptystycznych, ale także bezdenominacyjnych (18,8 tys.), campbellitów (8,6 tys.), czy zielonoświątkowych (4,9 tys.). Do innych większych grup religijnych w aglomeracji Amarillo należą:

</doc>
<doc id="474426" url="https://pl.wikipedia.org/wiki?curid=474426" title="Éric Di Meco">
Éric Di Meco

Éric Di Meco (ur. 7 września 1963 w Awinionie) – francuski piłkarz, występujący na pozycji bocznego obrońcy. Z reprezentacją Francji, w której barwach wystąpił 23 razy, zdobył brązowy medal Euro 1996.

</doc>
<doc id="474427" url="https://pl.wikipedia.org/wiki?curid=474427" title="Eric DiMeco">
Eric DiMeco



</doc>
<doc id="474428" url="https://pl.wikipedia.org/wiki?curid=474428" title="Piasutno (jezioro)">
Piasutno (jezioro)

Piasutno (Piasutno Duże) – jezioro w Polsce położone w województwie warmińsko-mazurskim, w powiecie szczycieńskim, w gminie Świętajno.
Opis.
Jezioro wydłużone z północnego zachodu na południowy wschód. Leży wśród lasów, łąk i pól uprawnych, wąską naturalną groblą oddzielone jest od jeziora Nożyce groblą, która pełni również funkcję wąskiej drogi przejazdowej między jeziorami. Brzegi są płaskie i łagodnie wzniesione. Od południa otacza je wieś Piasutno. Kilkaset metrów na wschód w równoległej dolinie znajduje się jezioro Świętajno Łąckie. Dawne nazwy niemieckie to "Piasuden Gros", "Piassutter See" i "Dorf See".
Jeszcze pod koniec XX w. uważano, że jest to jezioro hydrologicznie zamknięte z powodu faktu, że od Nożyc oddzielone jest groblą. Obecnie wiadomo, że łączy je ciek wodny i woda przesącza się powoli z Nożyc do Piasutna. Oprócz tego z Piasutna wypływa niewidoczna często struga Piasutna, łącząca się z Szkwą, zwaną na tym odcinku Rozogą.
Dojazd do jeziora ze Szczytna drogą krajową nr 53 do Świętajna, następnie drogą utwardzoną na północ do Piasutna.
Turystyka.
Jezioro niezbyt czyste, co znacznie różni je od sąsiadującego z nim jeziora Nożyce. Dno muliste, zarośnięte bardzo obficie przez roślinność podwodną. Jezioro dość oblegane przez turystów, w sezonie zaśmiecone. Jezioro linowo-szczupakowe, dominują: szczupak, okoń, płoć, wzdręga ("krasnopiórka"), leszcz, ukleja. Wschodnie brzegi otoczone przez osiedla domków letniskowych, kempingi i pola namiotowe.
Ponadto nad północnym brzegiem jeziora, około 100 m od brzegu, znajduje się gospodarstwo agroturystyczne Piekar-Turist. Obok znajduje się wypożyczenia rowerów wodnych, kajaków i łódek.

</doc>
<doc id="474429" url="https://pl.wikipedia.org/wiki?curid=474429" title="Apanaż">
Apanaż



</doc>
<doc id="474431" url="https://pl.wikipedia.org/wiki?curid=474431" title="Gulbuddin Hekmatjar">
Gulbuddin Hekmatjar

Gulbuddin Hekmatjar, paszto ګلبدين حكمتيار (ur. 1947) – afgański przywódca religijny i polityk; pod koniec lat 60. współzałożyciel Organizacji Młodzieży Muzułmańskiej na Uniwersytecie Kabulskim. Głównym celem organizacji była walka z coraz większymi wpływami partii marksistowskich. Od 1973 na emigracji w Pakistanie, gdzie planował obalenie afgańskiego prezydenta Mohammada Dauda. W 1978 przekształcił Organizację Młodzieży Muzułmańskiej w Muzułmańską Partię Afganistanu, stając na jej czele do 1992.
Główny beneficjent pomocy zachodniej dla mudżahedinów w latach 80. – pakistański wywiad ISI przekazywał mu większość broni i pieniędzy przysyłanej przez zachód i kraje arabskie. Po obaleniu komunistycznych rządów w Afganistanie w 1992 występował przeciwko nowej władzy będąc głównym odpowiedzialnym za rozpętanie wojny domowej.
W 1993 w wyniku porozumienia z ugrupowaniem rządzącym został premierem Afganistanu. Zwolennik islamskiego fundamentalizmu, cechuje go zdecydowanie negatywny stosunek do Zachodu.

</doc>
<doc id="474432" url="https://pl.wikipedia.org/wiki?curid=474432" title="Antoni Stanisław Czetwertyński-Światopełk">
Antoni Stanisław Czetwertyński-Światopełk

Antoni Stanisław Światopełk-Czetwertyński (ur. 1748, zm. 28 czerwca 1794) – książę kasztelan przemyski od 1790 roku, w 1773 poseł bracławski na Sejm Rozbiorowy 1773–1775, jako członek delegacji powołanej dla ułożenia i ratyfikacji traktatów z państwami zaborczymi po I rozbiorze Polski był przedstawicielem opozycji. Zausznik ambasady rosyjskiej, przeciwnik Konstytucji 3 maja, marszałek konfederacji targowickiej od marca 1793 roku, konsyliarz jej konfederacji generalnej koronnej, odznaczony Orderem Orła Białego. W 1773 roku pobrał 150 czerwonych złotych z kasy wspólnej trzech dworów rozbiorczych.
Członek konfederacji Adama Ponińskiego w 1773 roku. Członek konfederacji Andrzeja Mokronowskiego w 1776 roku i poseł na sejm 1776 roku z województwa bracławskiego.
Był członkiem konfederacji Sejmu Czteroletniego. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. Był rotmistrzem targowickiej formacji Brygady Kawalerii Narodowej Znaków Hussarskich pod Imieniem Województwa Bracławskiego. W 1792 roku był delegowany przez konfederację targowicką do zasiadania w Komisji Skarbowej Wielkiego Księstwa Litewskiego.
W 1785 roku został kawalerem Orderu Świętego Stanisława.
28 czerwca 1794 roku w czasie insurekcji kościuszkowskiej został wywleczony z więzienia i bez sądu powieszony jako zdrajca przez tłum warszawski.

</doc>
<doc id="474437" url="https://pl.wikipedia.org/wiki?curid=474437" title="Faktura homofoniczna">
Faktura homofoniczna



</doc>
<doc id="474440" url="https://pl.wikipedia.org/wiki?curid=474440" title="Saltillo (Coahuila)">
Saltillo (Coahuila)

Saltillo – miasto w północnym Meksyku, w górach Sierra Madre Wschodnia, na wysokości około 1600 metrów, stolica stanu Coahuila. Około 591 tys. mieszkańców.
Miasto założone zostało w XVI wieku.

</doc>
<doc id="474441" url="https://pl.wikipedia.org/wiki?curid=474441" title="Schronisko PTTK „Kochanówka”">
Schronisko PTTK „Kochanówka”

Schronisko PTTK „Kochanówka” – górskie schronisko turystyczne Polskiego Towarzystwa Turystyczno-Krajoznawczego położone w Karkonoszach, na terenie Piechowic.
Położenie i opis.
Górskie schronisko „Kochanówka” położone jest na wysokości 510 m n.p.m. na terenie Karkonoskiego Parku Narodowego, powyżej ujścia potoku Szklarki do rzeki Kamiennej. Schronisko „Kochanówka” mieści się w zabytkowym budynku wybudowanym w 1868 roku przy wodospadzie Szklarki, w środkowej części Wąwozu Szklarki, na lewym brzegu skalnego progu.
Schronisko położone jest wśród skalistych zboczy wąwozu, porośniętych lasem świerkowym z domieszką, jodły i buka.
Przy schronisku znajduje się mały taras z widokiem na kaskadę wodospadu.
Historia schroniska.
Pierwsze wzmianki pochodzą z drugiej połowy XVII wieku, wówczas właściciel Witriolejni Preller wybudował drogę do wodospadu. W 1868 roku wybudowano gospodę "Kochellfalbaude", która po wielu przebudowach istnieje do dzisiejszych czasów.
W XIX wieku właściciel schroniska „uatrakcyjniał” turystom wrażenia. Spiętrzał za pomocą kamienia wodę na progu wodospadu i odsuwał go za stosowną opłatą, kiedy pojawiła się grupa widzów.
Szlaki turystyczne.
Obok schroniska przechodzą dwa szlaki turystyczne: 
W odległości 300 m od schroniska, przy ujściu Szklarki do Kamiennej, przebiega zielony szlak ze Szklarskiej Poręby przez Przełęcz Żarską do Przesieki i Karpacza.

</doc>
<doc id="474442" url="https://pl.wikipedia.org/wiki?curid=474442" title="Vincent Guérin">
Vincent Guérin

Vincent Guérin (ur. 22 listopada 1965 w Boulogne-Billancourt) – francuski piłkarz występujący najczęściej na pozycji bocznego pomocnika. Z reprezentacją Francji, w której barwach rozegrał 19 meczów i strzelił 2 bramki, zdobył brązowy medal Mistrzostw Europy 1996.

</doc>
<doc id="474444" url="https://pl.wikipedia.org/wiki?curid=474444" title="Vincent Guerin">
Vincent Guerin



</doc>
<doc id="474446" url="https://pl.wikipedia.org/wiki?curid=474446" title="Cali">
Cali

Cali ("Santiago de Cali") – miasto w zachodniej Kolumbii, w Andach Północnych. Jest stolicą departamentu Valle del Cauca. Według spisu ludności z 30 czerwca 2018 roku liczyło 2 172 527 mieszkańców, co czyniło je trzecim co do wielkości miastem kraju. 
Historia.
Cali zostało założone 25 lipca 1536 roku przez konkwistadora Sebastiana de Belalcázar. W 1933 roku kolumbijski kompozytor Antonio María Valencia ufundował konserwatorium muzyczne, znane jako Conservatorio Antonio María Valencia. W latach 1945 i 1958 zostały założone dwa uniwersytety w mieście. 
Gospodarka.
Cali jest jednym z najważniejszych ośrodków przemysłowych, handlowych, kulturalnych i naukowych kraju. W mieście funkcjonuje rafineria ropy naftowej. Dobrze rozwinięte jest hutnictwo aluminium, przemysł gumowy, maszynowy, elektrotechniczny, papierniczy i spożywczy (głównie cukrowniczy). W pobliżu Cali działają elektrownia wodna na rzece Anchicayá oraz kopalnie węgla kamiennego. Ponadto mieści się tu siedziba archidiecezji rzymskokatolickiej w Kolumbii. 
Zabytki.
W Cali znajdują się takie zabytki jak:
Transport.
Cali jest ważnym węzłem kolejowym i drogowym , dzięki połączeniu z portem Buenaventura nad Oceanem Spokojnym. Ponadto w mieście funkcjonuje międzynarodowy port lotniczy Alfonso Bonilla Aragon. 
Miasta partnerskie.
Miasto Cali ma międzynarodowe umowy o współpracy z takimi miastami jak: 

</doc>
<doc id="474449" url="https://pl.wikipedia.org/wiki?curid=474449" title="Homofonia (językoznawstwo)">
Homofonia (językoznawstwo)

Homofonia – fonetyczna tożsamość różnych segmentów językowych (głosek, sylab, wyrazów itd.) przy możliwych różnicach w pisowni. 
Przez tożsamość nie należy rozumieć całkowitej identyczności (która jest niemożliwa ze względu na charakterystykę budowy narządów mowy), a jedynie nierozróżnialność cech istotnych danego segmentu językowego. 
Wyrazy homofoniczne mogą być homonimami, mogą też zachodzić między nimi różnice ortograficzne (np. "morze" – "może", "kod" – "kot", "Bóg" – "Bug" – "buk", "mieć" – "miedź"), jednak wymawia się je identycznie. 
Izofonia (podobieństwo fonetyczne) dotyczy słów różnych znaczeniowo, ale brzmiących jednakowo. W języku polskim jednakowo mogą brzmieć: "rz" i "ż", "rz" i "sz", "u" i "ó", "u" i "ł", "h" i "ch". Na terenach wschodnich (Lubelskie, Zamojskie) nadal istnieją różnice fonetyczne w wymawianiu "h" i "ch". W polszczyźnie kontekst pozwala bezbłędnie wychwycić sens każdej wypowiedzi. W języku greckim znane jest zjawisko itacyzmu – η, υ, ει, οι, ηι oraz υι zaczęto wymawiać identycznie, jako "i".
Historia.
Do językoznawstwa termin wprowadził w 1822 roku egiptolog Jean-François Champollion, odnosząc go jednak wyłącznie do hieroglifów egipskich. Termin „homonimia” występuje już w pismach Arystotelesa, słowo „homofonia” w znaczeniu muzykologicznym pojawia się natomiast po raz pierwszy już w 1752 roku. Współczesny sens językoznawczy terminu wprowadził w leksykografii William Thomas Brande ("Dictionary of Science, Literature and Art"), upowszechnił się on jednak dopiero w XX wieku.

</doc>
<doc id="474450" url="https://pl.wikipedia.org/wiki?curid=474450" title="Mesa (Arizona)">
Mesa (Arizona)

Mesa – miasto w Stanach Zjednoczonych, w stanie Arizona, w hrabstwie Maricopa. Położone jest 32 km na wschód od największego miasta Arizony, Phoenix, i jest częścią jego zespołu miejskiego. Od zachodu graniczy z miastem Tempe, od północy z Salt River Pima-Maricopa Indian Community, od południa z miastami Chandler i Gilbert, od wschodu natomiast z miastem Apache Junction.
Mesa jest 3. największym miastem Arizony (po Phoenix i Tucson) oraz 38. w całym kraju, z populacją liczącą 439 041 osób (2010). Miasto jest ośrodkiem szkolnictwa wyższego, włączając jednostki Arizona State University.
Jest częścią obszaru metropolitalnego Phoenix (znanego jako "Dolina Słońca"), dwunastego ze względu na wielkość w Stanach Zjednoczonych, zamieszkiwanego przez około 4,2 miliona osób (2010).

</doc>
<doc id="474454" url="https://pl.wikipedia.org/wiki?curid=474454" title="Aizuwakamatsu">
Aizuwakamatsu

 – miasto w Japonii, w zachodniej części prefektury Fukushima, w północnej części wyspy Honsiu ("Honshū"). Ma powierzchnię 382,97 km2 . W 2020 r. mieszkały w nim 117 433 osoby, w 49 043 gospodarstwach domowych (w 2010 r. 126 125 osób, w 47 932 gospodarstwach domowych). 
W centrum miasta znajduje się Zamek Aizuwakamatsu.
W mieście rozwinęło się hutnictwo metali nieżelaznych oraz przemysł bawełniany, elektrotechniczny, drzewny i spożywczy.

</doc>
<doc id="474456" url="https://pl.wikipedia.org/wiki?curid=474456" title="Bukszpan zwyczajny">
Bukszpan zwyczajny

Bukszpan zwyczajny, bukszpan wiecznie zielony ("Buxus sempervirens" L.) – gatunek krzewu, należący do rodziny bukszpanowatych. Występuje w Afryce Północnej, Europie Środkowej i Południowej, w Azji Mniejszej i na Kaukazie, aż po Himalaje. W Polsce tylko sadzony jako roślina ozdobna.
Biologia i ekologia.
Roślina wieloletnia. W swoim naturalnym biotopie rośnie w zacienionych miejscach. Potrzebuje gleby o odczynie obojętnym lub lekko zasadowym. Jest rośliną długowieczną, rośnie powoli, ale może osiągnąć nawet wysokość 9 m i wykształcić pień o średnicy 30 cm.
Uprawa.
Jest łatwy w uprawie. Dobrze rośnie na większości rodzajów gleb. Może rosnąć zarówno w słońcu, jak i w cieniu. Jest dość wytrzymały na przemarzanie, jednak podczas bardzo dużych mrozów lub wietrznych zim przemarza. Dobrze znosi suszę. Przycinać można go przez cały rok. Przed zimą należy go obficie podlewać, aby miał zapas wody na zimę. Uprawia się go zazwyczaj z ukorzenionych sadzonek, ich ukorzenianie jest trudne.

</doc>
<doc id="474458" url="https://pl.wikipedia.org/wiki?curid=474458" title="Anand Satyanand">
Anand Satyanand

Anand Satyanand (ur. 22 lipca 1944 w Auckland) – prawnik nowozelandzki, działacz państwowy, gubernator generalny Nowej Zelandii w latach 2006–2011.
Jego przodkowie na początku XX wieku przenieśli się z Indii na Fidżi, a rodzice osiedlili się w Nowej Zelandii. Uczęszczał do szkół w Auckland, w 1970 na tamtejszym uniwersytecie uzyskał dyplom bakałarza praw ("Bachelor of Laws"). Pracował jako adwokat, w 1982 został mianowany sędzią. W tym charakterze, specjalizując się w sprawach karnych i cywilnych, pracował kolejno w Palmerston North, Waitakere, Otahuhu i Auckland. W 1995 został powołany na ombudsmana i pełnił tę funkcję przez dwie pięcioletnie kadencje do lutego 2005.
W kwietniu 2006 został desygnowany na gubernatora generalnego Nowej Zelandii. Objął stanowisko 23 sierpnia 2006, po upływie kadencji Silvii Cartwright (przez kilkanaście dni od 4 do 23 sierpnia 2006 funkcję gubernatora pełniła tymczasowo Sian Elias, przewodnicząca Sądu Najwyższego). Był pierwszym w dziejach gubernatorem generalnym, który sprawował ten urząd, nie mając tytułu szlacheckiego. Otrzymał go dopiero po ponad dwóch latach urzędowania, w marcu 2009 roku.
Jest żonaty, ma troje dzieci.

</doc>
<doc id="474460" url="https://pl.wikipedia.org/wiki?curid=474460" title="Sullana">
Sullana

Sullana – miasto w północno-zachodnim Peru, w regionie Piura, nad rzeką Chira (uchodzi do Oceanu Spokojnego), przy Drodze Panamerykańskiej. Około 162,5 tys. mieszkańców.

</doc>
<doc id="474461" url="https://pl.wikipedia.org/wiki?curid=474461" title="Wenancjusz Fortunat">
Wenancjusz Fortunat

Wenancjusz Fortunat, właśc. "Venantius Honorius Clementianus Fortunatus" (ok. 530 w północnych Włoszech − ok. 600 w Poitiers) − poeta łaciński piszący hymny pasyjne na cześć Świętego Krzyża, które do dziś śpiewa się w liturgii katolickiej, biskup Poitiers i święty chrześcijański.
Jako autor poezji kościelnej był zdecydowanym kontynuatorem form klasycznej liryki rzymskiej, której wzorem były dla niego teksty liturgii ambrozjańskiej.
Życie.
Urodził się w Valdobbiadene koło Treviso północnych Włoszech, edukację pobierał w Rawennie, gdzie poznał m.in. dzieła Wergiliusza, Horacego i Owidiusza oraz poetów chrześcijańskich. W latach 60. VI stulecia wyruszył do Galii, prawdopodobnie po to by zostać poetą na dworze Merowingów. Między 565 a 567 rokiem odbył (w podzięce za uzdrowienie z choroby oczu) pielgrzymkę do grobu świętego Marcina w Tours. Zyskał przyjaźń późniejszych świętych: biskupa Tours Grzegorza oraz przełożonej klasztoru w Poitiers Radegundy. Przyjął święcenia kapłańskie i został kapłanem wspólnoty zakonnej w Poitiers. Pod koniec życia, koło 597 roku, został biskupem tego miasta.
Twórczość.
Zachowało się 11 ksiąg jego "Pieśni", napisanych najczęściej dystychem elegijnym o treści zarówno religijnej, jak i świeckiej. Z wierszy religijnych najsławniejsze mówią o Krzyżu św. i zostały napisane z okazji przysłania przez cesarza Justyna II relikwii krzyża św. do Poitiers. Są to m.in.: "Vexilla regis prodeunt" ("Sztandary króla się wznoszą") oraz "Pange lingua gloriosi proelium certaminis" ("Sław języku bój chwalebny"), którego fragmentem jest hymn "Krzyżu święty nade wszystko". Jego "Hymny" używane są wciąż w liturgii katolickiej, np. "O Redemptor, Sume Carmen" wykonuje się w liturgii poświęcenia olejów w Wielki Czwartek. Z wierszy o treści świeckiej na uwagę zasługują: "Epithalamium" na wesele Siseberta, wiersze o zniszczeniu Turyngii oraz opis podróży Mozelą.
Wenancjusz Fortunat pozostawił też szereg życiorysów świętych, jak np.: "Życie św. Marcina" (poemat napisany wierszem heksametrowym), "Życie św. Hilarego z Poitiers", "Życie św. Germana z Paryża", "Życiorys św. Marcelego z Paryża".
Wśród jego pism znajdują się też zapisy jego pouczeń do katechumenów, "Objaśnienie Symbolu" ("Expositio Symboli"), wzorowane na podobnym piśmie Rufina z Akwilei oraz "Objaśnienie Modlitwy Pańskiej" ("Expositio Orationis Dominicae").
Kult.
Wspomnienie liturgiczne obchodzone jest 14 grudnia. Przypominany jest wtedy jego dorobek, m.in. stworzone przez niego podstawy języka poetyckiego służącego wyrażaniu stanów mistycznych.

</doc>
<doc id="474463" url="https://pl.wikipedia.org/wiki?curid=474463" title="Wenancjusz Fortunatus">
Wenancjusz Fortunatus



</doc>
<doc id="474465" url="https://pl.wikipedia.org/wiki?curid=474465" title="Hipergraf">
Hipergraf

Hipergraf – rozszerzenie pojęcia grafu. Jego krawędzie, nazywane hiperkrawędziami, mogą być incydentne do dowolnej liczby wierzchołków.
Pojęcie hipergrafu pojawiło się w drugiej połowie ubiegłego stulecia. W 1973 roku francuski matematyk Claude Berge opublikował monografię „Grafy i hipergrafy”, w której sformalizował oraz ujednolicił podstawowe definicje dotyczące teorii hipergrafów.
Definicje.
Hipergraf.
Hipergraf definiuje uporządkowana para formula_1
gdzie:
Przykładowy hipergraf formula_5 zawiera sześć wierzchołków formula_6 oraz trzy hiperkrawędzie: formula_7 Dwie hiperkrawędzie są incydentne do trzech wierzchołków: formula_8 formula_9 natomiast trzecia krawędź jest incydentna do dwóch wierzchołków: formula_10
Macierz incydencji.
Macierz incydencji, jest jedną z najpopularniejszych i najwygodniejszych metod reprezentacji hipergrafu. W macierzy incydencji wiersze odpowiadają krawędziom, a kolumny wierzchołkom hipergrafu. Jeśli element macierzy jest równy 1, to formula_11-ta krawędź jest incydentna do formula_12-tego wierzchołka. W przeciwnym przypadku element ten jest równy 0.
Przykładowa macierz incydencji dla hipergrafu formula_13
Hipergraf dualny.
Dla każdego hipergrafu formula_15 istnieje hipergraf dualny formula_16 którego krawędzie odpowiadają wierzchołkom hipergrafu formula_17 natomiast wierzchołki – krawędziom. Macierz incydencji formula_18 hipergrafu dualnego formula_19 jest transponowaną macierzą hipergrafu formula_20 Analogicznie, macierz formula_21 jest transponowaną macierzą formula_22 Ponadto zachodzi twierdzenie:
Przykładowa macierz formula_24 hipergrafu dualnego do hipergrafu formula_13

</doc>
<doc id="474466" url="https://pl.wikipedia.org/wiki?curid=474466" title="Komora zamkowa">
Komora zamkowa

Komora zamkowa - jeden z podstawowych elementów broni strzeleckiej i automatycznej broni artyleryjskiej. 
Łączy lufę z mechanizmem spustowym. Jej kształt jest uzależniony od kształtu zamka i tzw. ruchów technologicznych, które on wykonuje (obrót, odrzut, ryglowanie itp). W broni strzeleckiej i automatycznej broni artyleryjskiej pełni funkcję korpusu, do którego przyłączone są główne zespoły i części broni, takie jak lufa, kolba, magazynek itp., a wewnątrz niej porusza się większość mechanizmów broni. Funkcję komory zamkowej w pistoletach spełnia szkielet, a w broni artyleryjskiej nieautomatycznej i automatycznej rolę tę pełni komora w korpusie nasady zamkowej, w której przemieszczają się mechanizmy zamka.

</doc>
<doc id="474468" url="https://pl.wikipedia.org/wiki?curid=474468" title="Musik aus Zeit und Raum">
Musik aus Zeit und Raum

Musik aus Zeit und Raum – album kompilacyjny Jeana-Michela Jarre’a wydany w 1983 roku przez wytwórnię Polydor.

</doc>
<doc id="474475" url="https://pl.wikipedia.org/wiki?curid=474475" title="Geostar">
Geostar

GeoStar - pakiet programów umożliwiających wykonanie kart dokumentacyjnych profili otworów wiertniczych, hydrogeologicznych (studnie, piezometry), sondowań dynamicznych i statycznych (w tym CPT(U)) wraz z interpretacją wyników, oraz zaawansowane tworzenie przekrojów geologicznych przebiegających przez wybrane otwory lub ich rzutu na prostą, wraz z ilustracją innych danych gromadzonych w bazie. Za pomocą pakietu jest możliwe szerokie użycie danych badawczych terenowych w celu uzyskania parametrów geologicznych i geotechnicznych rodzaju i właściwości gruntów i skał, gotowych do wykorzystania w dziedzinach, na potrzeby których badania były wykonywane (budownictwo, górnictwo, geologia inżynierska, hydrogeologia, geologia złóż, ochrona środowiska itd.).

</doc>
<doc id="474476" url="https://pl.wikipedia.org/wiki?curid=474476" title="Dźwierzuty (jezioro)">
Dźwierzuty (jezioro)

 
Dźwierzuty – jezioro w woj. warmińsko-mazurskim, w powiecie szczycieńskim, w gminie Dźwierzuty.
Opis.
Zbiornik wydłużony z północy na południe. Wschodni brzeg jest wysoki i stromy, pokryty lasem, a na pozostałych, które są płaskie, ciągną się łąki, czasem podmokłe. Wschodnim brzegiem biegnie droga gruntowa, dalej na wschód jest nieużywana obecnie linia kolejowa Szczytno-Biskupiec. Ok. 1200 metrów na zachód przebiega droga krajowa nr 57. W odległości 1350 m leży wieś Szczepankowo, a 1000 m - Targowska Wola. Najbliższa duża wieś to Dźwierzuty. Dojazd do jeziora ze Szczytna drogą krajową nr 57 do Szczepankowa, następnie drogą gruntową na wschód. Jezioro jest hydrologicznie otwarte, wypływa z niego struga do jeziora Sasek Wielki.
Turystyka.
Nad jeziorem znajduje się niewielki ośrodek wypoczynkowy, pole namiotowe i osiedle domków letniskowych. Akwen nie jest zbyt duży, płytki, roślinność wodna mocno rozwinięta, przy brzegach ciągnie się dość szeroki pas oczeretów, a dno pokrywają rozległe łąki podwodne, miejscami są one bardzo bujne i wysokie, sięgające niekiedy do połowy głębokości jeziora. Woda w jeziorze jest dość przejrzysta. Jest to akwen linowo-szczupakowy, można go zakwalifikować nawet do typu karasiowego. Występują tu: karasie, liny, szczupaki, płocie, krąp, miętus pospolityy, okonie, leszcze, karp i wzdręgi.
Dane morfometryczne.
Powierzchnia zwierciadła wody według różnych źródeł wynosi od 23,5 ha 
Zwierciadło wody położone jest na wysokości 151,8 m n.p.m..
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Dźwierzuty". W różnych publikacjach i na większości mapa topograficznych jezioro to występuje pod nazwą "Jezioro Szczepankowskie" lub .

</doc>
<doc id="474477" url="https://pl.wikipedia.org/wiki?curid=474477" title="Hipergrafy">
Hipergrafy



</doc>
<doc id="474483" url="https://pl.wikipedia.org/wiki?curid=474483" title="Jerzy Krzysztof Pisanski">
Jerzy Krzysztof Pisanski

Jerzy Krzysztof Pisanski (13 sierpnia 1725 w Piszu, zm. 11 października 1790 w Królewcu) – pedagog, pisarz i bibliograf. 
Rodzina.
Syn Krzysztofa (rektora szkoły w Węgorzewie od 1716, pastora w latach 1722-1757 w Piszu) i Katarzyny - córki Helwinga. Protoplastą rodu był pochodzący z Mazowsza Jerzy Helm, który do 1588 był pastorem w Pisanicy. Jego potomkowie od tej miejscowości przyjęli nazwisko Pisanscy. Pisanscy uważali się za Niemców, chociaż znali język polski. Jego stryj Michael Pisanski był diakonem w latach 1732-1733 w Barcianach.
Edukacja.
Pisanski kształcił się początkowo w szkołach ewangelickich w Piszu i Węgorzewie. W latach 1742 –1748 studiował teologię i filozofię na Albertynie w Królewcu. Na uniwersytecie tym, w 1759 uzyskał tytuł magistra, a w 1773 doktora teologii.
Kariera zawodowa.
Od roku 1748 był nauczycielem w szkole staromiejskiej w Królewcu, a od 1751 jej prorektorem. W latach 1759-1790 był rektorem szkoły katedralnej. W międzyczasie Pisanski prowadził też wykłady z filozofii, teologii i historii na Albertynie. W 1789 został radcą konsystorza ewangelickiego.
Pisanski utrzymywał kontakty z najznakomitszymi ludźmi swojej epoki i korzystał z ich zasobów bibliotecznych. W 1779 odwiedził w Lidzbarku biskupa warmińskiego Ignacego Krasickiego.
Opracowania.
Pisanski należał do pierwszych pruskich regionalistów naukowych. Z jego publikacji korzystali m.in.: 
Wojciech Kętrzyński i Max Toeppen, a później w XX w. inni w opracowaniach związanych z historią Warmii i Mazur (także Zofia Licharewa). W opracowaniach Pisanskiego zawarte są cenne informacje na temat historii braci polskich w Prusach.
Pisanski swoje prace wydawał w języku łacińskim i niemieckim zarówno w periodykach (w Toruniu - „Thornische Nachrichten” jak i w Królewcu – „Preussisches Archiv”) oraz w oddzielnym druku.
Był autorem biografii profesora matematyki na Albertynie A. Conciusa oraz poetów: S. Dacha, D Hermanna, R. Robertina i inne.
Wydania najważniejszych prac Pisanskiego:

</doc>
<doc id="474487" url="https://pl.wikipedia.org/wiki?curid=474487" title="Chodský pes">
Chodský pes

Pies chodzki (czes. "chodský pes", niem. "Chodenhund", "Chodenländer Hund,") – jedna z ras psów zaliczanych do psów w typie pasterskim. Pies chodzki jest jako rasa zatwierdzony oficjalnie tylko w Czechach. Podlega próbom pracy.
Rys historyczny.
W czasach średniowiecza pies chodzki był hodowany na zachodnich terenach Czech, w regionie chodzkim (czes. "Chodsko", niem. "Chodenland"). Lud Chodów, zamieszkujący tamtejsze tereny, był ludem ludzi wolnych, którzy strzegli zachodnich granic oraz obszarów leśnych. W pracy tej pomagał im pies wyglądem zbliżony do wilka. Od roku 1325 Chodowie otrzymali oficjalne przywileje związane z wykonywaną ich zwyczajową pracą. Nadał je król Jan Luksemburski, a w roku 1576 Rudolf II je rozszerzył na prawo do korzystania z broni długiej i krótkiej, a także do hodowania i wykorzystywania do pracy psów średniej wielkości, odpornych na niekorzystne zmiany pogodowe oraz wytrzymałych i czujnych. Do roli psa pasterskiego pies chodzki zaczął się przystosowywać w okresie, kiedy w rejon Chodzka wkroczyła hodowla owiec.
Dawny wygląd psa chodzkiego jest odtwarzany na podstawie wizerunków powstających pod koniec XIX wieku, a także dzięki postumentowi z 1895 roku w Hrádku, jaki poświęcono przywódcy chodzkiego powstania (1693). Pomnik ten przedstawia Jana Kozinę wraz z psem chodzkim.
Do ponownego odkrycia rasy oraz zainteresowania się jej historią oraz historią ludu Chodów przyczyniła się powieść Aloisa Jiráska pod tytułem "Psohlavci" (Psogłowi). Od tego okresu, czyli końca XIX wieku w Czechach podejmowano próby odtworzenia hodowli psów chodzkich.
Po kilkudziesięciu latach pracy nad doborem osobników selekcjonowanych i dopuszczanych do hodowli, prace te, pod kierownictwem kynologa Jana Findejsa, zostały zakończone ogłoszeniem odtworzenia rasy i jej zatwierdzeniem w 1985 roku. W roku 1989 została zorganizowana pierwsza wystawa psów chodzkich w Domażlicach.
Wygląd.
Pies chodzki posiada sylwetkę harmonijną i prostokątną o średniej wielkości. Uszy są stosunkowo krótkie. Stop jest średnio wydatny, a kufa czarna.
Szata i umaszczenie.
Umaszczenie jest czarno podpalane, na portkach są możliwe białe znaczenia. Sierść jest długa i gęsta o obfitym podszerstku.
Zachowanie i charakter.
Psy tej rasy są aktywne, o wysokim stopniu posłuszeństwa i zdolności do odbywania szkoleń. Przywiązują się do członków rodziny, tolerancyjne i cierpliwe wobec dzieci. Obcych traktują z rezerwą. Są wytrzymałe, czujne i odporne na trudne warunki pogodowe. Posiadają silny instynkt stróżujący.
Użytkowość.
Pies chodzki jest rasą o wszechstronnym wykorzystaniu. Jest hodowany jako pies służbowy, ratunkowy, stróżujący, a także jako pies rodzinny.
Popularność.
W księgach czeskiego Klubu Przyjaciół Psa Chodzkiego (czes. "Klub přatel chodského psa") zarejestrowanych jest ponad 4000 psów. Pies rzadko spotykany poza granicami Czech. Pojedyncze osobniki są również sprowadzane do Polski bezpośrednio z Czech. Populację psa chodzkiego .

</doc>
<doc id="474491" url="https://pl.wikipedia.org/wiki?curid=474491" title="Bracia Limbourg">
Bracia Limbourg

Bracia Limbourg: Pol (Paul), Hennequin (Jan, Jean) i Herman (Hermant) de Limbourg (ur. w drugiej połowie XIV wieku w Geldrii, zm. 1416) – niderlandzcy malarze, tworzący głównie we Francji.
Bracia Limbourg, przedstawiciele międzynarodowego stylu gotyckiego, zajmowali się sztuką ilumininowania rękopisów. Ich dzieła charakteryzują się wyrafinowaną linią i kolorem, intensywnymi barwami, wysmukłymi proporcjami postaci.
Działalność artystyczna.
Byli siostrzeńcami Jeana Malouela, nadwornego malarza książąt Burgundii. Bracia uczyli się zapewne w warsztatach złotniczych w Paryżu, a Pol prawdopodobnie odwiedził Włochy. Od 1402 roku pracowali dla księcia burgundzkiego Filipa II Śmiałego. W okresie tym wykonali "Bréviaire de Jean Sans Peur". W latach 1410-16 pracowali na dworze księcia Jana de Berry, gdzie zajęli miejsce Jacquemarta de Hesdin. Dla księcia de Berry wykonali swoje najsłynniejsze wspólne dzieło (nieukończone) – "Les Très Riches Heures du duc de Berry" ("Bardzo bogate godzinki księcia de Berry"). Rękopis zawiera m.in. cykl miniatur ilustrujących poszczególne miesiące. Każdą z nich zakomponowano według tego samego schematu: na dole przedstawienie związanych z danym miesiącem zajęć, na górze w półokręgu znaki zodiaku i symbole planet. Jednak bracia Limbourg wykonali tylko część spośród tych 12 miniatur; kwestia autorstwa poszczególnych przedstawień pozostaje w niektórych wypadkach sporna. Byli także autorami miniatur w "Belles heures du Duc de Berry" ("Heures d'Ailly") 1403-13 i "Bible moralisée" ok. 1410-15.
Brak jest informacji o ich działalności w okresie po śmierci księcia de Berry. Wkrótce po śmierci księcia Berry sami zmarli: Jean 9 marca, a pozostali dwaj bracia na przełomie września i października, prawdopodobnie wskutek zarazy.

</doc>
<doc id="474492" url="https://pl.wikipedia.org/wiki?curid=474492" title="Tomcio Paluch">
Tomcio Paluch

Tomcio Paluch – fikcyjna postać z folkloru europejskiego, szczególnie z folkloru Wysp Brytyjskich, gdzie jest określana jako Tom Thumb. W Polsce niekiedy tłumaczy się jego przezwisko jako Paluszek.
W 1621 roku została opublikowana "The History of Tom Thumb" w języku angielskim. Tomcio jest nie większy niż kciuk ojca, a jego przygody obejmują połknięcie przez krowę, spotkania z olbrzymami i inne zdarzenia. Ostatecznie staje się w utworze ulubieńcem króla Artura. Istniały też wcześniejsze aluzje do tej postaci występujące w różnych publikacjach literackich XVI wieku, takich "The Discoverie of Witchcraft" (1584) autorstwa Reginalda Scota, gdzie Tomcio jest wymieniany jako jedna z nadprzyrodzonych istot mających straszyć dzieci.
Henry Fielding poświęcił mu swoje sztuki "Tom Thumb" (1730) oraz "Tragedy of Tragedies; or, The Life and Death of Tom Thumb" (1731).
W XVIII wieku, kiedy zaczęto masowo publikować książki dla dzieci, legendy o Tomciu Paluchu często modyfikowano, tak by historia Tomcia Palucha nabrała charakter moralizujący.
Tomcio Paluch jest bohaterem baśni "Paluszek" (fr. "Le petit Pouce") autorstwa Charles'a Perraulta wydanej w zbiorze "Bajki Babci Gąski" ("Contes de ma Mère l'Oye") w 1697 roku. 
Tomcio Paluch pojawia się także w dwóch baśniach braci Grimm, z których obie zostały opublikowane w 1812 roku w zbiorze "Baśni", w tomie pierwszym. Jedna nosi tytuł "Paluszek" (niem. "Daumling"), a druga "Przygody Paluszka" ("Daumerlings Wanderschaft").

</doc>
<doc id="474493" url="https://pl.wikipedia.org/wiki?curid=474493" title="Skowronki na uwięzi">
Skowronki na uwięzi

Skowronki na uwięzi (czes. "Skřivánci na niti") – czechosłowacki film reżysera Jiřego Menzla z roku 1969, zrealizowany na podstawie prozy Bohumila Hrabala.
Akcja filmu, który opowiada o grupie przymusowych robotników pracujących na złomowisku przy hucie w Kladnie, toczy się w okresie stalinowskim, w latach pięćdziesiątych XX wieku. Skazani na te roboty (m.in. profesor filozofii, muzyk, prokurator, przedsiębiorca, fryzjer) zostali fizycznymi robotnikami za niewłaściwe poglądy i pochodzenie klasowe w komunistycznej Czechosłowacji.
Film nakręcono w 1969, ale z miejsca trafił na półki i premiera odbyła się dopiero w 1990, po upadku komunizmu. W Berlinie otrzymał nagrodę Złotego Niedźwiedzia.

</doc>
<doc id="474495" url="https://pl.wikipedia.org/wiki?curid=474495" title="HSR">
HSR



</doc>
<doc id="474497" url="https://pl.wikipedia.org/wiki?curid=474497" title="Adam Muraszko">
Adam Muraszko

Adam Muraszko (ur. 9 lipca 1976 w Pradze jako Adam Potyka), pseud. Baal, Baal Ravenlock i Raven – polski muzyk, kompozytor, multiinstrumentalista i autor tekstów. Współzałożyciel grupy muzycznej Behemoth oraz Hell-Born, współpracował również z grupą Damnation. W 2008 roku Muraszko napisał wszystkie teksty na potrzeby albumu "Praise the Beast" formacji Azarath.

</doc>
<doc id="474501" url="https://pl.wikipedia.org/wiki?curid=474501" title="Biały Dwór (powiat lidzbarski)">
Biały Dwór (powiat lidzbarski)

Biały Dwór – osada w Polsce położona w województwie warmińsko-mazurskim, w powiecie lidzbarskim, w gminie Orneta.
W latach 1975–1998 miejscowość należała administracyjnie do województwa elbląskiego. Osada znajduje się w historycznym regionie Warmia.

</doc>
<doc id="474505" url="https://pl.wikipedia.org/wiki?curid=474505" title="Uniwersytet Tohoku">
Uniwersytet Tohoku

 − jeden z prestiżowych, państwowych uniwersytetów w Japonii, z siedzibą w mieście Sendai, w prefekturze Miyagi (region Tōhoku). Posiada 10 wydziałów. W 2003 roku na uniwersytecie studiowało około 15 tys. studentów.
Uniwersytet został założony w 1907 roku pod nazwą „Cesarski Uniwersytet Tohoku” (東北帝國大學 "Tōhoku Teikoku Daigaku"). Na początku posiadał trzy wydziały: Rolnictwa, Nauk Ścisłych i Medycyny. W 1919 roku został rozszerzony o Wydział Inżynierii, a w 1922 – Literatury. 
Po II wojnie światowej (w 1947) uniwersytet przyjął obecną nazwę i został rozszerzony o Wydział Rolnictwa. Ponadto, w 1949 roku dawny Wydział Prawa i Literatury został podzielony na wydziały: Prawa, Literatury i Ekonomii. 
Kolejne wydziały były dodawane w następującej kolejności: Pedagogiczny w 1949, Stomatologii w 1965, Farmacji w 1972. Od kwietnia 2004 Uniwersytet Tohoku jest państwową korporacją uniwersytecką.
Uniwersytet Tohoku w Azji.
Ranking najlepszych uniwersytetów przygotowany przez Asiaweek Magazine (1998)

</doc>
<doc id="474509" url="https://pl.wikipedia.org/wiki?curid=474509" title="Mieduniszki">
Mieduniszki



</doc>
<doc id="474514" url="https://pl.wikipedia.org/wiki?curid=474514" title="Patryk Sztyber">
Patryk Sztyber

Patryk Dominik „Seth” Sztyber (ur. 4 sierpnia 1979 w Opocznie), znany również jako Patrick Seth Bilmorgh – polski muzyk, kompozytor, gitarzysta i wokalista. Patryk Sztyber działalność artystyczną rozpoczął w 1994 roku w zespole Nomad. W 2004 roku jako muzyk sesyjny dołączył do grupy Behemoth. W 2010 roku wraz z grupą Behemoth otrzymał nagrodę polskiego przemysłu fonograficznego – Fryderyka w kategorii "Album roku metal" za wydawnictwo pt. "Evangelion".
Działalność artystyczna.
Sztyber działalność artystyczną rozpoczął w 1994 roku w deathmetalowej grupie muzycznej Nomad. W 1996 roku w olsztyńskim Selani Studio grupa zarejestrowała pierwsze wydawnictwo zatytułowane "Disorder". W 1997 roku ponownie w Selani studio zespół nagrał swój pierwszy album zatytułowany "The Tail of Substance", wydany nakładem własnym. W roku 1998 w katowickim studio Alkatraz grupa nagrała cztery utwory, dzięki którym grupa podpisała kontrakt płytowy z wytwórnią Novum Vox Mortis. 
W lutym 1999 roku Nomad zrealizował trzy utwory, które wraz z poprzednimi ukazują się na albumie pt. "The Devilish Whirl". W roku 2002, w lubelskim Hendrix Studio muzycy zarejestrowali kolejny album zatytułowany "Demonic Verses", wydany nakładem amerykańskiej wytwórni muzycznej Baphomet Records. W 2004 roku Sztyber dołączył jako gitarzysta sesyjny do grupy muzycznej Behemoth w której zastąpił Mateusza Śmierzchalskiego. W 2004 roku nagrał z zespołem album "Demigod", który ukazał się tego samego roku nakładem szwedzkiej wytwórni muzycznej Regain Records. 
Rok później wydawnictwo uzyskało nominację do nagrody polskiego przemysłu fonograficznego Fryderyka w kategorii "album roku rock/metal". W 2007 roku z zespołem nagrał drugi album zatytułowany "The Apostasy". Tego samego roku ukazał się czwarty album Nomad pt. "The Independence of Observation Choice". 
W 2009 roku ukazał się trzeci album grupy Behemoth pt. "Evangelion" zrealizowany z udziałem Sztybera. W październiku 2010 roku gitarzysta wystąpił wraz z zespołem Decapitated w Warszawie. Muzyk wykonał z grupą kompozycję „Conquer All” pochodzącą z repertuaru formacji Behemoth. W 2010 roku Sztyber wystąpił gościnnie na albumie formacji Pneuma pt. "Apatia".
Instrumentarium.
Patryk Sztyber jest endorserem amerykańskiego producenta gitar ESP oraz polskiego przedsiębiorstwa Laboga wytwarzającego wzmacniacze gitarowe, kable instrumentalne oraz kolumny głośnikowe. Muzyk gra na gitarach: ESP LTD EX Series 6, LTD Viper Series 7 oraz ESP Custom Shop 7. Jednakże podczas występów z zespołem Nomad gra na gitarze Gibson Explorer 6. Muzyk używa ponadto wzmacniaczy Peavey Triple XXX i Laboga Mr. Hector oraz kolumn głośnikowych firmy Marshall i Laboga 312B Mr. Hector. 
Sztyber posiada także system rack przygotowany przez firmę Mark L o następującej specyfikacji: Mark L Midi Control System FC-12, Mark L Loop &amp; Switch LS-145, Mark L DC/AC Power Box, Mark L Mini Line Mixer, Line 6 XT Pro, Korg DTR 1 Tuner, Neutrik &amp; Switchcraft, Boos Pitch, Mogami Cable i Furman Power.
Muzyk używa ponadto strun gitarowych D’Addario o grubościach (13-62, 14-68, 11-62), oraz kostek Jim Dunlop Nylon Pics o grubości (0,73mm).

</doc>
<doc id="474515" url="https://pl.wikipedia.org/wiki?curid=474515" title="Widgiry">
Widgiry

Widgiry – osada w Polsce położona w województwie warmińsko-mazurskim, w powiecie gołdapskim, w gminie Banie Mazurskie.
W latach 1975–1998 miejscowość należała administracyjnie do województwa suwalskiego.

</doc>
<doc id="474518" url="https://pl.wikipedia.org/wiki?curid=474518" title="Bracia Limburg">
Bracia Limburg



</doc>
<doc id="474520" url="https://pl.wikipedia.org/wiki?curid=474520" title="Irmtraud Morgner">
Irmtraud Morgner

Irmtraud Morgner (ur. 22 sierpnia 1933 jako
"Irmtraud Elfriede Morgner" w Chemnitz; zm. 6 maja 1990 w Berlinie) – niemiecka pisarka.
W 1975 została laureatką Nagrody Heinricha Manna.

</doc>
<doc id="474521" url="https://pl.wikipedia.org/wiki?curid=474521" title="Caroline Vis">
Caroline Vis

Caroline Vis (ur. 4 marca 1970 we Vlaardingen) – tenisistka holenderska, specjalistka gry podwójnej, reprezentantka w Pucharze Federacji.
Kariera zawodowa praworęcznej Holenderki przypadła na lata 1989–2004. Może się ona poszczycić dziewięcioma zwycięstwami turniejowymi w grze podwójnej w cyklu "WTA Tour" (m.in. prestiżowe mistrzostwa Kanady) oraz dalszymi osiemnastoma finałami, a najskuteczniejszą parę tworzyła z Indonezyjką Yayuk Basuki, z którą w latach 1996–1998 wystąpiła trzykrotnie w turnieju Masters ("Season Ending Championships"). W tym turnieju w 1998 para holendersko-indonezyjska pokonała niespodziewanie w I rundzie ówczesne liderki deblowe, Martinę Hingis i Janę Novotną. W 1999 Holenderka zakwalifikowała się do Masters z Rumunką Iriną Spîrleą. W sierpniu 1998 została sklasyfikowana na pozycji nr 9 w rankingu światowym deblistek. Poza zwycięstwami w głównym cyklu ma na koncie także pięć wygranych turniejów deblowych niższej rangi ("ITF Women’s Circuit").
Vis ma również osiągnięcia w grze mieszanej. Była w finale wielkoszlemowego French Open w 1991 (z Paulem Haarhuisem) oraz jeszcze trzech półfinałach wielkoszlemowych (w 1998 w Australian Open z Haarhuisem i na Wimbledonie z Maheshem Bhupathim, w 2002 w Australian Open z Michaelem Hillem). W grze pojedynczej najwyższą pozycję rankingową Holenderka zajmowała w maju 1994 (nr 111), po osiągnięciu w t.r. ćwierćfinału halowego turnieju w Paryżu (pokonała w II rundzie Francuzkę Mary Pierce, wówczas nr 12 WTA). Jesienią 1994 w Antwerpii przeszła z powodzeniem eliminacje, ale odpadła w I rundzie turnieju głównego ze Szwajcarką Martiną Hingis, dla której był to jeden z pierwszych zawodowych występów. Łączne zarobki Caroline Vis przekroczyły milion dolarów. Pożegnała się z tenisem zawodowym turniejem w Antwerpii w 2004, gdzie w parze z Tunezyjką Salimą Safar uległa belgijskim siostrom Elke i Kim Clijsters.
W latach 1988–1999 występowała w reprezentacji Holandii w Pucharze Federacji. Grała w zespole narodowym wyłącznie jako deblistka, zazwyczaj w parze z Manon Bollegraf. Bilans jej występów to sześć zwycięstw i sześć porażek.

</doc>
<doc id="474522" url="https://pl.wikipedia.org/wiki?curid=474522" title="Miczuty">
Miczuty



</doc>
<doc id="474524" url="https://pl.wikipedia.org/wiki?curid=474524" title="Kulsze">
Kulsze

Kulsze (niem. "Kulsen") – wieś w Polsce położona w województwie warmińsko-mazurskim, w powiecie gołdapskim, w gminie Banie Mazurskie.
W latach 1975–1998 miejscowość należała administracyjnie do województwa suwalskiego.

</doc>
<doc id="474527" url="https://pl.wikipedia.org/wiki?curid=474527" title="Eugeniusz Kriegelewicz">
Eugeniusz Kriegelewicz

Eugeniusz Kriegelewicz (ur. 1916, zm. 28 maja 1990) – polski duchowny, biskup i członek kolegium zarządzającego Kościoła Polskokatolickiego w RP w latach 1951-1957, działacz Polskiego Towarzystwa Religioznawczego.
Życiorys.
Eugeniusz Kriegelewicz vel Eugeniusz Alfons Kriegel był w młodości franciszkaninem konwentualnym. W zakonie nosił imię Anioł. Święcenia kapłańskie przyjął w 1942 roku z rąk kardynała Adama Stefana Sapiehy. W latach 1945-1946 uczestniczył w organizacji struktur Kościoła rzymskokatolickiego na Pomorzu Zachodnim. Był pierwszym powojennym proboszczem parafii Wniebowzięcia Najświętszej Maryi Panny w Dąbiu. Wdał się w zatarg z infułatem Edmundem Nowickim, gdyż jako misjonarz odmówił podporządkowania się jurysdykcji administratury apostolskiej kamieńskiej, lubuskiej i prałatury pilskiej. W 1946 roku wystąpił z Kościoła katolickiego i przeszedł do Polskiego Narodowego Kościoła Katolickiego.
Jako kapłan PNKK był proboszczem parafii Zmartwychwstania Pańskiego w Krakowie, administratorem parafii w Nowym Wiśniczu oraz redaktorem naczelnym czasopisma Posłannictwo. W 1951 roku uczestniczył aktywnie w procesie przekształcania diecezji polskiej Polskiego Narodowego Kościoła Katolickiego w autokefaliczny Kościół Polskokatolicki. W latach 1951-1952 przewodniczył Tymczasowemu Komitetu Rządzącemu Kościoła.
Na ogólnopolskim zjeździe duchowieństwa Kościoła Narodowego, który odbył się 24 lipca 1952 roku w Warszawie, został wybrany jednym z dwóch biskupów Kościoła Polskokatolickiego. Jego elekcja została potwierdzona na III Synodzie Ogólnopolskim Kościoła Polskokatolickiego, który odbył się w Warszawie w dniach 8-11 grudnia 1952. Sakrę biskupią przyjął wraz z Julianem Pękalą po zakończeniu obrad synodalnych w katedrze Świętego Ducha w Warszawie. Jego głównym konsekratorem był biskup mariawicki Maria Jakub Próchniewski.
W 1956 roku Eugeniusz Kriegelewicz ustąpił z pełnionych funkcji kościelnych. W 1957 roku wystąpił z Kościoła Polskokatolickiego. Porzucił stan kapłański. Przyjął poglądy racjonalistyczne, a z czasem został ateistą. Jako osoba świecka zajmował się przez resztę życia pracą naukową i pisarską. Był wykładowcą akademickim (m.in. Wyższej Szkoły Pedagogicznej w Kielcach) i członkiem Polskiego Towarzystwa Religioznawczego.
Pod koniec życia Eugeniusz Kriegelewicz nawrócił się ponownie na chrześcijaństwo. Zmarł jako katolik. Pochowany został na cmentarzu parafialnym w Skolimowie.

</doc>
<doc id="474529" url="https://pl.wikipedia.org/wiki?curid=474529" title="Twierdzenie Tietzego">
Twierdzenie Tietzego

Twierdzenie Tietzego lub Tietzego-Urysohna lub Urysohna-Brouwera – twierdzenie mówiące, że każdą funkcję ciągłą o wartościach rzeczywistych (badź ogólniej, o wartościach w przestrzeni euklidesowej), która jest określona na domkniętej podprzestrzeni przestrzeni normalnej można przedłużyć do funkcji ciągłej określonej na całej przestrzeni (jeżeli funkcja ta jest ponadto ograniczona, to można znaleźć rozszerzenie ograniczone). Twierdzenia Tietziego dowodzi się zwykle korzystając z lematu Urysohna – możliwe jest także wyprowadzenie lematu Urysohna z tego twierdzenia. Przypadek szczególny dla przestrzeni metrycznych udowodnił Heinrich Tietze w 1915. Przypadek ogólny udowodnił Paweł Urysohn dziesięć lat później. Za pewnego rodzaju uogólnienie tego twierdzenia można uznać twierdzenie Dugundjego i twierdzenie Katětova-Tonga.

</doc>
<doc id="474531" url="https://pl.wikipedia.org/wiki?curid=474531" title="Wakayama">
Wakayama

 – miasto w Japonii, ośrodek administracyjny prefektury Wakayama, w regionie Kinki, w środkowej części głównej wyspy Honsiu ("Honshū"), port nad cieśniną Kii (Ocean Spokojny).
Geografia i gospodarka.
Miasto Wakayama zajmuje obszar o powierzchni 209,2 km², co stanowi około 4% całej powierzchni prefektury Wakayama. 
Miasto przedzielone jest na dwie części przez przepływającą przez Wakayamę rzekę Kino.
Obecnie w mieście zamieszkuje około 40% całej społeczności prefektury Wakayama. W latach 2003-2004 nastąpił wyraźny wzrost zagęszczenia: liczba 382 155 osób w 2003 r. powiększyła się do 386 501 osób w 2004 r. Tym samym populacja mieszkańców zwiększyła się o 1,87% na przełomie zaledwie 2 lat. Powodem tak szybkiego wzrostu ludności były dobre warunki ekonomiczne miasta, wynikające z faktu funkcjonowania w nim fabryki stali Sumitomo, która jednakże niemal zaraz po okresie wzrostu zaludnienia na tym terenie, dokonała restrukturyzacji i redukcji zatrudnienia, a następnie przeniosła dużą część produkcji do Chin, aby w 2004 r. zupełnie zakończyć swoją działalność w tymże miejscu.
Obecnie, Wakayama jest uznanym w Japonii producentem marynowanych owoców "umeboshi" oraz mandarynek "mikan".

</doc>
<doc id="474532" url="https://pl.wikipedia.org/wiki?curid=474532" title="Iván Zamorano">
Iván Zamorano

Iván Luis Zamorano Zamora (ur. 18 stycznia 1967 w Santiago) – były chilijski piłkarz występujący na pozycji napastnika. 
Życiorys.
Ma za sobą występy kolejno w takich klubach jak CD Cobresal, Cobreandino, FC Sankt Gallen, Sevilla FC, Real Madryt, Inter Mediolan, Club América oraz CSD Colo-Colo. Razem z reprezentacją Chile brał między innymi udział w Mistrzostwach Świata 1998 na których dotarł z drużyną narodową do 1/8 finału oraz Igrzyskach Olimpijskich 2000, na których wywalczył brązowy medal. Łącznie dla drużyny narodowej rozegrał 69 meczów i strzelił 34 gole. W 2004 roku Brazylijczyk Pelé umieścił go na liście 100 najlepszych żyjących piłkarzy na świecie. Jego żoną jest argentyńska modelka María Alberó, z którą ma jedną córkę. Obecnie Zamorano jest asystentem trenera reprezentacji Chile do lat 18. Kiedy grał w Interze Mediolan, nosił wyjątkowy numer 1+8.

</doc>
<doc id="474534" url="https://pl.wikipedia.org/wiki?curid=474534" title="Spreewald">
Spreewald

Spreewald (dolnołuż. "Błota") – kraina geograficzna Łużyc Dolnych, obecnie na terenie powiatów Oberspreewald-Lausitz oraz Dahme-Spreewald w Niemczech (Brandenburgia).
Położenie i obszar.
Spreewald leży około 100 km na południowy wschód od Berlina. Region ma powierzchnię 3 127 km². Na jego terenie mieszka duża liczba Łużyczan. Głównym miastem regionu jest Lubin.
Przyroda.
Spreewald to unikatowy przykład nizinnego krajobrazu rzeczno-dolinowego. Jest on efektem ostatniego zlodowacenia, które poszarpało rzekę Szprewę na wiele drobniejszych nurtów i strumieni ciągnących się w sumie przez 970 km. Między licznymi odnogami rzeki znajdują się pola uprawne. Na niektóre z nich można dostać się wyłącznie przy pomocy łodzi. W 1991 Spreewald został uznany za rezerwat biosfery UNESCO.
Turystyka.
Do atrakcji turystycznych w tym regionie należą wycieczki po kanałach Spreewaldu, odbywane w czółnach, wprawianych w ruch przy pomocy długich tyczek, którymi posługują się sternicy. Natomiast specjalnością kulinarną tego regionu są przetwory z ogórków, przygotowywane z użyciem octowej zalewy oraz innych dodatków takich jak musztarda, miód czy chilli (tzw. Spreewälder Gurken).

</doc>
<doc id="474537" url="https://pl.wikipedia.org/wiki?curid=474537" title="Jacques Dupuis">
Jacques Dupuis

Jacques Dupuis SJ (ur. 5 grudnia 1923 – zm. 28 grudnia 2004 w Rzymie) – belgijski jezuita i teolog.
Życiorys.
Przez ponad czterdzieści lat pracował jako misjonarz w Indiach, gdzie był uważany za dość konserwatywnego teologa. Od wczesnych lat osiemdziesiątych wykładał na Uniwersytecie Gregoriańskim w Rzymie.
Był autorem wielu książek poświęconych miejscu Jezusa Chrystusa w historii zbawienia. Szczególną inspiracją i fundamentem były dla niego soborowa deklaracja Nostra aetate oraz doświadczenie wyniesione z zetknięcia z kulturą Wschodu.
W 1998 watykańska Kongregacja Nauki Wiary zgłosiła swoje zastrzeżenia do niektórych tez wysuniętych przez o. Dupuis, a dokładniej jego koncepcji chrystologicznych. W odpowiedzi zawiesił swoje wykłady na Uniwersytecie Gregoriańskim i poświęcił się próbom wykazania, że jego poglądy nie kłócą się z katolicką ortodoksją. Owocem tych wysiłków była m.in. książka "Chrześcijaństwo i religie. Od konfrontacji do dialogu" (2003).

</doc>
<doc id="474541" url="https://pl.wikipedia.org/wiki?curid=474541" title="Julian Pękala">
Julian Pękala

Julian Pękala (ur. 1904 w Dębowierzchach, zm. 3 marca 1977 w Warszawie) – biskup, zwierzchnik Kościoła Polskokatolickiego w PRL w latach 1951–1959 (przewodniczący zarządzającego kolegium biskupiego) oraz 1965–1975. W latach 1951–1959 proboszcz parafii katedralnej Świętego Ducha w Warszawie. Od 23 marca 1961 do 29 października 1965 ordynariusz diecezji wrocławskiej. 
Życiorys.
W 1928 uzyskał w Krakowie, z rąk bpa Franciszka Hodura święcenia kapłańskie. Jako duszpasterz pracował na parafiach w Świeciechowie, Szewnej, Chełmie, Henrykowie i Lublinie. 
Został konsekrowany na biskupa w 1952 przez bpa Romana Marię Jakuba Próchniewskiego przy asyście bpa Wacława Marii Bartłomieja Przysieckiego (obaj z Kościoła Starokatolickiego Mariawitów) oraz bpa Adama Jurgielewicza (z Kościoła Polskokatolickiego w PRL).
W październiku 1965 bp Pękala zorganizował w swoim mieszkaniu niejawne zebranie duchownych, na którym postanowiono o odsunięciu z urzędu prymasa Kościoła bpa Maksymiliana Rodego. Władze poparły ten wniosek i nakazały natychmiastowe złożenie urzędu. 1 listopada 1965 bp Maksymilian Rode oficjalnie zrzekł się urzędu prymasa Kościoła Polskokatolickiego w PRL. Po gwałtownym odsunięciu od zwierzchnictwa nad Kościołem bpa Rodego przy zaangażowaniu Pierwszego Biskupa Polskiego Narodowego Kościoła Katolickiego w Stanach Zjednoczonych i Kanadzie Leona Grochowskiego, zwierzchnikiem Kościoła został ponownie bp Julian Pękala. Pochowany na cmentarzu Powązki Wojskowe w Warszawie (kwatera D-11-5).

</doc>
<doc id="474542" url="https://pl.wikipedia.org/wiki?curid=474542" title="Aguascalientes (miasto)">
Aguascalientes (miasto)

Aguascalientes – miasto w środkowym Meksyku, na przedgórzu Sierra Madre Zachodnia, stolica stanu Aguascalientes oraz gminy o tej samej nazwie. Leży nad rzeką Río Aguascalientes. W 2014 roku miasto liczyło około 766,4 tysięcy mieszkańców. Wraz z miejscowościami Jesus María i San Francisco de los Romo tworzy obszar metropolitalny zamieszkały przez ponad milion mieszkańców.
Miasto jest głównym ośrodkiem gospodarczym stanu Aguascalientes. Okolica ma charakter rolniczy, uprawa oparta jest częściowo na sztucznym nawadnianiu. Uprawia się głównie zboża (przede wszystkim kukurydza), rośliny strączkowe, warzywa oraz drzewa owocowe. Ma miejsce również hodowla bydła. W mieście rozwinęło się rzemiosło oraz przemysł spożywczy. Ponadto ma miejsce wydobycie rud ołowiu. Aguascalientes to ośrodek turystyczny, dzięki znajdującym się w mieście uzdrowiskom – gorące źródła, między innymi siarczane. W 1973 roku został założony uniwersytet.

</doc>
<doc id="474544" url="https://pl.wikipedia.org/wiki?curid=474544" title="Biała czarownica">
Biała czarownica



</doc>
<doc id="474548" url="https://pl.wikipedia.org/wiki?curid=474548" title="Hermann Broch">
Hermann Broch

Hermann Broch (ur. 1 listopada 1886 w Wiedniu, zm. 30 maja 1951 w New Haven) – austriacki pisarz.
Życiorys.
W 1938 był krótko więziony przez nazistów; został zwolniony dzięki staraniom Jamesa Joyce’a.
Od 1939 przebywający w Stanach Zjednoczonych, jeden z odnowicieli prozy XX wieku, obrońca wartości humanistycznych przed faszyzmem ("Kusiciel"). Jest zaliczany do najwybitniejszych dwudziestowiecznych pisarzy niemieckojęzycznych. Jego najbardziej znane powieści to "Śmierć Wergilego", "Lunatycy" i "Autobiografia duchowa". Od 1949 był profesorem Uniwersytetu Yale (w New Haven).
Twórczość.
Niemieckojęzyczne wydanie zbiorowe dzieł.
Hermann Broch, Kommentierte Werkausgabe, hg. von Paul Michael Lützeler. Frankfurt am Main. Suhrkamp Verlag, 1974–1981.

</doc>
<doc id="474554" url="https://pl.wikipedia.org/wiki?curid=474554" title="Vereeniging">
Vereeniging

Vereeninging – miasto w Południowej Afryce, w prowincji Gauteng, nad rzeką Vaal, przy linii kolejowej Pretoria-Bloemfontein, na południe od Johannesburga. 
Liczba ludności wynosi 99 787 osób. 
W mieście rozwinął się przemysł maszynowy, spożywczy, elektrotechniczny, materiałów budowlanych oraz szklarski.

</doc>
<doc id="474555" url="https://pl.wikipedia.org/wiki?curid=474555" title="Medard z Noyon">
Medard z Noyon

Medard z Noyon, "Medardus" (ur. 457 w Salency w Pikardii, zm. ok. 545) – biskup Noyon i Tournai we Francji, święty Kościoła katolickiego.
Żywot świętego.
Medard pochodził z rodziny mieszczańskiej. Jego ojciec Nectardus był Frankiem, matka Protagia była Rzymianką. Jego przyjacielem był św. Eleuteriusz.
Na biskupa Noyon konsekrował go św. Remigiusz, metropolita Reims. Jako ordynariusz przyczynił się do wytępienia resztek religii pogańskiej na terenie swojej diecezji. Wprowadził za bramę klasztoru św. Radegundę, żonę Chlotara I. W czasie jego urzędowania Noyon splądrowali Hunowie i Wandalowie.
Około 530 roku, Medard wprowadził w Salency święto niewinnych dziewcząt ("Święto Róży"), dla uczczenia najcnotliwszej dziewczyny roku w okolicy. Odtąd koronuje się co roku różami dziewczynę wybraną spośród nąjcnotliwszych w parafii, nazywanych "rosiere".
W pogrzebie biskupa Medarda uczestniczył Chlotar I.
Kult.
Nad jego grobem w Soissons wzniesiono kościół i opactwo Saint-Médard. 
Pisali o nim święci: Wenancjusz Fortunat i Grzegorz z Tours.
Jego wspomnienie liturgiczne obchodzone jest 8 czerwca.
W średniowieczu był czczony w całej Europie, jako patron rolników, ogrodników, plantatorów winnej latorośli, piwowarów, więźniów, żniwiarzy i dobrych zbiorów. Jest również patronem od bólu zębów (z powodu przedstawiania go z szerokim uśmiechem).
W ikonografii atrybutami Świętego są: orzeł osłaniający świętego od deszczu, dwa konie u stóp, szeroki uśmiech, w ręku cytadela.
Jego wizerunek widnieje w herbie niemieckiego miasta Lüdenscheid, którego jest patronem.

</doc>
<doc id="474556" url="https://pl.wikipedia.org/wiki?curid=474556" title="Święty Medard">
Święty Medard



</doc>
<doc id="474559" url="https://pl.wikipedia.org/wiki?curid=474559" title="Twierdzenie Cantora–Bendixsona">
Twierdzenie Cantora–Bendixsona

Twierdzenie Cantora-Bendixsona – twierdzenie topologiczne mówiące, że każda przestrzeń topologiczna spełniająca drugi aksjomat przeliczalności jest sumą dwóch zbiorów rozłącznych, z których jeden jest zbiór doskonały (tj. w sobie gęsty i domknięty), a drugi jest przeliczalny.
Twierdzenie to udowodnili niezależnie od siebie Georg Cantor i Ivar Bendixson w 1883 roku dla podzbiorów prostej rzeczywistej.

</doc>
<doc id="474561" url="https://pl.wikipedia.org/wiki?curid=474561" title="Błąd ortograficzny">
Błąd ortograficzny

Błąd ortograficzny – omyłka polegająca na niezamierzonym zapisaniu wyrazu lub wyrażenia w sposób niezgodny z normami ortograficznymi, utrwalonymi w praktyce piśmienniczej lub uregulowanymi przez autorytatywne wydawnictwa normatywne. Błędy ortograficzne, wraz z interpunkcyjnymi, zalicza się ze względów praktycznych do błędów językowych, choć z punktu widzenia formalnego są to usterki zewnętrzne wobec systemu językowego.
Pojęcie błędu ortograficznego nie znajduje zastosowania w odniesieniu do każdego języka, w praktyce dotyczyć może bowiem wyłącznie tych języków, które wykształciły tradycję piśmienniczą i wypracowały pewne normy pisowni. Powstanie systemu ortograficznego stanowi istotną część procesu standaryzacji językowej.
Geneza błędów ortograficznych.
Błędy ortograficzne powstają w trakcie przetwarzania mowy na pismo. W przypadku języka polskiego następuje to zgodnie z następującymi czterema zasadami:
Do najczęściej popełnianych uchybień ortograficznych można zaliczyć naruszenie zasad pisowni wielką i małą literą oraz reguł stosowania zapisu łącznego i rozłącznego, a także indywidualne tworzenie skrótów. Odstępstwa od oficjalnej ortografii bywają wprowadzane świadomie, np. w celu osiągnięcia efektu stylistycznego bądź humorystycznego, podkreślenia swobodnego charakteru komunikacji itp.
Trzy główne dyrektywy dydaktyczne.
Z powyższych zasad wynikają trzy główne dyrektywy dydaktyczne:

</doc>
<doc id="474565" url="https://pl.wikipedia.org/wiki?curid=474565" title="Tellus">
Tellus

Tellus (łac. Ziemia) – w mitologii rzymskiej bogini płodności, opiekująca się zbiorami.
Uważana za matkę rodzaju ludzkiego, sprzyjała jego powiększaniu się. Pod imieniem Terra Mater czczona także jako matka-ziemia. Przedstawiano ją w postaci kobiety o wielu piersiach.
Numa Pompiliusz ustanowił 15 kwietnia święto "Fordicidia", podczas którego na Kapitolu składano bogini w ofierze krowę. Przez żniwami rolnicy ofiarowywali Tellus i Ceres świnię. Podczas wypraw wojennych wodzowie rzymscy poświęcali Tellus siebie i wojsko nieprzyjaciela.
W późniejszym okresie Tellus jako Terra Mater została utożsamiona z grecką Gają, zaś jej kult zlał się z kultem Ceres i Kybele.

</doc>
<doc id="474567" url="https://pl.wikipedia.org/wiki?curid=474567" title="Jakob van Hoddis">
Jakob van Hoddis

Jakob van Hoddis, właściwie Hans Davidsohn (ur. 16 maja 1887 w Berlinie; zm. 1942 w Sobiborze) – niemiecki poeta ekspresjonizmu pochodzenia żydowskiego. Znany jest jako autor wiersza "Weltende" ("Koniec świata"), który pierwszy raz opublikowany został 11.01.1911 w berlińskim czasopiśmie Der Demokrat. Kolejnych 70 wierszy ukazało się w tygodnikach Die Aktion i Der Sturm.
Życiorys.
W okresie I wojny światowej, w czasie której zginął jego brat Ludwig, nasiliły się u poety objawy psychozy, do końca życia pozostawał pod opieką lekarzy. Po objęciu władzy w Niemczech przez nazistów jego matka i siostry wyemigrowały do Palestyny, a on trafił do żydowskiego ośrodka opiekuńczego koło Koblencji. 30.04.1942 został deportowany do okupowanej przez Niemców Polski i zamordowany prawdopodobnie w obozie zagłady w Sobiborze.
Jego ciotką była Friederike Kempner.

</doc>
<doc id="474568" url="https://pl.wikipedia.org/wiki?curid=474568" title="Twierdzenie Baire’a">
Twierdzenie Baire’a

Twierdzenie Baire’a – twierdzenie w topologii mówiące, że przeliczalna suma zbiorów nigdziegęstych w przestrzeni zupełnej jest zbiorem brzegowym. Twierdzenie to zostało nazwane na cześć francuskiego matematyka René-Louisa Baire’a.
Twierdzenie.
Niech formula_1 będzie zupełną przestrzenią topologiczną i niech formula_2 będzie przeliczalną rodziną domkniętych zbiorów nigdziegęstych. Niech formula_3 oznacza sumę mnogościową tych zbiorów:
Wówczas formula_3 jest zbiorem brzegowym.
Równoważnie: Przekrój przeliczalnej rodziny gęstych zbiorów otwartych jest gęsty.
Równoważnie: W przestrzeni zupełnej formula_6 każdy zbiór I kategorii jest brzegowy.
Dowód:
Niech formula_7 będzie zbiorem I kategorii, czyli formula_8 gdzie formula_9 jest nigdziegęsty dla dowolnego formula_10 Pokażemy, że formula_7 jest brzegowy, czyli formula_12
Niech formula_13 będzie dowolną kulą otwartą. Udowodnimy, że formula_14 Skoro formula_15 jest nigdziegęsty, to istnieje kula formula_16 że formula_17 Możemy przyjąć, że formula_18 jest kulą domkniętą oraz formula_19 (gdzie formula_20 oznacza średnicę zbioru).
Następnie, w kuli formula_18 znajdziemy kulę domkniętą formula_22 że formula_23 i formula_24
Indukcyjnie, znajdziemy ciąg kul domkniętych formula_25 taki, że: dla dowolnego formula_26 mamy: formula_27 formula_28 formula_29 Z twierdzenia Cantora, mamy:
Zatem: formula_31
oraz
więc
Zastosowania.
Twierdzenie Baire’a ma liczne zastosowania. W analizie funkcjonalnej wykorzystuje się je w dowodach takich twierdzeń, jak: twierdzenie o odwzorowaniu otwartym, twierdzenie o wykresie domkniętym, twierdzenie Banacha-Steinhausa.
Z twierdzenia Baire’a wynika także fakt, że każda przestrzeń metryczna zupełna bez punktów izolowanych jest nieprzeliczalna. W szczególności zbiór liczb rzeczywistych jest nieprzeliczalny.
Dowód Banacha twierdzenia o istnieniu funkcji ciągłych i nieróżniczkowalnych.
Stefan Banach użył twierdzenia Baire’a do dowodu istnienia funkcji ciągłych na odcinku formula_35 które nie są różniczkowalne w żadnym punkcie swojej dziedziny. Dowód Banacha pokazuje, że zbiór funkcji które mają pochodną w choć jednym punkcie jest I kategorii, tj. jest "topologicznie mały".
"Dowód". Niech formula_36 oznacza przestrzeń Banacha funkcji ciągłych na odcinku formula_37 z normą supremum. Ponadto niech dla wszelkich liczb naturalnych formula_38 dany będzie zbiór
Zbiory formula_40 (formula_41 jest liczbą naturalną) są domknięte. Istotnie, niech formula_42 będzie ciągiem funkcji ze zbioru formula_40 zbieżnym do pewnej funkcji formula_44 Niech formula_45 będzie punktem dla którego funkcja formula_46 spełnia warunek w definicji zbioru formula_40 oraz niech formula_48 będzie punktem skupienia ciągu formula_49 (punkt taki istnieje, co wynika z (ciągowej) zwartości odcinka formula_37). Wówczas funkcja graniczna formula_51 spełnia warunek określający zbiór formula_40 w punkcie formula_53 tj. formula_54 co dowodzi domkniętości.
Niech formula_7 będzie rodziną funkcji ciągłych, odcinkami liniowych (tj. takich, których wykresami są łamane). Zbiór ten jest gęsty w formula_56 Ponadto każdą funkcję ze zbioru formula_57 można aproksymować z dowolną dokładnością funkcjami spoza zbioru formula_58 Wynika stąd, iż
co w szczególności implikuje, że każdy ze zbiorów formula_40 ma puste wnętrze. Dowodzi to, że zbiory formula_40 są brzegowe.
Każdy ze zbiorów formula_40 jest domknięty i brzegowy, a więc nigdziegęsty. Z twierdzenia Baire’a wynika, że
Dla zakończenia dowodu wystarczy zauważyć, że jeżeli funkcja w pewnym punkcie ma skończoną pochodną, to należy do pewnego zbioru formula_64 a zatem zbiór funkcji ciągłych na formula_37 które mają pochodną w choć jednym punkcie jest pierwszej kategorii. Istnieją więc funkcje ciągłe na odcinku formula_37 bez pochodnych w żadnym punkcie. formula_34

</doc>
<doc id="474571" url="https://pl.wikipedia.org/wiki?curid=474571" title="Uniwersytet Gregoriański">
Uniwersytet Gregoriański



</doc>
<doc id="474572" url="https://pl.wikipedia.org/wiki?curid=474572" title="Leszek Dzięgielewski">
Leszek Dzięgielewski

Leszek „Les” Dzięgielewski (ur. 26 stycznia 1970 w Gdyni) – polski muzyk, wokalista, kompozytor, multiinstrumentalista i autor tekstów. Dzięgielewski działalność artystyczną rozpoczął w 1991 w sopockim zespole Damnation. W 1996 przyjął zaproszenie Adama Muraszko i dołączył do zespołu Hell-Born. W latach 1996 i 1998-1999 występował w formacji Behemoth.

</doc>
<doc id="474573" url="https://pl.wikipedia.org/wiki?curid=474573" title="Papieski Uniwersytet Gregoriański">
Papieski Uniwersytet Gregoriański

Papieski Uniwersytet Gregoriański – uczelnia Kościoła Katolickiego z siedzibą w Rzymie zajmująca się naukami humanistycznymi, zwłaszcza teologią i filozofią. Jest najstarszym uniwersytetem papieskim.
Historia.
W 1551 Ignacy Loyola, założyciel Towarzystwa Jezusowego, założył w jednym z pałaców rzymskich położonych na stoku Kapitolu, przy Via Capitolina (obecnie Piazza d’Aracoeli), pierwszą szkołę jezuicką wraz z biblioteką, która nosiła początkowo nazwę Kolegium Rzymskiego.
Przedsięwzięcie to okazało się bardzo udane. W krótkim czasie nastąpił tak duży wzrost liczby studentów, że trzeba było pomyśleć o zmianie siedziby uczelni. W 1584 papież Grzegorz XIII erygował nową siedzibę przy placu o tej samej nazwie (piazza del Collegio Romano). Od tego papieża, który był fundatorem i pierwszym opiekunem uczelni, pochodzi jego potoczna nazwa "Gregoriana". W 1773 z powodu rozwiązania zakonu jezuitów kolegium zostało przekazane w ręce księży diecezji rzymskiej. W 1824 papież Leon XII oddał kolegium na nowo w opiekę odrodzonemu Towarzystwu Jezusowemu. Zadanie to zakon spełnia do dziś.
W 1873 Kolegium Rzymskie zostało kolejny raz przeniesione. Nową siedzibą był gmach znajdujący się w Rzymie przy Via del Seminario Palazzo Borromeo. W tym samym roku papież Pius IX nadał uczelni tytuł Papieskiego Uniwersytetu Kolegium Rzymskiego. Ponadto Rektor Kolegium otrzymał od papieża prawo używania tytułu "Rektora Papieskiego Uniwersytetu Gregoriańskiego". Po I wojnie światowej papież Benedykt XV, a następnie jego następca Pius XI rozpoczęli starania o przeniesienie Papieskiego Uniwersytetu Gregoriańskiego do budynku, który odpowiadałby bardziej potrzebom dydaktycznym. Inauguracja nowej siedziby przy Piazza Pilota nastąpiła 6 listopada 1930 roku. Dwa lata później zostały utworzone wydziały Misjologii i Historii Kościoła, a w 1951 powstał Wydział Nauk Społecznych.
Ok. 3 tys. studentów pochodzi z ponad 130 krajów i 5 kontynentów, z ponad 800 diecezji i 84 zgromadzeń zakonnych. Międzynarodowe jest również grono wykładowców, pochodzących z ok. 40 krajów.
Struktura.
Uczelnia składa się z sześciu wydziałów:
i dwóch instytutów:
Oprócz tego w uczelni funkcjonują różnego rodzaju centra.

</doc>
<doc id="474574" url="https://pl.wikipedia.org/wiki?curid=474574" title="Jezioro Rańskie">
Jezioro Rańskie

 
Jezioro Rańskie – jezioro w woj. warmińsko-mazurskim, w powiecie szczycieńskim, w gminie Dźwierzuty.
Opis.
Jezioro wydłużone ze wschodu na zachód, a krańce lekko skręcają ku północy. W północno-wschodniej części znajduje się okrągława zatoka, a w środkowo-wschodniej części leży dość duża, płaska i podmokła wyspa. Ze wschodniego krańca zbiornika wypływa struga do Babięt Wielkich. Struga płynie przez wieś Rańsk i zasila w wodę rozległe stawy rybne znajdujące się we wsi. Północny brzeg i wschodnia część południowego są wysokie i strome, pozostałe płaskie i podmokłe. Jezioro otaczają pola i łąki, miejscami drzewa. Nad jeziorem leżą wsie:
Niedaleko na południu jest jezioro Arwiny, z którym zbiornik jednak nie ma połączenia - między jeziorami biegnie m.in. droga gruntowa. Jezioro jest oplecione drogami łączącymi ww. wsie, na południu biegnie droga gruntowa. Dojazd do jeziora ze Szczytna drogą wojewódzką nr 600 do Rańska, jezioro przylega to tej wsi od zachodu.
Wędkarsko zaliczane jest do typu sandaczowego. Jezioro jest hydrologicznie otwarte poprzez cieki: wypływa z niego struga do Babięt Wielkich, wpływa struga mająca swój początek w okolicach dawnego PGR Grodziska
Dane morfometryczne.
Powierzchnia zwierciadła wody według różnych źródeł wynosi od 272,5 ha do 291,3 ha.
Zwierciadło wody położone jest na wysokości 145,2 m n.p.m. Średnia głębokość jeziora wynosi 3,8 m, natomiast głębokość maksymalna 7,8 m.
W oparciu o badania przeprowadzone w 1990 roku wody jeziora zaliczono do III klasy czystości.

</doc>
<doc id="474576" url="https://pl.wikipedia.org/wiki?curid=474576" title="Uzwarcenie">
Uzwarcenie

Uzwarcenie, inaczej kompaktyfikacja, przedłużenie zwarte lub rozszerzenie zwarte – rozszerzenie danej przestrzeni topologicznej tak, by była ona przestrzenią zwartą.
Definicja formalna.
Uzwarceniem przestrzeni formula_1 nazywamy parę formula_2 taką, że formula_3 jest zwartą przestrzenią topologiczną, zaś formula_4 jest zanurzeniem homeomorficznym oraz formula_5 jest gęstym podzbiorem formula_6 Jeśli dodatkowo formula_7 czyli formula_3 jest przestrzenią Hausdorffa, to uzwarcenie formula_2 nazywa się uzwarceniem Hausdorffa formula_10.
Zwykle pomija się zanurzenie formula_11 szczególnie jeśli jest ono identycznością i w sytuacji jak powyżej mówi się, że "przestrzeń formula_3 jest uzwarceniem przestrzeni formula_13". Często też utożsamiamy punkty formula_14 z ich obrazami formula_15 i traktujemy formula_13 jako podprzestrzeń przestrzeni formula_6
Jedynym uzwarceniem zwartej przestrzeni Hausdorffa jest ona sama.
Uzwarcenie jednopunktowe.
Niech formula_18 będzie niezwartą, lokalnie zwartą przestrzenią topologiczną i niech formula_19 będzie pewnym obiektem nie należącym do zbioru formula_20 Połóżmy formula_21 i
Wówczas formula_25 jest zwartą przestrzenią topologiczną. Ponadto zanurzenie identycznościowe formula_26 jest zanurzeniem homeomorficznym i formula_13 jest gęstym podzbiorem. Tak więc formula_28 jest uzwarceniem przestrzeni formula_20 Uzwarcenie to nazywamy uzwarceniem jednopunktowym lub uzwarceniem Aleksandrowa.
Z powyższych rozważań wynika, że "każda" przestrzeń topologiczna ma uzwarcenie. Niestety, to uzwarcenie nie musi spełniać aksjomatu T2. Łatwo można sprawdzić, że uzwarcenie Aleksandrowa przestrzeni topologicznej formula_13 jest przestrzenią Hausdorffa wtedy i tylko wtedy, gdy formula_13 jest lokalnie zwartą przestrzenią Hausdorffa.
Warto zauważyć, że jeśli wyjściowa przestrzeń formula_13 jest zwarta, to powyższa procedura nie daje uzwarcenia formula_33 jako że wtedy formula_13 nie będzie gęstym podzbiorem formula_6 Uzwarcenia jednopunktowe były wprowadzone do literatury matematycznej przez Aleksandrowa i Urysohna w 1929.
Uzwarcenia Hausdorffa.
Każda zwarta przestrzeń T2 jest przestrzenią normalną, a więc także przestrzenią całkowicie regularną. Ponieważ „bycie przestrzenią Tichonowa” jest własnością dziedziczną, jeśli przestrzeń topologiczna formula_13 ma uzwarcenie Hausdorffa, to sama przestrzeń formula_13 musi być całkowicie regularna. Z drugiej strony, Tichonow udowodnił, że każda przestrzeń formula_38 może być zanurzona w produkt formula_39 pewnej ilości kopii domkniętych odcinków. Ponieważ, na podstawie innego twierdzenia Tichonowa, przestrzeń formula_39 jest zwarta (a domknięte podzbiory przestrzeni zwartej są zwarte), to można teraz łatwo znaleźć uzwarcenie Hausdorffa wyjściowej przestrzeni.
Tak więc, przestrzeń topologiczna formula_13 ma uzwarcenie Hausdorffa wtedy i tylko wtedy, gdy formula_13 jest przestrzenią całkowicie regularną.
Uzwarcenia Čecha-Stone’a.
Wśród uzwarceń Hausdorffa danej przestrzeni całkowicie regularnej formula_33 jedno uzwarcenie ma uniwersalny charakter – jest to uzwarcenie Čecha-Stone’a formula_44 Uzwarcenie to było wprowadzone i badane niezależnie przez czeskiego matematyka Eduarda Čecha i amerykańskiego matematyka Marshalla H. Stone’a w latach 30. XX wieku. Może być ono scharakteryzowane przez każde z następujących dwóch twierdzeń:
Należy zauważyć, że uzwarcenie formula_46 jest jedyne (z dokładnością do homeomorfizmu identycznościowego na formula_13). Ponadto, każde uzwarcenie całkowicie regularnej przestrzeni formula_13 jest ciągłym obrazem przestrzeni formula_46 przez odwzorowanie które jest identycznością na formula_20

</doc>
<doc id="474577" url="https://pl.wikipedia.org/wiki?curid=474577" title="Kolegium Rzymskie">
Kolegium Rzymskie



</doc>
<doc id="474578" url="https://pl.wikipedia.org/wiki?curid=474578" title="Warunek Borela">
Warunek Borela



</doc>
<doc id="474583" url="https://pl.wikipedia.org/wiki?curid=474583" title="Twierdzenie Stone’a">
Twierdzenie Stone’a

Nazwą "twierdzenie Stone’a" określa się kilka twierdzeń różnych autorów:
Marshall Harvey Stone:
Arthur Harold Stone:

</doc>
<doc id="474586" url="https://pl.wikipedia.org/wiki?curid=474586" title="Georg Heym">
Georg Heym

Georg Heym (ur. 30 października 1887 w Jeleniej Górze, zm. 16 stycznia 1912 w Berlinie) – pisarz niemiecki. Był przedstawicielem ekspresjonizmu.
Życiorys.
Georg Heym urodził się 30 października 1887 roku w Jeleniej Górze, która wtedy nosiła nazwę Hirschberg. Był synem Hermanna Heyma (1850-1920), prokuratora wojskowego, i Jenny Heym, z domu Taistrzik (ok. 1850-1923). Przez kilka lat mieszkał w Gnieźnie, gdzie ukończył szkołę podstawową i uczył się w gimnazjum od 1896 r. Próbował robić doktorat na uniwersytecie w Würzburgu, ale jego pracę oddalono. To zamknęło mu drogę do kariery akademickiej. Zginął tragicznie. 16 stycznia 1912 roku Heym i jego przyjaciel Ernst Balcke wybrali się na łyżwy na zamarzniętą rzekę Hawelę. Nigdy nie wrócili. Po kilku dniach znaleziono ich ciała. Wyglądało na to, że pod Balckem załamał się lód, a Heym próbował go ratować, ale też wpadł do wyrwy. Heym pozostał żywy przez pół godziny, wzywał pomocy. Jego krzyki usłyszeli przebywający w pobliżu pracownicy leśni, ale nie zdołali do niego dotrzeć. Zbigniew Herbert poświęcił temu wydarzeniu wiersz "Georg Heym - przygoda prawie metafizyczna". Wiersz pt. "Georg Heym" opublikował także poeta Dawid Jung w tomie "#SPAM" (wyd. Stowarzyszenie Pisarzy Polskich w Krakowie).

</doc>
<doc id="474587" url="https://pl.wikipedia.org/wiki?curid=474587" title="Celesta">
Celesta



</doc>
<doc id="474588" url="https://pl.wikipedia.org/wiki?curid=474588" title="Lauren Bacall">
Lauren Bacall

Lauren Bacall (wym. ), właściwie Betty Joan Perske (ur. 16 września 1924 w Nowym Jorku, zm. 12 sierpnia 2014 tamże) – amerykańska aktorka i modelka pochodzenia żydowskiego. Jej nazwisko sceniczne, to nieco zmieniona wersja panieńskiego nazwiska matki – Bacal. American Film Institute umieścił ją na dwudziestym miejscu na liście największych aktorek wszech czasów ("The 50 Greatest American Screen Legends").
Życiorys.
Urodziła się w rodzinie żydowskiej, jako jedyne dziecko Williama Perske (1889–1982), z zawodu sprzedawcy, którego rodzice byli emigrantami z polskiego Wołożyna, w zaborze rosyjskim, obecnie Białoruś i Nathalie Weinstein (później Bacal) (1901–1977), pracującej jako sekretarka, pochodzącej z Jassów w Królestwie Rumunii. Przez ojca była spokrewniona z Szymonem Perskim, czyli Szimonem Peresem – prezydentem Izraela, laureatem Pokojowej Nagrody Nobla. Kiedy miała 5 lat, rodzice rozwiedli się. Zamieszkała z matką i przyjęła jej poprzednie nazwisko Bacall. Uczęszczała do "American Academy of Dramatic Arts" w Nowym Jorku, co później zaowocowało występami w broadwayowskich produkcjach.
Do filmu trafiła w 1944 roku, dostała rolę w filmie "Mieć i nie mieć", gdzie wcieliła się w postać Marie Browning. W obrazie tym partnerowała Humphreyowi Bogartowi. W 1945 roku poślubiła starszego o dwadzieścia pięć lat aktora. Mieli dwoje dzieci.
Film "Mieć i nie mieć" rozpoczął serię wspólnych obrazów pary "Bogart-Bacall". Do 1953 zagrali wspólnie w filmach: "Wielki sen", "Koralowa wyspa", "Mroczne przejście". W 1953 zagrała pierwszą rolę komediową u boku Marilyn Monroe i Betty Grable w "Jak poślubić milionera". W 1957 Humphrey Bogart zmarł na raka krtani. Po śmierci męża nie odnosiła większych sukcesów, godnym odnotowania okazał się dopiero jej udział w "Morderstwie w Orient Expresie" w latach siedemdziesiątych.
W 1997 roku w wieku 73 lat otrzymała swoją pierwszą i jedyną nominację do Oscara za drugoplanową rolę w filmie "Miłość ma dwie twarze". W roku 2010 Amerykańska Akademia Filmowa przyznała jej honorowego Oscara za całokształt twórczości. W 1980 otrzymała National Book Award za autobiografię "Lauren Bacall by Myself".
Życie prywatne.
W latach 1945–1957 była żoną Humphreya Bogarta. Jej drugim mężem był aktor Jason Robards (1961-1969). Ich syn, Sam Robards jest także aktorem. Zmarła 12 sierpnia 2014 z powodu udaru mózgu.

</doc>
<doc id="474592" url="https://pl.wikipedia.org/wiki?curid=474592" title="Tarcza krystaliczna">
Tarcza krystaliczna



</doc>
<doc id="474601" url="https://pl.wikipedia.org/wiki?curid=474601" title="Babięty Wielkie (jezioro)">
Babięty Wielkie (jezioro)

Babięty Wielkie (Babięty, Babant, Babant Wielki, Babant Duży) – jezioro w Polsce położone w województwie warmińsko-mazurskim, w powiecie szczycieńskim, w gminie Dźwierzuty.
Opis.
Ukształtowanie terenu wokół jeziora jest bardzo zróżnicowane. Brzegi w części północnej jeziora są płaskie i częściowo pagórkowate, wschodnie dość strome, a pozostałe wysokie. Prawie całe jezioro otaczają lasy, tylko od strony północno-zachodniej przylegają pola uprawne i łąki. Przy północnym krańcu jeziora leży osada "Śledzie", a przy południowym była leśniczówka Rańsk.
Brzegi porośnięte lasem, pola i łąki.
Spadki dna stromo schodzą do osi podłużnej jeziora, prawie równomiernie z obydwu jego stron. Jedynie w środkowej części jeziora, przy brzegach zachodnim i wschodnim, gdzie znajdują się dwie okrągławe zatoki oraz na końcach północnych ławica przybrzeżna jest szersza, o łagodnym spadku. Dno i partie przybrzeżne jeziora są piaszczyste, miejscami tylko zamulone. Woda w ciągu całego roku zachowuje dużą przejrzystość, jest dość zimna i dobrze natleniona. Roślinność wodna wynurzona dość dobrze rozwinięta, w partiach przybrzeżnych – oczerety. Roślinność zanurzona dobrze rozwinięta tylko w wypłyconych zatokach i wzdłuż brzegów jeziora.
Do jeziora można dojechać drogą wojewódzką nr 600 ze Szczytna w kierunku Mrągowa, następnie w miejscowości Rańsk należy skręcić w prawo do miejscowości Jeleniowo. Jezioro będzie widoczne po lewej stronie szosy.
Turystyka.
Jezioro leży ono na wodnym szlaku turystycznym "Sorkwity – Jezioro Nidzkie"
Ichtiofauna bardzo bogata, w jeziorze występuje sielawa, sieja, ukleja, płoć, leszcz, krąp, okoń, szczupak, sandacz, miętus, węgorz, jazgarz, wzdręga i lin. Populacja okonia jest bardzo liczna, co jest typowe dla jezior typu sielawowego. Trafiają się bardzo duże osobniki tego gatunku. W jeziorze występują też duże szczupaki – "sielawowe". Populacje ryb i możliwości ich połowu w jeziorze należy uznać za dobre.
Woda jest czysta, choć stan się pogarsza. Jedna z przyczyn to brudna woda wpadająca z Jeziora Rańskiego.
Dwa pola biwakowe, na które można się dostać jadąc z miejscowości Rańsk do Jeleniewa. W okresie letniego sezonu na wyznaczonych polach biwakowych można rozbić namiot. Sprzęt pływający można wypożyczyć w sklepie, w pobliskim Jeleniowie.

</doc>
<doc id="474611" url="https://pl.wikipedia.org/wiki?curid=474611" title="Thyone (księżyc)">
Thyone (księżyc)

Thyone (Jowisz XXIX) – mały księżyc Jowisza, odkryty w 2001 roku przez grupę astronomów z Uniwersytetu Hawajskiego, kierowaną przez Scotta Shepparda.
Nazwa.
W mitologii greckiej Tyone ("Thyone"), bardziej znana jako Semele, była kochanką Zeusa (Jowisza). Z ich związku narodził się Dionizos.
Charakterystyka fizyczna.
Thyone jest jednym z najmniejszych księżyców Jowisza, jego średnicę ocenia się na około 4 km. Średnia gęstość tego ciała to ok. 2,6 g/cm3, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 22,3 magnitudo.
Thyone obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Ananke.

</doc>
<doc id="474617" url="https://pl.wikipedia.org/wiki?curid=474617" title="Papieski Uniwersytet Laterański">
Papieski Uniwersytet Laterański

Papieski Uniwersytet Laterański, (wł. "Pontificia Università Lateranense") − katolicka uczelnia mająca swoją siedzibę w Rzymie, w strefie eksterytorialnej przy bazylice na Lateranie.
Wielkim kanclerzem jest Wikariusz generalny Rzymu. Studentami mogą być zarówno osoby duchowne jak i świeccy. W ramach struktur uczelni funkcjonują wydziały: prawa cywilnego, prawa kanonicznego, filozofii, teologii oraz instytuty – "Institutum Utriusque Iuris", "Instytut pastoralny Redemptor Hominis" i Papieski Instytut Jana Pawła II dla Studiów nad Małżeństwem i Rodziną. Od 1960 roku w ramach struktur Wydziału Teologicznego Papieskiego Uniwersytetu Laterańskiego funkcjonuje Akademia Alfonsjańska (Wyższy Instytut Teologii Moralnej).
Pięciu absolwentów uczelni zostało papieżami: Pius IX, Benedykt XV, Pius XII, Jan XXIII, Paweł VI.
Historia.
Początki uczelni sięgają 1773 roku, kiedy to papież Klemens XIV zniósł Towarzystwo Jezusowe i powierzył wydziały teologii i filozofii Kolegium Rzymskiego duchowieństwu diecezji rzymskiej. W 1824 roku papież Leon XII przywrócił Towarzystwo Jezusowe, którego zakonnicy założyli nową wszechnicę, funkcjonującą obecnie jako Papieski Uniwersytet Gregoriański. Klerowi diecezjalnemu papież przekazał na siedzibę ich uczelni Pałac św. Apolinarego (wł. Palazzo di Sant'Apollinare), gdzie w 1853 roku papież Pius IX powołał wydziały prawa kanonicznego i cywilnego oraz Papieski Instytut "Utriusque Iuris".
Nowa wszechnica otrzymała nazwę Ateneum Papieskiego Seminarium Rzymskiego (wł. Ateneo del Pontificio Seminario Romano). Papież Pius XI wyznaczył uniwersytetowi jako ostateczną siedzibę pałac przy bazylice św. Jana na Lateranie, a w 1932 wyznaczony został kanclerz w osobie kardynała wikariusza Rzymu. W 1958 roku Pius XII powołał do istnienia Papieski Instytut Pastoralny (wł. Pontificio Istituto Pastorale). W 1959 papież Jan XXIII wyniósł ateneum do rangi uniwersytetu papieskiego (wł. Pontificia Università Lateranense). W 1981 powstał Papieski Instytut Jana Pawła II dla Studiów nad Małżeństwem i Rodziną mający prawo nadawania stopni akademickich "iure proprio".
W 1996 roku powstała Fundacja Civitas Lateranensis (wł. Fondazione Civitas Lateranensis), której celem jest wspieranie misji Papieskiego Uniwersytetu Laterańskiego. Fundacja bezpośrednio finansuje inicjatywy i struktury uczelni oraz gwarantuje wsparcie materialne studentów, duchownych i świeckich, znajdujących się w trudnej sytuacji ekonomicznej.
W 2001 założono wydawnictwo Lateran University Press, publikujące prace naukowe i czasopisma uczelniane.
Od 2018 roku rektorem jest osoba świecka prof. Vincenzo Buonomo.
Profil i struktura.
PUL jest wszechnicą o charakterze międzynarodowym. Uczelnia oferuje kursy ogólne filozoficzne i teologiczne, specjalistyczne oraz doktoranckie. Istnieją cztery wydziały: praw (świeckiego i kanonicznego), filozofii, teologii. Do struktury uczelni należą instytuty i akademie:
Wydział teologiczny.
Studia na Wydziale Teologicznym podzielone są na trzy cykle:
Instytut pastoralny "Redemptor Hominis" umożliwia studia licencjackie i doktoranckie z następujących specjalizacji: teologia pastoralna wspólnoty kościelnej, teologia ewangelizacji, teologia wychowania, teologia komunikacji oraz nauka społeczna Kościoła.
Wydział wydaje periodyk naukowy "Lateranum".
Wydział filozoficzny.
Wydział oferuje kursy filozoficzne stanowiące wstęp do studiów teologicznych. Wykładane są również języki starożytne, matematyka i informatyka. Podobnie jak na wydziale teologicznym, studia obejmują trzy cykle: instytucjonalny zakończony bakalaureatem, licencjacki (Master of Arts, MA) i doktorancki (PhD). W porozumieniu z Uniwersytetem w Perugii od 2020 roku można uzyskać podwójny dyplom: licencjat z filozofii na Lateranie oraz dyplom z filozofii i etyki Uniwersytetu w Perugii.
Wydział wydaje periodyk naukowy "Aquinas".
Wydział prawa kanonicznego.
Wydział oferuje kursy akademickie prawa kanonicznego i świeckiego.
Wydział prawa.
Został założony przez Stolicę Apostolską w 1853 roku. Dekretami ministerialnymi rządu włoskiego (2 lipca 2004 r. i 21 września 2006 r.) wydział uzyskał przywilej równoważności nadawanych stopni naukowych, które są uznawane przez Państwo Włoskie.
Wydział wydaje periodyk naukowy "Studia et Documenta Historiae et Iuris".
Biblioteka.
Biblioteka Papieskiego Uniwersytetu Laterańskiego zwana "Biblioteką błogosławionego Piusa IX" (wł. Biblioteca Pia) powstała w 1854 roku. Na pierwotny zbiór składają się księgozbiory pochodzące z różnych kościelnych instytucji rzymskich (Kolegium Niemieckiego, klasztoru świętych Bonifacego i Aleksego na Awentynie, biblioteki hieronimitów) oraz prywatnych zbiorów papieży Grzegorza XIII, Piusa IX i Piusa XII. Bibliotekę wspierali też absolwenci uniwersytetu. Obecna siedziba biblioteki i czytelni powstała za pontyfikatu Benedykta XVI. Papież poświęcił ją 21 października 2007. Księgozbiór stanowi około 500 000 woluminów, w tym cenne rękopisy i inkunabuły.
Rektorzy.
Od 1930 roku rektorami uniwersytetu byli:
Wielcy kanclerze.
Od 1965 roku kanclerzami uniwersytetu byli kardynałowie:
Instytuty agregowane, afiliowane i połączone.
Do Papieskiego Uniwersytetu Laterańskiego zostało agregowanych lub afiliowanych szereg ośrodków naukowych, m.in.:

</doc>
<doc id="474619" url="https://pl.wikipedia.org/wiki?curid=474619" title="Papieski Uniwersytet Świętego Tomasza z Akwinu">
Papieski Uniwersytet Świętego Tomasza z Akwinu

Papieski Uniwersytet Świętego Tomasza z Akwinu (znany także jako Angelicum) – papieska uczelnia mająca swoją siedzibę w Rzymie.
Historia.
Papieski Uniwersytet Świętego Tomasza w Rzymie jest spadkobiercą średniowiecznych "studium conventuale" założona przez zakon dominikanów w klasztorze Santa Sabina około roku 1222. W 1265 był prowadzony przez Tomasza z Akwinu, jak nakazuje rozdział Agnani: „Fr. Thome de Aquino iniungimus in remissionem peccatorum quod teneat studium Rome, et volumus quod fratribus qui stant secum ad studendum provideatur in necessariis vestimentis a conventibus de quorum predicatione traxerunt originem. Si autem illi studentes inventi fuerint negligentes in studio, damus potestatem fr. Thome quod ad conventus suos possit eos remittere.” (Acta Capitulorum Provincialium, Provinciae Romanae Ordinis Praedicatorum, 1265, n. 12), i Kolegium św. Tomasza z Akwinu (łac. "Collegium Divi Thomæ de Urbe"), założonego w 1577 przez Juana Solano, biskupa Cuzco (Peru), przy klasztorze Najświętszej Maryi Panny powyżej Minerwy, dziesięć lat po tym, jak Pius V w 1567 ogłosił św. Tomasza Doktorem Kościoła, nadając mu tytuł "doctor Angelicus" (Doktor Anielski).
W 1882 został założony wydział filozofii.
W 1896 został założony wydział prawa kanonicznego.
W 1906 Pius X podniósł Kolegium św. Tomasza z Akwinu do rangi uczelni papieskiej (łac. "Pontificium Collegium Divi Thomæ de Urbe").
W 1908 "Pontificium Collegium Internationale Angelicum" otrzymał nową siedzibę przy via San Vitale 15.
W 1926 "Angelicum" został przekształcony w Papieski Instytut Międzynarodowy "Angelicum" (łac. "Pontificium Institutum Internationale Angelicum").
W 1934 Instytut przeniósł się do odnowionego i powiększonego specjalnie w tym celu XVI-wiecznego klasztoru dominikanek klauzurowych świętych Dominika i Sykstusa w centrum Rzymu, gdzie ma swą siedzibę do dzisiaj.
W 1942 Pius XII nadał "Angelicum" tytuł Athenaeum (łac. "Pontificium Athenaeum Internationale Angelicum").
W 1950 został założony Instytut Duchowości.
W 1951 został założony Instytut Nauk Społecznych.
W 1963 Jan XXIII specjalnym "motu proprio" "Dominicanus Ordo" przekształcił "Angelicum" w Papieski Uniwersytet św. Tomasza z Akwinu (łac. "Pontificia Universitas Studiorum a Sancto Thoma Aquinate in Urbe").
W 1974 Instytut Nauk Społecznych został podniesiony do poziomu Wydziału.
Obecnie znanymi profesorami „Angelicum” są następujący Polacy: paulin ojciec prof. Bazyli Degórski, dominikanin o. dr Ryszard Rybka, dominikanin o. dr Wojciech Giertych, dominikanin o. dr hab. Michał Paluch.

</doc>
<doc id="474621" url="https://pl.wikipedia.org/wiki?curid=474621" title="Mateusz Śmierzchalski">
Mateusz Śmierzchalski

Mateusz Maurycy Śmierzchalski pseud. Havoc (ur. 18 lipca 1982 w Gdyni) – polski, muzyk, kompozytor i multiinstrumentalista. Śmierzchalski działalność artystyczną rozpoczął w 1999 roku w grupie Incorrect Personality. W 2003 roku formacja przyjęła nazwę Blindead. Do 2010 roku wraz z zespołem nagrał trzy albumy studyjne: "Devouring Weakness" (2006), "Autoscopia / Murder in Phazes" (2008) oraz "Affliction XXIX II MXMVI" (2010).
W latach 1999-2004 Śmierzchalski występował w zespole Behemoth, w którym pełnił funkcję gitarzysty i wokalisty wspierającego. Wraz z grupą nagrał m.in. dwa albumy studyjne: wydany w 2000 roku "Thelema.6" oraz "Zos Kia Cultus (Here and Beyond)" z 2002 roku.
Wraz z Patrykiem Zwolińskim i Markiem Zielińskim współtworzył także zespół Cocksucker, w którym grał na perkusji. Od 2011 wraz z Michałem "Nihilem" Kuźniakiem, znanym z występów w grupach Morowe i MasseMord współtworzy projekt pod nazwą Seagulls Insane and Swans Deceased Mining Out the Void. Ojciec muzyka - Maurycy Śmierzchalski jest zawodowym fotografikiem. Wykonał m.in. sesję zdjęciową zespołu Behemoth na potrzeby albumu "Zos Kia Cultus (Here and Beyond)" (2002) oraz sesję dla formacji Azarath na potrzeby płyty "Infernal Blasting" (2003).

</doc>
<doc id="474623" url="https://pl.wikipedia.org/wiki?curid=474623" title="Uniwersytet Laterański">
Uniwersytet Laterański



</doc>
<doc id="474624" url="https://pl.wikipedia.org/wiki?curid=474624" title="Mama Ocllo">
Mama Ocllo

Mama Ocllo – w mitologii Inków bogini płodności. Według jednej z wersji mitu była córką "Inti" (Boga Słońca) i "Mama Quilla", według innej – córką Wirakoczy (w jęz. keczua "Viracocha") i "Mama Cocha". Była siostrą i żoną "Manco Capaca", legendarnego założyciela Cuzco, nauczyła też Indian sztuki przędzenia wełny.
W języku keczua jej imię pisze się czasem "Mama Uqllu", "Mama Ogllo", "Mama Oullo" lub "Mama Occlo".

</doc>
<doc id="474627" url="https://pl.wikipedia.org/wiki?curid=474627" title="Angelicum">
Angelicum



</doc>
<doc id="474629" url="https://pl.wikipedia.org/wiki?curid=474629" title="Jezioro Miętkie">
Jezioro Miętkie

 
Jezioro Miętkie – jezioro w woj. warmińsko-mazurskim, w powiecie szczycieńskim, w gminie Dźwierzuty.
Opis.
Brzegi północne i południowe - niskie, bagniste, natomiast zachodnie - wysokie. Jezioro otoczone przez lasy i tereny podmokłe. Istnieje kilka pomostów wędkarskich. Łączy hydrologicznie jeziora Zaleśna i Słupek. Brzegi północne i południowe są płaskie, pozostałe wysokie i strome. Porasta je las oraz mokradła. W okresie lata woda słabo przezroczysta, kwitnie roślinność wodna. Zbiornik bardzo żyzny.
Leży między wsiami Miętkie i Jeleniowo. Dojazd od Szczytna w stronę Mrągowa drogą wojewódzką nr 600, następnie w Orzynach w prawo drogą powiatową nr 26622, do miejscowości Miętkie, za wsią droga gruntową w lewo.
Dane morfometryczne.
Powierzchnia zwierciadła wody według różnych źródeł wynosi od 23 do 25 ha.
Zwierciadło wody położone jest na wysokości 140,7 m n.p.m. lub 142,0 m n.p.m. Średnia głębokość jeziora wynosi 1,5 m, natomiast głębokość maksymalna 3,0 m.

</doc>
<doc id="474632" url="https://pl.wikipedia.org/wiki?curid=474632" title="Liczi">
Liczi



</doc>
<doc id="474633" url="https://pl.wikipedia.org/wiki?curid=474633" title="Open Group">
Open Group



</doc>
<doc id="474637" url="https://pl.wikipedia.org/wiki?curid=474637" title="Jeleniowo">
Jeleniowo

Jeleniowo (niem. "Jellinowen", 1938–1945 "Gellen", do 14 lutego 2002 "Jeleniewo") – wieś mazurska w Polsce położona w województwie warmińsko-mazurskim, w powiecie szczycieńskim, w gminie Dźwierzuty. W latach 1975–1998 miejscowość administracyjnie należała do województwa olsztyńskiego.
15 lutego 2002 nastąpiła zmiana nazwy z "Jeleniewo" na "Jeleniowo".
Na zachodzie od wsi znajdują się jeziora: Babięty Wielkie, Miętkie i Słupek, a na wschodzie jeziora Łączek i Krawno. Wieś położona z dala od skupisk ludzkich z zachowanym, historycznym budownictwem.
Historia.
Wieś lokowana w 1579 r. na prawie chełmińskim. W 1938 r. w ramach akcji germanizacyjnej zmieniono urzędową nazwę wsi na "Gellen". Przed 1945 r. była to duża wieś z 60 gospodarstwami rolnymi.

</doc>
<doc id="474639" url="https://pl.wikipedia.org/wiki?curid=474639" title="Słupek (jezioro)">
Słupek (jezioro)

 
Słupek – jezioro w woj. warmińsko-mazurskim, w powiecie szczycieńskim, w gminie Dźwierzuty.
Opis.
Usytuowane wśród lasów. Brzegi po stronie północnej i południowej są wysokimi skarpami, o bardzo dobrej dostępności i twardym podłożu. Krańce - wschodni i zachodni o charakterze mokradeł i łąk. Łączy hydrologicznie jeziora Babięty Wielkie i Miętkie. Leży między wsiami Miętkie i Jeleniowo. Jezioro jest dość rybne i czyste. Wędkarsko zaliczane do typu linowo-szczupakowego.
Do jeziora można dojechać drogą wojewódzką nr 600 ze Szczytna w kierunku Mrągowa, następnie w miejscowości Rańsk należy skręcić w prawo do miejscowości Jeleniowo. Jezioro będzie widoczne po prawej stronie szosy.
Dane morfometryczne.
Powierzchnia zwierciadła wody według różnych źródeł wynosi od 15,0 ha do lub 8 m. Zwierciadło wody położone jest na wysokości 140,6 m n.p.m..

</doc>
<doc id="474651" url="https://pl.wikipedia.org/wiki?curid=474651" title="Ryszard Janusz Bender">
Ryszard Janusz Bender



</doc>
<doc id="474656" url="https://pl.wikipedia.org/wiki?curid=474656" title="Potyczka pod Chotczą">
Potyczka pod Chotczą

Potyczka pod Chotczą – stoczona w czasie przebijania się partyzantów z Armii Ludowej i Batalionów Chłopskich przez linię frontu sowiecko-niemieckiego, w dniach 28 i 29 października 1944, w okolicy Chotczy.
W związku z trudnym położeniem oddziałów partyzanckich w pasie przyfrontowym, aby uniknąć ich rozbicia przez Niemców, podjęta została decyzja o przekroczeniu linii frontu i dotarciu na teren przyczółka opanowanego przez armię sowiecką. Po nawiązaniu łączności drogą radiową i uzyskaniu zgody, zgrupowanie partyzanckie w sile około 1000 ludzi ruszyło w stronę frontu. Oddziały Armii Ludowej składające się z 2 i 10 brygady AL oraz 2 batalionu 1 brygady AL liczyły około 765 partyzantów. Resztę zgrupowania tworzył oddział BCh w sile około 200 ludzi. Po przekroczeniu rzeki Iłżanki partyzanci dotarli do linii niemieckich i w nocy z 27 na 28 października 1944 roku przedarli się w boju przez linię frontu pod Chotczą docierając na przyczółek puławski opanowany przez Rosjan. 
W czasie walki z Niemcami i nieporozumienia, w wyniku którego kolumna partyzancka została ostrzelana także przez Rosjan, poległo około 170 ludzi a jeszcze więcej było rannych. Pozostali którzy przeszli front, w ciągu kilkunastu dni zostali wcieleni do Ludowego Wojska Polskiego i w szeregach 1 AWP walczyli do zdobycia Berlina.
W udanej próbie przebicia przez linię frontu brali udział partyzanci:
W ostatniej chwili do przebijającego się przez front zgrupowania partyzanckiego dołączyła grupa licząca około 150 osób, będących zdekonspirowanymi działaczami PPR z okolic Chotczy.
W czasie Polski Ludowej dla uczczenia pamięci partyzantów z Armii Ludowej i Batalionów Chłopskich oraz żołnierzy Armii Radzieckiej w gminie Chotcza zbudowano dwa pomniki, a w 1967 r. na jednym z budynków umieszczono tablicę ku czci poległych.

</doc>
<doc id="474658" url="https://pl.wikipedia.org/wiki?curid=474658" title="Port lotniczy Ostrawa">
Port lotniczy Ostrawa

Port lotniczy Ostrawa im. Leoša Janáčka (dawniej "Port lotniczy Ostrava-Mošnov", cz.: "Letiště Leoše Janáčka Ostrava", ang.: "Ostrava Leos Janacek Airport", kod IATA: OSR, kod ICAO: LKMT) – międzynarodowe lotnisko położone około 20 km od Ostrawy na terenie wioski Mošnov, a także częściowo na terenie miejscowości Albrechtičky i Petřvald.
Port został uruchomiony w 1959. Poprzednim lotniskiem obsługującym cywilne połączenia z Ostrawy było lotnisko Hrabůvka. W 2006 został nazwany imieniem kompozytora Leoša Janáčka i oddano do użytku nowy terminal lotniczy. W latach 2013–2014 wybudowano linię kolejową prowadzącą na lotnisko, pierwsze połączenie kolejowe uruchomiono 13 kwietnia 2015 roku. Stacja końcowa tej linii połączona jest z terminalem lotniska.
Port może obsłużyć duże samoloty transportowe klasy An-124; posiada on najdłuższą i najszerszą drogę startową w tej okolicy – 3500 × 63 m.
Port jest czynny przez całą dobę od 1 czerwca do 30 września i pomiędzy 05.00 i 21.00 od 1 października do 31 maja.
Od roku 2001 we wrześniu na terenie lotniska odbywają się Dni NATO. Przed wybuchem pandemii imprezę odwiedzało około 200 000 osób w ciągu weekendu.
Zobacz też.
Dni NATO w Ostrawie

</doc>
<doc id="474661" url="https://pl.wikipedia.org/wiki?curid=474661" title="Suluk">
Suluk

Suluk − wieś w Libii, położona ok. 50 kilometrów na południowy wschód od Bengazi.
Podczas libijskich walk narodowowyzwoleńczych w latach 1911–1935 w Suluk mieścił się włoski obóz koncentracyjny, w którym przetrzymywano głównie mężczyzn z plemion ze wschodniej Libii. 16 września 1931 roku w obozie w Suluk wykonano wyrok śmierci przez powieszenie na libijskim przywódcy partyzantów, Umarze al-Muchtarze.

</doc>
<doc id="474662" url="https://pl.wikipedia.org/wiki?curid=474662" title="Spy Sheriff">
Spy Sheriff

Spy Sheriff – szkodliwy program, udający narzędzie zwalczające programy szpiegujące.
Spy Sheriff zostaje zainstalowany na komputerze użytkownika przy okazji instalacji pirackiego oprogramowania lub korzystania ze stron o niskiej reputacji. Program przedstawia się jako narzędzie przeciw programom szpiegującym i zasypuje użytkownika wszelkiej maści komunikatami w polu systemowym systemu Windows. Korzystając z zaimplementowanej w Windows technologii Active Desktop, często zastępuje tapetę plikem HTML z linkami i napisem mówiącym, że system jest zainfekowany ("SPYWARE INFECTION! Your system is infected with spyware. Windows recommends that you use a spyware removal tool to prevent loss of data. Using this PC before having it cleaned of spyware threats is highly discouraged"). Często pojawiają się różne wyskakujące okna, "przebijające się" nawet przez wygaszacz ekranu. 
Największym problemem związanym z programem Spy Sheriff jest trudna sztuka jego usunięcia. Najpopularniejsze i sprawdzone programy przeciw programom szpiegującym wykrywają Spy Sheriff jako złośliwe oprogramowanie i proponują jego usunięcie. Często jednak robią to nieskutecznie, podobnie jak deinstalator apletu Dodaj/Usuń programy. Fragmenty programu, wywoływane przez większość dostępnych w Windows funkcji Autostartu umożliwiają jego przywrócenie lub wyraźnie utrudniają nawet jego wyłączenie. Niektóre wersje programu SpySheriff(również oparte na VXgamet) działają jako usługa, co jeszcze bardziej utrudnia ich usunięcie.
Spy Sheriff notorycznie proponuje użytkownikowi włączenie jakiegoś mechanizmu ochrony, pobrania jakiegoś elementu itp. System z zainstalowanym Spy Sheriffem często działa zauważalnie wolniej. Do jego rozpowszechnienia przyczyniła się popularność tematu zagrożeń związanych z programami szpiegującymi. Użytkownicy coraz częściej wiedzą o tego typu oprogramowaniu, co napędza popyt na programy blokujące programy szpiegujące. Budzi to też naiwność, przekonanie, że cokolwiek reklamującego się jako antyspyware jest przydatne. Przypadek Spy Sheriffa pokazuje, że tak nie jest.
Zjawiska sugerujące obecność Spy Sheriffa w systemie.
W takim wypadku najlepiej przywrócić system do poprzedniego stanu (mechanizm systemu o nazwie Przywracanie systemu może nie działać, dysponować nieaktualnymi punktami kontrolnymi, lub działać nieprawidłowo). Powstało wiele przewodników mówiących o tym, jak usunąć z systemu Spy Sheriffa, a sam temat jest często poruszany na forach tematycznych.

</doc>
<doc id="474664" url="https://pl.wikipedia.org/wiki?curid=474664" title="Klatka">
Klatka



</doc>
<doc id="474667" url="https://pl.wikipedia.org/wiki?curid=474667" title="Narzeczona dla geniusza">
Narzeczona dla geniusza

Narzeczona dla geniusza "(I.Q.)" – amerykański film komediowy z 1994 roku.
Opis fabuły.
W uniwersyteckim miasteczku Princeton mieszka genialny fizyk Albert Einstein. Jego siostrzenica Catherine zamierza poślubić nudnego psychologa, Jamesa. Pewnego dnia psuje się samochód Catherine i Jamesa, trafiają więc do warsztatu samochodowego. Pracujący tam mechanik Ed od pierwszego wejrzenia zakochuje się w Catherine. Przez przypadek zostawiła ona w warsztacie zegarek. Ed postanawia osobiście odnieść zgubę i ma nadzieję znów spotkać Catherine, ale spotyka samego Alberta Einsteina. Ed od razu zyskuje sympatię uczonego. Naukowiec postanawia nie dopuścić do ślubu z nudziarzem Jamesem i wyswatać siostrzenicę z Edem. Wraz ze swoimi przyjaciółmi obmyśla plan jak zrobić ze zwykłego mechanika obiekt uczuć Catherine. Namawia Eda, by wziął udział w rozpoczynającym się w Princeton międzynarodowym sympozjum naukowym jako genialny fizyk samouk i przedstawił wyniki rewelacyjnych badań. Po prezentacji Ed zostaje okrzyknięty geniuszem. Wszystko wskazuje na to, że plan Alberta powiedzie się. Jednak zazdrosny James nie zamierza się poddać .

</doc>
<doc id="474671" url="https://pl.wikipedia.org/wiki?curid=474671" title="Pin">
Pin

Pin (z ang. "szpilka, trzpień"), zwany również nóżką – wyprowadzenie elementu elektronicznego (np. układu scalonego) służące do wykonywania połączeń elektrycznych pomiędzy danym elementem a innymi elementami obwodu drukowanego. Połączenie to może być zarówno mechaniczne (np. gniazdo procesora w przypadku obudów PGA), jak i lutowane (w przypadku obudów BGA). Natomiast piny układów scalonych widocznych np. na rysunku po prawej stronie mogą być zarówno wsunięte w odpowiednią podstawkę, jak i przylutowane bezpośrednio do płytki obwodu drukowanego.
Określenie pin (ale już nie nóżka) jest również używane przy nazywaniu kolejnych styków w interfejsach komputerowych (np. RS-232 lub Centronics) lub ogólniej w złączach elektronicznych. W takim przypadku nazwa pin oznacza małe szpilkowe bolce umieszczone we wtyczkach (zob. zdjęcie obok) lub w gniazdach złączy elektronicznych.

</doc>
<doc id="474673" url="https://pl.wikipedia.org/wiki?curid=474673" title="Peter Shilton">
Peter Shilton

Peter Shilton (ur. 18 września 1949 w Leicesterze) – angielski piłkarz, bramkarz. 
W latach 1970–1990 reprezentant Anglii, w której rozegrał 125 meczów, nadal dzierży rekord pod względem występów w kadrze narodowej. Uczestnik m.in. mistrzostw świata w 1982, 1986 i 1990. W swojej karierze rozegrał 1390 oficjalnych spotkań, więcej niż jakikolwiek inny piłkarz.
Uczestnik spotkania Anglia – Polska nazwanego „meczem na Wembley”. Diego Maradona strzelił mu bramkę ręką w trakcie meczu Argentyna - Anglia na Mistrzostwach świata w 1986 w Meksyku, nazwaną później ręką Boga.

</doc>
<doc id="474676" url="https://pl.wikipedia.org/wiki?curid=474676" title="Leon Frankowski">
Leon Frankowski

Leon Frankowski (ur. 25 marca 1843 na Podlasiu w Liwkach Szlacheckich, zm. 16 czerwca 1863 w Lublinie), komisarz Rządu Narodowego w województwie lubelskim do lutego 1863 roku, dowódca oddziału w powstaniu styczniowym.
Był synem podlaskiego ziemianina Feliksa i Julii z Marcinkiewiczów. Od 1857 uczęszczał do Instytutu Szlacheckiego w Warszawie, w 1860 przeniósł się do gimnazjum realnego. Przyłączył się wkrótce do starszych braci Jana i Stanisława, działających w organizacjach konspiracyjnych. Uczestniczył m.in. w manifestacji na pogrzebie wdowy po generale Sowińskim. Za demonstracyjne zniszczenie ogrodzenia ogrodu, który wydzielił sobie z terenu gimnazjum naczelnik książę Aleksander Wielopolski, był więziony. Po uwolnieniu wyjechał na prowincję, kontynuując działania aresztowanego w 1862 brata Jana na terenie województwa lubelskiego. Najaktywniej szerzył idee Ludwika Mierosławskiego w środowisku młodzieży uczącej się i rzemieślników. Z ramienia Komitetu Centralnego Narodowego został komisarzem lubelskim jesienią 1862.
Na początku stycznia 1863 zainicjował prawdopodobnie zjazd komisarzy wojewódzkich, gdzie samodzielnie postanowiono o terminie wybuchu powstania. Frankowski przedstawił tę decyzję Komitetowi Centralnemu, za co został na krótko aresztowany. Zwolniony dzięki poręczeniom, zorganizował oddział złożony ze studentów Instytutu Politechnicznego w Puławach. Na czele tego oddziału zdobył Kazimierz Dolny i stoczył zwycięską potyczkę pod Kurowem, zdobywając furgon pocztowy ze znaczną sumą pieniędzy. Wkrótce przekazał dowództwo wojskowe, ale pozostał przy oddziale. 8 lutego w czasie chaotycznego wycofywania się przed większym oddziałem rosyjskim powstańcy zostali rozbici w potyczce pod Słupczą (Dwikozami) niedaleko Sandomierza. Ranny Frankowski schronił się w Sandomierzu, ale tamże został ujęty i po wyleczeniu postawiony przed sądem wojskowym. Nie zgodził się na współpracę z Rosjanami. Mimo starań rodziny otrzymał wyrok śmierci i został powieszony.
Na miejscu kaźni jego i innych powstańców (dawniej teren koszar, obecnie miasteczka akademickiego) znajduje się krzyż i głaz z tablicą pamiątkową.

</doc>
<doc id="474677" url="https://pl.wikipedia.org/wiki?curid=474677" title="Łączek">
Łączek

Łączek (Łęczek) – jezioro w Polsce położone w województwie warmińsko-mazurskim, w powiecie szczycieńskim, w gminie Świętajno.
Opis.
Dno muliste, roślinność typowa jak dla tego rodzaju akwenu. Zarośnięte i podmokłe brzegi. Jezioro nieodławiane przez rybaków. Zbiornik otoczony dookoła starodrzewiem.

</doc>
<doc id="474679" url="https://pl.wikipedia.org/wiki?curid=474679" title="Marcin Nowak (muzyk)">
Marcin Nowak (muzyk)

Marcin „Novy” Nowak (ur. 17 października 1975) – polski muzyk, kompozytor, autor tekstów, wokalista i instrumentalista. Marcin Nowak znany jest przede wszystkim jako basista, popularność przyniosły mu występy w zespołach Behemoth i Vader, a także Devilyn i Dies Irae, w których pełnił również funkcję wokalisty i autora tekstów. Nowak współpracował ponadto z takimi grupami muzycznymi jak: Crucified Mortals, Nader Sadek, Spinal Cord, Against the Plagues, Condemnation, Rebirth oraz Thy Disease. Od 2010 roku tworzy autorski projekt pod nazwą Road's End.
Działalność artystyczna.
Marcin Nowak rozpoczął działalność artystyczną w 1992 roku w tarnowskim zespole Cerebral Concussion, który założył wraz z gitarzystą Łukaszem Luboniem. W 1996 roku formacja mająca w dorobku kasetę demo pt. "The Rule" (1994) przyjęła nazwę Devilyn. Również w 1996 roku Nowak wraz z zespołem wydał debiutancki album zatytułowany "Anger", który ukazał się nakładem francuskiej wytwórni muzycznej Listenable Records. Kolejny album Devilyn pt. "Reborn in Pain" ukazał się w 1998 roku. Wsparcie ze strony Listenable Records, a także liczne koncerty przysporzyły zespołowi popularności na scenie muzyki deathmetalowej. W 2000 roku Nowak dołączył jako muzyk sesyjny do gdańskiego zespołu Behemoth. Tego samego roku nagrał wraz z grupą album pt. "Thelema.6". Również w 2000 roku Novy wziął udział w reaktywacji zespołu Maurycego „Mausera” Stefanowicza – Dies Irae. Efektem współpracy był album "Immolated" (2000).
W 2001 roku ukazał się trzeci i ostatni album Devilyn z Nowakiem w składzie, pt. "Artefact". Rok później nagrał kolejną płytę wraz z formacją Behemoth zatytułowaną "Zos Kia Cultus (Here and Beyond)". Także w 2002 roku ukazała się druga płyta Dies Irae pt. "The Sin War". W 2003 roku muzyk został usunięty ze składu Devilyn w wyniku nieporozumień z Łukaszem Luboniem. Również w 2003 roku Marcin Nowak przyjął ofertę Piotra Wiwczarka i dołączył olsztyńskiej formacji Vader, kończąc tym samym współpracę z zespołem Adam Darskiego – Behemoth. Następnie w 2004 roku uzupełnił skład thrash-deathmetalowej grupy Spinal Cord. Wraz z zespołem nagrał wydany tego samego roku album pt. "Stigmata of Life". Także w 2004 roku wraz z amerykańskim zespołem Crucified Mortals zarejestrował minialbum pt. "Converted by Decapitation" oraz trzecią płytę wraz z Dies Irae – "Sculpture of Stone".
W międzyczasie Nowak wziął udział w rejestracji raportu wideo z prac nad albumem "The Beast" (2004) kwartetu Vader. W rzeczywistości muzyk nie brał udziału w nagraniach płyty, a materiał filmowy służył celom promocyjnym. Basista wystąpił także w promocyjnych teledyskach zrealizowanych do utworów „Dark Transmission” i „Choices”. Następnie ukazały się koncertowe wydawnictwa "Night of the Apocalypse" (2005) i "...And Blood Was Shed in Warsaw" (2007), na których znalazły się koncerty zarejestrowane z udziałem Nowaka. Z kolei wydany w 2005 minialbum "The Art of War" i długogrająca płyta "Impressions in Blood" z 2006 roku, pomimo zaangażowania muzyka w ich promocję, zostały zrealizowane bez jego udziału. W 2008 roku ukazało się jedyne wydawnictwo grupy Vader zarejestrowane z udziałem Nowaka pt. "XXV". Muzyk nagrał tylko część śladów gitary basowej z przeznaczeniem na płytę. Według lidera zespołu Piotra Wiwczarka styl gry Nowaka był karkołomny i nieodpowiedni. Tego samego roku w atmosferze skandalu Nowak opuścił grupę.
Następnie na krótko dołączył do krakowskiej grupy thrashmetalowej Virgin Snatch. Wraz z zespołem dał szereg koncertów w Polsce, po czym opuścił skład w 2009 roku. W międzyczasie zagrał na albumie formacji Condemnation pt. "Abyssies of Anguish" (2009). W 2010 roku Nowak powołał autorski projekt pod nazwą Road's End. Wystąpił także gościnnie na płycie ukraińskiego zespołu Semargl – "Ordo Bellictum Satanas". W 2011 roku dołączył do industrial deathmetaloej formacji Thy Disease i black-deathmetalowego zespołu Wawrzyna „Varyena” Chylińskiego – Against the Plagues. Również w 2011 uzupełnił koncertowy skład formacji Nader Sadek. Wystąpił również gościnnie na albumach zespołów Orthodox – "Forever Not Yet" oraz Hexfire – "The Fire of Redemption". W 2012 roku w związku ze zobowiązaniami wobec innych projektów muzyk opuścił skład Thy Disease i Spinal Cord. W 2014 roku znany z występów w zespole Decapitated – Marcin „Martin” Rygiel zastąpił Nowaka w zespole Nader Sadek.
Instrumentarium.
Marcin Nowak przez znaczny okres działalności artystycznej grał na wykonanych na zamówienie gitarach basowych polskiego producenta – firmy Malinek. Były to: czterostrunowa gitara z korpusem inspirowanym modelami amerykańskiej manufaktury Hammer oparta na aktywnych humbuckerach EMG oraz pięciostrunowy instrument z korpusem zainspirowanym modelem firmy Warwick Status również z przystawkami EMG. Gitara ta została skradziona muzykowi w 2006 roku podczas pobytu zespołu Vader w ramach trasy koncertowej w Turcji. W 2004 roku Nowak na krótko związał się z firmą Mayones, która zaopatrzyła muzyka w pięciostrunową gitarę Victorious 5. Następnie grał na pięciostrunowym modelu Music Man BONGO. Z kolei w 2006 roku wrocławski lutnik Piotr Kamecki przygotował sygnowaną przez Nowaka pięciostrunową gitarę P. Kamecki Custom Novy Signature. Po odejściu z zespołu Vader ponownie nawiązał współpracę z manufakturą Malinek przekształconą w firmę Malwood. Przedsiębiorstwo wykonało według projektu muzyka gitarę pod nazwą Malwood N 6. Muzyk używa ponadto wzmacniacza Eden WT1205 oraz kolumn głośnikowych Eden D410XST i Eden D115XLT, a także strun Ernie Ball Nickiel Wound .045-.130 (PO2836).

</doc>
<doc id="474680" url="https://pl.wikipedia.org/wiki?curid=474680" title="Bayamo">
Bayamo

Bayamo — miasto we wschodniej Kubie, przy drodze Carretera Central; stolica prowincji Granma i gminy Bayamo. Około 122 tys. mieszkańców. Przemysł spożywczy, włókienniczy, materiałów budowlanych; ośrodek handlowy regionu hodowli bydła i uprawy tytoniu.

</doc>
<doc id="474684" url="https://pl.wikipedia.org/wiki?curid=474684" title="Nóżka">
Nóżka



</doc>
<doc id="474685" url="https://pl.wikipedia.org/wiki?curid=474685" title="Odmrożenie">
Odmrożenie

Odmrożenie (łac. "congelatio") – czasowe lub nieodwracalne uszkodzenie skóry (tkanek powłoki właściwej), powstające w wyniku działania na nią niskiej temperatury. Ciężkość i rozległość uszkodzenia skóry zależą od temperatury otoczenia oraz czasu, w jakim skóra była poddana działaniu niskiej temperatury. Wiatr i duża wilgotność powietrza nasilają skutki działania mrozu. Zmiany w naczyniach krwionośnych, spowodowane spożyciem dużej ilości alkoholu, powodują u poszkodowanych ciężkie odmrożenia, często przyczyniając się do nadmiernego wychłodzenia ciała i – w wyniku tego – śmierci. Miejsca szczególnie narażone na odmrożenie to: nos, uszy, policzki oraz palce rąk i stóp.
Głębokość odmrożenia.
Ciężkość odmrożenia, podobnie jak oparzenia, określa się w stopniach.
Skutki i leczenie.
Przyczyną odmrożenia części ciała jest najczęściej przechłodzenie całego organizmu. Dlatego w czasie ratowania poszkodowanego konieczne jest przemieszczenie go do ciepłego (nie gorącego) pomieszczenia. Należy zdjąć z poszkodowanego mokre, zimne ubranie, a z jego palców ściągnąć biżuterię. Jeśli odmrożeniu uległy palce, trzeba zanurzyć je w letniej wodzie, początkowo o temperaturze 30 °C, a następnie 36 °C. Na odmrożone policzki, nos czy uszy nakłada się czyste (nie gorące) opatrunki. Jeśli na skórze są widoczne pęcherze lub sinoczerwone albo blade plamy, należy zastosować suche, czyste opatrunki, najlepiej z wyjałowionej gazy. Ze względu na ogólne wychłodzenie ciała, poszkodowanemu podaje się ciepłe (nie gorące) napoje. Po ociepleniu odmrożonych części ciała, należy jeśli to możliwe ułożyć je nieco wyżej i okryć. Jeśli poszkodowany jest przytomny i dobrze się czuje, a do dyspozycji jest ogrzewany samochód, można odtransportować go do lekarza, jeśli nie – należy wezwać pogotowie ratunkowe. 
W każdym przypadku odmrożenia stan poszkodowanego powinien ocenić lekarz. Przy odmrożeniach powyżej II stopnia poszkodowanemu podaje się surowicę przeciwtężcową. Nie wolno przekłuwać pęcherzy, masować i nacierać czymkolwiek odmrożonych okolic skóry oraz gwałtownie rozgrzewać odmrożonych części ciała, gdyż skóra w okolicy odmrożenia jest bardzo delikatna. Nie wolno także podawać poszkodowanemu alkoholu. 
Jeśli na skutek przebywania na mrozie skóra zaczyna być zaczerwieniona i w miejscach zaczerwienionych staje się bolesna, można spodziewać się odmrożenia. Należy wtedy udać się do ciepłego pomieszczenia i delikatnie ogrzać miejsca przechłodzone. Natomiast bladość skóry i ustąpienie bólu świadczą już o jej odmrożeniu.

</doc>
<doc id="474686" url="https://pl.wikipedia.org/wiki?curid=474686" title="Pingxiang">
Pingxiang

Pingxiang (chiń. 萍乡; pinyin: "Píngxiāng") – miasto o statusie prefektury miejskiej w południowo-wschodnich Chinach, w prowincji Jiangxi. W 2010 roku liczba mieszkańców miasta wynosiła 371 596. Prefektura miejska w 1999 roku liczyła 5 058 004 mieszkańców. Ośrodek wydobycia węgla kamiennego oraz przemysłu maszynowego, papierniczego, ceramiki szlachetnej i spożywczego.

</doc>
<doc id="474687" url="https://pl.wikipedia.org/wiki?curid=474687" title="Zachem">
Zachem



</doc>
<doc id="474688" url="https://pl.wikipedia.org/wiki?curid=474688" title="Franceville">
Franceville

Franceville (inna nazwa Masuku) – miasto w południowo-wschodnim Gabonie, ośrodek administracyjny prowincji Górne Ogowe i departamentu Mpassa, położone nad rzeką Ogowe. Trzecie co do wielkości miasto kraju.
Prowadzi do miasta kolej transgabońska i droga krajowa N3. W mieście znajduje się kilka hoteli, a niedaleko miasta wodospad Poubara. Poza tym znajduje się kościół zbudowany w 1899 r., posąg Omara Bongo, medyczny instytut badawczy, pole golfowe i lotnisko.

</doc>
<doc id="474689" url="https://pl.wikipedia.org/wiki?curid=474689" title="Piotr Wiwczarek">
Piotr Wiwczarek

Piotr "Peter" Paweł Wiwczarek (ur. 22 października 1965 w Olsztynie), niegdyś znany również jako Behemoth – polski wokalista, gitarzysta i producent muzyczny. Absolwent Wydziału Biologii Wyższej Szkoły Pedagogicznej w Olsztynie. Współzałożyciel, główny kompozytor, autor tekstów i lider deathmetalowej grupy muzycznej Vader. W 2004 roku Wiwczarek założył heavymetalową grupę Panzer X. Jako producent muzyczny współpracował z grupą Decapitated. Gościnnie wziął udział w nagraniu albumów takich grup jak: Kingdom of the Lie, Slashing Death, Sweet Noise, Ceti czy Para Wino Band.
W 2012 roku wraz z zespołem Vader otrzymał nagrodę polskiego przemysłu fonograficznego Fryderyka w kategorii "album roku metal" za płytę "Welcome to the Morbid Reich" (2011). Muzyk gra na gitarach elektrycznych polskiej firmy Ran Guitars z Olsztyna. Pod koniec lat 80. XX wieku poznał późniejszego menedżera Vader Mariusza Kmiołka i autora tekstów Pawła Frelika, z którymi współpracuje na stałe.
W 2008 roku wywiad z Wiwczarkiem ukazał się w książce dziennikarza Programu III Polskiego Radia – Piotr Kaczkowskiego pt. "Rozmowy Trzecie" (, FotoJana, Kraków).
W książce Joela McIvera pt. "The 100 Greatest Metal Guitarists" został sklasyfikowany na 68. miejscu.
Życiorys.
Młodość.
Piotr Paweł Wiwczarek urodził się 22 października 1965 w Olsztynie, w rodzinie praktykujących katolików. Uczęszczał do Szkoły Podstawowej nr 17 i III Liceum Ogólnokształcącego im. Mikołaja Kopernika w Olsztynie. Jest absolwentem Wydziału Biologii Wyższej Szkoły Pedagogicznej w Olsztynie. Ukończył szkołę muzyczną I stopnia w klasie skrzypiec. Jako nastolatek zainteresował się grą na gitarze. Po ukończeniu studiów w 1989 roku pracował krótko jako nauczyciel biologii. Wkrótce potem zrezygnował z pracy w szkole i poświęcił się muzyce.
Działalność artystyczna.
W 1983 roku w wieku osiemnastu lat, inspirowany dokonaniami takich grup jak: Accept, Judas Priest i Slayer, wraz z przyjacielem, również gitarzystą, Zbigniewem Wróblewskim założył grupę muzyczną Vader. Zespół w początkowym okresie działalności wykonywał heavy metal. W 1986 roku Wróblewski odszedł z zespołu w związku ze zmianą stylu prezentowanej przez zespół muzyki.
W 1988 roku po szeregu zmian personalnych do zespołu dołączył perkusista Krzysztof Raczkowski, z którym lider Vader odniósł sukces, podpisując w 1992 roku kontrakt płytowy z brytyjską wytwórnią muzyczną Earache Records na nagranie debiutanckiego albumu. Również w 1988 roku zespół rozpoczął współpracę z menedżerem Mariuszem Kmiołkiem. Pierwsze wydawnictwo zatytułowane "The Ultimate Incantation" ukazało się w 1992 roku.
Od tej pory zespół regularnie wyjeżdżał za granicę, z powodzeniem koncertując wraz z takimi grupami jak: Morbid Angel, Deicide, Cannibal Corpse, Nile, Divine Empire, Samael, Grip Inc., Enslaved, Six Feet Under, Testament, Marduk, Immortal, The Crown, Krisiun, Behemoth, Decapitated, Immolation, Bolt Thrower, Suffocation, Dismember, Vital Remains oraz wieloma innymi.
W kolejnych latach działalności grupa zdobyła popularność, nagrywając takie albumy jak "De Profundis" (1995), Black to the Blind (1997), które umożliwiły grupie występy w Japonii, gdzie zarejestrowany został koncertowy album "Live in Japan" (1998) oraz przyniosły kontrakt płytowy z wytwórnią Metal Blade Records. Na mocy nowego kontraktu ukazały się albumy "Litany" (2000), "Revelations" (2002) i "The Beast" (2004). Ten ostatni zarejestrowany został już z nowym perkusistą Dariuszem Brzozowskim, który występował w grupie do 2008 roku, nagrywając ponadto siódmy album grupy pt. "Impressions in Blood" (2006) oraz szereg pomniejszych wydawnictw.
W 2008 roku Piotr Wiwczarek wraz z zespołem Vader obchodził dwudziestopięciolecie działalności artystycznej. Tego samego roku nakładem Regain Records ukazał się jubileuszowy album pt. "XXV". Natomiast w 2009 roku grupa w odnowionym składzie: Tomasz "Reyash" Rejek (gitara basowa), Wacław "Vogg" Kiełtyka (gitara), Paweł "Paul" Jaroszewicz (perkusja), przystąpiła do prac nad ósmym albumem zatytułowanym "Necropolis", który ukazał się latem tego samego roku.
Poza Vader.
W 1988 roku gościnnie wystąpił wraz z grupą Slashing Death na festiwalu Sthrashydło w Ciechanowie, podczas którego zaśpiewał w utworze pt. "Ceremony of Death". Nagranie z koncertu zostało wydane pt. "Live at Thrash Camp" tego samego roku. Natomiast dwa lata później zagrał na gitarze basowej na albumie grupy Impurity "In Pain We Trust" (1990). W 1993 roku wziął udział w nagraniach albumu "Bandid Rockin" projektu Para Wino Band oraz "About the Rising Star" Kingdom of the Lie. Tego samego roku w trakcie trasy koncertowej formacji Proletaryat, którą wspierał Vader, Wiwczarek wykonał z zespołem utwór "No Women No Cry" w którym zagrał na gitarze. Kompozycja wraz z zapisem całego koncertu trafił na wydaną w 1994 roku kasetę pt. "Tour 1993". W 1996 roku wraz z ówczesnymi członkami Vader Wiwczarek wziął udział w nagraniu albumu "Getto" (utwór "Down") grupy Sweet Noise.
W 2000 roku wyprodukował debiutancki album krośnieńskiej grupy Decapitated pt. "Winds of Creation". Pod koniec 2001 roku w media anonsowały udział Piotra Wiwczarek jako producenta muzycznego duńskiego zespołu Thorium. Planowana sesja nagraniowa miała odbyć się w Red Studio w Polsce. Jednakże do współpracy ostatecznie nie doszło. W 2003 roku gościnnie zaśpiewał na albumie "Shadow of the Angel" grupy Ceti w utworze "Falcon's Flight". W 2004 roku założył heavymetalową grupę Panzer X. Do współpracy zaprosił Grzegorza Kupczyka, ówczesnego wokalistę grupy Turbo, perkusistę Witolda Kiełtykę i Marka Pająka, gitarzystę grupy Esqarial, z którymi nagrał minialbum pt. "Steel Fist" wydany w 2006 roku nakładem Metal Mind Productions.
W 2009 roku Peter wziął udział, gościnnie, w nagraniu albumu amerykańskiej grupy thrashmetalowej Hurtlocker. Zapowiadana płyta ostatecznie nie została wydana. Kompozycja zrealizowana z Wiwczarkiem pt. "Antichrist Conceived" została opublikowana na profilu Myspace zespołu. W 2011 roku Wiwczarek wziął udział w nagraniu utworu "Mazurski cud" powstałego w ramach akcji "Mazury Cud Natury", promującego region Mazur. Autor kompozycji Krzysztof "Dżawor" Jaworski znany z występów w grupie Harlem zaprosił do nagrań także innych artystów związanych z regionem w tym: Janusza Panasewicza z Lady Pank, Ryszarda Rynkowskiego, Wojciecha "Łozo" Łozowskiego z Afromental oraz Norberta "Norbiego" Dudziuka. Wiwczarek wystąpił także w teledysku zrealizowanym do tegoż utworu. Rok później muzyk gościł na albumie zespołu Crystal Viper pt. "Crimen Excepta". Wiwczarek zaśpiewał w interpretacji utworu "Tyrani Piekieł" z repertuaru formacji Vader. W 2013 roku nakładem oficyny Złoty Melon do sprzedażny trafił singel szwedzkiego zespołu Sabaton – "40:1" z gościnnym udziałem Wiwczarka. W utworze wystąpili ponadto:, wokalista formacji Turbo – Tomasz Struszczyk, liderka zespołu Crystal Viper – Marta Gabriel oraz gitarzysta zespołu Hate – Konrad "Destroyer" Ramotowski.
Życie prywatne.
Piotr Wiwczarek ma żonę Martę (z domu Malinowska), z którą ma syna Oskara i córkę Agatę. Przez wiele lat mieszkał w rodzinnym Olsztynie, a następnie w Gdańsku. Jest miłośnikiem i kolekcjonerem militariów, zajmuje się modelarstwem. Zbiera m.in. mundury wojskowe z okresu II wojny światowej. Czynnie bierze udział w inscenizacjach walk. Jako statysta wystąpił w serialu "Tajemnica twierdzy szyfrów" (2007) na podstawie scenariusza Bogusława Wołoszańskiego.
Zna trzy języki obce: angielski, niemiecki i rosyjski.
Działalność charytatywna.
7 stycznia 2008 Peter wraz z grupą Vader zagrał koncert charytatywny w warszawskim klubie Stodoła poświęcony muzykom Decapitated poszkodowanym w wypadku samochodowym, zmarłemu perkusiście Witoldowi Kiełtyce i rannemu wokaliście Adrianowi Kowankowi.
W 2009 roku przekazał jedną ze swoich gitar (Ran, model InVader) na rzecz aukcji charytatywnej, z której dochód został przekazany pozostającemu w ciężkim stanie zdrowia Adrianowi Kowankowi. Za instrument zapłacono ponad 12 tys. złotych.
Ponadto Wiwczarek wraz z grupą Vader wystąpił kilkukrotnie podczas koncertów finałowych w ramach akcji Wielkiej Orkiestry Świątecznej Pomocy.
Instrumentarium.
Pierwszym instrumentem muzyka była gitara basowa Romeo II, a następnie BassTon. Natomiast pierwszą gitarą elektryczną był Defil Kosmos na której grał około pięć lat. Kolejną gitarą był Vivan, kopia modelu Flying V firmy Fernandes. Od co najmniej 1992 r. Peter używał gitary Thunder olsztyńskiej firmy Ran Guitars, która była kopią BC Rich Ironbird. W katalogu firmy Ran z 1996 r. Peter zaprezentował się jako jej endorser pozując na zdjęciu wraz z modelem Thunder. W 1997 r. firma wyprodukowała dla muzyka specjalną wersję gitary nazwaną Invader. Sześciostrunowa gitara, podobnie jak wcześniejszy Thunder, oparta była na przystawce gitarowej EMG 81 z systemem Floyd Rose Tremolo.
Dyskografia.
 

</doc>
<doc id="474692" url="https://pl.wikipedia.org/wiki?curid=474692" title="Big Band Uniwersytetu Zielonogórskiego">
Big Band Uniwersytetu Zielonogórskiego

Big Band Uniwersytetu Zielonogórskiego – big-band powstały w 1998 roku na bazie prowadzonego przez Jerzego Szymaniuka Studium Muzyki Jazzowej.
Osiągnięcia:
Orkiestra ma w repertuarze około 100 utworów.
Big Band koncertował między innymi z Piotrem Baronem, Jarosławem Śmietaną, Stanisławem Cieślakiem, Janem Ptaszynem Wróblewskim, Zbigniewem Namysłowskim, Ewą Urygą, Urszulą Dudziak, Maćkiem Sikałą, Zbigniewem Lewandowskim, Piotrem Wojtasikiem, Grzegorzem Nagórskim, Krzysztofem Kiljańskim, Mikelem Russellem, Ralfem Rickertem, Nicki Brownem oraz Priscillą Jones.
Zobacz też.
Uniwersytet Zielonogórski

</doc>
<doc id="474693" url="https://pl.wikipedia.org/wiki?curid=474693" title="Luzhou">
Luzhou

Luzhou (chiń. upr. 泸州, chiń. trad. 瀘州, pinyin: "Lúzhōu") – miasto w środkowych Chinach, w prowincji Syczuan, duży port nad Jangcy. 
W 2010 roku liczba mieszkańców miasta wynosiła 292 765. Prefektura miejska w 1999 roku liczyła 4 641 439 mieszkańców. Ośrodek wydobycia rud żelaza oraz przemysłu hutniczego, maszynowego, drzewnego i spożywczego.
Podział administracyjny.
Prefektura miejska Luzhou podzielona jest na:

</doc>
<doc id="474696" url="https://pl.wikipedia.org/wiki?curid=474696" title="Podstawka (elektronika)">
Podstawka (elektronika)

Podstawka – specjalny element obwodu elektronicznego. Podstawki używane są najczęściej w celu uniknięcia bezpośredniego lutowania nóżek delikatnego elementu półprzewodnikowego (np. układ scalony, czujnik itd.), który po zakończeniu procesu lutowania może być wciśnięty w przylutowaną podstawkę. Dodatkowo, w przypadku uszkodzenia danego elementu nie ma potrzeby wylutowywania – wystarczy tylko wymienić element, który jest przymocowany albo poprzez siły sprężystości (w najprostszych odmianach podstawek), albo też poprzez specjalne mechanizmy (np. w procesorach komputerów).
Podstawki produkowane są w znormalizowanych rozmiarach tak, aby rozstaw nóżek podstawki i elementu mocowanego odpowiadały sobie nawzajem.
Przy układach elektronicznych pracujących w bardzo wysokich częstotliwościach nie stosuje się podstawek z uwagi na wydłużanie ścieżek co pogarsza warunki transmisji sygnałów. Dodatkową wadą podstawek jest zwiększenie miejsca potrzebnego na zainstalowanie danego układu – w niektórych przypadkach podstawka może być nawet większa niż montowany element elektroniczny.
Podstawki stosowane były też powszechnie w technice lampowej – każdemu typowi cokołu lampy odpowiadała odpowiednia podstawka.

</doc>
<doc id="474697" url="https://pl.wikipedia.org/wiki?curid=474697" title="Sabha">
Sabha

Sabha – miasto w południowo-zachodniej Libii. Około 113 tys. mieszkańców. Sabha była stolicą historycznego regionu Fazzan. Obecnie jest stolicą gminy Sabha.

</doc>
<doc id="474698" url="https://pl.wikipedia.org/wiki?curid=474698" title="Terre Haute">
Terre Haute

Terre Haute – miasto w Stanach Zjednoczonych, w stanie Indiana, nad rzeką Wabash. Liczy nieco ponad 60 tysięcy mieszkańców.
W Terre Haute ma swój główny kampus Uniwersytet Stanu Indiana (ang. "Indiana State University").
W mieście rozwinął się przemysł papierniczy, chemiczny, spożywczy oraz fonograficzny.

</doc>
<doc id="474699" url="https://pl.wikipedia.org/wiki?curid=474699" title="Naomi">
Naomi



</doc>
<doc id="474701" url="https://pl.wikipedia.org/wiki?curid=474701" title="Maoming">
Maoming

Maoming (chiń. 茂名; pinyin: "Màomíng") – miasto o statusie prefektury miejskiej w południowych Chinach, w prowincji Guangdong, w pobliżu ujścia rzeki Jian Jiang do Morza Południowochińskiego. W 2010 roku liczba mieszkańców miasta wynosiła 663 707. Prefektura miejska w 1999 roku liczyła 6 187 316 mieszkańców. Część strefy ekonomicznej, tzw. Pierścienia Zatoki Beibu. Ośrodek przemysłu petrochemicznego, maszynowego, włókienniczego i spożywczego oraz wydobycia manganu i węgla brunatnego; w okolicy znajdują się plantacje owoców cytrusowych.

</doc>
<doc id="474703" url="https://pl.wikipedia.org/wiki?curid=474703" title="Technika cieplna">
Technika cieplna

Termin technika cieplna to określenie zbiorcze dla wielu dziedzin, jak chłodnictwo, kriotechnika (kriogenika), klimatyzacja, wentylacja, ogrzewnictwo, silniki spalinowe i wiele innych dziedzin powiązanych z przetwarzaniem energii termicznej.

</doc>
<doc id="474707" url="https://pl.wikipedia.org/wiki?curid=474707" title="Haikou">
Haikou

Haikou (chiń. 海口; pinyin: "Hǎikǒu") – miasto o statusie prefektury miejskiej w południowych Chinach, na wyspie Hajnan, ośrodek administracyjny prowincji Hajnan. W 2010 roku liczba mieszkańców miasta wynosiła 680 177. Prefektura miejska w 2007 roku liczyła ok. 1 794 500 mieszkańców. Główny port handlowy na wyspie; ośrodek przemysłu rybnego, cukrowniczego, olejarskiego, metalowego, maszynowego i elektronicznego. Miasto posiada własny port lotniczy.
Historia.
Haikou pełniło pierwotnie funkcję portu obsługującego miasto Qiongshan, dawną stolicę Hajnanu. W XIII wieku utworzono w Haikou posterunek wojskowy, a za panowania dynastii Ming (1368–1644) wybudowano fortyfikacje. Pomimo tego, że Haikou nie leży nad zatoką a u ujścia rzeki Nandu Jiang, było głównym portem na wyspie. Po podpisaniu traktatu tiencińskiego i otwarciu Qiongshan dla handlu zagranicznego w 1876 roku, Haikou zaczęło rywalizować z głównym miastem na wyspie. W 1926 roku Haikou otrzymało status powiatu i wkrótce potem, w latach 30. wyprzedziło Qiongshan pod względem liczby ludności. Miasto rozwijało się prężnie jako port w okresie wojny chińsko-japońskiej (1937–45), kiedy było okupowane przez Japończyków w latach 1939–45.
W kolejnych latach Haikou utrzymało pozycję głównego miasta i portu Hajnanu. W 1988 roku Hajnan został wydzielony z prowincji Guangdong i ustanowiony odrębną prowincją, a cała wyspa zyskała status specjalnej strefy ekonomicznej. W Haikou nastąpił wzrost gospodarczy i zwiększenie liczby ludności.
Podział administracyjny.
Prefektura miejska Hefei podzielona jest na:

</doc>
<doc id="474714" url="https://pl.wikipedia.org/wiki?curid=474714" title="Rejza">
Rejza

Rejza – zbrojna wyprawa o charakterze łupieżczym, której celem nie był trwały podbój danego terytorium, lecz przede wszystkim grabież i zdobycie niewolników. Krzyżacy byli organizatorami rejz na Mazowsze, Wielkopolskę, na tereny należące do Prusów oraz na Żmudź i Litwę. Rejzy Krzyżaków przeciwko Litwie nabrały intensywności po opanowaniu przez Zakon Pomorza Gdańskiego i sukcesie, jakim było podpisanie z Królestwem Polskim Pokoju w Kaliszu w 1343 roku. Do czasu „wielkiej wojny” (1409–1411), gdy nasilono fiskalizm, rejzy stanowiły główne źródło dochodów państwa zakonnego.
Rejzami (wł. Razzia) nazywano też ataki piratów berberyjskich na wioski i miasta w basenie Morza Śródziemnego, których ofiarą padali ich mieszkańcy, brani w niewolę i sprzedawani na targach niewolników w Algierze, Oranie, Tunisie i Trypolisie.
Przebieg rejzy.
Zwykle w ciągu roku zakon krzyżacki organizował dwie rejzy zimowe, w grudniu i styczniu, pomiędzy którymi urządzano przerwę na obchody świąt Bożego Narodzenia. W trakcie takich wypraw łupieżczych siły od 200 do 2000 Krzyżaków miały za zadanie szybkie splądrowanie oraz grabież terytorium wroga. W czasie rejzy uprowadzano też jeńców. Letnia rejza odbywająca się w sierpniu lub wrześniu miała na celu przyłączenie do ziem zakonnych nowych terenów, czego dokonywano poprzez niszczenie wrogich grodów i wznoszenie fortyfikacji, początkowo drewnianych, a następnie murowanych. W rejzach licznie uczestniczyli przedstawiciele rycerstwa z Europy Zachodniej. Uczestniczący w rejzach goście, wśród nich także książęta i królowie, przyczyniali się do wzrostu prestiżu zakonu krzyżackiego wśród elit europejskich. Należało do dobrego tonu, przynajmniej raz wziąć udział w krucjacie i w jej trakcie otrzymać pasowanie na rycerza. Ze swojej strony Zakon Krzyżacki zobowiązywał się do wykupienia z pogańskiej niewoli gości zakonu, którzy do niej trafili. W trakcie rejz Zakon organizował tzw. „honorowe stoły“ (,Ehrentische’) i uprawiał propagandę prezentując swoje możliwości militarne i organizacyjne. 

</doc>
<doc id="474716" url="https://pl.wikipedia.org/wiki?curid=474716" title="Lomas de Zamora">
Lomas de Zamora

Lomas de Zamora – miasto we wschodniej Argentynie, w prowincji Buenos Aires, w zespole miejskim Buenos Aires. Około 591,3 tys. mieszkańców.
W dzielnicy miasta Temperley swoją siedzibę ma klub piłkarski Temperley.

</doc>
<doc id="474720" url="https://pl.wikipedia.org/wiki?curid=474720" title="Agitka">
Agitka

Agitka (ros. "агитка" - agitacja, z łac. "agitatio" – pobudzanie, poganianie) – krótki utwór wierszowany lub prozatorski o charakterze propagandowym, adresowany do szerokiego grona odbiorców (stanowiących część konkretnej grupy lub społeczności), mający na celu skłonienie odbiorcy do popierania określonych haseł czy dążeń politycznych za pomocą bardzo prostych i wyrazistych środków literackich i odnoszący się do aktualnej, bieżącej tematyki. Może korzystać z innych form literackich np. pamfletu lub pieśni.
W Polsce agitki pisywano m.in. w okresie okupacji hitlerowskiej i w czasie stanu wojennego.

</doc>
<doc id="474722" url="https://pl.wikipedia.org/wiki?curid=474722" title="Manchester (New Hampshire)">
Manchester (New Hampshire)

Manchester – miasto w Stanach Zjednoczonych, w stanie New Hampshire, nad rzeką Merrimack.
Gospodarka.
W mieście rozwinął się przemysł włókienniczy, skórzano-obuwniczy, metalowy oraz odzieżowy.

</doc>
<doc id="474723" url="https://pl.wikipedia.org/wiki?curid=474723" title="Serbia Łużycka">
Serbia Łużycka



</doc>
<doc id="474724" url="https://pl.wikipedia.org/wiki?curid=474724" title="Pafawag 3WE">
Pafawag 3WE

Pafawag 3WE i 3WEa (typ wagonów "301B"+"401B"+"301B", seria "EW58") – normalnotorowe trójwagonowe wysokoperonowe elektryczne zespoły trakcyjne wyprodukowane w zakładach Pafawag we Wrocławiu w latach 1974–1980 w liczbie 28 sztuk.
Początkowo pojazdy tego typu przewidziano dla gdańskiego i warszawskiego węzła kolejowego, ale ostatecznie były one eksploatowane tylko w Trójmieście. W latach 90. większość składów uległa wypadkom i została zezłomowana. W 2010 r. planowano zmodernizować 7 pozostających w ruchu jednostek, ale dwa lata później zrezygnowano z tej przebudowy i ostatecznie zakończono ich eksploatację. Pod koniec 2016 zdecydowano o złomowaniu 6 egzemplarzy oraz zachowaniu siódmego jako eksponat.
Doświadczenia z produkcji i eksploatacji pojazdów typu 3WE posłużyły do zbudowania w 1990 dwóch sztuk EZT typu 6WE.
Geneza.
W połowie lat 60. XX w. eksploatowane w Polsce elektryczne zespoły trakcyjne zaprojektowane według założeń sprzed II wojny światowej stawały się coraz bardziej przestarzałe w porównaniu z pojazdami zagranicznymi. W związku z tym w 1964 Centralny Ośrodek Badań i Rozwoju Techniki Kolejnictwa rozpoczął opracowywanie założeń nowych jednostek. Wstępnie do jednoczesnej realizacji przyjęto projekty niskoperonowych zespołów typu 2WE i wysokoperonowych składów typu 3WE, które miały być przeznaczone dla warszawskiego i gdańskiego węzła kolejowego. Z uwagi na rozpoczętą w 1962 r. seryjną produkcję niskoperonowych zespołów serii EN57, projekt 2WE odłożono na później i zdecydowano o realizacji jednostek typu 3WE w pierwszej kolejności.
Produkcja.
Prototypy.
W 1967 r. ukończona została wstępna koncepcja składu typu 3WE autorstwa Zbigniewa Tyszki z Centralnego Ośrodka Badań i Rozwoju Techniki Kolejnictwa, a w 1973 Centralne Biuro Konstrukcyjne Przemysłu Taboru Kolejowego opracowało dokumentację konstrukcyjną tego pojazdu. Część elektryczną prowadził początkowo Stefan Wróblewski, a następnie Alojzy Kiełkiewicz współpracujący z Eugeniuszem Małeckim, Zbigniewem Durzyńskim i Aleksandrem Płatkiewiczem. Za część mechaniczną natomiast odpowiedzialny był Romuald Łużny wraz z mgr. inż. Perkiem i mgr. inż. Ludkiem. Jednostka była przystosowana do przewidywanych warunków pracy w warszawskim węźle kolejowym – dużej częstotliwości ruchu pociągów na linii średnicowej z małą odległością między przystankami i konieczności uzyskania dużych prędkości na trasach podmiejskich. Do tych warunków dostosowano moc zespołu i przełożenie przekładni (77:20), a także zaprojektowano nowy silnik z możliwością hamowania elektrodynamicznego. Hamulec elektrodynamiczny sterowany był przez tyrystorowy układ regulacji wzbudzenia silników.
Pierwszy prototyp opuścił wrocławski Pafawag w czerwcu 1974, po czym został on zaprezentowany na Międzynarodowych Targach Poznańskich, zaś w 1975 dostarczono kolejne dwa zespoły. Ich badania przeprowadzono w Ośrodku Badawczo-Rozwojowym Pojazdów Szynowych pod kierownictwem Bogdana Paszkowskiego, a następnie skierowane zostały one do Szybkiej Kolei Miejskiej w Trójmieście, gdzie po zmianie napięcia sieci trakcyjnej z 800 na 3000 V DC potrzeba było nowego taboru.
Seria.
W 1977 r. powstała seria informacyjna licząca pięć jednostek, które w odróżnieniu od pierwszych trzech prototypów zostały wyposażone w górny reflektor. Po przekazaniu producentowi uwag z ich próbnej eksploatacji, wprowadzono zmiany w konstrukcji. Od 1978 zespoły produkowano w zmodyfikowanej wersji 3WEa charakteryzującej się bezprzedziałowym wnętrzem stylizowanym na tabor metra. W 1978 zbudowano 7 pojazdów o numerach od 009 do 015. W 1979 wyprodukowano 5 jednostek o numerach od 016 do 020 i EW58-018 zaprezentowano na Międzynarodowych Targach Poznańskich. W 1980 dostarczono ostatnie 8 pojazdów o numerach od 021 do 028.
W 1984 r., na potrzeby testów związanych z budową jednostek EW60, w wagonie EW58-018sa zamontowano tyrystorowy rozruch impulsowy, pozostawiając w drugim wagonie silnikowym stary rozruch oporowy. W 1988 testy zakończono stwierdzając, że układ ten nie nadaje się do seryjnego wdrażania i zrezygnowano z jego montażu w EW60. Jednostka pozostała na terenie OBRPS do 1992.
Zakończenie.
Początkowo zakładano, że niemiecki tabor na napięcie 800 V został zastąpiony przez zespoły serii EN57 tylko przejściowo i że do 1980 nastąpi całkowita wymiana taboru trójmiejskej SKM na pojazdy serii EW58. W latach 1974–1980 powstało jednak łącznie tylko 28 pojazdów tej serii z zakładanych prawie 100. Ich eksploatacja w węźle trójmiejskim wykazała zawodność tych jednostek i wynikającą z niej małą sprawność ruchową. Konstrukcji zarzucano wiele błędów, m.in. złą jakość niektórych prototypowych maszyn i urządzeń elektrycznych. Dodatkowo nieodpowiedni, w stosunku do złożoności konstrukcji, poziom bazy naprawczo-obsługowej PKP oraz niewydolność sieci zasilającej i niedostatki energii elektrycznej na cele trakcyjne, ze względu na większą energochłonność w porównaniu z jednostkami serii EN57, doprowadziły do tego, że zrezygnowano z dalszej produkcji jednostek tego typu i postanowiono zaprojektować nowy pojazd. W 1990 na bazie EW58 powstały dwie sztuki EZT serii EW60.
Konstrukcja.
Nadwozie.
Zespół typu 3WE składał się z trzech wagonów – dwóch silnikowych i jednego doczepnego. Wagony skrajne typu 301B były wagonami kabinowymi i oznaczane były na PKP jako "sa" i "sb" (wagon silnikowy "a" i "b"), natomiast wagon doczepny typu 401B znajdował się w środku składu i nosił oznaczenie "d". Była to pierwsza polska jednostka o układzie wagonów silnikowy+doczepny+silnikowy.
Wagony były połączone ze sobą sprzęgiem krótkim (bez głowicy, nierozłączalnym w warunkach eksploatacyjnych) oraz przejściem dla pasażerów, chronionym i uszczelnionym wałkami gumowymi. Na czołach wagonów kabinowych (początek i koniec zespołu) zastosowano sprzęgi długie (samoczynne sprzęgi Scharfenberga), które umożliwiały połączenie zespołów w składy. Jednostki EW58 o numerach od 004 wzwyż były przystosowane do jazdy w trakcji ukrotnionej do trzech pojazdów z jednostkami tej samej serii oraz z serią EN57, co było możliwe jedynie przy dolnym nastawieniu rozruchu dającym parametry jak w pojazdach EN57. Trzy egzemplarze prototypowe nie mogły współpracować z innymi pojazdami.
Pudło każdego z wagonów stanowił szkielet wykonany z profili walcowanych i tłoczonych oraz poszycie z blach. Konstrukcja była samonośna, całkowicie stalowa i spawana oraz spełniała wszystkie wymagania wytrzymałościowe zawarte w przepisach UIC VE567 i odpowiednich przepisach OSŻD. Wewnętrzna strona blach pudła pokryta była grubą na 1,5 mm warstwą azbestowo-bitumicznej masy tłumiącej chroniącej przed korozją, na którą nałożono warstwę izolacji cieplnej. Ściany i sufity wyłożono płytami „Unilam”. Podłogi izolowane były warstwą filcu, na który położono 3 mm grubości wykładziny typu winileum. Podłogę w ubikacji wyłożono ceramiką na wyprawie cementowej.
Wnętrze i przestrzeń pasażerska.
Jednostka miała wejścia przystosowane do wsiadania z wysokich peronów stacyjnych. W każdym wagonie znajdowały się po trzy pary rozsuwanych drzwi wejściowych dla pasażerów na stronę pojazdu. Między wagonami wykonano przejścia z drzwiami suwanymi. Początkowo wejścia z przedsionków do przedziałów również zamykane były jednoskrzydłowymi drzwiami suwanymi, a składy w nie wyposażone oznaczane były jako 3WE. Z czasem jednak drzwi zlikwidowano, a ścianki międzyprzedziałowe zmieniono w wiatrołapy obniżone do górnych krawędzi siedzeń, tworząc tym samym składy typu 3WEa.
Wszystkie drzwi wewnętrzne i zewnętrzne wykonano z blach aluminiowych klejonych, natomiast szyby wszystkich okien wykonano ze szkła hartowanego. Półki, listwy, okucia i uchwyty we wnętrzu wykonano ze stopów aluminium. Jarzeniowe oświetlenie wnętrza, zasilane napięciem 220 V z oddzielnej przetwornicy statycznej, zapewniało natężenie 150 lx na wysokości 80 cm od poziomu podłogi. Zastosowano ogrzewanie konwekcyjno-nawiewne, grzejniki o regulowanej mocy umieszczono pod ławkami w przedziałach oraz na ścianach w przedsionkach.
Podwozie.
Każdy z wagonów skrajnych był oparty na dwóch wózkach napędnych typu 3MNa o rozstawie osi 2500 mm i średnicy kół 1000 mm. Wagon środkowy oparty był na dwóch wózkach tocznych typu 9ANa o rozstawie osi 2500 mm i średnicy kół 920 mm. Wszystkie wózki wyposażone były w bezwidłowe prowadzenie zestawów kołowych z zastosowaniem drążków przegubowych i sprężyn śrubowych w I stopniu usprężynowania oraz komplet sprężyn i elementów gumowych osadzonych bezpośrednio w gniazdach ostoi wózków w II stopniu usprężynowania.
Rozstaw osi skrajnych w każdym z wagonów wynosił 17 540 mm.
Zasilanie i napęd.
Prąd stały o napięciu 3000 V, przesyłany linią napowietrzną, odbierany był przez dwa pantografy zamontowane na dachu wagonu środkowego. Napędzał on znajdujące się w wagonach skrajnych silniki trakcyjne, które w każdym z tych wagonów były połączone na stałe w szereg. Zastosowanie 8 silników trakcyjnych znacząco poprawiło przyspieszenie pojazdu, co było szczególnie ważne na obszarach aglomeracji o krótkich odległościach między przystankami, ale jednocześnie znacznie zwiększyło energochłonność zespołu. Właśnie to zdecydowało o wstrzymaniu zakupów kolejnych pojazdów tej serii.
Jednostka została zaprojektowana z myślą o zastosowaniu rozruchu impulsowego produkcji krajowej, jednak nigdy takiego nie wykonano i producent musiał zastosować klasyczny rozruch oporowy. EW58 wyposażono w elektropneumatyczny i pneumatyczny hamulec systemu Oerlikon oraz hamulec elektrodynamiczny oporowy, który mógł być stosowany przy prędkości większej niż 100 km/h.
Eksploatacja.
Początki.
Seria EW58 powstała z przeznaczeniem do ruchu w warszawskim węźle kolejowym, ale ostatecznie wszystkie pojazdy tej serii zostały przekazane trójmiejskiej Szybkiej Kolei Miejskiej. Początkowo stacjonowały one w lokomotywowni w Gdyni Chyloni i były obsługiwane w tamtejszym zapleczu utrzymaniowo-naprawczym, które nie było przystosowane do napraw jednostek trójwagonowych.
Pierwsze trzy sztuki EW58, wyprodukowane i dostarczone do Trójmiasta w latach 1974–1975, były testowane na odcinku z Gdyni do Wejherowa i w Gdańsku na linii do Nowego Portu, gdzie napięcie z 800 na 3000 V DC zmieniono 1 października 1973. Sukcesywnie dostarczane kolejne jednostki tej serii kierowano na linię Gdańsk – Wejherowo, która w związku z rosnącymi przewozami musiała być obsługiwana pociągami złożonymi z trzech zespołów. Na mniej obciążonym odcinku do Nowego Portu natomiast sprawdzały się pojedyncze jednostki, w związku z czym na linię tę skierowano trzy prototypy niedostosowane do jazdy w trakcji wielokrotnej.
Mała liczba zespołów EW58 w stosunku do pozostałego taboru obsługującego system SKM nie pozwoliła na pełne wykorzystanie ich możliwości technicznych. Kursowały one na zmianę z EN57 o gorszych parametrach i z tego powodu nie było możliwe skrócenie rozkładowego czasu jazdy.
EZT serii EW58 opuszczające hale montażowe były pomalowane na pomarańczowo z poziomym kremowym pasem wzdłuż całego pudła. Podczas kolejnych napraw rewizyjnych kolor kremowy zmieniał się, osiągając czasem barwę żółtą.
1 sierpnia 1982 na terenie lokomotywowni w Chyloni pojazd EW58-023, nieodpowiednio zabezpieczony po przeprowadzonej naprawie, został omyłkowo uruchomiony i wjechał z prędkością 70 km/h w jednostkę EW58-027, która następnie najechała na skład EN57-1130+1108. W wyniku zdarzenia w obydwu jednostkach serii EW58 pękły ostojnice, w związku z czym podjęto decyzję o ich kasacji. W latach 1986–1987 natomiast trzy prototypowe jednostki serii EW58 przebudowano na pociągi sieciowe.
Przełom XX i XXI wieku.
W grudniu 1988 tabor obsługujący trójmiejską SKM, w tym 23 jednostki EW58, został przeniesiony do nowo otwartej elektrowozowni Gdynia Cisowa, która została zaprojektowana i wybudowana z myślą o postoju i naprawach trójmiejskich zespołów trójwagonowych.
W latach 1989–1999 zniszczeniu, w większości przypadków na skutek pożarów, uległo 15 zespołów. 1 grudnia 1999 nowo powołany PKP Zakład Szybkiej Kolei Miejskiej w Trójmieście dysponował 8 jednostkami EW58 o numerach 005, 006, 011, 012, 016, 019, 024 i 028.
W 2000 r. wprowadzono nowy schemat malowania, nawiązujący do kolorystyki stosowanej przez berlińską S-Bahn. 6 maja 2000 jednostki EW58-024 i 005 otrzymały jako pierwsze nowe żółto-czerwono-czarne barwy.
W 2001 r. na stacji Rumia spłonęły dwa człony zespołu EW58-016. 1 lipca 2001 spółka PKP Szybka Kolej Miejska w Trójmieście, która powstała w miejsce PKP Zakładu SKM w Trójmieście, eksploatowała 7 składów tej serii.
W sierpniu 2009 przewoźnik powrócił do pierwotnej malatury pojazdów. 26 września 2009 miał miejsce okolicznościowy przejazd odnowionymi i pomalowanymi w pomarańczowe barwy jednostkami EW58-028 i 011.
Niezrealizowana modernizacja i wycofanie z ruchu.
19 listopada 2010 przedsiębiorstwo PKP SKM Trójmiasto ogłosiło przetarg nieograniczony na modernizację 21 EZT – 15 sztuk EN57, 2 sztuk EN71 i 4 sztuk EW58. Z jednostek EW58 o numerach 011, 012, 019 i 028 oraz środkowych wagonów doczepnych ze składów o numerach 005, 006 i 024 planowano zbudować trzy jednostki czterowagonowe o układzie wagonów s+d+d+s i jeden pojazd trójwagonowy o dotychczasowym układzie wagonów s+d+s. Dla składu trójwagonowego przewidywano oznaczenie EW58ASKM, natomiast nowym jednostkom czterowagonowym chciano nadać serię EW77ASKM. Zmodernizowane składy, za sprawą montażu opływowych czół, miały wyglądem upodobnić się do najnowszych jednostek trójmiejskiego przewoźnika, ponadto miały być wyposażone w silniki asynchroniczne i rozruch impulsowy, a także m.in. w podnośniki, toalety w systemie zamkniętym i miejsca dostosowane dla niepełnosprawnych poruszających się na wózkach inwalidzkich, stojaki na rowery, wewnętrzny monitoring i system informacji pasażerskiej. Swoje oferty w tym przetargu złożyły dwa przedsiębiorstwa – bydgoska Pesa i nowosądecki Newag. 22 marca 2011 wybrano ofertę Newagu – modernizacja wszystkich 21 jednostek miała kosztować niecałe 140 mln zł.
W 2011 r., w związku z planowaną modernizacją jednostek serii EW58, wszystkie 7 eksploatowanych wówczas sztuk zostało wycofanych z ruchu. Następnie zespół EW58-024 i środkowy wagon EW58-006, z których miał powstać pierwszy przebudowany skład czterowagonowy, przetransportowano do Nowego Sącza. Pozostałych 5 zespołów zostało natomiast przywróconych do eksploatacji w celu obsługi meczów piłki nożnej i wywożenia kibiców Arki Gdynia z Redłowa. Byli to głównie kibole dewastujący tabor, dlatego wnętrz jednostek nie remontowano.
W 2012 r. ostatecznie zrezygnowano z modernizacji składów, gdyż okazało się to zbyt drogim przedsięwzięciem. 20 września zestawiony pojazd czterowagonowy oczekujący modernizacji został przeholowany za pomocą lokomotywy serii EU07 z Nowego Sącza do Gdańska Głównego. Mniej więcej w tym samym czasie pozostałe jednostki obsługujące mecze Arki definitywnie wycofano z eksploatacji.
EZT serii EW58 dorobiły się przez cały okres użytkowania dwóch nazw żargonowych. Początkowo trójmiejscy kolejarze nazywali je "UFO", gdyż były awaryjne, nigdy nie było wiadomo kiedy i jaka usterka się pojawi oraz jak pojazd zachowa się na szlaku. Później zaczęto je także nazywać "kolory", gdyż za sprawą wprowadzanych podczas produkcji seryjnej zmian nie istniały dwa identyczne egzemplarze.
Losy pojazdów po zakończeniu eksploatacji.
Zespoły wyłączone z ruchu w 2012 zaczęto stopniowo odstawiać do długotrwałego zapasu. Ostatecznie wiosną 2015 przewoźnik, po ponownym przeanalizowaniu opłacalności naprawy P5 i modernizacji tych jednostek, skreślił ze stanu 6 z 7 pojazdów EW58. Na początku września pojazdy EW58 o numerach 005, 006, 011, 012, 019 i 024 zostały wystawione na sprzedaż. Według SKM Trójmiasto, istniała możliwość ich dalszej eksploatacji po przeprowadzeniu naprawy P4.
Ze względu na brak zainteresowania w poprzednim postępowaniu, na początku listopada 2016 SKM Trójmiasto ponownie ogłosiło przetarg na sprzedaż 6 jednostek, ale tym razem jako złom. Wówczas przedsiębiorstwo podjęło także decyzję, że siódmy istniejący egzemplarz, EW58-028, zostanie zachowany jako pojazd historyczny i najprawdopodobniej jako eksponat stały. 12 listopada spaleniu, najprawdopodobniej na skutek podpalenia, uległa przeznaczona do kasacji jednostka EW58-011. Pod koniec tego samego miesiąca rozpoczęto złomowanie pojazdów, które zakończono 15 grudnia.
W połowie maja 2017 podano, że wobec jednego pozostawionego pojazdu istnieją plany przywrócenia go do stanu oryginalnego. Ponadto zachowano dwie kabiny z jednostek pociętych na złom. 11 lipca kompletna kabina wagonu EW58-019sa została wbudowana w ścianę hali obsługowej na terenie elektrowozowni w Gdyni Cisowej, stając się tym samym pomnikiem techniki.

</doc>
<doc id="474726" url="https://pl.wikipedia.org/wiki?curid=474726" title="Język serbołużycki">
Język serbołużycki



</doc>
<doc id="474728" url="https://pl.wikipedia.org/wiki?curid=474728" title="Styl neoromański">
Styl neoromański



</doc>
<doc id="474729" url="https://pl.wikipedia.org/wiki?curid=474729" title="Morón (Argentyna)">
Morón (Argentyna)

Morón – miasto we wschodniej Argentynie, w prowincji Buenos Aires, w zespole miejskim Buenos Aires; ośrodek administracyjny departamentu Morón. Około 642 tys. mieszkańców. Przemysł spożywczy, chemiczny, skórzany, lotniczy; węzeł drogowy; port lotniczy i lotnisko wojskowe; uniwersytet.
Miasto jest siedzibą klubu piłkarskiego Deportivo Morón.
Linki zewnętrzne.
MSN World Atlas

</doc>
<doc id="474733" url="https://pl.wikipedia.org/wiki?curid=474733" title="Longview (Teksas)">
Longview (Teksas)

Longview – miasto w Stanach Zjednoczonych, w północno-wschodniej części stanu Teksas. Według spisu w 2020 roku liczy 81,6 tys. mieszkańców.
W mieście rozwinął się przemysł rafineryjny, chemiczny oraz maszynowy.

</doc>
<doc id="474735" url="https://pl.wikipedia.org/wiki?curid=474735" title="Krawno (jezioro)">
Krawno (jezioro)

Krawno – jezioro w Polsce położone w województwie warmińsko-mazurskim, w powiecie szczycieńskim, w gminie Świętajno.
Morfometria.
Jezioro ma powierzchnię 78 hektarów, maksymalną głębokość – 14,3 metra, średnią głębokość – 3,7 metra, maksymalną długość – 1700 metrów, maksymalną szerokość – 750 metrów, średnią szerokość – 458 metrów, długość linii brzegowej – 4500 metrów, położenie – 132,4 m n.p.m.
Opis.
Kształt nieregularny, wydłużony, ze znacznie szerszym i głębszym akwenem północnym. Położenie w stosunku do stron świata z północy na południe. Brzegi są płaskie, miejscami pagórkowate, otoczone od zachodu zwartym lasem, a z pozostałych stron kępami lasu i mokradłami. Najbliższa wieś Krawno leży 1850 m. na południowy wschód od jeziora. Partie przybrzeżne są w większości szerokie, łagodne i opadające w kierunku środka jeziora. Jedynie w niektórych miejscach, zwłaszcza od strony zachodniej, są węższe i bardziej strome. Dno i ławica przybrzeżna jeziora są przeważnie znacznie zamulone. Najgłębsze partie jeziora znajdują się w części środkowej akwenu północnego. Wąski akwen południowy jest płytki, a dno jego jest płaskie. Woda jest średnio przejrzysta, w okresie zaś lata bywa słabo przezroczysta ze względu na zakwity roślinności wodnej. Roślinność wodna wynurzona, bardzo dobrze rozwinięta, wzdłuż brzegów jeziora ciągnie się pas oczeretów, przy dnie natomiast, wzdłuż ławicy przybrzeżnej i miejscowych wypłyceń rozciągają się łąki podwodne i bujna roślinność zanurzona.
Jezioro Krawno położone jest na terenie Mazur Południowych, na północny wschód od Szczytna, w odległości około 28 km od miasta. Leży w głębokim lesie i znacznie oddalone jest od większych osiedli ludzkich oraz dróg asfaltowych. Dojazd jest utrudniony i możliwy tylko drogami leśnymi. Dojazd od południa, od strony wsi Krawno drogą krajową nr 58 w stronę Mrągowa, za wieś Marksewo. Dojazd do jeziora przed miejscowością Krawno, na lewo od szosy.
Wędkarstwo.
Jest to akwen linowo-szczupakowy. Ichtiofauna jest tu bardzo bogata, występują: szczupak, lin, płoć, okoń, sandacz (najmniej licznie) i węgorz.
Jezioro połączone jest ciekami z kilkoma jeziorami leżącymi w rejonie i dorzeczu Babięckiej Strugi-Krutyni-Pisy, co umożliwia migrację ryb do poszczególnych akwenów. Warunki i możliwości połowu ryb na wędkę w jeziorze są dość dobre, utrudniony dojazd do jeziora powoduje, że nie jest ono oblegane przez wędkarzy tak często, jak inne jeziora regionu. Ośrodków turystycznych brak, tak samo pól namiotowych. Jezioro jedynie wędkarskie, łodzi do wędkowania także wypożyczyć nie można. W lecie często występują niedobory tlenu.

</doc>
<doc id="474736" url="https://pl.wikipedia.org/wiki?curid=474736" title="Lublin R.XVI">
Lublin R.XVI

Plage i Laśkiewicz (Lublin) R-XVI – trzymiejscowy samolot sanitarny, transportowy i komunikacyjny produkcji polskiej z okresu dwudziestolecia międzywojennego.
Historia.
Ministerstwo Komunikacji zamówiło w zakładach Plage i Laśkiewicz samolot pasażerski będący rozwinięciem koncepcji Lublina R.XI. Inżynier Jerzy Rudlicki opracował projekt nowego samolotu, w którym zmieniono obrys płata z eliptycznego na trapezowy oraz zmniejszano ciężar własny konstrukcji.
Oblot w lutym 1932 roku został przeprowadzony na lotnisku fabrycznym przez pilota – oblatywacza Władysława Szulczewskiego. Samolot został skierowany na testy do Instytutu Technicznego Lotnictwa w Warszawie, a następnie na próby w PLL LOT. Badania ujawniły małą wytrzymałość konstrukcji, co powodowało zmniejszenie dopuszczalnego ciężaru użytecznego i ograniczenie liczby przewożonych pasażerów do dwóch. Te ograniczenia spowodowały, że konstrukcja przegrała konkurs na samolot pasażerski ogłoszony w PLL LOT, zwycięzcą został PWS-24. 
Samolot został zwrócony do wytwórni, gdzie został poddany modyfikacjom. Wzmocniono kadłub, a kabinę transportową przebudowano tak, by samolot wykorzystywać jako maszynę sanitarną. Prototyp oznaczony znakami SP-AKP został oblatany w połowie lutego 1933 roku. Samolot został zaprezentowany na VII Konkursie Lotnictwa Sanitarnego w Madrycie w dniach 1–4 czerwca 1933, gdzie zdobył pierwsze miejsce. Osiągnięte sukcesy (poza nagrodą samolot wykonał również rajd o długości 5730 km na trasie Warszawa–Madryt–Warszawa) spowodowały pojawienie się zamówień na egzemplarze seryjne. Zbudowano łącznie pięć egzemplarzy R-XVIb . 
W dniach 1–4 lipca 1938 roku samolot pilotowany przez kpt. Leszka Karczewskiego wziął udział w Międzynarodowym Konkursie Lotnictwa Sanitarnego w Esch-sur-Alzette w Luksemburgu. Podczas tego konkursu wykonano pokaz desantu patrolu sanitarnego z pokładu Lublina.
W czasie niemieckiej inwazji na Polskę we wrześniu 1939 roku w służbie polskiego lotnictwa wojskowego znajdowało się jeszcze sześć samolotów. Wykorzystywano je do ewakuacji rannych. Żadna z tych maszyn nie przetrwała wojny.
Konstrukcja.
Lublin R.XVIb był konstrukcją w układzie wolnonośnego górnopłata.
Kadłub o konstrukcji kratownicowej spawanej z rur stalowych, kryty w okolicach silnika blachą a dalej płótnem. Kabina załogi dwuosobowa, prawy fotel przeznaczony dla mechanika pokładowego lewy dla pilota. Wyposażona w tablicę przyrządów zawierającą: prędkościomierz, zakrętomierz, wysokościomierz, busolę, obrotomierz, termometr i manometr oleju oraz wolant i orczyk. W przedziale sanitarnym znajdowało się miejsce dla sanitariusza oraz dla dwóch chorych (przewożonych na noszach umieszczonych jedne nad drugimi). Drzwi wejściowe do kabiny załogi znajdowały się z prawej strony kadłuba, nosze wkładano również z prawej strony. 
Płat jednoczęściowy o obrysie prostokątno-trapezowym, dwudźwigarowy, kryty sklejką. Wyposażony w lotki, w centralnej części mieścił się zbiornik paliwa o pojemności 256 litrów. 
Podwozie stałe, trójpunktowe z płozą ogonową. Golenie główne wykonane z rur stalowych z amortyzatorami olejowo-powietrznymi typu PZL-235 mocowanymi do płata. Koła główne z hamulcami pneumatycznymi. Płoza ogonowa amortyzowana sznurami i krążkami gumowymi.
Napęd – 9-cylindrowy silnik gwiazdowy (Wright Whirlwind J-5) (budowany na licencji przez Skodę), napędzającym drewniane dwułopatowe śmigło o stałym skoku. Silnik był zamontowany na łożu z rur stalowych, oddzielony od kadłuba ściną ogniową. Na łożu silnika znajdował się zbiornik oleju o pojemności 23. litrów i gaśnica.

</doc>
<doc id="474739" url="https://pl.wikipedia.org/wiki?curid=474739" title="Podstawa słowotwórcza">
Podstawa słowotwórcza

Podstawa słowotwórcza, baza słowotwórcza – wyraz podstawowy, którego temat staje się podstawą dla utworzenia nowego wyrazu (derywatu, czyli wyrazu pochodnego). Przykładowo: "kłamać" (wyraz podstawowy) ⇒ "kłamca" (wyraz pochodny), "wydrukować" (wyraz podstawowy) ⇒ "dodrukować" (wyraz pochodny). Formant słowotwórczy dodany do podstawy modyfikuje znaczenie podstawy w sposób regularny lub radykalnie je zmienia. 
Termin ten bywa różnie definiowany przez autorów. W innym rozumieniu, właściwym dla praktyki szkolnej, podstawa słowotwórcza to część wspólna wyrazu podstawowego i pochodnego, czyli ta część wyrazu motywującego, która weszła do wyrazu motywowanego. Przykładowo: "suszyć" ⇒ "susz-arnia". Podstawę słowotwórczą uzyskuje się poprzez odcięcie końcówki fleksyjnej w wyrazie podstawowym. W tym znaczeniu stosuje się również terminy „temat słowotwórczy” i „pień”.

</doc>
<doc id="474740" url="https://pl.wikipedia.org/wiki?curid=474740" title="Tottori">
Tottori

 – miasto w Japonii, ośrodek administracyjny prefektury Tottori, w południowej części wyspy Honsiu ("Honshū"), nad Morzem Japońskim. 
Położenie.
Tottori jest największym miastem prefektury o tej samej nazwie i leży w jej wschodniej części. Jest najbardziej znane ze swoich piaszczystych wydm, największych w Japonii, które pokrywają ponad 30 km² wybrzeża na północ od centrum miasta.
Historia.
W 1532 roku został zbudowany zamek Tottori, który służył jako regionalne centrum władzy w okresie Muromachi (1333–1573), a miasto Tottori stało się miastem zamkowym po tym, jak Hideyoshi Toyotomi (wówczas nosił nazwisko Hideyoshi Hashiba) zaatakował i zdobył zamek Tottori w 1581 roku. Pełna historia nie jest dokładnie znana poza 200-dniowym oblężeniem właśnie w 1581 roku, które zmusiło głodującą załogę zamku i daimyō Tsuneie Kikkawę, do poddania się Hideyoshiemu. Powodem, dla którego oblężenie trwało długo jest to, że zamek był korzystnie usytuowany. Rzeka stanowiła część fosy, a reszta zamku była wbudowana w zbocze góry Kumatsu. Dziś z zamku Tottori pozostały jedynie kamienne fundamenty, część murów i oryginalna, drewniana brama. Obiekt stał się miejscem spacerów i podziwiania widoków miasta, portu i wydm. 
W 1617 roku do zamku Tottori został przeniesiony władca zamku Himeji, Mitsumasa Ikeda, który doprowadził do znacznego rozwoju miasta. Tworzył siedziby dla służby, rozbudował dzielnice dla kupców i inżynierów, zakładał świątynie. 
W 1871 roku, w ramach reform Meiji, władze zniosły klany feudalne i ustanowiły prefektury (haihan-chiken). Dawne domeny Inaba i Hōki zostały połączone w prefekturę Tottori. Została ona tymczasowo włączona do prefektury Shimane w 1876 roku, ale w 1881, po licznych protestach, odzyskała samodzielność z miastem Tottori jako stolicą.
Tottori otrzymało rangę administracyjną "-shi" (市) w 1889 roku. Teren miasta był powiększany wielokrotnie.
W latach 1923–2004 dołączano okoliczne wioski z powiatów Iwami i Yazu.
Gospodarka.
Miasto Tottori jest obdarzone zasobami rolnymi, leśnymi i rybnymi wspieranymi przez bogate środowisko naturalne. Lasy i grunty rolne zajmują 84% powierzchni miasta. Produkuje wiele produktów spożywczych, takich jak „gruszki XX wieku” ("nijisseiki nashi"), „kraby matsuba” („kraby śnieżne”), „wołowinę Tottori” (wagyū), „szalotki wydmowe” ("sakyū rakkyō"). 
Miasto zapewnia dogodną komunikację i służy jako jedna z wiodących baz logistycznych wzdłuż Morza Japońskiego z dobrze rozwiniętą infrastrukturą lądową (koleje i autostrady), morską (porty) i lotniskową. 
Tottori rozwinęło głównie branże: produkcji komponentów i urządzeń elektronicznych oraz maszyn elektrycznych. Otwarcie autostrady Himeji Tottori spowodowało wzrost liczby firm rozwijających się w mieście, tworząc nowe miejsca pracy w różnych dziedzinach, w tym w przemyśle spożywczym, motoryzacyjnym i lotniczym.

</doc>
<doc id="474741" url="https://pl.wikipedia.org/wiki?curid=474741" title="ŁTZ M62">
ŁTZ M62

ŁTZ M62 – radziecka lokomotywa spalinowa produkowana przez dla wielu krajów-członków Rady Wzajemnej Pomocy Gospodarczej oraz Korei Północnej. Żargonowo nazywana "Gagarinem" lub "Iwanem".
Historia.
Do prowadzenia pociągów towarowych, fabryka lokomotyw w Ługańsku opracowała w oparciu o budowane w latach 1958–1961 spalinowozy TE10 sześcioosiowe lokomotywy z napędem spalinowo-elektrycznym dla kolei radzieckich SŻD. Na skutek porozumień specjalizacyjnych, Związek Socjalistycznych Republik Radzieckich przyjął zamówienia krajów RWPG na lokomotywy spalinowe o mocy 2000 KM. Pierwszym nabywcą nowej serii były Węgierskie Koleje Państwowe (MÁV). Warunkiem zamówienia było stosowanie oznaczeń producenta – M62 jako oficjalnego dla tej serii lokomotywy na kolejach węgierskich. Rozwój lokomotywy dotyczył adaptacji do środkowoeuropejskiej skrajni ładunkowej, systemów hamowania oraz montażu czołownic ze zderzakami. Ich wymiary miały być określone przez zarządy kolejowe.
W 1964 roku dostarczono dwa prototypy dla kolei radzieckich. W 1965 roku rozpoczęto produkcję seryjną i dostarczanie lokomotyw do kolei węgierskich. Od 1965 lokomotywy typu M62 otrzymała również PKP (oznaczone jako "ST44") oraz PMPPW (pod oryginalnym oznaczeniem), kolej wschodnioniemiecka i czechosłowackie koleje. Sam Związek Radziecki zamawiał lokomotywy od 1970 roku w różnych konfiguracjach; jako pojedynczy wariant "M62", wariant dwuczłonowy pozbawiony dwóch kabin maszynisty w miejscu połączenia członów, dwusilnikowy "2M62", najczęściej występujący w krajach postradzieckich oraz trójczłonowy, trzysilnikowy "3M62", pozbawiony czterech kabin maszynisty w miejscu łączenia członów. 2M62 oraz 3M62 powstały w celu obsługi ciężkich pociągów towarowych w rejonach przemysłowych, przy czym 2M62 są często wykorzystywane w obsłudze ciężkich pociągów pasażerskich.
W latach późniejszych lokomotywy w wariancie "M62" były dostarczane na Kubę, do Korei Północnej i dla kolei przemysłowych. Dostawy zakończyły się w większości krajów w latach 1975–1979. Tylko do Polski i Korei Północnej M62 zostały dostarczone odpowiednio do 1988 r. i 1995 r. Jednak rosyjskie koleje państwowe do 1994 roku zamawiały lokomotywy skonstruowane w oparciu o projekt M62. Niektóre M62 zostały nabyte przez koleje prywatne.
Lokomotywy M62 produkowano w dużej mierze identycznie. Różnicami zauważalnymi są zwykle duże reflektory na lokomotywach PKP, jak również czołownice bez zderzaków i ze sprzęgiem Janneya na kolejach kubańskiej i Korei Północnej. Występują także odmiany ze sprzęgiem zderzakowym oraz samoczynnym SA-3. Polska, Czechosłowacja i Węgry zamówiły dodatkowe lokomotywy ze sprzęgiem samoczynnym SA-3 i hamulcem systemu Matrosowa, przystosowane do jazdy po torze 1520 mm do obsługi terminali przeładunkowych w obszarach przygranicznych i na LHS. Zewnętrznie szerokotorowe wózki różnią się od normalnotorowych tylko jednym cylindrem hamulcowym po jednej stronie, widocznym w poziomie osi środkowej. Normalnotorowe wózki mają dwa cylindry hamulcowe z każdej strony. Maszyny sprzedawane z PKP do Korei Północnej zachowały zderzaki. Część z nich zaś przebudowano na elektrowozy. 
Dostawy.
Poniższa tabela przedstawia liczbę dostarczonych M62 do kolei przemysłowych i państwowych. Modernizacje nie są uznawane. Niektóre M62 były sprzedawane po wycofaniu z kolei prywatnych.
Konstrukcja.
Lokomotywę napędza dwusuwowy, dwunastocylindrowy, widlasty, 48 zaworowy (tylko zawory wydechowe), turbodoładowany silnik wysokoprężny z przepłukiwaniem wzdłużnym o oznaczeniu 14D40 produkcji zakładów w Kołomnie o mocy 2000 KM i pojemności skokowej 150,6 dm³. Stopień sprężania wynosi 14,5. Lokomotywa charakteryzuje się dużą mocą przy jednoczesnym zwiększonym zużyciu oleju silnikowego (silnik dwusuwowy) oraz paliwa. Katalogowe zużycie paliwa wynosi około 25 kg/h na biegu jałowym, natomiast około 320 kg/h przy mocy znamionowej (160 g/KMh). Zużycie oleju silnikowego wynosi około 4,5 kg/h, co przekłada się na niekorzystne cechy ekologiczne tegoż silnika. To, wraz z szybką elektryfikacją linii kolejowych w latach 70. i 80. przesądziło o stosunkowo szybkim wycofaniu większości lokomotyw tej serii z ruchu liniowego. Zaletami lokomotywy jest duża siła rozruchowa, niezawodność, zastosowanie amplistatu, oraz możliwość uruchomienia silnika bez konieczności wstępnego podgrzewania silnika przy niższych temperaturach otoczenia.
Modernizacje.
Brak lokomotyw dużej mocy wymusił na PKP Cargo powrót do lokomotyw tej serii. Jednocześnie ze względu na dużą moc i wysoką niezawodność lokomotywy te są wykorzystywane przez przewoźników prywatnych (import lokomotyw m.in. z Niemiec i Estonii). W marcu 2005 roku na LHS zostały dostarczone dwie przebudowane lokomotywy ST44, wykorzystujące silnik Caterpillar 3516B HDSC o mocy 2240 kW (ok. 3046 KM) oraz nową prądnicę główną niemieckiej firmy Lechmotoren. Modernizacja przeprowadzona została w zakładach Fablok w Chrzanowie, a zmodernizowane lokomotywy oznaczono ST44-3001 i ST44-3002. W zmodernizowanej wersji jest to najsilniejsza lokomotywa spalinowa eksploatowana przez PKP. W 2007 r. bydgoska PESA podpisała umowy z PKP Cargo i PKP LHS na modernizację łącznie 50 lokomotyw – główną zmianą było zainstalowanie bardziej ekonomicznych i mniej uciążliwych dla środowiska czterosuwowych silników typu 12CzN26/26 tego samego producenta o identycznej mocy i pojemności skokowej 150,6 dm³. Modernizacja nie obejmowała silników trakcyjnych ED118A. W 2011 roku PKP Cargo podpisało kolejną umowę na modernizację kolejnych 26 lokomotyw w zakładach PESA Bydgoszcz.
21 maja 2018 PKP Cargo zawarło z Pesą umowę na naprawę 5. poziomu 38 lokomotyw. Naprawa obejmuje m.in. montaż nowego silnika.
W 2017 r. przedsiębiorstwo Rail Polska przedstawiło na targach kolejowych Trako lokomotywę 207E, będącą przebudową lokomotywy ST44 na napęd elektryczny. W 2019 lokomotywa weszła do eksploatacji pod nazwą 207E-Edgar.

</doc>
<doc id="474745" url="https://pl.wikipedia.org/wiki?curid=474745" title="Independence (Missouri)">
Independence (Missouri)

Independence – miasto w Stanach Zjednoczonych, w stanie Missouri, w zespole miejskim Kansas City, nad rzeką Verdigris. Siedziba hrabstwa Jackson. W 2019 roku liczy 116,7 tys. mieszkańców. 
Independence to miejsce narodzin religijnego ruchu Świętych w Dniach Ostatnich, a także siedziba ogólnoświatowych władz i świątyni Kościoła Społeczności Chrystusa, co sprawia, że hrabstwo Jackson (28.159 członków i 4,2% populacji) jest największym skupiskiem mormonów w stanie Missouri.
Gospodarka.
W mieście rozwinął się przemysł maszynowy, chemiczny, spożywczy oraz materiałów budowlanych.
Klimat.
Miasto leży w strefie klimatu wilgotnego subtropikalnego, z gorącym latem, należącego według klasyfikacji Köppena do strefy "Cfa". Średnia temperatura roczna wynosi 12,5 °C, a opady 1036,3 mm (w tym do 37 cm opadów śniegu).
Historia.
12 maja 1846 roku z miasta wyruszyła na zachód szlakiem kalifornijskim Wyprawa Donnera.
Zostało założone w 1869 roku przez firmę, która kupiła część Rezerwatu Indian Osage. Przeżywało okresowe ożywienie gospodarcze dzięki odkryciu gazu ziemnego w 1881 r. i pól naftowych w 1903 r..

</doc>
<doc id="474746" url="https://pl.wikipedia.org/wiki?curid=474746" title="Władcy Afganistanu">
Władcy Afganistanu



</doc>
<doc id="474755" url="https://pl.wikipedia.org/wiki?curid=474755" title="Mohammad Omar">
Mohammad Omar

Mohammad Omar (ur. w 1959 w Node koło Kandaharu, zm. 23 kwietnia 2013 w Karaczi lub w prowincji Zabul) – afgański mułła, polityk i duchowny narodowości pasztuńskiej, wieloletni przywódca talibów.
Uczestniczył w walkach z Armią Radziecką podczas wojny afgańskiej w szeregach Ruchu Rewolucji Islamskiej ("Harakat-i Inquilab-i Islami") Nabi Mohammadiego. W 1994 roku razem z grupą swoich uczniów powołał do życia nowe ugrupowanie zbrojne – talibów, którzy po kilkuletniej wojnie domowej zdobyli w 1996 Kabul i przejęli władzę w kraju. Wówczas mułła Omar ogłosił się głową państwa i przyjął tytuł "amir al-muminin" (arab. "wódz wiernych"), stając się przywódcą Afganistanu, którym pozostawał do czasu obalenia rządu talibów w wyniku amerykańskiej interwencji zbrojnej w 2001 roku. Odtąd poszukiwany był przez władze afgańskie i oddziały międzynarodowe stacjonujące w Afganistanie. On sam ukrywał się, najprawdopodobniej w górach na pograniczu afgańsko-pakistańskim i kierował oddziałami talibów usiłujących odzyskać władzę. Według doniesień ze stycznia 2002 udało mu się zbiec na motocyklu z oblężonej kryjówki.
W listopadzie 2008 otrzymał propozycję uzyskania azylu w Arabii Saudyjskiej.
Śmierć.
Omar zmarł w kwietniu 2013 roku. Okoliczności jego śmierci nie są pewne. Afgańskie źródła rządowe podają, że zmarł na gruźlicę w szpitalu w Karaczi. Jednak inne źródła, m.in. holenderska dziennikarka Bette Dam, twierdzą, że nie opuścił on nigdy Afganistanu i zmarł w prowincji Zabul, niedaleko amerykańskiej bazy wojskowej. Pojawiały się też teorie, że został on zastrzelony przez Achtara Mansura, który później zajął jego miejsce.
Śmierć Omara była trzymana w tajemnicy przez talibów przez dwa lata, dopóki nie została ujawniona w lipcu 2015 r. przez Narodową Dyrekcję Bezpieczeństwa Afganistanu.

</doc>
<doc id="474758" url="https://pl.wikipedia.org/wiki?curid=474758" title="Flaga powiatu poznańskiego">
Flaga powiatu poznańskiego



</doc>
<doc id="474759" url="https://pl.wikipedia.org/wiki?curid=474759" title="MPDM">
MPDM



</doc>
<doc id="474762" url="https://pl.wikipedia.org/wiki?curid=474762" title="Klaun">
Klaun

Klaun (ang. "clown") – artysta komediowy występujący najczęściej w cyrku.
Etymologia.
Termin ukształtował się w XVI wieku; „grać klauna na scenie” co w potocznym rozumieniu miało oznaczać „zachowywać się niewłaściwie”. Słowo „clown” może wywodzić się od islandzkiego słowa „klunni” i szwedzkiego „kluns”, co miało oznaczać osobę niezdarną. Znaczenie słowa „clown” jako głupca, błazna przybrało na początku XVII wieku. 
Od słowa klaun pochodzi termin koulrofobia (ang. "coulrophobia"), oznaczający lęk przed klaunami.
Historia.
Najstarszy ślad klauna znaleziono w czasach piątej dynastii Egiptu, około 2400 roku p.n.e.. W przeciwieństwie do błaznów dworskich, klaun odgrywał ważną rolę społeczno-religijną i psychologiczną, często jego rola wiązała się z kapłanem i odgrywała ją ta sama osoba. 
Opis klauna.
Klaun wyróżnia się specjalnym makijażem, w którym dominuje biel i czerwień. Klauni nie mówią podczas występów. Co najwyżej wydają dźwięki odzwierciedlające nastrój niebędące słowami. Bardzo ważną rolę odgrywa mimika. Biały puder pokrywający całą twarz, szminka wykraczająca poza usta i rumieńce pozwalają dostrzegać niewerbalne przekazy nawet tym widzom, którzy siedzą na odległych miejscach. Inne cechy to strój, którego charakterystyczne elementy to: groteskowo duże buty oraz luźne lub w inny sposób niedopasowane ubranie, sztuczny nos w kształcie czerwonej kuli jakby miał katar. Może być maleńki kapelusik z kwiatkiem na długiej antence, peruka lub sztuczna łysina. Całe ubranie powinno składać się z wielu jaskrawych kolorów. Może być jednolitym kombinezonem imitującym ogromny brzuch i uda. Skecze klaunów stanowią zwykle przerywnik głównego przedstawienia. Zawierają one najczęściej elementy slapstickowe i wymagające zdolności akrobatycznych.

</doc>
<doc id="474766" url="https://pl.wikipedia.org/wiki?curid=474766" title="Clown">
Clown



</doc>
<doc id="474767" url="https://pl.wikipedia.org/wiki?curid=474767" title="José Nestor Pekerman">
José Nestor Pekerman



</doc>
<doc id="474770" url="https://pl.wikipedia.org/wiki?curid=474770" title="Mistrzostwa świata w kolarstwie torowym">
Mistrzostwa świata w kolarstwie torowym

Mistrzostwa świata w kolarstwie torowym zostały ustanowione przez Międzynarodową Unię Kolarską w roku 1893 i są rozgrywane corocznie w wielu konkurencjach.
Pierwsze mistrzostwa odbyły się w roku 1893 w Chicago jako zawody dla amatorów w dwóch konkurencjach: sprincie i wyścigu na 100 km (Derny Race).
Pierwsze zawody dla zawodowców odbyły się w roku 1895. Również rozgrywano je w sprincie i wyścigu na 100 km. Dopiero w 1946 roku dołączono do programu mistrzostw wyścig indywidualny na dochodzenie, a w 1962 zaczęto przeprowadzać zawody w dochodzeniu drużynowo. W roku 1966 wprowadzono jazdę na czas na 1000 metrów i sprint na tandemie. Konkurencje wyścigu na punkty i keirinu wprowadzono w 1980 roku.
W latach 90. Międzynarodowa Unia Kolarska zmieniła znacząco regulamin mistrzostw. W 1992 zniesiono podział na amatorów i zawodowców i od tej pory mistrzostwa na torze rozgrywane są jako "otwarte" mistrzostwa świata. W 1995 zrezygnowano z konkurencji na tandemach, doszły natomiast dwie nowe dyscypliny: jazda dwójkami i sprint drużynowy. Od roku 2002 przeprowadzane są zawody w scratchu. 
Tęczowa koszulka mistrza świata.
Każdy zawodnik z tytułem mistrza świata otrzymuje tęczową koszulkę, na której widnieją różnokolorowe paski. Przez następny rok mistrz ma prawo zakładać taką koszulkę podczas swoich startów w zawodach. Po upływie roku może używać tych kolorów nadal jako detal (np. na kołnierzyku lub rękawku koszulki). Kolory te mają zastosowanie we wszystkich dyscyplinach kolarskich.
Tabela medalowa.
"Stan po MŚ 2020."

</doc>
<doc id="474772" url="https://pl.wikipedia.org/wiki?curid=474772" title="Ras Daszan">
Ras Daszan

Ras Daszan ("Ras Daszen Terara") – wygasły wulkan w Etiopii, w górach Semien, na północny wschód od jeziora Tana.
Najwyższy szczyt Wyżyny Abisyńskiej. Jest to jednocześnie czwarty co do wysokości szczyt Afryki. Masyw jest pochodzenia wulkanicznego. Stoki góry porastają suche lasy iglaste. W górnej części powyżej 3000 m n.p.m. występuje roślinność wysokogórska, łąki górskie i nagie skały.
Starsze pomiary wskazywały wysokość wynoszącą 4620 m, późniejsze - 4533 m. W 2005 r. dokonano kolejnego pomiaru i ustalono wysokość szczytu na 4550 m.
Pierwszego wejścia dokonali Ferret i Galinier w 1841 r. W 1969 r. szczyt zdobyła polska wyprawa wysokogórska, kierowana przez Andrzeja Wilczkowskiego.

</doc>
<doc id="474773" url="https://pl.wikipedia.org/wiki?curid=474773" title="Scratch">
Scratch

Scratch (z ang.), transl. skrecz – wyraz oznaczający „[za]drapać”, „[za]drasnąć”, „[za]rysować”, również „[za]drapanie”, „[za]draśnięcie”, „[za]rysowanie”); może odnosić się do każdego z poniższych pojęć:

</doc>
<doc id="474777" url="https://pl.wikipedia.org/wiki?curid=474777" title="Ścieżka ornitologiczno-przyrodnicza Łebskie Błota">
Ścieżka ornitologiczno-przyrodnicza Łebskie Błota

 Ścieżka ornitologiczno-przyrodnicza Łebskie Błota – ścieżka przyrodnicza położona w gminie Wicko w województwie pomorskim.
Ścieżka zaczyna się w Łebie za dworcem PKP, niedaleko ulicy Wspólnej. Trasa prowadzi przez rozciągające się po wschodniej stronie jeziora Łebsko torfowiska, pastwiska i rozległe łąki. W miejscach wypasu bydła, gdzie trawa nie jest wysoka, nie rosną drzewa ani krzewy, gniazdują ptaki siewkowate. Dalej podmokłe łąki miejscami zmieniają się w torfowiska niskie. Te miejsca preferują bekasowate (w tym biegusy czy kuliki wielkie), czaple, bociany oraz kaczki i gęsi.
Trasa ścieżki kończy się w oddalonej o 4 km na południe od Łeby wsi Żarnowska. Na obu końcach ścieżki stoją tablice informacyjne wykonane przez uczniów gimnazjum w Łebie.

</doc>
<doc id="474783" url="https://pl.wikipedia.org/wiki?curid=474783" title="Ludowo-Demokratyczna Partia Afganistanu">
Ludowo-Demokratyczna Partia Afganistanu

Ludowo-Demokratyczna Partia Afganistanu (LDPA, paszto د افغانستان د خلق دموکراټیک ګوند, pers. حزب دموکراتيک خلق افغانستان) – partia polityczna założona przez komunistów afgańskich 1 stycznia 1965 roku, jako socjalistyczna, lewicowa, radykalna i opozycyjna wobec monarchicznego rządu. Program LDPA opierał się głównie na reformie rolnej, upowszechnieniu oświaty i edukacji, prymacie sektora państwowego nad prywatnym w gospodarce i budowie nowoczesnego postfeudalnego społeczeństwa. Jej członkami i sympatykami byli w większości zwolennicy jak najszybszych przeobrażeń i zmian społeczno-politycznych w Afganistanie. Stopniowo zrezygnowała z marksizmu i przeszła na pozycje zbliżone do islamskiego socjalizmu czy baasizmu, a w końcu na islamskie. W 1989 roku przeistoczyła się w bardziej liberalną Partię Ojczyzny.
Rozłam wewnątrz partii.
W 1967 roku w partii doszło do wewnętrznego rozłamu, w wyniku którego powstały dwie frakcje: umiarkowany "Parczam" (sztandar), którego przywódcą był Babrak Karmal, arystokrata wywodzący się z klanu „kabuli”, i radykalny „Chalk” (lud), z Nur Mohammadem Tarakim, synem zamożnego chłopa, mianowanym w 1965 roku za zgodą ZSRR na stanowisko sekretarza generalnego LDPA na czele. Głównym powodem rozłamu w LDPA były różnice programowe odnośnie do przyjętej taktyki, tempa i sposobu realizacji przemian i reform w Afganistanie, a także dzielące nieporozumienia osobiste oraz wzajemne animozje między przywódcami partii. Obydwie frakcje o wyraźnie ortodoksyjnym charakterze, cechowały bardzo bliskie powiązania z ówczesną polityką ZSRR, chociaż „Parczam” wykazywał większą podatność na sugestie polityczne nadchodzące z Moskwy. Członkowie radykalnego „Chalku” byli zwolennikami jak najszybszych przeobrażeń, zmierzających do likwidacji zacofania kraju. „Parczam” proponował przeprowadzenie zmian i reform w sposób mniej radykalny. W LDPA istniały również stronnictwa opowiadające się za prochińskimi odmianami komunizmu. Jednym z nich był „Wieczny Płomień” (paszt. "Szola-je-Dżawid"), pozyskujący działaczy wśród afgańskich szyitów oraz kręgach studenckich. „Wieczny Płomień” uległ w końcu rozbiciu na kilka mniejszych frakcji, a pozostałe grupy maoistowskie w LDPA zostały zmarginalizowane, tracąc realny wpływ na profil polityczny partii a w następnych latach część maoistów utworzyła zbrojne grupy antyrządowe tj. Organizacja Wyzwolenia Afganistanu, Organizacja Wyzwolenia Ludu Afgańskiego czy Afgański Front Mudżahedinów Walki o Wolność, aktywne w okresie interwencji radzieckiej, którą zwalczały.
Zwolennicy frakcji „Parczam” w przeciwieństwie do zwolenników frakcji „Chalk” zaczęli głosić pogląd, iż wysuwanie haseł socjalistycznych w warunkach afgańskich jest przedwczesne i że w przeciwieństwie do propozycji „Chalku” nie należy dążyć do szybkiej rewolucji ludowej, lecz skupić się na współpracy i budowie szerokiego „frontu antyfeudalnego” wszystkich demokratycznych sił afgańskich. Parczamiści głosili również, że wszystkie warstwy afgańskiego społeczeństwa powinny i muszą wnieść wkład do upadku feudalizmu w Afganistanie.
Przedstawiciele „Parczamu” opowiadali się ze utworzeniem Zjednoczonego Frontu Demokratycznego, który działałby na rzecz przeobrażeń w Afganistanie, przestrzegając przy tym zasad afgańskiej konstytucji z 1964 roku. W ciągu lat podziału LDPA narastały wzajemne animozje pomiędzy frakcjami partii. Członkowie „Chalku” zaczęli powątpiewać w szczerość intencji działaczy „Parczamu” (pochodzących z wyższych warstw społecznych). Kwestionowano także postępowość „Parczamu” jako „Królewską Partią Komunistyczną”. Z kolei przedstawiciele „Parczamu” oskarżali członków „Chalku” m.in. o „sekciarstwo” i nieodpowiedzialny radykalizm.
W sporej mierze animozje między obiema frakcjami LDPA stymulował rząd monarchiczny m.in. poprzez przyznanie zgody na wydawanie własnego tygodnika przez „Parczam” i jej odebranie „Chalkowi”, kontakty z posłami „Parczamu” w parlamencie oraz inne podobne działania. LDPA organizowała systematycznie (głównie w latach 1965–1973), kampanie oczerniające rząd i monarchię, prowadząc liczne demonstracje, w wyniku których kilkukrotnie dochodziło do przerwania obrad parlamentu. Między studentami Uniwersytetu i Politechniki w Kabulu dochodziło do wielu utarczek. Spowodowały one dalsze konflikty i przyczyniły się do podsycania oraz utrwalania wzajemnych niechęci oraz podziałów.
Stopniowo wśród członków i zwolenników radykalnej frakcji „Chalk” zaczęli dominować ludzie ze wsi afgańskiej, w większości synowie rolników i pasterzy – głównie Pasztuni z plemienia Ghilzaj. Tymczasem zwolennikami umiarkowanego „Parczamu” stawali się w coraz większej mierze przedstawiciele inteligencji miejskiej (studenci, nauczyciele, kupcy itp.), znacznie lepiej wykształceni, pochodzący głównie z durrańskich plemion pasztuńskich, a także z tadżyckich mniejszości etnicznych. Wkrótce coraz większy podział społeczno-etniczny między „Chalkiem” a „Parczamem” znalazł odzwierciedlenie w różnicach językowych zwolenników obu frakcji LDPA – chalkiści posługiwali się głównie językiem paszto, podczas gdy parczamiści porozumiewali się w języku dari.
Współrządzenie wraz z republikanami.
Obie frakcje LDPA poparły dokonany 17 lipca 1973 roku przez Muhammada Dauda przewrót republikański, jednakże „Parczam” uczynił to bardziej aktywnie, „Chalk” zaś jedynie werbalnie. Stosunek „Chalku” do Dauda był od początku sceptyczny. W związku z tym tylko członkowie „Parczamu”, jako bardziej umiarkowani zwolennicy reform, wzięli początkowo udział w rządzie republikańskim oraz objęli posady przedstawicieli rządowych na prowincji. W skład rządu Dauda weszło aż 7 ministrów wywodzących się z „Parczamu”. Jednym z pierwszych posunięć nowej ekipy rządzącej było zawieszenie swobód konstytucyjnych, i rozpoczęcie represji wobec opozycji afgańskiej - aresztowano m.in. nacjonalistycznego przywódcę Haszima Majwandwala (byłego premiera o poglądach liberalnych, sprawującego swój urząd w latach 1965–1967) wraz z czterdziestoma innymi osobami, z których cztery skazano na karę śmierci. W więzieniu, według wersji oficjalnej, Majwandwal „popełnił samobójstwo”. Według powszechnej wówczas opinii Maidwandal został wyeliminowany jako osoba niepowiązana bezpośrednio z działaczami komunistycznymi. Terror stosowany wobec opozycji zaczął dominować jako metoda walki politycznej, w 1974 roku otworzono w Kabulu więzienie "Pol-e-Czarki", do którego w następnych latach trafiło dziesiątki tysięcy obywateli Afganistanu. Wskutek ewolucji polityki Dauda w stronę konserwatywną, zakończeniu stopniowo uległ również udział przedstawicieli „Parczamu” w dalszych rządach republikańskich. Do 1977 roku w rządzie republikańskim nie było już żadnego członka „Parczamu”, a z administracji państwowej byli usuwani wszyscy podejrzani o sympatie lewicowe. Równocześnie Daud wprowadził system jednopartyjny i zdelegalizował wszystkie partie polityczne, równocześnie prowadząc represje wobec opozycji połączone z zabójstwami jej przedstawicieli.
Wzrost niezadowolenia i rozczarowania, a także coraz bardziej autorytarna polityka rządów Muhammada Dauda doprowadzić miały do ponownego zjednoczenia LDPA. Aby LDPA stała się ważną siłą na afgańskiej scenie politycznej, nie mogła pozostawać w rozbiciu, dlatego też rozpoczęły się negocjacje i pertraktacje przywódców obu frakcji na temat ich powtórnego połączenia niejako przy mediacyjnej roli ZSRR. 3 lipca 1977 roku osiągnięto porozumienie i LDPA została na nowo zjednoczona, konsolidując afgańską opozycję lewicową. Jedynym zgrzytem podczas rozmów zjednoczeniowych LDPA była postawa Hafizullaha Amina (postaci nr 2 we frakcji „Chalk”), który nie do końca ufał parczamistom. Odbudowana LDPA utworzyła dość jednolity front opozycji antydaudowskiej. Funkcją sekretarza generalnego w LDPA ponownie objął Nur Mohammed Taraki (1. osoba w partii). Dotychczasowy lider „Parczamu” Babrak Karmal otrzymał stanowisko sekretarza KC (druga osoba w LDPA).
Połączona LDPA jak na warunki afgańskie była dość liczącą się siłą. W 1977 roku w jej szeregach było około 4–6 tysięcy aktywnych członków, wśród których 1500 stanowili oficerowie i podoficerowie oraz około 1000 nauczycieli i wykładowców uniwersyteckich. LDPA swe działania organizacyjno-polityczne nasilała coraz bardziej w armii afgańskiej, w której zyskiwała coraz więcej sympatyków – szczególnie na średnim szczeblu oficerskim. Także krótki i przejściowy udział członków LDPA w rządach Dauda ułatwił partii szerzenie jej wpływów wśród aparatu państwowego – zyskując wśród urzędników uczestników o różnym stopniu zaangażowania. Również słabnąca pozycja Dauda w społeczeństwie afgańskim ułatwiła LDPA zdobywanie nowych członków i szerzenie sympatii do siebie szczególnie w środowiskach inteligenckich.
W 1977 roku poparcie społeczne dla LDPA wzrosło, jednocześnie zaczęło dochodzić do coraz częstszych aktów represji wobec LDPA ze strony opozycji prawicowej, a także strony rządowej. Polityka Dauda zmierzała do uniezależnienia ekonomicznego Afganistanu od ZSRR, służyło temu zawieranie umów handlowych nie tylko z państwami bloku wschodniego, ale także z Iranem i Indiami. Spowodowało to gwałtowne pogorszenie się relacji Afganistanu z ZSRR, który nie był skłonny tolerować polityki oznaczającej w dłuższej perspektywie utratę kontroli politycznej ZSRR nad Afganistanem. Na tym tle doszło do kłótni Dauda z Leonidem Breżniewem podczas oficjalnej wizyty w ZSRR, co stanowiło czynnik przesądzający o upadku rządu Dauda.
Samodzielne rządy.
27 kwietnia 1978 roku zwolennicy LDPA w armii afgańskiej dokonali zamachu stanu (tzw. rewolucja kwietniowa) i obalili rząd Dauda, a na czele partii i państwa stanął jako przewodniczący Rady Rewolucyjnej i premier Nur Mohammad Taraki. Reformy wprowadzone przez rząd kwestionowały tradycyjne wartości i ugruntowane struktury władzy na obszarach wiejskich. Rząd wprowadził do życia politycznego kobiety i położył kres przymusowym małżeństwom. Rząd 1 stycznia 1979 roku zainicjował reformę rolną, która miała na celu zmniejszenie areału ziemi należącej do feudałów. Ci, których posiadłości przekraczały limit, musieli bez rekompensaty oddawać ją w ręce rządu. Afgańskie przywództwo wierzyło, że reforma spotka się z uznaniem wśród mieszkańców wsi i osłabi władzę arystokratów. Reforma została uznana za zakończoną w połowie 1979 roku, a rząd ogłosił, że 665 tysięcy hektarów (około 1 632 500 akrów) zostało podzielonych. Rząd oświadczył również, że tylko 40 tys. rodzin, lub 4% populacji, zostało negatywnie dotkniętych przez reformę rolną. Opierając się na poprzednich działaniach Mohammada Daud Chana, nowy rząd stworzył program alfabetyzacji wsparty przez UNESCO. Plan zakładał wyeliminowanie analfabetyzmu w ciągu 20 lat. Rząd następnie zmniejszył okres przejściowy z 20 do czterech lat, co w obliczu braku nauczycieli było mało możliwe. Plan po późniejszej interwencji radzieckiej został wydłużony do lat siedmiu. Jako że naród afgański był głęboko islamski i religijny, reformy nie zostały ze skutkiem wprowadzone w całym kraju. Szereg zmian było początkowo przyjmowanych pozytywnie przez społeczeństwo, które jednak sprzeciwiało się im gdy okazywało, się jak ich wdrażanie wygląda w praktyce – rząd nakazał np. zniesienie posagów. Reformy te zwiększyły opór części Afgańczyków wobec rządu. Siła oporu względem reform doprowadziła w końcu do wojny domowej. Pierwsza czystka przeprowadzona przez LDPA w afgańskiej armii, przeprowadzona 29 kwietnia 1978 roku, pochłonęła 3 tysiące ofiar wśród wojskowych niekomunistów. Represje nowej władzy spowodowały śmierć 10 tysięcy zwolenników Dauda, oraz uwięzienie z powodów politycznych od 14 do 20 tysięcy osób, przeciwnych polityce LDPA.
14 września 1979 roku Nur Mohammed Taraki został zamordowany w wyniku tzw. rewolucji pałacowej, a stanowisko sekretarza generalnego LDPA oraz przewodniczącego Rady Rewolucyjnej objął Hafizullah Amin. Wobec oporu posiadaczy ziemskich i kleru względem lewicowych reform rządu partia stopniowo rezygnowała z marksizmu na rzecz poglądów bliższych islamskiemu socjalizmowi czy baasizmowi. Z retoryki partyjnej wycofano odwołania do klasyków marksizmu zastępując je porównaniami gospodarczego socjalizmu i islamu. 27 grudnia Amin został zabity przez żołnierzy radzieckiej jednostki specjalnej podczas szturmu na pałac prezydencki. 28 grudnia na stanowisko sekretarza generalnego KC partii i przewodniczącego Rady Rewolucyjnej został wybrany Babrak Karmal, a partia zmieniła nazwę na Afgańska Ludowo-Demokratyczna Partia Jedności (ALDPJ). Na skutek interwencji dotychczasowe radykalne skrzydło zostało odsunięte od władzy, a kontrolę nad partią przejęło umiarkowane, aczkolwiek proradzieckie skrzydło.
W maju 1986 roku Babrak Karmal został zastąpiony przez Mohammada Nadżibullaha. Wolnorynkowe i pojednawcze reformy rządu doprowadziły w partii do konfliktu między zwolennikami tendencji radykalnie socjalistycznych a zwolennikami islamizacji partii. Lewicową opozycję stanowili zwolennicy Parczamu będący stronnikami Karmala. Z drugiej strony pojawiła się inna grupa opozycji partyjnej głosząca hasła antyradzieckie. W 1989 roku doszło do całkowitego wycofania się wojsk radzieckich z Afganistanu. Nadżibullah przeprowadził dalszą liberalizację reżimu, a partia rządząca zmieniła nazwę na Partia Ojczyzny. Po 1990 roku partia zrezygnowała z marksizmu i przyjęła bardziej islamskie oblicze, deklarując że wszyscy członkowie partii muszą być wyznania muzułmańskiego. W 1992 roku utraciła władzę na rzecz Sojuszu Północnego.

</doc>
<doc id="474787" url="https://pl.wikipedia.org/wiki?curid=474787" title="Wyżyna Somalijska">
Wyżyna Somalijska

Wyżyna Somalijska, Płaskowyż Somalijski – północno-wschodnia część Wyżyny Wschodnioafrykańskiej, ograniczona od zachodu tektonicznym zapadliskiem Rowu Abisyńskiego, położona na obszarze Etiopii i Somalii.
Zbudowana ze skał krystalicznych i piaskowców oraz pokryw lawowych. Wznosi się z południowego wschodu ku północy i zachodowi, kilka masywów górskich przekracza 4000 m n.p.m. (Batu 4307 m n.p.m., Kakka 4136 m n.p.m.). Klimat podrównikowy, z powodu znacznych wysokości chłodniejszy i stosunkowo wilgotny, opady miejscami przekraczają 1000 mm rocznie.
Naturalną formacją roślinną jest sawanna przechodząca na wyższych położeniach w roślinność wysokogórską. Część zachodnia użytkowana rolniczo, w części wschodniej pasterstwo.
Przez niektórych geografów Wyżyna Somalijska jest uważana za wschodnią część Wyżyny Abisyńskiej.

</doc>
<doc id="474790" url="https://pl.wikipedia.org/wiki?curid=474790" title="Biały Dwór (Ściborki)">
Biały Dwór (Ściborki)

Biały Dwór – nieoficjalna osada wsi Ściborki w Polsce położona w województwie warmińsko-mazurskim, w powiecie gołdapskim, w gminie Banie Mazurskie.
W latach 1975–1998 miejscowość należała administracyjnie do województwa suwalskiego.

</doc>
<doc id="474791" url="https://pl.wikipedia.org/wiki?curid=474791" title="Zielony Jar">
Zielony Jar

Zielony Jar – jednostka pomocnicza gminy (osiedle) Płocka, jest częścią dzielnicy Podolszyce. 
Położone jest we wschodniej części Płocka, w odległości ok. 6 km od centrum miasta. Swoją nazwę wzięło od jaru rzeczki Rosicy przepływającej wzdłuż granicy miasta. Zabudowane blokami, a także domami jednorodzinnymi. 
Historia.
Obszar Zielonego Jaru został przyłączony do miasta 1 stycznia 1982. Początkowo nie istniały plany powołania osiedla, a teren zajmowany przez Zielony Jar miał być integralną częścią Podolszyc Północ. Zaczęto budować al. Armii Krajowej, która miała okalać całe Podolszyce Północ. Budowę ulicy rozpoczęto równocześnie z dwóch jej krańców. W ten sposób część osiedla przy jarze została odcięta od reszty, a odciętą część zaczęto nazywać najpierw osiedlem "Nad Jarem", a później "Zielonym Jarem". Gdy w 1997 krańce al. Armii Krajowej zostały połączone, nazwa "Zielony Jar" utarła się wśród mieszkańców. Zielony Jar status osiedla uzyskał jednak dopiero 29 czerwca 1999 roku, jako najmłodsze płockie osiedle.
Architektura.
Osiedle zabudowane jest budynkami jednorodzinnymi oraz wielorodzinnymi dwu-, trzy- i czteropiętrowymi. Pierwsze budynki wybudowane zostały w 1991 roku przy ul. Batalionu "Parasol". Najstarsze "bloki" wybudowane zostały w technologii wielkiej płyty. Osiedle nie jest typowym "blokowiskiem", ponieważ dużą część zabudowy stanowią budynki jednorodzinne. Zielony Jar w dużej części został już zabudowany, a z uwagi na brak miejsca dalsze budynki powstawać mogą jedynie w północnej części osiedla, gdzie obecnie znajduje się "osiedle tarasowe". W planach jest m.in. zagospodarowanie jaru Rosicy oraz budowa pasażu, który miałby łączyć Park Północny i Pasaż Paderewskiego z jarem Rosicy. Przez północną część osiedla przebiegać ma obwodnica.
Ze wschodu na zachód osiedle przecina teren wyznaczony pod pasaż. Korytarz ten przyczynił się do zwyczajowego podziału osiedla na dwie części. Przez mieszkańców nazywane są od głównych ulic każdej części: Batalionu "Parasol" i Monte Cassino.
Wykaz ulic.
Władysława Andersa, Armii Krajowej (nr parzyste od 2 do 18), Batalionu „Parasol”, Batalionu „Zośka”, Boryszewska (bez numerów), Bytnara, Chruściela, Dywizjonu 303, Monte Cassino, Sosabowskiego, Wańkowicza, Wyszogrodzka (nr nieparzyste od skrzyżowania z ul. Armii Krajowej do granic miasta), Żyzna (nr nieparzyste).

</doc>
<doc id="474793" url="https://pl.wikipedia.org/wiki?curid=474793" title="Malcolm IV">
Malcolm IV

Malcolm IV Dziewica (w języku gaelickim Máel Coluim mac Eanric) (ur. 20 marca 1142, zm. 9 grudnia 1165 w Jedburgh) – król Szkocji od 1153. Malcolm IV był ostatnim królem Szkocji, który posiadał szkockie imię (wszyscy późniejsi nosili imiona angielskie lub łacińskie).
Biogram.
Malcolm urodził się 20 marca 1142 r. Pochodził z dynastii ; Był najstarszym synem Henryka Szkockiego, earla Northumberland oraz Ady de Warenne, córki Williama de Warenne, 2 earla Surrey. Wychowywany był w przesadnej pobożności, co odbiło się na jego charakterze. Był zniewieściały, słaby i brzydził się wojny. Czas spędzał na modlitwie. Z tych powodów w latach późniejszych nadano mu przydomek "Malcolm Dziewica".
Po wczesnej śmierci ojca (1152), Malcolm został wyznaczony na następcę swego dziadka, króla Dawida I Szkockiego (Świętego) i przejął po nim tron w roku 1153. Koronacja odbyła się w Pałacu Scone . 
W roku 1157 Malcolm zmuszony został przez króla Anglii, Henryka II, do zawarcia traktatu w Chester. Na jego mocy król Szkocji przekazał Anglii uzyskane wcześniej przez Dawida I hrabstwa: Cumberland z Carlisle, Westmorland i Northumberland oraz złożył Henrykowi hołd lenny. W zamian uzyskał potwierdzenie swych praw do hrabstwa Huntingdon. Był to praktycznie nowy podział granic między Anglią a Szkocją.
Przez całe panowanie Malcolm zmagał się z niepokojami wywoływanymi przez naczelników klanowych i możnowładztwo, niechętne wpływom anglo-normańskim. Kontynuował osiedlanie angielskich i francuskich rycerzy jako lenników, rozbudował kancelarię królewską, wspierał rozwój Kościoła. W roku 1159 uczestniczył w wyprawie Henryka II na Tuluzę. Pod koniec życia pokonał Celtów z Galloway i lorda Hebrydów Somerelda (1164).
Zmarł w młodym wieku z niewyjaśnionych przyczyn 9 grudnia 1165 w Jedburgh. Nie miał żony ani dzieci. Po nim na tron Szkocji wstąpił jego brat Wilhelm I Lew. Istnieje jednak legenda mówiąca, że Malcolm miał jednak nieznaną z imienia córkę, która zaręczyła się z Henrykiem, księciem Capui, synem Williama I sycylijskiego i Małgorzaty z Nawarry.

</doc>
<doc id="474798" url="https://pl.wikipedia.org/wiki?curid=474798" title="Kaplica Betlejemska w Pradze">
Kaplica Betlejemska w Pradze

Kaplica Betlejemska (czes. "Betlémská kaple v Praze") – budowla w Pradze szczególnie ważna w historii Czech. Miejsce wygłaszania słynnych kazań Jana Husa i Thomasa Müntzera.
Kaplica powstała w 1391 na polecenie Jana z Mühlheimu; kazania mogły być tu wygłaszane wyłącznie po czesku (a nie po łacinie i niemiecku). Zbudowano ją w stylu gotyckim. We wnętrzu dominowała ambona a nie ołtarz, co podkreślało funkcję świątyni. W kaplicy mogło się zmieścić 3.000 osób.
Od 1402 wygłaszał tu kazania Jan Hus, przyciągając tłumy słuchaczy. Po wyklęciu Husa, zgodnie z rozkazem papieża budynek kaplicy miał zostać zrównany z ziemią. Uzbrojeni w kilofy niemieccy mieszkanie nie zdołali go jednak wyburzyć z powodu oporu czeskich zwolenników Husa. Po jego śmierci w 1415, przemawiali z ambony kolejni kaznodzieje husyccy. W 1521 w kaplicy wygłosił kazania słynny niemiecki działacz reformacji Thomas Müntzer.
W latach 1536-39 wnętrze kaplicy podzielono rzędami kolumn na 6 naw i nakryto sklepieniem siatkowo-żebrowym.
Po bitwie na Białej Górze (1620) kaplicę odkupili jezuici, którzy starali się zatrzeć jej pierwotną funkcję. W 1786 na polecenie władz austriackich zrujnowaną kaplicę zburzono, z wyjątkiem 3 murów zewnętrznych, a w XIX wieku wbudowano w te mury czynszową kamienicę.
W latach 1948-53 z inicjatywy Zdenka Nejedlego kamienicę wyburzono, a z ocalonych fragmentów kaplicy i na podstawie starych rysunków i planów budynek zrekonstruowano według projektu architekta J. Fragnera. W 1962 obiekt wpisano na listę narodowych zabytków kultury Republiki Czeskiej. Aktualnie właścicielem jest miejscowy uniwersytet techniczny.

</doc>
<doc id="474806" url="https://pl.wikipedia.org/wiki?curid=474806" title="Kristin Fraser">
Kristin Fraser

Kristin Fraser (ur. 29 lutego 1980 w Palo Alto) – amerykańska łyżwiarka figurowa reprezentująca Azerbejdżan, startująca w parach tanecznych z Igorem Łukaninem. Dwukrotna uczestniczka igrzysk olimpijskich (2002, 2006) oraz czterokrotna mistrzyni Azerbejdżanu. Po zakończeniu kariery amatorskiej w 2010 r. została trenerką łyżwiarstwa.
Życie prywatne.
31 grudnia 2010 roku Kristin Fraser wyszła za mąż za swojego partnera sportowego Igora Łukanina podczas ceremonii w Montclair w stanie New Jersey.

</doc>
<doc id="474808" url="https://pl.wikipedia.org/wiki?curid=474808" title="Waverly Hills Sanatorium">
Waverly Hills Sanatorium



</doc>
<doc id="474809" url="https://pl.wikipedia.org/wiki?curid=474809" title="Jezioro Leleskie">
Jezioro Leleskie

Jezioro Leleskie (Leleszki, niem. "Lehlesker See") – jezioro w Polsce położone w województwie warmińsko-mazurskim, w powiecie szczycieńskim, w gminie Pasym.
Opis.
Jezioro wydłużone ze wschodu na zachód składa się z dwóch akwenów: wschodniego – większego i zachodniego – mniejszego. W środkowej części jeziora jest półwysep, zwężający je do 0,5 km, naprzeciwko istnieje długa, zalesiona wyspa i kilka mniejszych. Brzegi akwenu są na przemian płaskie lub strome, okolica jest pagórkowata. Otaczają je łąki i pola, a od wschodniego brzegu las. Zachodnie brzegi są podmokłe. Na południu jeziora jest wieś Leleszki, a w pobliżu niej znajduje się Rezerwat Sołtysek. Kilkaset metrów na północ jest wieś Elganowo. Na południu jezioro zbliża się do drogi krajowej nr 53, na wschodzie jest gruntowa droga między wsiami Grom i Elganowo, a na północy gruntowa między Pasymiem, a Elganowem.
Jezioro przylega do drogi krajowej nr 53 między Szczytnem a Olsztynem i tędy najłatwiej dojechać. Jezioro jest w połowie drogi między Pasymiem a Gromem. Do samego jeziora można dostać się licznymi drogami gruntowymi odchodzącymi od szosy i od wsi Leleszki i Elganowo.
Turystyka.
Jezioro bardzo głębokie, o doskonałej przejrzystości wody. Jest częstym obiektem nurkowania, organizowane są tu obozy nurkowe.
Jezioro sielawowe. Występuje głównie: sielawa, leszcz, płoć, okoń, szczupak, węgorz. Średnio zasobne w ryby.
Woda niezwykle czysta, wiele dzikich plaż i pomostów. Z powodu wymiarów zbiornik wolno się nagrzewa, ale mimo wszystko jest atrakcyjny. Liczne pola biwakowe, najwięcej na wschodnim brzegu.
Jezioro łączy się z Kalwą i jest to często uczęszczany szlak kajakowy. Kajaki można wypożyczać na polach biwakowych. Z powodu wymiarów jezioro doskonale nadaje się też do pływania żaglówkami.

</doc>
<doc id="474817" url="https://pl.wikipedia.org/wiki?curid=474817" title="Dystrykt Setúbal">
Dystrykt Setúbal

Dystrykt Setúbal (port. "Distrito de Setúbal") – jednostka administracyjna pierwszego rzędu w południowej Portugalii. Ośrodkiem administracyjnym dystryktu jest miasto Setúbal. Dystrykt od północy graniczy z dystryktem Lizbona oraz dystryktem Santarém, od wschodu z dystryktem Évora, od południowego wschodu z dystryktem Beja, a od zachodu z oceanem atlantyckim. Powierzchnia dystryktu wynosi 5064 km², zamieszkuje go 815 858 osób, gęstość zaludnienia wynosi 161 os./km².
W skład dystryktu Santarém wchodzi 13 gmin:

</doc>
<doc id="474818" url="https://pl.wikipedia.org/wiki?curid=474818" title="Struga Spychowska">
Struga Spychowska

Struga Spychowska – nazwa odcinka rzeki Krutynia między jeziorami Spychowskim, a Zdróżno.
Hydrologicznie jest to rzeka Krutynia, ale tak właśnie nazywany jest odcinek między tymi jeziorami. Struga Spychowska wypływa z jeziora Spychowskiego, po drodze wpływa do niej struga z jeziora Kierwik, po czym kończy swój bieg w jeziorze Zdróżno.
Odcinek między jeziorami Zyzdrój Mały, a jeziorem Spychowskim nazywany jest Zyzdrojową Strugą.
Rzeka rozlewa się miejscami w terenie, nadaje się do kąpieli i połowu. Jest częścią jednego z najbardziej znanych spływów kajakowych, zwanych Spływem Krutynią.

</doc>
<doc id="474822" url="https://pl.wikipedia.org/wiki?curid=474822" title="Epifaniusz z Salaminy">
Epifaniusz z Salaminy

Epifaniusz z Salaminy (, ; ur. ok. 315 w Besanduk w Palestynie, zm. 403 w Salaminie) – pisarz wczesnochrześcijański, biskup na Cyprze, święty Kościoła katolickiego i prawosławnego.
Życie i działalność.
Urodził się w żydowskiej rodzinie, lecz został nawrócony na chrześcijaństwo. Spędził wiele lat jako pustelnik i mnich. Znał bardzo dobrze wiele języków m.in. hebrajski, syryjski, egipski, grecki i łaciński. Od 333 kierował założonym przez siebie ośrodkiem monastycznym w judejskim Eleutheropolis. W 367 został biskupem cypryjskiej Salaminy ("Constantii"). Mimo to zachował zakonny ubiór i nadal prowadził monastyczny tryb życia, który wykształcił w nim surowość, skłonność do ascezy i bezkompromisowość w sprawach wiary.
Był uznawany za wielkiego erudytę. Nauczał o pierwszeństwie Piotra wśród apostołów. Zwalczał kult obrazów (m.in. w kościele w Anblata rozdarł zasłonę z wizerunkiem Chrystusa, ponieważ jej umieszczenie było jego zdaniem sprzeczne z doktryną Pisma Świętego). Przeciwstawiał się stanowczo Orygenesowi, którego uważał za heretyka. Za praktyki heretyckie uważał też szerzące się wtedy objawy kultu Marii w sekcie kolyrydian, która oddawała jej nadludzką cześć. W Arabii powstał kult Marii jako bogini, której kobiety składały w ofierze placuszki zwane kollyrydia, stąd nazwa kollyrydianki. Ich przeciwnikami byli antydikomarianici, uważający Maryję za najzwyczajniejszą kobietę. W tym też czasie Helwidiusz i Bonosus przeczyli dziewictwu Marii. Spotykała ich ostra odprawa ze strony Ambrożego i Hieronima. Były to jednak herezje pozostające na marginesie Kościoła.
Kult.
Po śmierci Epifaniusz otoczony został kultem, a wspomnienie liturgiczne w Kościele katolickim wyznaczone jest na 12 maja, szczególnie uroczyście na Cyprze, gdzie znajdują się zarówno wyznawcy katolicyzmu jak i prawosławia.
Cerkiew prawosławna wspomina świętego biskupa 12/25 maja, tj. 25 maja według kalendarza gregoriańskiego.
Łaciński patriarchat Jerozolimy.
W kalendarzu własnym Łaciński patriarchat Jerozolimy obchodzi wspomnienie obowiązkowe św. Epifaniusza w parafiach i domach zakonnych na Cyprze z własnym czytaniem w Godzinie czytań. Wspomnienie to obowiązuje również w klasztorach Kustodii Ziemi Świętej na Cyprze. W Godzinie czytań odczytuje się fragment z "Ankyrotos" (43,30-31; "PG" 41,1054-1055). Poza Cyprem obchodzi się wspomnienie dowolne.
Dzieła.
Prace Epifaniusza są źródłem wielu informacji o wczesnym chrześcijaństwie, szczególnie o herezjach. Najważniejsze to: "Panarion" (o herezji) oraz "Ankyrotos" (o Trójcy Świętej).
Dzieło to napisał 7 lat przed Soborem konstantynopolitańskim (381 r.) i umieścił w nim, w rozdz. 118,9–13, wyznanie wiary, które jest praktycznie identyczne z przyjętym przez ten Sobór Symbolem konstantynopolskim. Jedna z poważnych hipotez postuluje go jako autora tego najpopularniejszego "credo" w Chrześcijaństwie.
Teologia Epifaniusza nie jest oryginalna, ale typowa dla wiary Kościoła IV wieku. Dla mariologów istotne jest jego przekonanie, że Matka Boska nie umarła, a dowodem tego jest brak jej grobu na terenach palestyńskich ("Panarion").

</doc>
<doc id="474823" url="https://pl.wikipedia.org/wiki?curid=474823" title="Gunnar Gren">
Gunnar Gren

Gunnar Gren (ur. 31 października 1920 w Göteborgu, zm. 10 listopada 1991 tamże) – szwedzki piłkarz, grający na pozycji napastnika.
Zdobył w swojej karierze wiele trofeów, począwszy od mistrzostwa Szwecji z IFK Göteborg. Laureat Guldbollen w 1946 roku (nagrody dla najlepszego szwedzkiego piłkarza). W 1949 został zawodnikiem A.C. Milan, gdzie razem ze swoimi partnerami z reprezentacji Gunnarem Nordahlem i Nielsem Liedholmem tworzył słynne trio napastników Gre-No-Li. W 1953 na krótko został grającym trenerem Milanu. W swojej karierze grał także w Gårda BK, Fiorentinie, Genoi oraz Örgryte IS, w którym zakończył karierę w 1958.
Gren debiutował w reprezentacji Szwecji 29 sierpnia 1940 roku w zwycięskim 3:2 meczu przeciwko Finlandii. Karierę reprezentacyjną zakończył 26 października 1958 meczem przeciwko Danii (4:4), na 5 dni przed swoimi 38. urodzinami. Po zakończeniu kariery piłkarskiej Gren trenował szwedzkie zespoły IK Oddevold i GAIS.
Zmarł 10 dni po swoich 71. urodzinach. Pochowano go w Göteborgu.
Zdobył wicemistrzostwo świata w 1958. W reprezentacji zagrał łącznie 57 razy, strzelając 32 gole.

</doc>
<doc id="474826" url="https://pl.wikipedia.org/wiki?curid=474826" title="Babrak Karmal">
Babrak Karmal

Babrak Karmal, paszto ببرک کارمل (ur. 6 stycznia 1929 w Kamari nieopodal Kabulu, zm. 3 grudnia 1996 w Moskwie) – polityk afgański o poglądach proradzieckich, przywódca Afganistanu w latach 1979–1986. Wprowadził państwo świeckie oraz równouprawnienie kobiet.
Od początku lat pięćdziesiątych był działaczem ruchu komunistycznego w Afganistanie. W 1953 został aresztowany za udział w demonstracji studenckiej i był więziony przez blisko 3 lata. W latach 1957–1959 odbywał służbę wojskową. W latach 1960–1964 był pracownikiem Ministerstwa Oświaty i Ministerstwa Planowania. W latach 1964–1973 był deputowanym do Izby Ludowej – parlamentu afgańskiego. W styczniu 1966 został wybrany członkiem KC Ludowo-Demokratycznej Partii Afganistanu (LDPA). W kwietniu 1978 aresztowany wraz z innymi członkami KC LDPA podczas rządów Mohammada Dauda. Uwolniony został podczas rewolucji kwietniowej.
Od maja do lipca 1978 był wiceprzewodniczącym Rady Rewolucyjnej Afganistanu i wicepremierem, następnie od lipca do września 1979 ambasadorem Afganistanu w Czechosłowacji. Jego „zesłanie” na placówkę wynikało z popadnięcia w konflikt z Tarakim i Aminem. 23 grudnia 1979 roku, tuż przed rozpoczęciem sowieckiej interwencji w Afganistanie, został przetransportowany przez KGB z powrotem do Kabulu. 28 grudnia, dzień po zabiciu przez komandosów z Grupy Alfa KGB ZSRR Hafizullaha Amina, został wybrany na stanowisko sekretarza generalnego KC ALDPJ, przewodniczącego Rady Rewolucyjnej Afganistanu, premiera oraz naczelnego dowódcy sił zbrojnych. Oficjalnie Karmal ogłosił, że stanął na czele „powstania ludowego” przeciw „tyranii Amina”. W rzeczywistości był jednak marionetką w rękach przywódców ZSRR. W maju 1986 został zastąpiony przez Mohammada Nadżibullaha. Po odsunięciu od władzy wyjechał do Moskwy, gdzie zmarł.
Życiorys.
Wczesne życie i działalność.
Urodził się jako Sultan Husajn w dniu 6 stycznia 1929 roku. Był drugim z pięciorga dzieci Muhammada Husajna Hasza będącego generałem armii afgańskiej i byłym gubernatorem prowincji Paktija. Jego rodzina była jedną z najbogatszych rodzin w Kabulu. Urodził się w Kamari, wsi niedaleko Kabulu. Uczęszczał do niemieckojęzycznej Szkoły Nejat, którą ukończył w 1948 roku, po czym rozpoczął studia w Kolegium Prawa i Nauk Politycznych Uniwersytetu w Kabulu. Jego kariera na Kolegium została zrujnowana przez władze uczelniane, które wydaliły go z kolegium za działalność w związku uczniowskim o profilu marksistowskim. Studiował kolejno w Wyższej Szkole Prawa i Nauk Politycznych na Uniwersytecie w Kabulu (1951–53). W 1953 roku został aresztowany za działalność polityczną i uwolniony w 1956 roku na mocy amnestii wdrożonej przez Mohammada Dauda Chana. W 1957 znalazł pracę jako tłumacz języka niemieckiego i angielskiego, co umożliwiło mu odstąpienie od służby wojskowej. Ostatecznie ukończył Kolegium Prawa i Nauk Politycznych w 1960 roku, a w 1961 roku rozpoczął pracę w Katedrze Kompilacji i Tłumaczeń Ministerstwa Edukacji. Od 1961 do 1963 roku pracował w Ministerstwie Gospodarki.
Wczesna działalność polityczna.
W czasie pobytu w więzieniu w latach 1953–1956, zaprzyjaźnił się ze współwięźniem Akbarem Chajbarem, który wprowadził Karmala bliżej w poglądy marksistowskie. Karmal zmienił nazwisko z Sultan Husajn na "Babrak Karmal", co w języku Pasztunów oznacza "Towarzysz Robotników", miał to być symbol zerwania z burżuazyjnym pochodzeniem. Kiedy został zwolniony z więzienia, kontynuował swoją działalność w związku studentów i zaczął promować marksizm. Resztę lat 50. i początek 60. spędził na angażowaniu się w organizacjach marksistowskich, dwie z czterech istniejących wówczas grup zostało ustanowionych przez niego samego. W 1964 roku w wyniku wprowadzenia w życie afgańskiej Konstytucji Tymczasowej, zalegalizowano tworzenie nowych podmiotów politycznych. Sytuację wykorzystało kilku wybitnych marksistów, którzy w styczniu 1965 roku w domu Nur Mohammada Tarakiego powołali do działania Ludowo-Demokratyczną Partię Afganistanu. Problemem w nowej partii stała się frakcyjność. Partia podzieliła się na Chalk prowadzony przez Tarakiego i Hafizullaha Amina oraz na bardziej umiarkowaną (i jednocześnie bardziej proradziecką) Parczam, prowadzoną przez Karmala.
W wyniku wyborów parlamentarnych z 1965 roku był jednym z czterech członków L-DPA wybranych do niższej izby parlamentu. Innymi elektami byli Anahita Ratebzad, Nur Ahmed Nur i Fezanul Hak Fezan. Ponadto do parlamentu wszedł jedyny reprezentant Chalk – Hafizullah Amin. Zwycięstwo Parczamu mogło być spowodowane m.in. finansowaniem kampanii tej frakcji przez Karmala. On sam w latach 60. stał się czołową postacią ruchu studenckiego, a pomogło mu w tym dojście do urzędu premiera Mohammada Haszima Majwandwala, który władzę przejął po tym, gdy wyszły na jaw zabójstwa przeprowadzone z inicjatywy poprzedniego rządu.
W 1967 roku L-DPA nieoficjalnie podzieliła się na dwie partie, jedną chalkowską, a drugą parczamowską. Rozwiązanie partii zostało zainicjowane poprzez likwidację chalkowskiej gazety o tytule "Chalk". Karmal skrytykował Chalk za zbytni komunizm, a sam uważał, że partia powinna bardziej ukrywać orientację marksistowską zamiast ją promować. Według oficjalnej wersji wydarzeń, większość Komitetu Centralnego L-DPA odrzuciła krytykę Karmala. W głosowaniu po jego stronie opowiedziało się ośmiu dotychczasowych członków Komitetu. Karmal wraz z połową członków KC opuścił partię. Oficjalnie przyczyną podziału były różnice ideologiczne, ale innym powodem mogły też być różnice stylów i planów przywódcy Karmala i Tarakiego. Taraki chciał modelu partii leninowskiego, natomiast Karmal chciał budowy frontu demokratycznego. Innymi różnicami były sprzeczności społeczno-ekonomiczne; większość zwolenników Chalk pochodziła z biedniejszych regionów wiejskich i była z pochodzenia Pasztunami, parczamiści byli natomiast w większości bogatszymi mieszczanami i częściej posługiwali się językiem Dari. Chalk oskarżał Parczam o chęć koalicji z monarchią i pogardliwie nazywał frakcję „Królewską Partią Komunistyczną”. Zarówno Karmal i Amin zachowali swoje miejsca w parlamencie po wyborach parlamentarnych w 1969 roku.
Rządy Daud Chana.
W 1973 roku były premier Afganistanu Mohammad Daud Chan we współpracy z radykalnymi oficerami armii i frakcją Parczam obalił monarchię i ustanowił w jej miejsce Republikę Afganistanu. Po puczu amerykańska ambasada w Afganistanie określiła nowy rząd jako Komitet Centralny w radzieckim stylu w którym Karmal i Mir Akbar Chajbar zajmują czołowe pozycje. Większość ministerstw trafiło w ręce członków Parczam – Hasan Szark został wicepremierem, major Fajz Mohammad został ministrem spraw wewnętrznych a Nematullah Pażwak ministrem edukacji, ponadto Parczam przejął kontrolę nad resortami finansów, rolnictwa, komunikacji i spraw granicznych. Na początku 1974 roku zwolennicy Daud Chana i przedstawiciele Parczamu utworzyli Front Narodowy. Do 1975 roku, Daud umocnił swoją pozycję zwiększając uprawnienia wykonawcze, ustawodawcze i sądownicze. Ku niechęci Parczamu, Daud Chan zdelegalizował wszystkie partie polityczne oprócz Narodowej Partii Rewolucyjnej utworzonej przez niego samego. Tym samym Afganistan stał się państwem monopartyjnym.
Wkrótce po wprowadzeniu zakazu działalności opozycyjnej, Daud rozpoczął czystkę w rządzie z którego wydalił członków Parczam. Na skutek represji kierownictwo LDPA uległo zmianom i w rezultacie Taraki został wybrany na sekretarza generalnego a Karmal został drugim sekretarzem. Zabójstwo Chajbara będącego jednym z czołowych opozycjonistów oraz liderem frakcji radykalnej doprowadziło do rewolucji kwietniowej która odsunęła od władzy reżim Dauda i doprowadziła do przejęcia władzy przez L-DPA. W 1979 roku już po objęciu władzy, Karmal oskarżył swojego lidera wewnątrz partii, Amina, o zorganizowanie zabójstwa Chajbara.
Rządy Tarakiego i Amina.
Po udanej rewolucji władzę jako premier i przewodniczący Prezydium Rady Rewolucyjnej objął Taraki, który zachował swoją posadę sekretarza generalnego partii. Początkowo Taraki utworzył rząd składający się z dwóch przedstawicieli Parczam i Chalk. Karmal objął stanowisko wiceprzewodniczącego Rady Rewolucyjnej, a Amin został ministrem spraw zagranicznych – doprowadziło to do starć między tą dwójką zapoczątkowanych sporem co do przyznania członkostw oficerów, którzy brali udział w rewolucji w Komitecie Centralnym LDPA, co zresztą zostało przegłosowane na korzyść wojskowych czemu sprzeciwiał się Karmal. 27 czerwca, a więc trzy miesiące po rewolucji, Amin doprowadził Chalk do wyłącznego prawa do formułowania polityki rządu i podejmowania decyzji. Od lipca Amin prowadził wspartą przez Tarakiego akcję przeciwko Parczam. Karmal w obawie o swoje bezpieczeństwo ukrywał się w domu swojego przyjaciela z ZSRR. Karmal ponadto próbował skontaktować się z radzieckim ambasadorem w Afganistanie, Aleksandrem Puzanowem, aby omówić z nim zaistniałą sytuację – Puzanow odmówił spotkania i ujawnił lokalizację Karmala Aminowi. Należy jednak zaznaczyć, że ZSRR prawdopodobnie uratowało życie Karmala wysyłając go do Czechosłowacji. Na wygnaniu utworzył sieć kontaktu z pozostałymi przedstawicielami frakcji Parczam i wraz z nimi oraz byłym szefem sztabu armii Szapurem Ahmedazim zaplanował przeprowadzenie zamachu na Amina. Zamach nie udał się, gdyż afgański ambasador w Indiach poinformował o spisku rząd Amina. Doprowadziło to do wszczęcia dalszych czystek przeciwko Parczam i odwołaniu ambasadorów należących do tej frakcji. Niewielu z nich wróciło jednak do Afganistanu a sam Karmal oraz jego sojusznik Mohammad Nadżibullah, pozostali za granicą. Karmal spotkał się na emigracji z czołowymi przywódcami bloku wschodniego.
W tym samym czasie Amin zaczął nawiązywać coraz bliższe relacje z Zachodem oraz spotkał się osobiście z Gulbuddinem Hekmatjarem będącym jednym z czołowych antykomunistów w Afganistanie. Działania te doprowadziły do gwałtownego pogorszenia relacji afgańsko-radzieckich i w rezultacie przeprowadzenia operacji Sztorm-333, czyli puczu przeprowadzanego przez radzieckich komandosów. Karmal po puczu został namaszczony przez ZSRR jako prezes Prezydium Rady Rewolucyjnej. 27 grudnia 1979 roku Karmal w swoim przemówieniu dla Radia Kabul ogłosił przewrotu a współpracowników Amina określił jako "uzurpatorów", "morderców" i "prymitywnych katów". Karmalowi objęcia władzy pogratulowali Aleksiej Kosygin i Leonid Breżniew.
Rządy Karmala.
Liberalizacja systemu.
Początkowo oprócz stanowiska prezydenta obejmował też urząd premiera. Po dojściu do władzy obiecał utworzenie instytucji demokratycznych, wolne wybory i legalizację opozycyjnych partii politycznych. Ogłosił też amnestię w wyniku której na wolność wypuszczono więźniów dwóch poprzednich rządów. Obiecał utworzenie rządu koalicyjnego który nie będzie zwolennikiem socjalistycznego modelu państwa, podkreślając przy tym że wynegocjuje wsparcie polityczne, militarne i gospodarcze z ZSRR. Trzema najważniejszymi obietnicami Karmala były powszechna amnestia więźniów, upowszechnianie Podstawowych Zasad Demokratycznej Republiki Afganistanu i przyjęcie nowej flagi zawierającej tradycyjne barwy narodowe (poprzednia flaga była czerwona). Jego rząd przywrócił ponadto skonfiskowane mienie, przyznał koncesje przywódcom religijnym oraz sprywatyzował niektóre nieruchomości znacjonalizowane podczas wcześniejszych reform. Wszystkie te działania, z wyjątkiem ogólnej amnestii więźniów, były wprowadzane stopniowo. Z więzień wypuszczono 2600 więźniów politycznych w tym 600 członków Parczam a powszechna amnestia ogłoszona na obchodach szesnastej rocznicy powstanie LPDA (1 stycznia 1980 roku) była przez rząd bardzo nagłośniana. Karmal rozpoczął pracę nad Podstawowymi Zasadami Demokratycznej Republiki Afganistanu którymi była gwarancja praw demokratycznych tj. wolność słowa, prawo do bezpieczeństwa i życia, prawo do demonstracji, prawo do pokojowego zrzeszania się oraz do rzetelnego procesu sądowego. Amin w ramach zasad ogłosił, że państwo chronić będzie trzy rodzaje własności: państwową, spółdzielczą i własność prywatną. Podstawowe zasady doprowadziły do powstania dwóch ważnych organów państwowych: Specjalnego Sądu Rewolucyjnego badającego przestępstwa przeciwko bezpieczeństwa narodowemu i integralności terytorialnej oraz Instytut Prawa i Badań Naukowych – wprowadzenie tych dwóch instytucji uważanych za utrzymane w radzieckim stylu doprowadziło jednak do nieufności ze strony wielu Afgańczyków.
Prezydent rozszerzył bazę wsparcia dla LPDA na grupy społeczne które dotychczas były określane jako "wrogowie rewolucji". Prezydent mianował też grupę osób niezwiązanych z ruchem komunistycznym na stanowiska rządowe – w okresie od marca do maja 1980 roku aż 78 na 191 osób mianowanych na stanowiska rządowe nie było członkami LDPA. Z jego inicjatywy w czerwcu 1981 roku odbył się zjazd założycielski Narodowego Frontu Ojczyzny. Karmal jako praktykujący muzułmanin przystąpił do powrotu do odwoływań do tradycyjnych zwyczajów afgańskich oraz islamskich. Na piątym plenum Komitetu Centralnego partii w czerwcu 1981 roku złożył rezygnację ze stanowiska premiera i na tym stanowisku został zastąpiony przez Sultana Alego Kesztmanda oraz doprowadził do zmian w Radzie Rewolucyjnej której aż pięciu członków nie było związanych z rządzącą partią. Nieortodoksyjne i liberalne podejście Karmala nie zatrzymało jednak rosnących niepokojów oraz rozłamu w rządzie którego liczni przedstawiciele przechodzili na stronę opozycji. Rozłamy nie zmieniły jednak kierunku obranego przez rząd. W styczniu 1984 roku Karmal drastycznie ograniczył reformę rolną wprowadzoną przez Tarakiego i Amina oraz zwiększył zakres granic gospodarstw ziemskich. Rząd kontynuował program alfabetyzacji oraz zwiększył prawa kobiet. We wrześniu 1985 roku odbyło się pierwsze od lat posiedzenie parlamentu starszyzny plemiennej Loja Dżirga. Przewodniczącym parlamentu został Abdurrahim Hatef niebędący członkiem LPDA. Podczas wyborów 1985-1986 zostało ustalone że 60% urzędników państwowych ma być osobami spoza rządzącej partii, a pod koniec rządów Karmal zdecydował o tym że kilku członków rządu na wysokim szczeblu nie będzie członkami partii.
Mimo postępującej liberalizacji, Karmal i Parczam po dojściu do władzy rozpoczął akcje przeciwko dawnym sojusznikom Amina. Akcja była zemstą za wcześniejsze represje tej frakcji wobec niego i jego sojuszników. Niemniej jednak podzielił on władzę między obiema frakcjami partii, przy czym radykalna Chalk posiadała niewielkie wpływy. Parczam swoje prowadzenie w partii utrzymał na konferencji partii w Kabulu z dnia 14–15 marca 1982 roku.
Wojna domowa i militaria.
W marcu 1979 roku, budżet wojskowy wynosił 6,4 miliona dolarów amerykańskich co stanowiło 8,3 procent budżetu państwa, ale tylko 2,2 produktu krajowego brutto. Po interwencji radzieckiej, budżet obronny wzrósł do 208 mln USD w 1980 roku i 325 mln USD w 1981 roku. W 1982 roku stwierdzono, że rząd wydał na cele wojskowe około 22% wszystkich wydatków. W styczniu 1981 roku prezydent podwoił płace dla personelu wojskowego oraz zwiększył wiek dla rezerwistów do 35 roku życia. W okresie jego rządów wojskowi zyskali w rządzie szerokie wpływy. Liczba żołnierzy wzrosła z 25 tysięcy w 1980 roku do 40 tysięcy w połowie lat 80.
Polityka zagraniczna.
Karmal utrzymywał napięte stosunki z Iranem i Pakistanem wspierającymi antyrządowych mudżahedinów oraz prowadził ściśle proradziecki kurs. ZSRR w zamian wspierał Afganistan na arenie międzynarodowej i odrzucił kilka zachodnich planów zakończenia wojny domowej, gdyż nie brały one pod uwagę afgańskiego rządu (większość zachodnich planów pokojowych wykluczała udział rządu i była przygotowana we współpracy z siłami afgańskiej opozycji). W 1985 roku Związek Radziecki zagroził, że jeśli Pakistan (który zresztą odmawiał uznania rządu LDPA) nadal będzie wspomagał mudżahedinów w Afganistanie, to ZSRR zacznie wspieranie beludżystańskich ruchów separatystycznych. Według niektórych źródeł sam Karmal miał być długoletnim agentem KGB.
Odsunięcie od władzy.
Karmal został odsunięty od władzy wraz z dojściem do władzy w ZSRR Michaiła Gorbaczowa, choć próby odsunięcia Karmala od władzy mogły pojawić się już w 1983 roku. Za potencjalnych następców Karmala uznawano Assadullaha Sarwariego z Chalk, uważany był on za kandydata ugodowego pomiędzy Pasztunami, Tadżykami i Uzbekami, uczestnika rewolucji kwietniowej Abdula al-Kadira Dagarwala oraz Nadżibullaha, który był pasztuńskim nacjonalistą. W listopadzie 1985 roku do Sekretariatu partii powołany został Nadżibullah. W marcu 1986 roku Karmal złożył wizytę w ZSRR w trakcie której przedstawiciele rządu próbowali go przekonać, że jest on zbyt chory aby dalej rządzić i powinien zrezygnować, z drugiej jednak strony radziecki lekarz powiedział mu że jest on w dobrym zdrowiu. Karmal przyznał jednak rację przedstawicielom rządu ZSRR i obiecał, że ustąpi ze stanowiska Sekretarza Generalnego, jednak Sowieci nie ufali w to zapewnienie i w rezultacie kontynuowali próby przekonania go do przyspieszenia procedury oddania władzy. Karmal zrezygnował z funkcji sekretarza generalnego na 18. plenum Komitetu Centralnego. Jego następcą został Nadżibullah. Mimo odsunięcia od władzy Karmal jako przewodniczący Rady Rewolucyjnej nadal miał poparcie w partii i wykorzystywał je w celu ograniczenia uprawnień Nadżibullaha którego bazą do sprawowania władzy była nie partia, lecz służby specjalne KHAD. W listopadzie 1986 roku ostatecznie odsunięto Karmala ze sprawowanych urzędów, a następnie zesłano go do Moskwy, gdzie otrzymał państwowe mieszkanie i własną daczę. Początkowo urząd przewodniczącego Rady Rewolucyjnej objął bezpartyjny Haji Mohammad Chamkani który został następnie zastąpiony przez Nadżibullaha.
Z nieznanych przyczyn, później został ponownie zaproszony do Kabulu przez Nadżibullaha. Plan Nadżibullaha miał na celu wzmocnienie jego pozycji w Partii Ojczyzny (przemianowanej LDPA) przez uspokojenie przedstawicieli Parczam będących zwolennikami Karmala. Plan nie udał się a mieszkanie Karmala stało się ośrodkiem opozycji. Gdy Nadżibullah został obalony w 1992 roku, Karmal stał się najpotężniejszym politykiem w Kabulu kontrolowanym przez Parczam. Karmal rozpoczął próby negocjacji z rebeliantami które zostały przez nich zerwane a 16 kwietnia tego samego roku rebelianci na czele z Gulbuddinem Hekmatjarem wkroczyli do miasta. Karmal przeprowadził się do Hairatanu gdzie próbował utworzyć nową partię lub zachęcać ludzi do przyłączania się do Islamskiego Ruchu Narodowego było to spowodowane tym że lider tej partii, Abdurraszid Dostum był zwolennikiem Karmala w okresie jego rządów. Według jego współpracowników stopniowo zaczął wykazywać brak zainteresowania polityką. W czerwcu 1992 roku ogłoszono, że wraz z Dostumem zginął w katastrofie lotniczej, jednak informacja ta okazała się fałszywa. Na początku grudnia 1996 roku zmarł w Centralnym Szpitalu Klinicznym w Moskwie na raka wątroby. Data jego śmierci została przez część źródeł podana na 1 grudnia, według innych był to 3 grudnia.

</doc>
<doc id="474828" url="https://pl.wikipedia.org/wiki?curid=474828" title="HSG">
HSG



</doc>
<doc id="474832" url="https://pl.wikipedia.org/wiki?curid=474832" title="Weltschmerz">
Weltschmerz

Weltschmerz (niem. "ból świata") – zespół nastrojów i emocji typu: depresja, smutek, apatia, melancholia wynikających z myśli o niedoskonałości świata, a właściwie ze zderzenia chęci działania i niemożności jego realizacji oraz dysonansu pomiędzy wrażliwością bohatera a jego otoczeniem; romantyczny, sentymentalny pesymizm. Choć niekiedy uważa się, że pojęcie to pochodzi z utworu "Cierpienia młodego Wertera", napisanego przez prekursora niemieckiego romantyzmu Johana Wolfganga Goethego, właściwym jego twórcą jest inny preromantyk niemiecki Jean Paul (Johann Paul Friedrich Richter).
W powieści Goethego "weltschmerzu" doświadcza Werter, tytułowy bohater. Objawia się on stanami melancholii, załamaniem i apatią. Bohater widzi niedoskonałość świata, np. niesprawiedliwe podziały społeczne, ale nie chce się ani do nich przystosować, ani się przeciw nim zbuntować. Uważa, że ani on nie rozumie świata, ani świat jego. Jest sam na sam ze swoją rozbudowaną wrażliwością. Próbuje więc świata iluzji – ucieka najpierw w świat przyrody (kontemplacja), potem w świat literatury (lektura Homera, zaś potem pieśni Osjana – zmiana literatury świadczy o zmianie nastawienia do rzeczywistości), by na końcu popełnić samobójstwo z powodów powyższych oraz przez nieszczęśliwą miłość, co jest kolejnym wątkiem powieści.

</doc>
<doc id="474841" url="https://pl.wikipedia.org/wiki?curid=474841" title="Jezioro Spychowskie">
Jezioro Spychowskie

Jezioro Spychowskie – jezioro w woj. warmińsko-mazurskim, w powiecie szczycieńskim, w gminie Świętajno, leżące na terenie Równiny Mazurskiej.
Opis.
Jezioro zbliżone kształtem do litery C o osi skierowanej z północy na południe. Brzegi są płaskie, dalej od lustra wody pagórkowate. Leżą na nich podmokłe łąki, kępy lasu i pola, a na wschodnim brzegu wieś Spychowo. Mimo bliskości zabudowań, jezioro jest czyste.
Dojazd: ze Szczytna drogą krajową 58 w stronę Ostrołęki, następnie po 1 km w lewo powiatową nr 26629 drogą do Świętajna i dalej do Spychowa. Wędkarsko jezioro zaliczane jest do typu linowo-szczupakowego. Jezioro otwarte, poprzez cieki: wpływa do niego strumyk z jeziorka Cichego, wpływa do niego rzeka Krutynia z jeziora Zyzdrój Mały (zwana w tym miejscu "Zyzdrój" lub "Zyzdrojową Strugą"), wypływa z niego rzeka Krutynia płynąca do jeziora Zdróżno (rzeka zwana jest na tym odcinku "Spychowską Strugą")
Turystyka.
Jezioro leży na szlaku kajakowym rzeki Krutyni. Czyste, przepływowe, doskonale nadaje się do kąpieli, średnio zasobne w ryby. Oprócz linów i szczupaków występuje m.in. sandacz. Dostępne od strony miasta, jest tam pole namiotowe, a na pograniczu jeziora i Krutyni ośrodek PTTK.
Dane morfometryczne.
Powierzchnia zwierciadła wody według różnych źródeł wynosi od 46,0 ha do 48,8 ha.
Zwierciadło wody położone jest na wysokości 125,7 m n.p.m. Średnia głębokość jeziora wynosi 2,3 m, natomiast głębokość maksymalna 7,7 m .
W oparciu o badania przeprowadzone w 1990 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Spychowskie". Do 1960 roku to jezioro nosiło nazwę "Jezioro Pupskie" wymienianą wciąż w niektórych publikacjach jako nazwa oboczna.

</doc>
<doc id="474842" url="https://pl.wikipedia.org/wiki?curid=474842" title="Ruch Nowej Kultury (Wrocław)">
Ruch Nowej Kultury (Wrocław)

Ruch Nowej Kultury – ruch kontrkulturowy działający w latach 1980-1981 na Uniwersytecie Wrocławskim i Państwowej Wyższej Szkole Sztuk Plastycznych we Wrocławiu. 
Powstał w październiku 1980 roku we Wrocławiu. Został stworzony przez grupę 30 osób wywodzących się ruchów hippisowskiego, anarchistycznego, pacyfistycznego oraz nowej lewicy jako uzupełnienie politycznych inicjatyw pojawiających się na fali rewolucji „Solidarności”. Pomysłodawcami powstania ruchu byli Jacek Drobny, Andrzej Dziewit oraz Waldemar Fydrych ps. „Major” (późniejszy przywódca R.N.K.), a wśród członków wymienić Piotra Adamcio ps. „Pablo”, Krzysztofa Albina, Wiesława Cupałę ps. „Rotmistrz”, Pawła Jarodzkiego, Krzysztofa Skarbka oraz Zenona Zegarskiego ps. „Wskazówa”. 
Najważniejszymi akcjami R.N.K. były: pierwszy w Polsce wielkanocny Marsz Pokoju (wspólnie z NZS), happeningowa dystrybucja pisma „A”, które zawierało „Manifest Surrealizmu Socjalistycznego” oraz udział jesienią 1981 roku w strajku studenckim na Uniwersytecie Wrocławskim, w trakcie którego wydawano pismo „Pomarańczowa Alternatywa”.
Spotkania R.N.K. odbywały się na Uniwersytecie Wrocławskim w klubie „Progress” w budynku Instytutu Filozofii. Ruch miał swój własny statut, którego autorami byli Andrzej Dziewit, Jacek Drobny oraz Waldemar Fydrych

</doc>
<doc id="474843" url="https://pl.wikipedia.org/wiki?curid=474843" title="United States Navy SEALs">
United States Navy SEALs

United States Navy Sea, Air and Land (SEAL) ("Marynarka Wojenna Stanów Zjednoczonych Morze, Powietrze i Ląd") – siły specjalne amerykańskiej marynarki. Prekursorem oddziałów SEAL był „UDT” (), który działał m.in. w czasie II wojny światowej i konfliktu koreańsko-amerykańskiego.
Siły te powstały na polecenie amerykańskiego prezydenta Johna F. Kennedy’ego. Walczyły w każdym większym amerykańskim konflikcie od czasu wojny wietnamskiej. Dziś są używane do akcji bezpośrednich i specjalnych operacji rozpoznawczych. Biorą udział w tzw. VBSS – czyli opanowanie jednostek pływających.
Kiedyś działały głównie w „taktyce niebieskiej” (jeziora, rzeki, morza, oceany) dziś są jednostką uniwersalną jeżeli chodzi o działania specjalne. Operują głównie na lądzie, również w konfliktach niebędących wojnami. 
Oddziały Marynarki Stanów Zjednoczonych Sea, Air and Land (SEAL) są elitarnymi oddziałami Sił operacji Specjalnych Marynarki USA, którym powierzono zadania takie jak: zagraniczna obrona wewnętrzna, działania bezpośrednie, antyterroryzm, zwiad specjalny. Dopiero po przejściu tego specjalistycznego programu treningowego, mogą nosić i szczycić się Odznaką Walki Specjalnej znanej także jako Trójząb SEALsów. Odznaka ta (czasem zwana „Budweiser” z powodu jej podobieństwa do orła z logo firmy Anheuser-Busch) służy jako najszerzej znany znak rozpoznawczy wśród całych Sił operacji Specjalnych. Jest zazwyczaj noszona wraz ze skrzydełkami spadochroniarzy Marynarki/Piechoty Morskiej, które są przyznawane po 10 skokach.
W maju 2011 r. Navy SEALs została uhonorowana przez prezydenta Baracka Obamę "Presidential Unit Citation" – najwyższym odznaczeniem, jakie można przyznać w USA jednostce wojskowej.
Oddziały SEALs.
Początkowo każda drużyna odpowiadała za inny obszar świata, lecz po rozpoczęciu Wojny z Terroryzmem jednostka musiała dopasować się do zmieniającej sytuacji i zrezygnowano z tego podziału.
Uzbrojenie.
Broń główna:
Broń boczna:

</doc>
<doc id="474844" url="https://pl.wikipedia.org/wiki?curid=474844" title="Osiedle Przylesie (Łask)">
Osiedle Przylesie (Łask)

Osiedle Przylesie – osiedle Łasku
Budowę osiedla rozpoczęto 1987 roku. Pierwsze mieszkania oddano do użytku na przełomie lat 80. i 90. Mieści się tu m.in. basen, szkoła podstawowa, minimarket, przychodnia lekarska.
Odległość bloków mieszkalnych od lasu to ok. 500 m. Wszystkie ulice Przylesia mają nazwy pochodzące od drzew. Główne ulice to: Cisowa, Dębowa, Jesionowa, Jodłowa, Orzechowa, Jarzębinowa.
Dane statystyczne (stan na lipiec 2008 roku):

</doc>
<doc id="474850" url="https://pl.wikipedia.org/wiki?curid=474850" title="Neverwinter Nights 2">
Neverwinter Nights 2

Neverwinter Nights 2 – komputerowa gra fabularna wyprodukowana przez studio Obsidian Entertainment i wydana przez Atari, a na terenie Polski przez CD Projekt. Jest to kontynuacja gry "Neverwinter Nights" i została oparta na regułach Dungeons &amp; Dragons w wersji 3,5. Premiera gry w Stanach Zjednoczonych odbyła się 31 października 2006 roku, a w Polsce miała miejsce 8 grudnia. Akcja gry rozgrywa się w fikcyjnym świecie fantasy Faerûn.
W stosunku do pierwszej części gry, "Neverwinter Nights 2" posiada wiele innowacji, m.in. możliwość dołączenia do drużyny mających własne zdanie i prowadzących między sobą konwersacje bohaterów niezależnych (podobnie jak miało to miejsce w sadze "Baldur's Gate"), którymi gracz może bezpośrednio sterować (w pierwszej części gry można było przyłączyć jednego najemnika). Wprowadzony został system podras, zwiększona została ilość klas prestiżowych, dodano nowe czary, atuty itp. Twórcy oceniają, że główna kampania zajmuje od 40 do 60 godzin gry. Rozbudowany został również edytor modułów, za pomocą którego gracze mogą tworzyć własne scenariusze i przygody.
W Polsce wydane zostały dwie wersje edycji kolekcjonerskiej (Chaotic Evil i Lawful Good) oraz dwie zwykłe (czarna i biała). Gra zdobyła pozytywny odbiór wśród recenzentów. Chwalono głównie wątek fabularny i zarządzanie drużyną, a krytykowano błędy techniczne. Wydano trzy dodatki: ' w 2007, ' w 2008 i "" w 2009.
Fabuła.
Gra, po wprowadzeniu w postaci festynu dożynkowego, rozpoczyna się atakiem kolcoskórych i duergarów, pod wodzą githyanki na Zachodni Port, rodzinną wioskę postaci gracza leżącą na Bajorze Umarłych. Po odparciu ataku demonicznych bestii gracz otrzymuje od swojego ojczyma zadanie odzyskania tajemniczego srebrnego okruchu i udania się z nim do miasta Neverwinter. W mieście mamy odszukać gospodę należącą do wuja, Duncana i wraz z nim spróbować rozwikłać zagadkę związaną z niespodziewanym atakiem na rodzinna wioskę, oraz z magicznym okruchem. Szybko okazuje się, że światu zagraża potężne zło, Król Cieni. Jedyną bronią mogącą go zabić jest niegdyś roztrzaskane na kawałki Srebrne Ostrze Gith. Okruchy, które gracz odnajduje podczas przygód, są szczątkami tego legendarnego miecza. Celem gry jest odnalezienie wszystkich jego okruchów, oraz przekucie go, by móc ostatecznie unicestwić mrocznego Króla Cieni. Na drodze do zwycięstwa stają przed graczem githyanki, chcące odzyskać zagubione ostrze; lord Garius, mag próbujący zjednoczyć się z Cieniem; oraz tajemniczy mężczyzna, który okazuje się być zaginionym przed wieloma laty potężnym czarnoksiężnikiem – Ammonem Jerro. Podobnie jak postać kierowana przez gracza, postawił on sobie za cel zniszczenie Króla Cieni. Zaciekle poszukuje on okruchów miecza Gith, przez co jego drogi krzyżują się ze ścieżkami głównego bohatera tej opowieści. Po licznych perypetiach staje on w szeregu sprzymierzeńców gracza.
Polska wersja.
Wersja polska: Start International Polska
Wystąpili:
i inni
Odbiór.
"Neverwinter Nights 2" została pozytywnie przyjęta przez krytyków otrzymując średnią ocen 82% na serwisie Metacritic. Gra otrzymała nagrodę „Best Story” w 2006 roku zwyciężając z "", które było wybrane przez czytelników. W tym samym roku Golden Joystick Award nominował ją do „Best PC Game”. Pomimo że niektórzy recenzenci opisali "Neverwinter Nights 2" jako lepszą od pierwszej części, gra otrzymała niższe oceny.
Implementacja zasad Dungeons &amp; Dragons w edycji 3,5 została uznana za wierną jej oryginałowi. Greg Atkinson z GameDaily uznał, że „zasady z wersji 3,5 w "Neverwinter Nights 2" są w pełnym rozkwicie, a obrażenia krytyczne mogą zabić wszystkich członków drużyny”. Fabuła gry została uznana jako jeden z lepszych elementów gry, który został usprawniony względem "Neverwinter Nights". Miguel Lopez stwierdził, że kampania zawiera parę niespodzianek które z pewnością podekscytują fanów Dungeons &amp; Dragons. Matt Slagle z Deseret News był zadowolony z wyborów moralnych które zachodzą w grze i uznał, że dyplomacja może być lepszym wyborem niż walka.
Oficjalne dodatki i moduły premiowe.
Pierwszym oficjalnym rozszerzeniem do "NWN2" jest "". Dodaje ona 2 klasy podstawowe, 5 klas prestiżowych, 6 podras, poziomy epickie itd. Według producenta zapewnia ok. 20 godzin gry.
Drugi oficjalny dodatek do "Neverwinter Nights 2" to ", który oferuje ok. 20 godzin dodatkowej rozgrywki. W dodatku pojawiły się pewne zmiany w mechanice rozgrywki oraz dodatkowe czary, rasy i klasy postaci. Zmieniony został także system prowadzenia konwersacji, w którym większą rolę odgrywają postacie należące do drużyny i ich umiejętności.
Trzeci oficjalny dodatek został już zapowiedziany, lecz na razie twórcy nie ujawnili żadnych bliższych informacji na jego temat.
Powstał też pierwszy moduł premiowy " stworzony przez ekipę Ossian Studios. Moduł ten oferuje ok. 15 godzin dodatkowej rozgrywki. Do drużyny gracza może się przyłączyć trzech nowych towarzyszy. Opowieść pozwala zwiedzić wiele niezbadanych wcześniej terenów, w tym mroki podziemnych kanałów. Wprowadzono również nowe rodzaje potworów.
Należy pamiętać, że w przeciwieństwie do oficjalnych dodatków (expansion packs), moduły premiowe (adventure packs) nie są tworzone przez autorów gry lecz przez zewnętrznych developerów. Nie wnoszą żadnych zmian w samym silniku gry, a jedynie dodają nowe kampanie dla pojedynczego gracza.
Tak więc gracze zainteresowani tylko rozgrywką wieloosobową nie muszą kupować modułów premiowych, aby się cieszyć pełną funkcjonalnością gry w sieci.

</doc>
<doc id="474851" url="https://pl.wikipedia.org/wiki?curid=474851" title="Jezioro Ciche (powiat szczycieński)">
Jezioro Ciche (powiat szczycieński)

Jezioro Ciche – jezioro w Polsce położone w województwie warmińsko-mazurskim, w powiecie szczycieńskim, w gminie Świętajno, leżące na terenie Równiny Mazurskiej.
Dane morfometryczne.
Powierzchnia zwierciadła wody wynosi 2,0 ha.. Jezioro jest otwarte, wypływa z niego strumyk do jeziora Spychowskiego.

</doc>
<doc id="474853" url="https://pl.wikipedia.org/wiki?curid=474853" title="Izomorfizm porządków">
Izomorfizm porządków

Izomorfizm porządków – pojęcie w matematyce określające funkcję pomiędzy dwoma zbiorami uporządkowanymi pokazującą, że porządki te "wyglądają tak samo". Termin ten jest również używany na określenie relacji bycia izomorficznymi porządkami.
Definicja.
Niech formula_1 formula_2 będą porządkami częściowymi. Powiemy, że funkcja formula_3 jest izomorfizmem porządków "X" i "Y" jeśli spełnione są dwa warunki:
Porządki formula_1 formula_2 nazywamy izomorficznymi, gdy istnieje pomiędzy nimi izomorfizm.
Własności.
Niech formula_1 formula_2 będą porządkami częściowymi. Jeśli porządki te są izomorficzne, to:
Przykłady.
Niech formula_14 oznaczają zbiory liczb naturalnych, całkowitych, wymiernych i rzeczywistych, odpowiednio, a formula_15 niech będzie naturalnym porządkiem.

</doc>
<doc id="474854" url="https://pl.wikipedia.org/wiki?curid=474854" title="Blackburn Botha">
Blackburn Botha

Blackburn B.26 Botha – brytyjski samolot bombowy i torpedowy z okresu II wojny światowej
Historia.
W połowie lat 30. XX wieku brytyjskie Ministerstwo Lotnicze w związku z potrzebą modernizacji swoich sił wydało szereg wymagań na nowe samoloty wojskowe, jedno z nich z 1936 roku dotyczyło morskiego samolotu bombowo-torpedowego przystosowanego do startu z baz lądowych.
Na podstawie tych wymagań wytwórnia lotnicza Blackburn Aircraft Limited z Brough opracowała samolot, który oznaczono fabrycznym kodem B.26. Projekt tego samolotu przedstawiono w Ministerstwie Lotniczym i spotkał się on z uznaniem. Podjęło ono decyzję o produkcji seryjnej tego samolotu, nawet bez budowy i sprawdzenia prototypu. Przed podjęciem jednak produkcji seryjnej zmieniono jeszcze parametry wymagane dla samolotu: m.in. zwiększono wymaganą prędkość, udźwig bomb.
Pomimo że projekt samolotu ze względu na silniki o zbyt małej mocy, nie spełniał wymogów, to w 1938 roku rozpoczęto ich produkcję seryjną. Samolot ten otrzymał nazwę Blackburn Botha, a pierwszy seryjny samolot został oblatany 28 grudnia 1938 i był to zarazem oblot pierwszego samolotu tego typu.
W trakcie prób w locie okazało się, że samolot ten ma sporo drobnych usterek konstrukcyjnych, które wyeliminowano w następnym egzemplarzu, na podstawie którego budowano pozostałe samoloty z zamówionej serii oznaczonej jako Mk I.
Po wybuchu II wojny światowej samolot ten okazał się już konstrukcją przestarzałą i w 1942 roku zakończono jego produkcję. Nie podjęto również nowej wersji tego samolotu oznaczonej jako Mk II, która miała mocniejsze silniki.
Ostatecznie w latach 1938–1942 wyprodukowano 580 samolotów Botha.
Służba.
Samoloty Blackburn Botha weszły w 1939 roku na wyposażenie jednostek treningowych, a w 1940 roku do jednostek bojowych lotnictwa obrony wybrzeża, gdzie miały zastąpić samoloty Avro Anson. W sierpniu 1940 roku rozpoczęły one loty patrolowe nad Morzem Północnym, lecz już w listopadzie 1940 roku wycofano je z lotów bojowych, gdyż nie spełniały swoich zadań.
Wycofane z jednostek bojowych oraz wyprodukowane samoloty kierowano już wyłącznie do szkół lotniczych i jednostek treningowych, gdzie użytkowano je do 1943 roku. Potem wykorzystywano je już wyłącznie na ziemi, do szkolenia strzelców pokładowych.
Konstrukcja.
Samolot Blackburn Botha to dwusilnikowy górnopłat o konstrukcji metalowej, kabiny zakryte, podwozie wciągane w locie.
Napęd: dwa silniki gwiazdowe umieszczone w gondolach na skrzydłach

</doc>
<doc id="474860" url="https://pl.wikipedia.org/wiki?curid=474860" title="Para nieuporządkowana">
Para nieuporządkowana

Para nieuporządkowana formula_1 – zbiór zawierający elementy formula_2 i formula_3 i nie zawierający żadnego innego elementu. Jego istnienie gwarantuje aksjomat pary.
Jeżeli formula_4 to para nieuporządkowana formula_1 składa się z jednego tylko elementu.

</doc>
<doc id="474862" url="https://pl.wikipedia.org/wiki?curid=474862" title="Chamusca">
Chamusca

Chamusca – miejscowość w Portugalii, leżąca w dystrykcie Santarém, w regionie Alentejo, w podregionie Lezíria do Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Chamusca (ludność wg stanu na 2011 r.)

</doc>
<doc id="474863" url="https://pl.wikipedia.org/wiki?curid=474863" title="Pieczęć stanowa Illinois">
Pieczęć stanowa Illinois

Pieczęć stanowa Illinois, przedstawia podobiznę bielika amerykańskiego, wspartego na tarczy herbu państwowego, świadczy o przynależności stanu do USA. Orzeł trzyma w dziobie wstęgę na której wypisana jest dewiza stanu "Suwerenność stanu – unia narodowa". Woda reprezentuje Jezioro Michigan.
Data 26 sierpnia 1818 roku jest datą uchwalenia pierwszej stanowej konstytucji.

</doc>
<doc id="474866" url="https://pl.wikipedia.org/wiki?curid=474866" title="Cinfaes">
Cinfaes



</doc>
<doc id="474867" url="https://pl.wikipedia.org/wiki?curid=474867" title="Cinfães">
Cinfães

Cinfães – miejscowość w Portugalii, leżąca w dystrykcie Viseu, w regionie Północ w podregionie Tâmega. Miejscowość jest siedzibą gminy o tej samej nazwie.
Sołectwa.
Sołectwa gminy Cinfães (ludność wg stanu na 2011 r.)

</doc>
<doc id="474868" url="https://pl.wikipedia.org/wiki?curid=474868" title="Constancia">
Constancia

Constancia – miasto w Urugwaju, w departamencie Paysandú.

</doc>
<doc id="474869" url="https://pl.wikipedia.org/wiki?curid=474869" title="Constância">
Constância

Constância – miejscowość w Portugalii, leżąca w dystrykcie Santarém, w regionie Centrum, w podregionie Médio Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Constância (ludność wg stanu na 2011 r.)

</doc>
<doc id="474871" url="https://pl.wikipedia.org/wiki?curid=474871" title="Covilha">
Covilha



</doc>
<doc id="474872" url="https://pl.wikipedia.org/wiki?curid=474872" title="Covilhã">
Covilhã

Covilhã (czyt. [kuwille]) – miejscowość w Portugalii, leżąca w dystrykcie Castelo Branco, w regionie Centrum w podregionie Cova da Beira. Miejscowość jest siedzibą gminy o tej samej nazwie, obejmującej powierzchnię 556,43 km². Święto gminy przypada na 20 października.
Demografia.
Liczba mieszkańców miasta Covilhã na rok 2004 wynosiła 36 723 obywateli.
Krótki opis.
Covilhã, określana również jako "miasto wełny i śniegu", jest jednym z najważniejszych skupisk ludności historycznego regionu Beira Interior. Niewielka odległość miasta od najwyższej góry w części lądowej Portugalii - Torre (1993 m n.p.m.) sprawia, że jest ono niezwykle atrakcyjnym miejscem dla miłośników turystyki górskiej, wspinaczek i narciarzy.
Sołectwa.
Sołectwa gminy Covilhã (ludność wg stanu na 2011 r.):

</doc>
<doc id="474876" url="https://pl.wikipedia.org/wiki?curid=474876" title="René Char">
René Char

René Char (ur. 14 czerwca 1907 w L’Isle-sur-la-Sorgue, zm. 19 lutego 1988 w Paryżu) – francuski poeta.
Urodził się w L’Isle-sur-la-Sorgue na Prowansji. Pod koniec lat 20. wyjechał do Paryża. Podczas II wojny światowej uczestniczył we francuskim ruchu oporu ("Résistance"). Był dowódcą oddziału partyzanckiego we francuskich Alpach.
Jego poezja jest przesiąknięta krajobrazami Prowansji. Wczesna twórczość Chara była związana z ruchem surrealistycznym, od którego jednak później odszedł.

</doc>
<doc id="474877" url="https://pl.wikipedia.org/wiki?curid=474877" title="Idiota">
Idiota



</doc>
<doc id="474878" url="https://pl.wikipedia.org/wiki?curid=474878" title="Kretyn">
Kretyn



</doc>
<doc id="474879" url="https://pl.wikipedia.org/wiki?curid=474879" title="Acanthuridae">
Acanthuridae



</doc>
<doc id="474882" url="https://pl.wikipedia.org/wiki?curid=474882" title="Hannu Lepistoe">
Hannu Lepistoe



</doc>
<doc id="474887" url="https://pl.wikipedia.org/wiki?curid=474887" title="Rene Char">
Rene Char



</doc>
<doc id="474888" url="https://pl.wikipedia.org/wiki?curid=474888" title="RSI">
RSI



</doc>
<doc id="474890" url="https://pl.wikipedia.org/wiki?curid=474890" title="Fornos de Algodres">
Fornos de Algodres

Fornos de Algodres – miejscowość w Portugalii, leżąca w dystrykcie Guarda, w regionie Centrum w podregionie Serra da Estrela. Miejscowość jest siedzibą gminy o tej samej nazwie. 
Sołectwa.
Sołectwa gminy Fornos de Algodres (ludność wg stanu na 2011 r.):

</doc>
<doc id="474895" url="https://pl.wikipedia.org/wiki?curid=474895" title="Alf Sjoberg">
Alf Sjoberg



</doc>
<doc id="474900" url="https://pl.wikipedia.org/wiki?curid=474900" title="Wskaźnik siły względnej">
Wskaźnik siły względnej

Wskaźnik siły względnej, RSI (od ang. "relative strength index") – oscylator określający siłę trendu w analizie technicznej. Został wynaleziony przez J. Wellesa Wildera i po raz pierwszy przedstawiony w czasopiśmie "Commodities" (obecnie "Futures") w czerwcu 1978 roku.
Zawiera w sobie czynnik ważący, jest więc ważoną średnia ruchomą. Przyjmuje wartości od 0 do 100.
Obliczanie RSI.
gdzie
a – średnia wartość wzrostu cen zamknięcia z y dni
b – średnia wartość spadku cen zamknięcia z y dni
Im krótszy okres, tym bardziej czuły jest oscylator i tym szersza jest jego amplituda. Wskaźnik siły względnej sprawdza się w momencie, gdy jego oscylacje sięgają dolnych i górnych ekstremów.
Interpretacja.
Gdy RSI znajduje się powyżej poziomu 70 (sygnał wykupienia rynku) lub poniżej 30 (sygnał wyprzedania rynku), monitoruje się pojawianie ruchów załamanych (ang. "failure swings"). Ruch załamany na szczycie występuje w przypadku, gdy następny wierzchołek RSI znajdującego się powyżej poziomu 70 nie przewyższa poprzedniego wierzchołka, po czym następuje przebicie od góry poziomu poprzedniego dołka. W przypadku formowania się dna, w którym RSI znajduje się w trendzie spadkowym poniżej poziomu 30, ruch załamany polega na nieustanawianiu nowego dołka, a następnie przekroczeniu poprzedniego wierzchołka.
Aby wykryć różnice w przebiegu RSI, można posługiwać się tradycyjną analizą trendu lub średnimi ruchomymi.
W silnych trendach stan wykupienia (wyprzedania) rynku może utrzymywać się przez pewien czas i sam wzrost oscylatora powyżej 70 (spadek poniżej 30) nie jest jednoznacznym sygnałem sprzedaży (kupna).
Czasami zamiast poziomów 70 i 30 przyjmuje się odpowiednio 80 i 20.

</doc>
<doc id="474903" url="https://pl.wikipedia.org/wiki?curid=474903" title="Mação">
Mação

Mação – miejscowość w Portugalii, leżąca w dystrykcie Santarém, w regionie Centrum, w podregionie Pinhal Interior Sul. Miejscowość jest siedzibą gminy o tej samej nazwie.
Sołectwa.
Sołectwa gminy Mação (ludność wg stanu na 2011 r.)

</doc>
<doc id="474904" url="https://pl.wikipedia.org/wiki?curid=474904" title="Maia">
Maia

Maia – miejscowość w Portugalii, leżąca w dystrykcie Porto, w regionie Północ w podregionie Grande Porto. Miejscowość jest siedzibą gminy o tej samej nazwie. 
Sołectwa.
Sołectwa gminy Maia (ludność wg stanu na 2011 r.)

</doc>
<doc id="474905" url="https://pl.wikipedia.org/wiki?curid=474905" title="Marvao">
Marvao



</doc>
<doc id="474906" url="https://pl.wikipedia.org/wiki?curid=474906" title="Marvão">
Marvão

Marvão – miejscowość w Portugalii, leżąca w dystrykcie Portalegre, w regionie Alentejo w podregionie Alto Alentejo.
Krótki opis.
Miejscowość jest siedzibą gminy o tej samej nazwie. Nazwa miejscowości pochodzi od mauretańskiego władcy z VIII w. Ibn Marwana. Marvão od roku 2000 znajduje się na liście światowego dziedzictwa UNESCO
Położenie.
Miejscowość położona jest na szczycie granitowego wzgórza w paśmie Serra de São Mamede. Poza granitem wzgórze budują skały metamorficzne – przede wszystkim kwarcyty.
Historia.
Choć po wojnach punickich teren ten przeszedł pod panowanie Rzymu, okolicę nawiedzały regularne rewolty miejscowych Luzytanów i Wettonów. Ostatecznie dopiero w I wieku naszej ery Rzym na dobre uzyskał kontrolę nad okolicą, czego wyrazem było założenie miasta Ammaia. W czasach rzymskich miasto zajmowało ok. 25 hektarów a jego populacja sięgała 6 tys. mieszkańców. Miasto znajdowało się na terenie współczesnego sołectwa São Salvador da Aramenha. Po utracie przez Rzym kontroli nad Półwyspem Iberyjskim miasto straciło na znaczeniu i ostatecznie wyludniło się przed IX wiekiem. Na początku VIII w. mauretański władca Ibn Marwan wybudował na szczycie wzniesienia twierdzę, która pomogła mu zawładnąć leżącymi na północ ziemiami współczesnej Portugalii. Umocnienia te były rozbudowywane także po odbiciu tych ziem przez Portugalczyków, zwłaszcza przez Sancha II i Dionizego I
Sołectwa.
Sołectwa gminy Marvão (ludność wg stanu na 2011 r.)

</doc>
<doc id="474907" url="https://pl.wikipedia.org/wiki?curid=474907" title="Kierwik (jezioro)">
Kierwik (jezioro)

 
Kierwik – jezioro w woj. warmińsko-mazurskim, w powiecie szczycieńskim, w gminie Świętajno, leżące na terenie Równiny Mazurskiej.
Opis.
Wędkarsko jezioro zaliczane jest to typu leszczowego. Jezioro jest otwarte, "wypływa" z niego strumyk do Strugi Spychowskiej. Na terenie jeziora obowiązuje strefa ciszy.
Zbiornik wydłużony z północy na południe. Na wschodnim, łagodnie wznoszącym się brzegu rośnie las, na pozostałych były dawniej łąki i pola, obecnie są ogromne osiedla domków letniskowych. Przy południowej części jeziora leży miejscowość Kierwik. Nieco dale na północ jest miejscowość Koczek, a na zachód - Bystrz.
Dojazd taki jak do Spychowa: ze Szczytna drogą krajową 58 w stronę Ostrołęki, następnie po 1 km w lewo powiatową nr 26629 drogą do Świętajna i dalej do Spychowa. Jezioro i pozostałe wsie są na północny wschód od Spychowa. Dojazd do osiedli w większości przypadków drogami utwardzonymi.
Nad jeziorem Kierwik znajduje się stanica harcerska KH ZHP Ostrołęka, gdzie dawniej się mieścił ośrodek szkolenia policjantów.
Turystyka.
Jezioro znajduje się na terenie Mazurskiego Parku Krajobrazowego. Na całym terenie obowiązuje strefa ciszy. Woda jest dość czysta, nadaje się do kąpieli. Na zachodnim brzegu pomosty i plaże. Jezioro otoczone jest od zachodu i północy kilkoma osiedlami domków letniskowych.
Typ jeziora - leszczowe i zdecydowanie ten gatunek jest tu przeważający. Jezioro nie jest przełowione.
Dane morfometryczne.
Powierzchnia zwierciadła wody według różnych źródeł wynosi od 56,0 ha do 59,6 ha.
Zwierciadło wody położone jest na wysokości 125,2 m n.p.m. lub 125,3 m n.p.m. Średnia głębokość jeziora wynosi 6,1 m, natomiast głębokość maksymalna 16,6 m.
W oparciu o badania przeprowadzone w 1994 roku wody jeziora zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Kierwik". W różnych publikacjach i na mapach topograficznych jezioro to występuje pod nazwami "Kerwik", "Kurwik"' lub "Kurzik". 

</doc>
<doc id="474908" url="https://pl.wikipedia.org/wiki?curid=474908" title="Element odwracalny">
Element odwracalny

Element odwracalny – dla danego (wewnętrznego) działania dwuargumentowego określonego w pewnej strukturze algebraicznej element, dla którego istnieje element do niego odwrotny względem tego działania.
Innymi słowy, jeżeli zbiór formula_1 wyposażony jest w działanie formula_2 to element formula_3 jest odwracalny, jeśli istnieje taki element formula_4 dla którego spełnione są równości
gdzie formula_7 jest elementem neutralnym działania formula_8
Jeżeli spełniony jest tylko pierwszy warunek, to element formula_3 nazywa się prawostronnie odwracalnym, jeżeli wyłącznie drugi, to nazywa się go lewostronnie odwracalnym. Łączność działania formula_10 gwarantuje, że elementy odwracalne jednostronnie są odwracalne obustronnie, z kolei przemienność tego działania sprawia, że elementy tak lewo-, jak i prawostronnie odwracalne są odwracalne obustronnie.
Teoria pierścieni.
W teorii pierścieni elementy odwrotne względem dodawania nazywane są "elementami przeciwnymi". Ponieważ elementy pierścienia z działaniem dodawania tworzą grupę, to dla każdego elementu pierścienia istnieje element do niego przeciwny, zatem każdy z nich jest odwracalny względem tego dodawania. Zwyczajowo nazwę "element odwrotny" rezerwuje się dla elementu odwrotnego względem mnożenia. Ponieważ nie każdy element ma element do niego odwrotny względem mnożenia, to uzasadnione jest wyróżnianie tych elementów, które mają swoje odwrotności – właśnie one nazywane są "elementami odwracalnymi" lub dla odróżnienia od ogólnie pojętych elementów odwracalnych "jednościami" (nie należy mylić z jedynką, która w danym pierścieniu z jedynką jest jedna).
Dla danego pierścienia z jedynką formula_11 element formula_12 nazywa się odwracalnym lub jednością, jeśli jest dzielnikiem jedynki:
Grupa elementów odwracalnych.
Zbiór elementów odwracalnych danego pierścienia oznacza się symbolem formula_14 lub formula_15 Ponieważ zbiór ten zawiera jedynkę (elementem do niej odwrotnym jest ona sama) oraz dla formula_16 jest formula_17 to formula_18 jest grupą.
Pierścień (z jedynką) formula_19 jest pierścieniem z dzieleniem wtedy i tylko wtedy, gdy formula_20
Stowarzyszenie.
W pierścieniu przemiennym z jedynką formula_19 grupa elementów odwracalnych formula_14 działa na zbiorze formula_19 za pomocą mnożenia. Orbity tego działania nazywane są "klasami elementów stowarzyszonych". Oznacza to, że istnieje określona na formula_19 relacja równoważności formula_25 nazywana stowarzyszeniem, taka że
Innymi słowy elementy stowarzyszone „różnią się” o czynnik odwracalny.
W dziedzinie całkowitości formula_19 moc klas elementów stowarzyszonych, wyłączając formula_28 jest równa mocy zbioru formula_29
Przykłady.
W poniższych przykładach wszystkie elementy wspomnianych pierścieni mają elementy przeciwne, czyli są one odwracalne względem dodawania. Omawiane są w nich elementy odwracalne względem działania multiplikatywnego.

</doc>
<doc id="474911" url="https://pl.wikipedia.org/wiki?curid=474911" title="Centertel NMT">
Centertel NMT



</doc>
<doc id="474912" url="https://pl.wikipedia.org/wiki?curid=474912" title="Joseph Joffre">
Joseph Joffre

Joseph Jacques Césaire Joffre (ur. 12 stycznia 1852 w Rivesaltes, zm. 3 stycznia 1931 w Paryżu) – francuski dowódca wojskowy, szef Sztabu Generalnego, wiceprezydent Wyższej Rady Wojennej, generał dywizji ("Général de Division"), naczelny wódz armii francuskiej (1914–1916) w czasie I wojny światowej, marszałek Francji (1916).
Życiorys.
Syn drobnego handlarza winem. W 1869 rozpoczął uczęszczać na politechnikę, ale wojna francusko-pruska w 1870 przerwała mu studia. Wstąpił do wojska w stopniu oficera czasu wojny. Przydzielono go do pododdziału artylerii. Walczył w obronie Paryża. Po zakończeniu wojny zakończył kursy w Oficerskiej Szkole Inżynieryjnej Artylerii. Stopień oficerski otrzymał w 1872 i został skierowany do wojsk inżynieryjnych. Uczestniczył w pracach związanych z przebudową fortów Paryża. Za zasługi przy wykonywaniu tego zadania awansowany w 1876 do stopnia kapitana. 
W 1885 brał udział w ekspedycji na Tajwan, po czym powierzono mu kierowanie pracami fortyfikacyjnymi w Tonkinie (północny Wietnam). W 1892 został oddelegowany do Sudanu, gdzie powierzono mu kierowanie pracami przy budowie kolei senegalsko-nigeryjskiej. Tutaj wyróżnił się organizując oprócz prac obronę budowanej linii od najazdów tubylców. Następnie służył na Madagaskarze, pod dowództwem gen. Josepha Gallieni, gdzie fortyfikował jeden z ważniejszych punktów oporu floty francuskiej Diego Suarez. W 1901 otrzymał awans na stopień generała brygady i został wyznaczony na stanowisko gubernatora wojskowego twierdzy Lille. Następnie służył na stanowiskach: dyrektor oddziału inżynieryjnego w Ministerstwie Wojny, dowódca dywizji, dowódca 2. Korpusu Armijnego. Od 1910 członek Wyższej Rady Wojennej. W 1911 objął stanowisko szefa Sztabu Generalnego, po gen. Augustinie Dubail, jednocześnie został wyznaczony na wiceprezydenta Wyższej Rady Wojennej.
Ze względu na dotychczasowy przebieg służby gen. Joffre nie był przygotowany pod względem operacyjno-strategicznym do pracy na tym stanowisku. Od 1910 francuski Sztab Generalny wypracowywał nową strategię prowadzenia wojny z Niemcami opierającą się na natychmiastowym natarciu przez Alzację i Lotaryngię. Zgodnie z nowym planem operacyjnym wojska francuskie, przeznaczone do prowadzenia natarcia na Niemcy, miały być rozwijane pomiędzy Mezier a Belford.
W początkowym okresie I wojny światowej gen. Joffre został wyznaczony na dowódcę Armii Północnej i Północno-Wschodniej. Wojska francuskie rozwijały się wzdłuż granicy Francji z Niemcami, Luksemburgiem i Belgią na froncie 345 km w sile 5 armii; 1 A, 2 A,3 A (4,5,6 KA, 54, 55, 56 Dywizje Rezerwowe i 7 Dywizja Kawalerii – razem 235 tys. żołnierzy i 588 dział), 4 A i 5 A a także Grupa Armijna i Korpus Kawalerii. W podporządkowaniu gen. Joffre znalazły się także związki operacyjne w Belfort (7 dywizji piechoty), Bezul (3 dywizje rezerwowe), Soissons (3 dywizje rezerwowe) i na granicy z Włochami (4 dywizje rezerwowe), oprócz tego w rezerwie głównej twierdz były 4 dywizje rezerwowe. Razem Wojska Francuskie liczyły 1727,6 tys. żołnierzy i 4080 dział (w tym ciężkich 270).
8 sierpnia 1914 gen. Joffre wydał dyrektywę o przejściu do operacji zaczepnej. 13 sierpnia było wiadomym, że siły niemieckie skoncentrowały się nie w rejonie Metz, a na północ od Didenhofen. Po szeregu porażek w strefie przygranicznej armia francuska rozpoczęła wycofywanie na południe. Przewidywano oddanie Paryża oraz wysadzenie fortów Verdun. Gen. Joffre proponował A. Millerand, aby ten zaproponował Radzie Ministrów pozostawić Paryż miastem otwartym, z tym że rząd miał opuścić miasto. Ta propozycja spotkała się z protestem. 25 sierpnia podjęto decyzję o sformowaniu grupy uderzeniowej w składzie: 4 A, 5 A i 6 A. Rano 25 sierpnia minister wojny A. Messimi wydał rozkaz, że w wypadku ogólnego wycofania dla ochrony stolicy będzie sformowana Armia Specjalna, w sile 3 korpusów. Joffre przeciwstawiał się temu, ale zmuszony był rozkaz wykonać i 30 sierpnia wydał rozkaz o przekazaniu dla obrony Paryża 6 Armii, która znajdowała się na skrzydle Armii Niemieckiej.
Przed bitwą nad Marną wojska niemieckie odnosiły sukcesy taktyczne na całym froncie, ale 5 września z inicjatywy Wojskowego Gubernatora Paryża gen. Gallieni 6 Armia uderzyła w skrzydło znajdującej się na skrzydle niemieckiego frontu 1 Armii Niemieckiej. Wojska niemieckie odrzuciły wojska 6 A, lecz w wyniku osłabienia wojsk niemieckich ze względu na przerzut 2 korpusów do Prus Wschodnich i natarcia innych armii francuskich i angielskiej powstała pomiędzy 1 i 2 Armiami niemieckimi luka szerokości 35–40 km, która była przykrywana tylko przez kawalerię, a w którą uderzyła 5 Armia francuska. Ta sytuacja zmusiła naczelne dowództwo niemieckie do wydania 9 września rozkazu o wycofaniu. „Cud nad Marną”, dał gen. Joffre ogromną popularność, oraz praktycznie przesądził o losach kampanii 1914 roku i całej wojny poprzez zniweczenie niemieckiego Planu Schlieffena – planu strategicznego błyskawicznego zwycięstwa Niemiec nad Francją kosztem złamania neutralności Belgii i w konsekwencji wciągnięcia w wojnę przeciw Niemcom Wielkiej Brytanii, po to by po pokonaniu Francji zwrócić wojska niemieckie przeciwko Rosji.
3 grudnia 1915 gen. Joffre wprowadził organ Naczelnego Dowództwa, któremu były podporządkowane wszystkie armie na wszystkich frontach.
Popularność gen. Joffre malała z biegiem dalszych działań wojennych, m.in. na skutek operacji pod Verdun, która przynosiła olbrzymie straty i nie dawała nadziei na rychłe zwycięstwo, a także niespełnienie nadziei w bitwie nad Sommą (czerwiec-listopad 1916). Zwolennik niepopularnej w społeczeństwie strategii wyczerpania. Oprócz tego pomiędzy Naczelnym Dowództwem z jednej strony a rządem i parlamentem z drugiej strony, dochodziło do tarć dotyczących sprawowania władzy. 
Dekretem z 12 i 13 grudnia 1916 gen. Joffre został wyznaczony na doradcę technicznego rządu, a gen. Robert Nivelle na naczelnego dowódcę Armii Północy i Północnego Wschodu. Przy tym gen. Joffre, jako pierwszy z francuskich generałów od czasu wojny francusko-pruskiej, został w 1916 mianowany na stopień marszałka Francji.
Wiosną 1917 został oddelegowany do USA w celu uczestniczenia w organizacji Armii Stanów Zjednoczonych. W 1918 został członkiem Akademii Francuskiej.
Autor książki: "Wspomnienia marszałka Joffre (1910–1917)".

</doc>
<doc id="474921" url="https://pl.wikipedia.org/wiki?curid=474921" title="Kelly's Bicycles">
Kelly's Bicycles

Kelly’s Bicycles – słowacka firma zajmująca się produkcją rowerów, osprzętu do rowerów oraz akcesoriów turystycznych. Na rynku europejskim posiada montownie na Słowacji w dawnej fabryce Škoda. W ofercie firmy znajduje się większość typów rowerów.
Firma została założona przez dwóch braci – Petera i Brano Divinec w roku 1991. Produkcją rowerów pod własną marką zajmuje się od roku 1994.
Kelly's w Polsce.
W Polsce pod nazwą "Kelly’s Sp. z o.o." działa wyłączny importer produktów firmy Kelly’s Bicycles.

</doc>
<doc id="474923" url="https://pl.wikipedia.org/wiki?curid=474923" title="Kelly's">
Kelly's



</doc>
<doc id="474927" url="https://pl.wikipedia.org/wiki?curid=474927" title="Heteronim">
Heteronim

Heteronim - rodzaj pseudonimu literackiego (artystycznego), fikcyjny autor.
Od zwyczajnego pseudonimu różni się tym, że ukryty za heteronimem autor tworzy fikcyjną postać, obdarzając ją osobną biografią, wyglądem fizycznym oraz autonomiczną tożsamością i poglądami, często sprzecznymi z doświadczeniami "rzeczywistego" twórcy. Każdy z heteronimów posiada zazwyczaj własny styl i manierę literacką (twórczą).
Za mistrza heteronimów uchodzi portugalski poeta i pisarz Fernando Pessoa, który stworzył ich ponad siedemdziesiąt. Innymi twórcami posługującymi się heteronimami byli między innymi Søren Kierkegaard, Romain Gary czy David Solway.

</doc>
<doc id="474931" url="https://pl.wikipedia.org/wiki?curid=474931" title="Memoriał Karla Schäfera">
Memoriał Karla Schäfera

Memoriał Karla Schäfera – międzynarodowe zawody w łyżwiarstwie figurowym seniorów rozgrywane w Austrii od 1974 r. do 2008 r
. Miejscem rozgrywania zawodów był Wiedeń. W jego trakcie rozgrywane były zawody w jeździe indywidualnej kobiet i mężczyzn oraz par sportowych i tanecznych.
Ich nazwa pochodzi od nazwiska wybitnego austriackiego łyżwiarza figurowego, dwukrotnego mistrza olimpijskiego (1932, 1936) Karla Schäfera, startującego w połowie XX wieku. Zawody były konkursem kwalifikacyjnym do Zimowych Igrzysk Olimpijskich 1998 oraz 2006.

</doc>
<doc id="474932" url="https://pl.wikipedia.org/wiki?curid=474932" title="Karl Schäfer Memorial">
Karl Schäfer Memorial



</doc>
<doc id="474936" url="https://pl.wikipedia.org/wiki?curid=474936" title="Zyzdrój">
Zyzdrój



</doc>
<doc id="474937" url="https://pl.wikipedia.org/wiki?curid=474937" title="Alf Sjöberg">
Alf Sjöberg

Alf Sjöberg (ur. 21 czerwca 1903 w Sztokholmie, zm. 16 kwietnia 1980 tamże) – szwedzki reżyser filmowy i teatralny oraz scenarzysta.
Kariera.
Należy do klasyków szwedzkiego kina i teatru. Jego debiutancki "Najsilniejszy" (z 1929) jest jednym z najważniejszych przedwojennych filmów szwedzkich. Pełen antyhitlerowskich aluzji "Skandal" jest realizacją jednego z pierwszych scenariuszy młodego Ingmara Bergmana. Jest twórcą najsłynniejszej ekranizacji dramatu Augusta Strindberga "Panna Julia", w której zastosował nowatorskie środki ekranowe i inscenizacyjne (m.in. włączanie „trybu przypuszczającego”, czyli myśli i pragnień bohaterów, bezpośrednio w ujęcia opowiadające wydarzenia w „trybie oznajmującym”). Ponadto jest twórcą innych znaczących adaptacji filmowych, m.in. "Barabasz" na podstawie powieści Pära Lagerkvista oraz "Karin, córka Monsa" na podstawie powieści Miki Waltariego.

</doc>
<doc id="474938" url="https://pl.wikipedia.org/wiki?curid=474938" title="Sophie Ellis-Bextor">
Sophie Ellis-Bextor

Sophie Ellis-Bextor (ur. 10 kwietnia 1979 w Londynie) – brytyjska piosenkarka, tworząca muzykę łączącą brzmenia pop, dance, disco i elektronicznych dźwięków z lat osiemdziesiątych. Do jej największych przebojów należą solowe piosenki „Murder on the Dancefloor”, „Get Over You” i „Mixed Up World”, a także duety „Groovejet (If This Ain’t Love)” z DJ-em Spillerem i „Heartbreak (Make Me a Dancer)” z grupą Freemasons.
Życiorys.
Urodziła się w dzielnicy Hounslow w zachodnim Londynie jako córka Janet Ellis, aktorki i prezenterki programu "Blue Peter" (w którym Sophie wystąpiła w wieku sześciu lat) oraz Robina Bextora, nagradzanego reżysera filmowego. Jej rodzice rozwiedli się, gdy miała cztery lata. Ma trzy siostry i dwóch braci.
W 1996 została wokalistką zespołu theaudience, z którym wylansowała dwa przeboje „I Know Enough (I Don't Get Enough)” oraz „A Pessimist Is Never Disappointed” – oba weszły do brytyjskiego top 40 w 1998 roku. Udzieliła się też w piosence „Black Holes for the Young” zespołu Manic Street Preachers. Czytelnicy magazynu "Melody Maker" uznali ją w tamtym czasie za „najseksowniejszą piosenkarkę rocka”. Grupa thaudience wydała tylko jedną płytę, zatytułowaną po prostu "theaudience", i rozpadła się w 1999.
W 2000 Ellis-Bextor rozpoczęła współpracę z włoskim DJ-em Spillerem, nagrywając wokal do jego piosenki „Groovejet (If This Ain’t Love)”. Dotarła ona na szczyt brytyjskiego zestawienia UK Singles Chart oraz do wysokich miejsc na wielu europejskich listach. W 2001 wydała swój pierwszy solowy singel, cover „Take Me Home” z repertuaru Cher, wysoko notowany w Wielkiej Brytanii i Irlandii. Jej debiutancki album pt. "Read My Lips" ukazał się w sierpniu nakładem wytwórni Polydor, a pod koniec roku wydany został kolejny singel, „Murder on the Dancefloor”. Piosenka ta w 2002 uplasowała się na wysokich miejscach list przebojów, m.in. w top 5 w Wielkiej Brytanii, Irlandii, Norwegii, Danii, a także Australii. Na fali jej popularności płyta "Read My Lips" dotarła do drugiego miejsca brytyjskiej listy sprzedaży i zyskała status platynowej. Kolejne dwa single, „Get Over You” i „Music Gets the Best of Me”, również cieszyły się powodzeniem na listach przebojów w Europie i Australii. Od 2002 przez kolejne trzy lata była nominowana do Brit Award dla najlepszej brytyjskiej artystki solowej.
W październiku 2003 wydała drugi album pt. "Shoot from the Hip", który nie powtórzył sukcesu komercyjnego debiutu. Płytę promowały single „Mixed Up World” i „I Won’t Change You”, które uplasowały się w top 10 listy przebojów w Wielkiej Brytanii, lecz osiągnęły średni sukces w innych krajach. Niedługo później, po urodzeniu pierwszego dziecka, Sophie zrobiła przerwę w karierze. W 2005 pojawiła się tylko gościnnie pod pseudonimem Mademoiselle E.B. w utworze „Circles (Just My Good Time)” australijskiego duetu Busface. W maju 2007 wydała trzeci album pt. "Trip the Light Fantastic" dzięki wytwórni Fascination Records. Płyta oraz pierwszy singel pt. „Catch You” dotarły do pierwszej dziesiątki listy sprzedaży tylko w Wielkiej Brytanii, a w innych krajach zdobyły już tylko niewielkie zanteresowanie. Kolejne single, „Me and My Imagination” i „Today the Sun’s on Us”, przeszły bez echa. Planowana trasa koncertowa promująca album została kilkakrotnie przełożona, a ostateczne jednak odwołana.
W 2009 wydała singel „Heartbreak (Make Me a Dancer)” z grupą Freemasons, który osiągnął względny sukces w kilku krajach, m.in. 13. miejsce w Wielkiej Brytanii. W 2010 ukazały się dwa duety: „Can't Fight This Feeling” z Juniorem Calderą, który był przebojem we Francji, oraz trance'owe nagranie „Not Giving Up on Love” z Arminem van Buurenem, które osiągnęło popularność w klubach. W tym samym roku artystka wydała singel „Bittersweet”, który dotarł do 25. miejsca na rynku brytyjskim. Jej czwarty album, "Make a Scene", ukazał się z niemal rocznym opóźnieniem wiosną 2011, wydany przez jej własną wytwórnię EBGB's we współpracy z koncernem Universal. Materiał na płycie był utrzymany w stylistyce dance. Album nie spotkał się jednak z sukcesem, docierając tylko do miejsca 33. w Wielkiej Brytanii, choć cieszył się zainteresowaniem w Rosji. W tym samym roku pojawiła się gościnnie na singlu „Fuck with You” Boba Sinclara, który był hitem w kilku europejskich krajach.
W listopadzie 2012 wystąpiła na gali charytatywnej w Londynie, gdzie premierowo wykonała balladę „Young Blood”. W następnym roku została ona wydana jako singel zapowiadający nowy album, docierając do top 40 na brytyjskej liście przebojów. Jesienią 2013 w parze z Brendanem Cole’em zajęła czwarte miejsce w 11. edycji programu rozrywkowego "Strictly Come Dancing". Płyta pt. "Wanderlust" ukazała się całkowicie nezależnie w styczniu 2014 i dotarła do 4. miejsca UK Albums Chart. Była ona odejściem od tanecznego repertuaru w kierunku indie popu z wpływami kultury Europy Wschodniej. Ellis-Bextor promowała album koncertami głównie na terenie Wielkiej Brytanii, ale także m.in. w Rosji. Jej kolejny album, "Familia", został zainspirowany podróżą do Ameryki Łacińskiej, szczególnie Meksyku. Ukazał się we wrześniu 2016 nakładem jej własnej wytwórni EBGB's, poprzedzony singlem „Come with Us”, i wszedł na miejsce 12. brytyjskej listy albumów. Trasa koncertowa ponownie skupiła się na Wyspach Brytyjskich, jednak objęła też Europę Wschodnią.
Następnym projektem piosenkarki był album "The Song Diaries", składający się z jej przebojów nagranych na nowo przy akompaniamencie orkiestry. Wydawnictwo ukazało się w marcu 2019 i dotarło do miejsca 14. na UK Albums Chart. W 2020, w trakcie pandemii COVID-19, piosenkarka organizowała koncerty o nazwie "Kitchen Disco", które transmitowała na żywo na Instagramie prosto z kuchni swojego londyńskiego domu. Latem rozpoczęła też nadawanie podcastu pt. "Spinning Plates", w którym z zapraszanymi gośćmi omawiała sprawy związane z pracą i macierzyństwem. W listopadzie ukazała się składanka "Songs from the Kitchen Disco", zawierająca dotychczasowe przeboje Sophie, a także kilka coverów, które wykonywała podczas domowych koncertów. Album wszedł do brytyjskiego top 10 i osiągnął umiarkowany sukces w Irlandii oraz Australii. Pod koniec roku wzięła udział w brytyjskiej wersji programu "The Masked Singer", jednak została wyeliminowana jako pierwsza.
W marcu 2022 wyruszyła w trasę koncertową po Wielkiej Brytanii o nazwie Kitchen Disco Tour. Nagranie z ostatniego występu w London Palladium zostało wydane później na koncertowym albumie "Kitchen Disco – Live at the London Palladium". Również w 2022 wydała singiel „Hypnotized”, którym zapowiedziała kolejny album.
Życie prywatne.
Mężem Sophie jest Richard Jones, gitarzysta zespołu The Feeling, którego poznała w 2003 roku i poślubiła we Włoszech w czerwcu 2005. Para ma pięciu synów: Sonny’ego (ur. 2004), Kita Valentine’a (ur. 2009), Raya Holidaya (ur. 2012) i Jessego (ur. 2015) i Mickeya (ur. 2019).
Zaangażowała się w akcję propagującą prawa zwierząt organizacji PETA. Kampania miała na celu spowodowanie zaprzestania produkcji futer i zastąpienia ich futrami sztucznymi.

</doc>
<doc id="474940" url="https://pl.wikipedia.org/wiki?curid=474940" title="Laura Vicun">
Laura Vicun



</doc>
<doc id="474944" url="https://pl.wikipedia.org/wiki?curid=474944" title="Akita inu">
Akita inu



</doc>
<doc id="474946" url="https://pl.wikipedia.org/wiki?curid=474946" title="Zyzdrój Mały">
Zyzdrój Mały

Zyzdrój Mały – jezioro w woj. warmińsko-mazurskim, w powiecie szczycieńskim, w gminie Świętajno, leżące na terenie Pojezierza Mazurskiego.
Opis.
Kształt bardzo wydłużony z północnego zachodu na południowy wschód. Zachodni, wysoki brzeg jest pokryty lasem. Pozostałe brzegi są płaskie, miejscami pagórkowate, na północnym leżą mokradła. Od wschodu, południowego wschodu i południa pola, łąki, nieużytki, kępy drzew. Najbliższa miejscowość to Spychowo, najbliższe miasto to Szczytno.
Dojazd do wschodnich brzegów jest prosty – przebiega wzdłuż niego droga krajowa nr 59 łącząca Ostrołękę i Mrągowo. Dojazd ze Szczytna najłatwiejszy drogą krajową nr 58 do Babięt i dalej na południe. W okolicy jeziora nie ma bliskich miejscowości. W pewnej odległości znajdują się:
Dane morfometryczne.
Powierzchnia zwierciadła wody według różnych źródeł wynosi od 50,7 ha do 61,0 ha.
Zwierciadło wody położone jest na wysokości 126,8 m n.p.m. lub 126,3 m n.p.m. Średnia głębokość jeziora wynosi 3,9 m, natomiast głębokość maksymalna 12,8 m.
W oparciu o badania przeprowadzone w 2001 roku wody jeziora zaliczono do III klasy czystości.
Jezioro jest otwarte poprzez cieki:

</doc>
<doc id="474947" url="https://pl.wikipedia.org/wiki?curid=474947" title="Mesao Frio">
Mesao Frio



</doc>
<doc id="474948" url="https://pl.wikipedia.org/wiki?curid=474948" title="Mesão Frio">
Mesão Frio

Mesão Frio – miejscowość w Portugalii, leżąca w dystrykcie Vila Real, w regionie Północ w podregionie Douro. Miejscowość jest siedzibą gminy o tej samej nazwie.
Sołectwa.
Sołectwa gminy Mesão Frio (ludność wg stanu na 2011 r.)

</doc>
<doc id="474949" url="https://pl.wikipedia.org/wiki?curid=474949" title="Alvaiazere">
Alvaiazere



</doc>
<doc id="474950" url="https://pl.wikipedia.org/wiki?curid=474950" title="Alvaiázere">
Alvaiázere

Alvaiázere – miejscowość w Portugalii, leżąca w dystrykcie Leiria, w regionie Centrum w podregionie Pinhal Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Alvaiázere (ludność wg stanu na 2011 r.):

</doc>
<doc id="474951" url="https://pl.wikipedia.org/wiki?curid=474951" title="Schronisko PTTK „Nad Łomniczką”">
Schronisko PTTK „Nad Łomniczką”

Schronisko PTTK „Nad Łomniczką” (niem. "Melzergrundbaude") – nieczynny (remontowany) obiekt turystyczny położony w Karkonoszach, na terenie Karkonoskiego Parku Narodowego, w województwie dolnośląskim. Określany przez właściciela – Polskie Towarzystwo Turystyczno-Krajoznawcze – jako górskie schronisko turystyczne. Nie prowadzi jednak noclegów, czyli nie spełnia wymagań przewidzianych dla schronisk, zawartych w rozporządzeniu Ministra Gospodarki i Pracy z dnia 19 sierpnia 2004 r. w sprawie obiektów hotelarskich i innych obiektów, w których są świadczone usługi hotelarskie.
Charakterystyka.
Schronisko leży na wysokości 1002 m n.p.m. w dolnej części Kotła Łomniczki nad brzegiem potoku Łomniczka płynącego u podnóża Śnieżki. Obok przebiega główny szlak turystyczny na Śnieżkę oraz do symbolicznego Cmentarza Ofiar Gór.
Pierwsze schronisko w Kotle Łomniczki wzniesiono w 1901 r., jednak 31 marca 1902 r. całkowicie zniszczyła je lawina gruzowa. Obecne schronisko zbudowano poniżej starego i mieści się w drewnianym budynku wybudowanym na początku XX wieku. W przeciwieństwie do standardowych schronisk nie oferuje noclegów i jest nieco zapomniane z powodu popularności wyciągu na Kopę. Nie posiada dopływu prądu.
Przy schronisku punkt widokowy na Czarną Kopę.
W 2016 roku wygasła umowa dzierżawy z dotychczasowymi najemcami, a nowej nigdy nie podpisano. Obiekt coraz bardziej niszczał, był zamykany przez Sanepid z powodów sanitarnych, wystawiano mandaty, których najemcy nie przyjmowali. Ostatecznie we wrześniu 2019 roku komornik w asyście policji dokonał eksmisji dzierżawców. Schronisko zostało zamknięte.
W 2021 rozpoczął się remont generalny schroniska.

</doc>
<doc id="474954" url="https://pl.wikipedia.org/wiki?curid=474954" title="Cabeceiras de Basto">
Cabeceiras de Basto

Cabeceiras de Basto – miejscowość w Portugalii, leżąca w dystrykcie Braga, w regionie Północ w podregionie Tâmega. Miejscowość jest siedzibą gminy o tej samej nazwie.
Sołectwa.
Sołectwa gminy Cabeceiras de Basto (ludność wg stanu na 2011 r.):

</doc>
<doc id="474955" url="https://pl.wikipedia.org/wiki?curid=474955" title="Caldas da Rainha">
Caldas da Rainha

Caldas da Rainha – miejscowość uzdrowiskowa w środkowej Portugalii, leżąca w dystrykcie Leiria, w historycznym regionie Estremadura. Miejscowość jest siedzibą gminy o tej samej nazwie. 
Nazwa.
Miejscowość została ufundowana w 1485 przez królową Eleonorę de Viseu, żonę króla Jana II Doskonałego i na jej cześć nazwana. "Caldas da Rainha" oznacza "Ciepłe Źródła Królowej" lub nowocześniej "Spa Królowej".
Sołectwa.
Sołectwa gminy Caldas da Rainha (ludność wg stanu na 2011 r.)

</doc>
<doc id="474956" url="https://pl.wikipedia.org/wiki?curid=474956" title="Campo Maior">
Campo Maior

Campo Maior – miejscowość w Portugalii, leżąca w dystrykcie Portalegre, w regionie Alentejo w podregionie Alto Alentejo. Miejscowość jest siedzibą gminy o tej samej nazwie.
W Campo Maior urodziła się św. Beatrycze de Silva (1424–1490) założycielka zakonu Sióstr Franciszkanek od Niepokalanego Poczęcia Najświętszej Maryi Panny, zwanych także koncepcjonistkami.
Sołectwa.
Sołectwa gminy Campo Maior (ludność wg stanu na 2011 r.)

</doc>
<doc id="474957" url="https://pl.wikipedia.org/wiki?curid=474957" title="Carrazeda de Ansiaes">
Carrazeda de Ansiaes



</doc>
<doc id="474958" url="https://pl.wikipedia.org/wiki?curid=474958" title="Carrazeda de Ansiães">
Carrazeda de Ansiães

Carrazeda de Ansiães – miejscowość w Portugalii, leżąca w dystrykcie Bragança, w regionie Północ w podregionie Douro. Miejscowość jest siedzibą gminy o tej samej nazwie.
Sołectwa.
Sołectwa gminy Carrazeda de Ansiães (ludność wg stanu na 2011 r.):

</doc>
<doc id="474959" url="https://pl.wikipedia.org/wiki?curid=474959" title="Freixo de Espada a Cinta">
Freixo de Espada a Cinta



</doc>
<doc id="474960" url="https://pl.wikipedia.org/wiki?curid=474960" title="Freixo de Espada à Cinta">
Freixo de Espada à Cinta

Freixo de Espada à Cinta – miejscowość w Portugalii, leżąca w dystrykcie Bragança, w regionie Północ w podregionie Douro. Miejscowość jest siedzibą gminy o tej samej nazwie.
Sołectwa.
Sołectwa gminy Freixo de Espada à Cinta:

</doc>
<doc id="474961" url="https://pl.wikipedia.org/wiki?curid=474961" title="Fundao">
Fundao



</doc>
<doc id="474962" url="https://pl.wikipedia.org/wiki?curid=474962" title="Fundão">
Fundão

Fundão – miejscowość w Portugalii, leżąca w dystrykcie Castelo Branco, w regionie Centrum w podregionie Cova da Beira. Miejscowość jest siedzibą gminy o tej samej nazwie.
Sołectwa.
Sołectwa gminy Fundão (ludność wg stanu na 2011 r.):

</doc>
<doc id="474964" url="https://pl.wikipedia.org/wiki?curid=474964" title="Figueiro dos Vinhos">
Figueiro dos Vinhos



</doc>
<doc id="474965" url="https://pl.wikipedia.org/wiki?curid=474965" title="Figueiró dos Vinhos">
Figueiró dos Vinhos

Figueiró dos Vinhos – miejscowość w Portugalii, leżąca w dystrykcie Leiria, w regionie Centrum w podregionie Pinhal Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Figueiró dos Vinhos (ludność wg stanu na 2011 r.)

</doc>
<doc id="474966" url="https://pl.wikipedia.org/wiki?curid=474966" title="Fronteira">
Fronteira

Fronteira – miejscowość w Portugalii, leżąca w dystrykcie Portalegre, w regionie Alentejo w podregionie Alto Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Fronteira (ludność wg stanu na 2011 r.)

</doc>
<doc id="474967" url="https://pl.wikipedia.org/wiki?curid=474967" title="Rodaminy">
Rodaminy

Rodaminy – organiczne związki chemiczne z grupy trifenylometylowych barwników ksantenowych. Stosowane do barwienia wełny, jedwabiu, papieru, a także do oznaczania jonów metali ciężkich w analizie chemicznej. W biologii stosuje się je jako barwniki fluorescencyjne. Grupa ta obejmuje m.in. rodaminę B, rodaminę 3B, rodaminę 6G i rodaminę 123.

</doc>
<doc id="474968" url="https://pl.wikipedia.org/wiki?curid=474968" title="Amarante (Portugalia)">
Amarante (Portugalia)

Amarante – miejscowość w Portugalii, leżąca w dystrykcie Porto, w regionie Północ w podregionie Tâmega, położona nad rzeką Tâmega. Miejscowość jest siedzibą gminy o tej samej nazwie. W miasteczku znajduje się XVI-wieczny klasztor São Gonçalo, ruiny dworu Solar dos Magalhães (został splądrowany w 1809) oraz barokowy most z 1790 nad rzeką Tâmega. Pochodzenie Amarante pochodzi od prymitywnych ludów, które polowały i gromadziły się w Serra da Aboboreira, kiedyś w epoce kamienia łupanego, i rozszerzyły się w epoce brązu, a później na romanizację Półwyspu Iberyjskiego.
Sołectwa.
Sołectwa gminy Amarante (ludność wg stanu na 2011 r.)

</doc>
<doc id="474969" url="https://pl.wikipedia.org/wiki?curid=474969" title="Amares">
Amares

Amares – miejscowość w Portugalii, leżąca w dystrykcie Braga, w regionie Północ w podregionie Cávado. Miejscowość jest siedzibą gminy o tej samej nazwie.
Sołectwa.
Sołectwa gminy Amares (ludność wg stanu na 2011 r.):

</doc>
<doc id="474970" url="https://pl.wikipedia.org/wiki?curid=474970" title="Anadia (Portugalia)">
Anadia (Portugalia)

Anadia – miejscowość w Portugalii, leżąca w dystrykcie Aveiro, w regionie Centrum w podregionie Baixo Vouga. Miejscowość jest siedzibą gminy o tej samej nazwie.
Sołectwa.
Sołectwa gminy Anadia (ludność wg stanu na 2011 r.):

</doc>
<doc id="474971" url="https://pl.wikipedia.org/wiki?curid=474971" title="Ansiao">
Ansiao



</doc>
<doc id="474972" url="https://pl.wikipedia.org/wiki?curid=474972" title="Ansião">
Ansião

Ansião – miejscowość w Portugalii, leżąca w dystrykcie Leiria, w regionie Centrum w podregionie Pinhal Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Ansião (ludność wg stanu na 2011 r.):

</doc>
<doc id="474973" url="https://pl.wikipedia.org/wiki?curid=474973" title="Azambuja">
Azambuja

Azambuja – miejscowość w Portugalii, leżąca w dystrykcie Lizbona, w regionie Alentejo, w podregionie Lezíria do Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Azambuja (ludność wg stanu na 2011 r.)

</doc>
<doc id="474974" url="https://pl.wikipedia.org/wiki?curid=474974" title="Alvito">
Alvito



</doc>
<doc id="474976" url="https://pl.wikipedia.org/wiki?curid=474976" title="Alvito (Portugalia)">
Alvito (Portugalia)

Alvito – miejscowość w Portugalii, leżąca w dystrykcie Beja, w regionie Alentejo w podregionie Baixo Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Alvito (ludność wg stanu na 2011 r.):

</doc>
<doc id="474977" url="https://pl.wikipedia.org/wiki?curid=474977" title="Żeglina">
Żeglina

Żeglina – rzeka, lewostronny dopływ Warty o długości 31,76 km.
Rzeka odprowadza wody z mokradeł lasów złoczewskich, rezerwatów przyrody ożywionej "Paza" i "Nowa Wieś" oraz okolic wsi Rybnik położonej koło Brzeźnia. Miejsce to stanowi dział wód pomiędzy Wartą i Prosną. Przepływa przez Nową Wieś, Pyszków, Ruszków, Dębołękę, Kuśnie, Dąbrówkę i Bogumiłów. Za Bogumiłowem zasila Żeglinę Kobylanka, która w swym górnym biegu łączy się z Kanałem Tyczyńskim. Już w granicach Sieradza, tuż przed wzgórzem zamkowym, rzeka przyjmuje w swe koryto strumień Krasawa.
Na odcinku od 16,2 km do 18,54 km licząc od ujścia do Warty, na polach wsi Próba, Stefanów Ruszkowski i Ruszków w 2000 r. oddano do użytku sztuczny zbiornik "Próba" o pow. 21,4 ha z zaporą o długości 370 m i wysokości u podstawy 5 m. Zbiornik ten sprawił, że okoliczne tereny stały się atrakcyjne turystycznie. W ramach badań ratowniczych archeolodzy odkryli tu ślady osady otwartej kultury łużyckiej (VII-VI w. p.n.e. - okres halsztacki) i ślady osadnictwa z okresu rzymskiego (I-II w. n.e.)
Ukształtowane w wyniku wielkiej powodzi z końca XVIII w. koryto Żegliny uregulowano w 1925 r. odcinając je od starorzeczy widocznych jeszcze w dzielnicy Praga i skierowano jej wody w przekop tuż przy dawnym zamku. Wtedy też otoczono rzeczkę, w granicach miasta, wałami przeciwpowodziowymi.
W "Słowniku geograficznym Królestwa Polskiego..." (t.XIX z 1895 r., s.728) Żeglina nazywana jest "Zaglinną". Józef Kobierzycki ("Nieznane zakątki pow. sieradzkiego", Warszawa 1909 r., s. 50) nazywa ją Żeglinną". Prawdopodobnie nazwa rzeczki wywodzi się od staropolskiego słowa "żeglenić" co znaczyło: kaprysić, dokuczać, naprzykrzać się.

</doc>
<doc id="474979" url="https://pl.wikipedia.org/wiki?curid=474979" title="Baiao">
Baiao



</doc>
<doc id="474980" url="https://pl.wikipedia.org/wiki?curid=474980" title="Baião (Portugalia)">
Baião (Portugalia)

Baião – miejscowość w Portugalii, leżąca w dystrykcie Porto, w regionie Północ w podregionie Tâmega. Miejscowość jest siedzibą gminy o tej samej nazwie.
Sołectwa.
Sołectwa gminy Baião (ludność wg stanu na 2011 r.)

</doc>
<doc id="474981" url="https://pl.wikipedia.org/wiki?curid=474981" title="Batalha">
Batalha

Batalha (czyt. "Batalia") – miejscowość w Portugalii, leżąca w dystrykcie Leiria, w regionie Centrum w podregionie Pinhal Litoral. Miejscowość jest siedzibą gminy o tej samej nazwie.
Nazwa.
Została założona wraz z ufundowaniem Klasztoru Matki Boskiej Zwycięskiej (Mosteiro de Santa Maria da Vitória) przez króla Portugalii Jana I w podzięce za cudowną interwencję Matki Boskiej i zwycięstwo nad Hiszpanami w bitwie pod Aljubarrotą ("batalha" znaczy po portugalsku "bitwa").
Sołectwa.
Sołectwa gminy Batalha (ludność wg stanu na 2011 r.):

</doc>
<doc id="474982" url="https://pl.wikipedia.org/wiki?curid=474982" title="Bragança (gmina)">
Bragança (gmina)

Bragança – gmina w Portugalii, w regionie Północ, w podregionie Alto Trás-os-Montes, w dystrykcie Bragança. Siedzibą administracyjną jest miasto Bragança.
Sołectwa.
Sołectwa gminy Bragança (ludność wg stanu na 2011 r.):

</doc>
<doc id="474985" url="https://pl.wikipedia.org/wiki?curid=474985" title="Gaviao">
Gaviao



</doc>
<doc id="474986" url="https://pl.wikipedia.org/wiki?curid=474986" title="Gavião">
Gavião

Gavião – miejscowość w Portugalii, leżąca w dystrykcie Portalegre, w regionie Alentejo w podregionie Alto Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Gavião (ludność wg stanu na 2011 r.)

</doc>
<doc id="474987" url="https://pl.wikipedia.org/wiki?curid=474987" title="Golega">
Golega



</doc>
<doc id="474988" url="https://pl.wikipedia.org/wiki?curid=474988" title="Golegã">
Golegã

Golegã – miejscowość w Portugalii, leżąca w dystrykcie Santarém, w regionie Alentejo, w podregionie Lezíria do Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Golegã (ludność wg stanu na 2011 r.)

</doc>
<doc id="474989" url="https://pl.wikipedia.org/wiki?curid=474989" title="Gouveia">
Gouveia

Gouveia – miejscowość w Portugalii, leżąca w dystrykcie Guarda, w regionie Centrum w podregionie Serra da Estrela. Miejscowość jest siedzibą gminy o tej samej nazwie. 
Sołectwa.
Sołectwa gminy Gouveia (ludność wg stanu na 2011 r.):

</doc>
<doc id="474990" url="https://pl.wikipedia.org/wiki?curid=474990" title="Chorągiew (weksylologia)">
Chorągiew (weksylologia)

Chorągiew – płat materiału o określonych barwach i godłach, przytwierdzony do drzewca, będący znakiem państwa, ziemi, miasta, organizacji wojskowej, społecznej, politycznej, kościelnej, zawodowej itd.; łac. "vexillum", fr. "drapeau" od "drap" – „materia, sukno”; nm. "die Fahne" od stgnm. "fanon" – „materia płachta”; cz. "korouhev", ros. "chorugw"; scs. "chorągy"; ukr. "korohwa".
Od chorągwi pochodzą:

</doc>
<doc id="474991" url="https://pl.wikipedia.org/wiki?curid=474991" title="Grandola">
Grandola



</doc>
<doc id="474992" url="https://pl.wikipedia.org/wiki?curid=474992" title="Grândola">
Grândola

Grândola – miejscowość w Portugalii, leżąca w dystrykcie Setúbal, w regionie Alentejo w podregionie Alentejo Litoral. Miejscowość jest siedzibą gminy o tej samej nazwie. 
Sołectwa.
Sołectwa gminy Grândola (ludność wg stanu na 2011 r.)

</doc>
<doc id="474993" url="https://pl.wikipedia.org/wiki?curid=474993" title="Guimaraes">
Guimaraes



</doc>
<doc id="474994" url="https://pl.wikipedia.org/wiki?curid=474994" title="Guimarães">
Guimarães

Guimarães (wym. []) – miasto w Portugalii, leżąca w dystrykcie Braga, w regionie Północ w podregionie Ave. Jest siedzibą gminy o tej samej nazwie. 
Historia.
Miasto zostało założone przez Vimarę Peresa – pierwszego hrabiego Portucale i nazwane od jego imienia "Vimaranis", obecnie Guimarães. Było pierwszą stolicą hrabstwa, pełniąc ważną funkcję w pierwszym okresie państwowości portugalskiej. Zwane "kolebką Portugalii" (port. "O Berço da Nação Portuguesa"). Tu urodził się pierwszy król Portugalii Alfons I. W XII wieku rozpoczęła się tu także rekonkwista – walki o wypędzenie Maurów z Półwyspu Iberyjskiego. Nawet po przeniesieniu stolicy do Coimbry w 1143 roku miasto nie przeżyło upadku i do dziś zachowało się tu wiele średniowiecznych budowli.
Historyczne centrum Guimarães – w 2001 roku wpisane na listę światowego dziedzictwa UNESCO – to skupisko placów i wąskich, brukowanych uliczek. Znajduje się tu wiele średniowiecznych kościołów i klasztorów – m.in. Kościół Matki Boskiej Oliwnej ("Igreja de Nossa Senhora da Oliviera") oraz pełniący dziś także funkcję ratusza Klasztor św. Klary ("Convento de Santa Clara"). Na północnych obrzeżach Starego Miasta wznosi się zamek z X wieku.
Zamek był pierwotnie twierdzą, chroniącą mieszkańców miasta przed atakami Maurów i Normanów. W XII wieku – po rozbudowie przez Alfonsa I Zdobywcę – była to pierwsza siedziba portugalskich królów. Poniżej zamku znajduje się Kaplica św. Michała ("Capela de São Miguel") oraz pałac książęcy "Paço dos Duques de Bragança" z XV wieku – dawna siedziba rodu Bragança.
Dziś Guimarães – ze względu na bogactwo zabytków i atmosferę starego, średniowiecznego miasta – pełni także rolę ważnego ośrodka turystycznego. Swoją siedzibę ma tu ponadto pierwszoligowy klub piłkarski Vitória SC.
Sołectwa.
Sołectwa gminy Guimarães (ludność wg stanu na 2011 r.):

</doc>
<doc id="474997" url="https://pl.wikipedia.org/wiki?curid=474997" title="Softimage XSI">
Softimage XSI



</doc>
<doc id="474999" url="https://pl.wikipedia.org/wiki?curid=474999" title="Loule">
Loule



</doc>
<doc id="475000" url="https://pl.wikipedia.org/wiki?curid=475000" title="Loulé">
Loulé

Loulé – gmina i miasto w południowej Portugalii, w regionie Algarve, podregionie Algarve, dystrykcie Faro. Siedzibą władz gminy Loulé jest miasto Loulé.
Krótki opis.
Gmina zajmuje powierzchnię 763,67 km², a w 2011 r. zamieszkiwało ją 70 622 osób. Na terenie gminy, zlokalizowane są dwa miasta:
Sołectwa.
Do 2012 gmina Loulé była podzielona na 11 sołectw (port. "freguesias"), jako jednostek administracyjnych niższego rzędu. W 2013 doszło do połączenia trzech sołectw: Querença, Tôr i Benafim w związek sołectw o nazwie Querença, Tôr e Benafim, dlatego obecnie ich liczba wynosi 9. Są to:
Historia.
W II wieku p.n.e., w okolicach obecnego zamku swoją osadę założyli Rzymianie. Jednak dopiero za czasów mauretańskich nastąpił rozwój miasta i wzrost jego rangi. W 1249 Loulé zostało odbite z rąk arabskich przez Alfonsa III Dzielnego, a w 1266 nadano mu prawa miejskie. Podczas rekonkwisty w XII i XIII w. ludność muzułmańska została wyparta z miasta. W okolicach miasta została otwarta kopalnia soli, przez co Loulé stało się znacznym ośrodkiem górniczym. Największy rozkwit Loulé miał miejsce podczas portugalskich wypraw odkrywczych. Jego rozwój zatrzymało trzęsienie ziemi z 1755. Kolejny dobry okres w dziejach miasta rozpoczął się w latach 60. XX wieku, gdy władze postawiły na turystykę masową (wybudowano wówczas kurorty w nadmorskiej części gminy).
Turystyka.
Gmina położona jest nad Oceanem Atlantyckim. Na jej terenie znajdują się trzy duże kompleksy turystyczne: "Vilamoura" (w granicach miasta-sołectwa Quarteira) oraz "Quinta do Lago" i "Vale do Lobo" (w granicach sołectwa Almancil). Vilamoura jest największym i najstarszym z nich (powierzchnia 1600 ha, utworzona w połowie lat 60. XX wieku). Budowę kompleksu golfowo-wypoczynkowego Quinta do Lago rozpoczęto w 1971 z inicjatywy André Jordana (polskiego dewelopera budowlanego osiadłego w Brazylii), a ukończono w 1974. Kompleks golfowy Vale do Lobo oddano do użytku w 1968. Ważnym obiektem jest również port jachtowy Marina Vilamoura.
Ten fragment portugalskiego wybrzeża słynie z długich, szerokich i piaszczystych plaż (Praia de Vilamoura, Praia de Quarteira, Praia de Loulé Velho, Praia do Trafal, Praia de Vale do Lobo, Praia do Garrão - Poente, Praia do Garrão - Nascente, Praia do Ancão i Praia da Quinta do Lago).
W gminie funkcjonuje wiele hoteli 4 i 5-gwiazdkowych, kasyno oraz liczne kluby nocne.

</doc>
<doc id="475001" url="https://pl.wikipedia.org/wiki?curid=475001" title="Loures">
Loures

Loures – miejscowość w Portugalii, leżąca w dystrykcie Lizbona, w regionie Lizbona w podregionie Grande Lizbona. Miejscowość jest siedzibą gminy o tej samej nazwie.
Sołectwa.
Sołectwa gminy Loures (ludność wg stanu na 2011 r.)

</doc>
<doc id="475002" url="https://pl.wikipedia.org/wiki?curid=475002" title="Lourinha">
Lourinha



</doc>
<doc id="475003" url="https://pl.wikipedia.org/wiki?curid=475003" title="Lourinhã">
Lourinhã

Lourinhã – miejscowość w Portugalii, leżąca w dystrykcie Lizbona, w regionie Centrum w podregionie Oeste. Miejscowość jest siedzibą gminy o tej samej nazwie. 
Sołectwa.
Sołectwa gminy Lourinhã (ludność wg stanu na 2011 r.)

</doc>
<doc id="475004" url="https://pl.wikipedia.org/wiki?curid=475004" title="Norweski elghund czarny">
Norweski elghund czarny



</doc>
<doc id="475005" url="https://pl.wikipedia.org/wiki?curid=475005" title="Lousa">
Lousa



</doc>
<doc id="475006" url="https://pl.wikipedia.org/wiki?curid=475006" title="Lousã">
Lousã

Lousã – miejscowość w Portugalii, leżąca w dystrykcie Coimbra, w regionie Centrum w podregionie Pinhal Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Lousã (ludność wg stanu na 2011 r.):

</doc>
<doc id="475007" url="https://pl.wikipedia.org/wiki?curid=475007" title="Lousada">
Lousada

Lousada – miejscowość w Portugalii, leżąca w dystrykcie Porto, w regionie Północ w podregionie Tâmega. Miejscowość jest siedzibą gminy o tej samej nazwie.
Sołectwa.
Sołectwa gminy Lousada (ludność wg stanu na 2011 r.)

</doc>
<doc id="475009" url="https://pl.wikipedia.org/wiki?curid=475009" title="E-Plus">
E-Plus

E-Plus – były operator telefonii komórkowej i była z marek jego sieci w Niemczech. W 2014 został całkowicie przejęty przez konkurencyjną sieć o2.
Działalność.
Operator otrzymał licencję na rezerwację częstotliwości GSM 1800 w 1993 roku i miał na nią wyłączność przez następne 3 lata. Początkowo, od 1994 roku, E-Plus świadczył swoje usługi jedynie w dużych miastach, zwiększając z czasem gwałtownie zasięg swojej sieci. Mimo tego faktu, sieć nadal postrzegana była jako nie oferująca zadowalającego zasięgu. Niejako w ramach rekompensaty, operator zdecydował się znieść opłaty za odsłuchiwanie poczty głosowej, a także wprowadził naliczanie 6-sekundowe (wówczas standardem było naliczanie minutowe).
Jako drugi operator w kraju, po T-Mobile, wprowadził taryfę przedpłaconą.
Od 2000 roku spółka należała do holenderskiego koncernu KPN Mobile. Zaowocowało to między innymi wprowadzeniem marki Base w 2005 roku. Operator obsługiwał także markę MTV Mobile na terenie Niemiec.
Od 1 lutego 2010 roku większość usług operatora (usługi abonamentowe i przedpłacone) zmieniło markę na Base.
1 października 2014 Telefónica przejęła E-Plus i zakończyła tym wszystkie działalności marek E-Plus i Base.
E-Plus był także operatorem sieci i właścicielem marki Simyo.

</doc>
<doc id="475010" url="https://pl.wikipedia.org/wiki?curid=475010" title="Norweski elghund szary">
Norweski elghund szary



</doc>
<doc id="475012" url="https://pl.wikipedia.org/wiki?curid=475012" title="Miranda do Corvo">
Miranda do Corvo

Miranda do Corvo – miejscowość w Portugalii, leżąca w dystrykcie Coimbra, w regionie Centrum w podregionie Pinhal Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Miranda do Corvo:

</doc>
<doc id="475014" url="https://pl.wikipedia.org/wiki?curid=475014" title="Mondim de Basto">
Mondim de Basto

Mondim de Basto – miejscowość w Portugalii, leżąca w dystrykcie Vila Real, w regionie Północ w podregionie Tâmega. Miejscowość jest siedzibą gminy o tej samej nazwie.
Sołectwa.
Sołectwa gminy Mondim de Basto (ludność wg stanu na 2011 r.)

</doc>
<doc id="475015" url="https://pl.wikipedia.org/wiki?curid=475015" title="Monforte">
Monforte

Monforte – miejscowość w Portugalii, leżąca w dystrykcie Portalegre, w regionie Alentejo w podregionie Alto Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Monforte (ludność wg stanu na 2011 r.)

</doc>
<doc id="475016" url="https://pl.wikipedia.org/wiki?curid=475016" title="Montalegre">
Montalegre

Montalegre – miejscowość w Portugalii, leżąca w dystrykcie Vila Real, w regionie Północ w podregionie Alto Trás-os-Montes. Miejscowość jest siedzibą gminy o tej samej nazwie.
Sołectwa.
Sołectwa gminy Montalegre (ludność wg stanu na 2011 r.)

</doc>
<doc id="475017" url="https://pl.wikipedia.org/wiki?curid=475017" title="Montemor-o-Novo">
Montemor-o-Novo

Montemor-o-Novo – miejscowość w Portugalii, leżąca w dystrykcie Évora, w regionie Alentejo w podregionie Alentejo Central. Miejscowość jest siedzibą gminy o tej samej nazwie.
Sołectwa.
Sołectwa gminy Montemor-o-Novo (ludność wg stanu na 2011 r.):

</doc>
<doc id="475019" url="https://pl.wikipedia.org/wiki?curid=475019" title="Montemor-o-Velho">
Montemor-o-Velho

Montemor-o-Velho – miejscowość w Portugalii, leżąca w dystrykcie Coimbra, w regionie Centrum w podregionie Baixo Mondego. Miejscowość jest siedzibą gminy o tej samej nazwie. 
Sołectwa.
Sołectwa gminy Montemor-o-Velho (ludność wg stanu na 2011 r.):

</doc>
<doc id="475020" url="https://pl.wikipedia.org/wiki?curid=475020" title="Mertola">
Mertola



</doc>
<doc id="475021" url="https://pl.wikipedia.org/wiki?curid=475021" title="Mértola">
Mértola

Mértola – miejscowość w Portugalii, leżąca w dystrykcie Beja, w regionie Alentejo w podregionie Baixo Alentejo. Położona nad rzeką Gwadianą jest również najwyżej położonym portem nad tą rzeką.
Miejscowość jest siedzibą gminy o tej samej nazwie.
Sołectwa.
Sołectwa gminy Mértola (ludność wg stanu na 2011 r.):

</doc>
<doc id="475022" url="https://pl.wikipedia.org/wiki?curid=475022" title="Mortagua">
Mortagua



</doc>
<doc id="475023" url="https://pl.wikipedia.org/wiki?curid=475023" title="Mortágua">
Mortágua

Mortágua – miejscowość w Portugalii, leżąca w dystrykcie Viseu, w regionie Centrum w podregionie Dão-Lafões. Miejscowość jest siedzibą gminy o tej samej nazwie. 
Sołectwa.
Sołectwa gminy Mortágua (ludność wg stanu na 2011 r.)

</doc>
<doc id="475024" url="https://pl.wikipedia.org/wiki?curid=475024" title="Moura">
Moura

Moura – miejscowość w Portugalii, leżąca w dystrykcie Beja, w regionie Alentejo w podregionie Baixo Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Moura:

</doc>
<doc id="475025" url="https://pl.wikipedia.org/wiki?curid=475025" title="Mourao">
Mourao



</doc>
<doc id="475026" url="https://pl.wikipedia.org/wiki?curid=475026" title="Mourão">
Mourão

Mourão – miejscowość w Portugalii, leżąca w dystrykcie Évora, w regionie Alentejo w podregionie Alentejo Central. Miejscowość jest siedzibą gminy o tej samej nazwie. 
Sołectwa.
Sołectwa gminy Mourão (ludność wg stanu na 2011 r.):

</doc>
<doc id="475027" url="https://pl.wikipedia.org/wiki?curid=475027" title="Murca">
Murca



</doc>
<doc id="475028" url="https://pl.wikipedia.org/wiki?curid=475028" title="Murça">
Murça

Murça – miejscowość w Portugalii, leżąca w dystrykcie Vila Real, w regionie Północ w podregionie Alto Trás-os-Montes. Miejscowość jest siedzibą gminy o tej samej nazwie.
Sołectwa.
Sołectwa gminy Murça

</doc>
<doc id="475029" url="https://pl.wikipedia.org/wiki?curid=475029" title="Murtosa">
Murtosa

Murtosa – miejscowość w Portugalii, leżąca w dystrykcie Aveiro, w regionie Centrum w podregionie Baixo Vouga. Miejscowość jest siedzibą gminy o tej samej nazwie.
Sołectwa.
Sołectwa gminy Murtosa (ludność wg stanu na 2011 r.):

</doc>
<doc id="475030" url="https://pl.wikipedia.org/wiki?curid=475030" title="Nazare">
Nazare



</doc>
<doc id="475031" url="https://pl.wikipedia.org/wiki?curid=475031" title="Nazaré">
Nazaré

Nazaré – miejscowość w Portugalii, leżąca w dystrykcie Leiria, w regionie Centrum w podregionie Oeste. Miejscowość jest siedzibą gminy o tej samej nazwie. Miejscowość składa się z trzech części: "Praia" (wzdłuż plaży), "Sítio" (dawna wieś na szczycie klifu) i "Pederneira" (dawna wieś na wzgórzu).
Historia i legenda.
Pierwszymi osadami były "Pederneira" i "Sítio" powyżej plaży. Zapewniały one mieszkańcom stosunkowo bezpieczne schronienie przed najazdami algierskich, francuskich, angielskich i holenderskich piratów, które trwały aż do początku XIX wieku.
Według legendy, miasto wywodzi swoją nazwę od niewielkiej figury Matki Boskiej, Czarnej Madonny, przyniesionej przez mnicha w IV wieku z Nazaretu do klasztoru w pobliżu Méridy, a sprowadzonej do Nazaré w 711 roku przez mnicha "Romano", któremu towarzyszył Roderyk, król Wizygotów. Po przybyciu nad morze mnich został pustelnikiem. Żył i umarł w niewielkiej, naturalnej grocie na szczycie klifu. Po jego śmierci, i zgodnie z życzeniem mnicha, król pochował go w grocie, a na ołtarzu pozostawił posąg.
Pierwszy kościół został zbudowany nad grotą na pamiątkę cudownego ocalenia życia przez Matkę Boską portugalskiego rycerza Dom Fuas Roupinho (przypuszczalnie Templariusza). Według legendy, wczesnym rankiem 14 września 1182, Dom Fuas Roupinho był na polowaniu w pobliżu wybrzeża, gdy ujrzał jelenia, którego natychmiast zaczął gonić. Jeleń pobiegł w stronę szczytu klifu, gdzie zalegała gęsta mgła znad morza. Rycerz zdał sobie sprawę, że jest na skraju urwiska, niedaleko groty z figurką, w związku z czym zaczął się modlić. Nieoczekiwanie koń cudem zatrzymał się na końcu urwiska, oszczędzając w ten sposób jeźdźca od upadku z wysokości ponad 100 metrów, co z pewnością spowodowałoby jego śmierć. Na pamiątkę cudu wystawił kaplicę ("Capela da Memoria") na grocie, gdzie cudowna figura została pozostawiona przez Roderyka po śmierci mnicha. 
W 1377 roku król Portugalii Ferdynand I Burgundzki wybudował większy kościół, który został całkowicie przebudowany między XIV, a XIX wiekiem. Obecnie Kościół Nossa Senhora da Nazaré jest bogatą barokową budowlą, z wnętrzem ozdobionym płytkami "azulejo". Za ołtarzem w górze zwiedzający mogą zobaczyć i uczcić cudowną figurę Matki Bożej z Nazaré.
Turystyka.
Nazaré jest popularną atrakcją turystyczną, reklamując się jako malownicza nadmorska miejscowość. Położona na wybrzeżu Atlantyku, ma długie, piaszczyste plaże i jest odwiedzana przez dużą liczbę turystów w okresie letnim. Miasto znane jest z tradycyjnych strojów noszonych przez rybaków i ich żon, które noszą tradycyjne chusty i haftowane fartuchy nałożone na siedem flanelowych spódnic w różnych kolorach. Spódnice te, choć obecnie rzadko noszone, można jeszcze czasami zobaczyć.
W listopadzie 2011 hawajski surfer Garrett McNamara surfował po rekordowej fali 23,8 m. W dniu 28 stycznia 2013 r., McNamara pobił nawet ten rekord, ale czeka jeszcze na oficjalny pomiar. Wyjątkowo wysokie fale tworzą się przypuszczalnie ze względu na obecność Kanionu Nazaré. W sierpniu 2012 roku fala wyjątkowa pochłonęła pięcioletnią brytyjską dziewczynkę i jej dziadka podczas spaceru na plaży.
Sołectwa.
Sołectwa gminy Nazaré (ludność wg stanu na 2011 r.)

</doc>
<doc id="475032" url="https://pl.wikipedia.org/wiki?curid=475032" title="Nelas">
Nelas

Nelas – miejscowość w Portugalii, leżąca w dystrykcie Viseu, w regionie Centrum w podregionie Dão-Lafões. Miejscowość jest siedzibą gminy o tej samej nazwie.
Sołectwa.
Sołectwa gminy Nelas (ludność wg stanu na 2011 r.)

</doc>
<doc id="475034" url="https://pl.wikipedia.org/wiki?curid=475034" title="Odemira">
Odemira

Odemira – miejscowość w Portugalii, leżąca w dystrykcie Beja, w regionie Alentejo w podregionie Alentejo Litoral. Miejscowość jest siedzibą gminy o tej samej nazwie.
Sołectwa.
Sołectwa gminy Odemira (ludność wg stanu na 2011 r.):

</doc>
<doc id="475035" url="https://pl.wikipedia.org/wiki?curid=475035" title="Odivelas">
Odivelas

Odivelas – miejscowość w Portugalii, leżąca w dystrykcie Lizbona, w regionie Lizbona, w podregionie Grande Lizbona. Miejscowość jest siedzibą gminy o tej samej nazwie.
Sołectwa.
Sołectwa gminy Odivelas (ludność wg stanu na 2011 r.)

</doc>
<doc id="475036" url="https://pl.wikipedia.org/wiki?curid=475036" title="Oeiras">
Oeiras

Oeiras – miejscowość w Portugalii, leżąca w dystrykcie Lizbona, w regionie Lizbona w podregionie Grande Lisboa.
Krótki opis.
Miejscowość jest siedzibą gminy o tej samej nazwie. W mieście znajduje się stacja kolejowa Oeiras. W Oeiras corocznie odbywa się turniej tenisowy Portugal Open.
Sołectwa.
Sołectwa gminy Oeiras (ludność wg stanu na 2011 r.)

</doc>
<doc id="475037" url="https://pl.wikipedia.org/wiki?curid=475037" title="Oleiros">
Oleiros

Oleiros – miejscowość w Portugalii, leżąca w dystrykcie Castelo Branco, w regionie Centrum w podregionie Pinhal Interior Sul. Miejscowość jest siedzibą gminy o tej samej nazwie.
Sołectwa.
Sołectwa gminy Oleiros (ludność wg stanu na 2011 r.):

</doc>
<doc id="475038" url="https://pl.wikipedia.org/wiki?curid=475038" title="Olhao">
Olhao



</doc>
<doc id="475039" url="https://pl.wikipedia.org/wiki?curid=475039" title="Olhão">
Olhão



</doc>
<doc id="475040" url="https://pl.wikipedia.org/wiki?curid=475040" title="Olhao da Restauracao">
Olhao da Restauracao



</doc>
<doc id="475041" url="https://pl.wikipedia.org/wiki?curid=475041" title="Olhão da Restauração">
Olhão da Restauração

Olhão da Restauração – miejscowość w Portugalii, leżąca w dystrykcie Faro, w regionie Algarve w podregionie Algarve. Miejscowość jest siedzibą gminy o tej samej nazwie.
Sołectwa.
Sołectwa gminy Olhão da Restauração (ludność wg stanu na 2011 r.):
Linki zewnętrzne.
Olhão - Photos

</doc>
<doc id="475042" url="https://pl.wikipedia.org/wiki?curid=475042" title="Oliveira de Azemeis">
Oliveira de Azemeis



</doc>
<doc id="475043" url="https://pl.wikipedia.org/wiki?curid=475043" title="Oliveira de Azeméis">
Oliveira de Azeméis

Oliveira de Azeméis – miejscowość w Portugalii, leżąca w dystrykcie Aveiro, w regionie Północ w podregionie Entre Douro e Vouga. Miejscowość jest siedzibą gminy o tej samej nazwie.
Sołectwa.
Sołectwa gminy Oliveira de Azeméis (ludność wg stanu na 2011 r.):

</doc>
<doc id="475044" url="https://pl.wikipedia.org/wiki?curid=475044" title="Ourem">
Ourem



</doc>
<doc id="475045" url="https://pl.wikipedia.org/wiki?curid=475045" title="Ourém">
Ourém

Ourém – miejscowość w Portugalii, leżąca w dystrykcie Santarém, w regionie Centrum, w podregionie Médio Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Ourém (ludność wg stanu na 2011 r.)

</doc>
<doc id="475046" url="https://pl.wikipedia.org/wiki?curid=475046" title="Ovar">
Ovar

Ovar – miejscowość w Portugalii, leżąca w dystrykcie Aveiro, w regionie Centrum w podregionie Baixo Vouga. Miejscowość jest siedzibą gminy o tej samej nazwie.
Sołectwa.
Sołectwa gminy Ovar (ludność wg stanu na 2011 r.):

</doc>
<doc id="475048" url="https://pl.wikipedia.org/wiki?curid=475048" title="Tony Shalhoub">
Tony Shalhoub

Tony Shalhoub, właśc. Anthony Marcus Shalhoub (ur. 9 października 1953 w Green Bay) – amerykański aktor telewizyjny, filmowy i teatralny, także scenarzysta i producent filmowy pochodzenia libańskiego.
Międzynarodową rozpoznawalność zdobył dzięki kreacji cierpiącego na szereg fobii detektywa Adriana Monka w serialu USA Network "Detektyw Monk" i jako Antonio Scarpacci z sitcomu NBC "Skrzydła".
Życiorys.
Wczesne lata.
Urodził się w Green Bay w Wisconsin w arabskojęzycznej, maronickiej, chrześcijańskiej rodzinie jako dziewiąte z dziesięciorga dzieci Helen (z domu Seroogy) i Joego Shalhouba, właściciela firmy. Jego matka miała pochodzenie libańsko-amerykańskie, a ojciec pochodził z Libanu i wyemigrował do Stanów Zjednoczonych jako sierota w wieku ośmiu lat. Tony wychowywał się z sześcioma siostrami – Maggie, Jane, Amy, Deborah, Susan i Sherry oraz trzema braćmi – Billem, Michaelem i Danem.
Kiedy miał sześć lat, jedna z jego sióstr zgłosiła go na ochotnika do przedstawienia Oscara Hammersteina II "Króla i ja". W 1972 ukończył East High School. Po krótkim pobycie na University of Wisconsin-Green Bay w 1977 uzyskał licencjat na wydziale teatralnym na University of Southern Maine w Portland w Maine. W 1980 zdobył tytuł magistra w Yale School of Drama.
Kariera.
Po ukończeniu studiów przeniósł się do Cambridge w stanie Massachusetts, gdzie spędził cztery sezony w American Repertory Theatre. W tym okresie zagrał m.in. Olivera w "Jak wam się podoba" (1980), Ferdinanda / Casti-Piani w "Lulu. Tragedia monstrum" (1980), Figara w "Weselu Figara" (1981), Alcidasa/Lélie/Leandre w "Rogaczu z urojenia" (1981) Moliera, Solonya w "Trzech siostrach" (1982) i Pozzo w "Czekając na Godota" (1983). W 1985 zadebiutował na Broadwayu w produkcji duetu Ricie Moreno i Sally Struthers "The Odd Couple". 
W 1986 trafił na duży ekran, grając epizodyczną rolę w komediodramacie Mike’a Nicholsa "Zgaga". W tym samym roku wystąpił jako terrorysta w jednym z odcinków serialu CBS "McCall" pt. „Breakpoint”. Pierwszą większą rolę Todda Hansena dostał w telewizyjnym dramacie sensacyjnym CBS "Dowodzenie w piekle" (1988) w reżyserii Georga Stanforda Browna.
W latach 1991–1997 grał pechowego włoskiego taksówkarza Antonio Scarpacci w sitcomie NBC "Skrzydła". Kontynuował też karierę sceniczną, a w 1992 zdobył nominację do Tony Award za postać Charliego w przedstawieniu "Rozmowy z moim ojcem".
W kolejnych latach zagrał w kilkudziesięciu filmach, takich jak m.in.: "Narzeczona dla geniusza" (1994), "Faceci w czerni" (1997), "Paulie – gadający ptak" (1998), "Trzynaście duchów" (2001) i "Faceci w czerni II" (2002). Za rolę Primo, współwłaściciela włoskiej restauracji w debiucie reżyserskim Campbella Scotta i Stanleya Tucci "Wielkie otwarcie" (1996) został uhonorowany nagrodą Stowarzyszenia Krytyków Filmowych i był nominowany do Independent Spirit Awards.
W 1997 zebrał znakomite recenzje za rolę Bobby’ego w spektaklu Davida Mameta "The Old Neighborhood" w American Repertory Theatre.
W latach 2002–2009 grał Adriana Monka, cierpiącego na szereg fobii detektywa w serialu USA Network "Detektyw Monk". Rola zapewniła mu największą rozpoznawalność, otrzymał za nią także wiele nagród dla najlepszego aktora w serialu komediowym – Złoty Glob, Nagrodę Gildii Aktorów Ekranowych i trzy nagrody Emmy.
Od 2017 wciela się w postać Abiego Weissmana w serialu "Wspaniała pani Maisel". Za tę rolę otrzymał dwie Nagrody Gildii Aktorów Ekranowych i nagrodę Emmy dla najlepszego aktora drugoplanowego w serialu komediowym.
Życie prywatne.
W kwietniu 1992 poślubił aktorkę Brooke Adams, którą poznał na Broadwayu, kiedy wystąpili razem w "Heidi Chronicles". Wychowuje dwie córki – adoptowaną Josie (ur. 1989) i biologiczną Sophie (ur. 1993).

</doc>
<doc id="475049" url="https://pl.wikipedia.org/wiki?curid=475049" title="Pisma renesansowe">
Pisma renesansowe

Pismo renesansowe – efekt zafascynowania ludzi Odrodzenia kulturą antyczną – także w tej dziedzinie sięgano do czasów antycznych. Impuls w kierunku reformy pisma wyszedł z Italii, gdzie najłatwiej było o zabytki i teksty z czasów imperium rzymskiego, i gdzie nigdy ostre litery gotyckie nie wyparły całkowicie okrągłego pisma romańskiego.
W odkrywaniu i adaptacji dorobku cywilizacji antycznej prym wiodła Florencja: Francesco Petrarca twierdził, że średniowieczne pismo włoskie „uraża (…) i męczy, jak gdyby do czego innego niż do czytania je wynaleziono”. Sięgając po teksty autorów starożytnych, florenccy humaniści nie zdawali sobie sprawy, że odczytywali je z rękopisów zapisanych w czasach renesansu karolińskiego, a więc w IX–XI wieku. Pod koniec XIV i na początku XV wieku starania humanistów florenckich zmierzające do odrodzenia dawnego pisma ("littera antiqua" – jak je nazwali) zaczęły przynosić efekty. Wielkie zasługi w recepcji pisma humanistycznego położył Niccoli Niccolo, który w pierwszej ćwierci XV wieku prowadził słynną florencką szkołę kaligrafii. Dla tej szkoły Giovanni Poggio Bracciolini, zwany il Loggio, opracował pismo będące w gruncie rzeczy naśladownictwem dojrzałej minuskuły karolińskiej. Dość szybko znalazły się kancelarie i skryptoria, które zaczęły wprowadzać nowe pismo. Ale nie była to wierna kopia minuskuły karolińskiej, znalazły się tu bowiem elementy nieznane pismom rzymskim i karolinie, wypracowane w czasach gotyku: kropeczka lub kreseczka nad „i”, pionowy trzonek wystający ponad poziomą beleczkę w literze „t” czy okrągłe „s”.
Dwa główne typy pisma humanistycznego to antykwa humanistyczna (jako pismo książkowe) oraz italika, kursywne pismo kancelaryjne i dokumentowe. Italika, zachowując wszystkie cechy kursywy, zyskała zarazem zalety pisma kaligraficznego. Z tego powodu przyjęła się w całej Europie jako uniwersalne pismo ręczne i była używana przez kilka następnych stuleci. Antykwa niedługo służyła jako pismo książkowe i rychło wyparł ją druk. Jednak piękno i harmonia tego liternictwa sprawiły, że stało się wzorem dla typografów włoskich opracowujących kroje czcionek drukarskich. Projektowaniem czcionek zajmowało się wielu wybitnych artystów Renesansu (m.in. Leonardo da Vinci), jednak zasługa stworzenia modelowej antykwy przypadła typografom weneckim z Aldusem Manutiusem na czele. Na jego czcionkach wzorowali się późniejsi słynni drukarze francuscy z najbardziej znanym Claude’em Garamondem, a wiele rozwiązań Aldusa przetrwało do dzisiaj w nowoczesnych czcionkach drukarskich i komputerowych. Również Manutiusowi przypada zasługa opracowania pierwszych czcionek kursywnych, zwanych cancellaresca. Zasługi dla rozwoju druku kursywnego położył także krakowski drukarz Hieronim Wietor po raz pierwszy stosując pochyłe wersaliki, czyli kursywną majuskułę.

</doc>
<doc id="475051" url="https://pl.wikipedia.org/wiki?curid=475051" title="Pacos de Ferreira">
Pacos de Ferreira



</doc>
<doc id="475052" url="https://pl.wikipedia.org/wiki?curid=475052" title="Paços de Ferreira">
Paços de Ferreira

Paços de Ferreira (wym. ) – miejscowość w Portugalii, leżąca w dystrykcie Porto, w regionie Północ w podregionie Tâmega. Miejscowość jest siedzibą gminy o tej samej nazwie. W mieście siedzibę ma klub piłkarski FC Paços Ferreira, uczestniczący w sezonie 2006/2007 w rozgrywkach BWINligi.
Sołectwa.
Sołectwa gminy Paços de Ferreira (ludność wg stanu na 2011 r.)

</doc>
<doc id="475053" url="https://pl.wikipedia.org/wiki?curid=475053" title="Paredes de Coura">
Paredes de Coura

Paredes de Coura – miejscowość w Portugalii, leżąca w dystrykcie Viana do Castelo, w regionie Północ w podregionie Minho-Lima. Miejscowość jest siedzibą gminy o tej samej nazwie.
Sołectwa.
Sołectwa gminy Paredes de Coura (ludność wg stanu na 2011 r.)

</doc>
<doc id="475055" url="https://pl.wikipedia.org/wiki?curid=475055" title="Pedrogao Grande">
Pedrogao Grande



</doc>
<doc id="475056" url="https://pl.wikipedia.org/wiki?curid=475056" title="Pedrógão Grande">
Pedrógão Grande

Pedrógão Grande – miejscowość w Portugalii, leżąca w dystrykcie Leiria, w regionie Centrum w podregionie Pinhal Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Pedrógão Grande (ludność wg stanu na 2011 r.)

</doc>
<doc id="475057" url="https://pl.wikipedia.org/wiki?curid=475057" title="Penacova">
Penacova

Penacova – miejscowość w Portugalii, leżąca w dystrykcie Coimbra, w regionie Centrum w podregionie Baixo Mondego. Miejscowość jest siedzibą gminy o tej samej nazwie.
Sołectwa.
Sołectwa gminy Penacova (ludność wg stanu na 2011 r.):

</doc>
<doc id="475058" url="https://pl.wikipedia.org/wiki?curid=475058" title="Peso da Regua">
Peso da Regua



</doc>
<doc id="475059" url="https://pl.wikipedia.org/wiki?curid=475059" title="Peso da Régua">
Peso da Régua

Peso da Régua – miejscowość w Portugalii, leżąca w dystrykcie Vila Real, w regionie Północ w podregionie Douro. Miejscowość jest siedzibą gminy o tej samej nazwie.
Sołectwa.
Sołectwa gminy Peso da Régua (ludność wg stanu na 2011 r.)

</doc>
<doc id="475060" url="https://pl.wikipedia.org/wiki?curid=475060" title="Redondo">
Redondo

Redondo – miejscowość położona w Portugalii, w dystrykcie Évora, w regionie Alentejo, w podregionie Alentejo Central. Miejscowość jest siedzibą gminy o tej samej nazwie.
Sołectwa.
Sołectwa gminy Redondo (ludność wg stanu na 2011 r.):

</doc>
<doc id="475061" url="https://pl.wikipedia.org/wiki?curid=475061" title="Reguengos de Monsaraz">
Reguengos de Monsaraz

Reguengos de Monsaraz – miejscowość w Portugalii, leżąca w dystrykcie Évora, w regionie Alentejo w podregionie Alentejo Central. Miejscowość jest siedzibą gminy o tej samej nazwie. 
Sołectwa.
Sołectwa gminy Reguengos de Monsaraz (ludność wg stanu na 2011 r.):

</doc>
<doc id="475062" url="https://pl.wikipedia.org/wiki?curid=475062" title="Resende">
Resende

Resende – miejscowość w Portugalii, leżąca w dystrykcie Viseu, w regionie Północ w podregionie Tâmega. Miejscowość jest siedzibą gminy o tej samej nazwie.
Sołectwa.
Sołectwa gminy Resende (ludność wg stanu na 2011 r.)

</doc>
<doc id="475063" url="https://pl.wikipedia.org/wiki?curid=475063" title="Beregowo">
Beregowo



</doc>
<doc id="475064" url="https://pl.wikipedia.org/wiki?curid=475064" title="Ribeira de Pena">
Ribeira de Pena

Ribeira de Pena – miejscowość w Portugalii, leżąca w dystrykcie Vila Real, w regionie Północ w podregionie Tâmega. Miejscowość jest siedzibą gminy o tej samej nazwie.
Sołectwa.
Sołectwa gminy Ribeira de Pena (ludność wg stanu na 2011 r.)

</doc>
<doc id="475065" url="https://pl.wikipedia.org/wiki?curid=475065" title="Rio Maior">
Rio Maior

Rio Maior – miejscowość w Portugalii, leżąca w dystrykcie Santarém, w regionie Alentejo w podregionie Lezíria do Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Rio Maior (ludność wg stanu na 2011 r.)

</doc>
<doc id="475069" url="https://pl.wikipedia.org/wiki?curid=475069" title="Macedo de Cavaleiros">
Macedo de Cavaleiros

Macedo de Cavaleiros – miejscowość w Portugalii, leżąca w dystrykcie Bragança, w regionie Północ w podregionie Alto Trás-os-Montes. Miejscowość jest siedzibą gminy o tej samej nazwie.
Sołectwa.
Sołectwa gminy Macedo de Cavaleiros (ludność wg stanu na 2011 r.):

</doc>
<doc id="475070" url="https://pl.wikipedia.org/wiki?curid=475070" title="Mafra">
Mafra

Mafra – miejscowość w Portugalii, leżąca w dystrykcie Lizbona, w regionie Lizbona, w podregionie Grande Lizbona. Miejscowość jest siedzibą gminy o tej samej nazwie.
Krótki opis.
Miejscowość położona jest 28 km na północny zachód od Lizbony. Jest znana głównie z barokowego zespołu pałacowo-klasztornego (Pałac w Mafrze), wybudowanego za panowania Jana V. Historia powstania i budowy kościoła i klasztoru w Mafrze jest kanwą powieści "Baltazar i Blimunda", napisanej przez portugalskiego laureata Nagrody Nobla Jose Saramago. Innymi miejscami wartymi odwiedzenia są: Tapada Nacional de Mafra oraz zwierzyniec.
Sołectwa.
Sołectwa gminy Mafra (ludność wg stanu na 2011 r.)

</doc>
<doc id="475071" url="https://pl.wikipedia.org/wiki?curid=475071" title="Melgaco">
Melgaco



</doc>
<doc id="475072" url="https://pl.wikipedia.org/wiki?curid=475072" title="Melgaço">
Melgaço

Melgaço – miejscowość w Portugalii, leżąca w dystrykcie Viana do Castelo, w regionie Północ w podregionie Minho-Lima. Miejscowość jest siedzibą gminy o tej samej nazwie.
Sołectwa.
Sołectwa gminy Melgaço (ludność wg stanu na 2011 r.)

</doc>
<doc id="475074" url="https://pl.wikipedia.org/wiki?curid=475074" title="Moncao">
Moncao



</doc>
<doc id="475075" url="https://pl.wikipedia.org/wiki?curid=475075" title="Monção">
Monção

Monção – miejscowość w Portugalii, leżąca w dystrykcie Viana do Castelo, w regionie Północ w podregionie Minho-Lima. Miejscowość jest siedzibą gminy o tej samej nazwie.
Sołectwa.
Sołectwa gminy Monção (ludność wg stanu na 2011 r.)

</doc>
<doc id="475077" url="https://pl.wikipedia.org/wiki?curid=475077" title="Montijo">
Montijo

Montijo – miejscowość w Portugalii, leżąca w dystrykcie Setúbal, w regionie Lizbona w podregionie Półwysep Setúbal. Miejscowość jest siedzibą gminy o tej samej nazwie.
Znane osoby.
Urodziła się tu Dulce Pontes, wokalistka muzyki fado.
Sołectwa.
Sołectwa gminy Montijo (ludność wg stanu na 2011 r.)

</doc>
<doc id="475078" url="https://pl.wikipedia.org/wiki?curid=475078" title="Jezioro Skonieczne">
Jezioro Skonieczne

 
Jezioro Skonieczne – jezioro w woj. warmińsko-mazurskim, w powiecie szczycieńskim, w gminie Jedwabno. Wędkarsko jest to jezioro typu linowo-szczupakowego. Hydrologicznie jezioro otwarte, połączone rowem z jeziorem Średnim.
Opis jeziora.
Zbiornik wydłużony z północy na południe, w południowym krańcu połączony z Jeziorem Średnim. U południowego krańca jeziora oraz w północnej i środkowej części wschodniego brzegu leżą mokradła. Inne brzegi są wysokie, czasem nawet strome, otoczone lasem. Jezioro leży daleko od innych miejscowości, jest dość dzikie i ma niewielkie znaczenie turystyczne. Sąsiadujące jeziora są bliżej zabudowań i to one są bardziej oblegane przez turystów.
Najbliższa miejscowość to Piduń. Dojazd ze Szczytna drogą krajową nr 58 w stronę Nidzicy, następnie w miejscowości Narty, drogą gruntową w lewo. Droga nazywana jest "Szeroką Drogą". Można też dojechać wyłącznie drogami utwardzonymi, wtedy krajową nr 58, a w Jedwabnie w drogę wojewódzką nr 508.
Dane morfometryczne.
Powierzchnia zwierciadła wody według różnych źródeł wynosi od 27,5 ha do 29,5 ha. do ha.
Zwierciadło wody położone jest na wysokości 130,3 m n.p.m. lub 129,4 m n.p.m. Średnia głębokość jeziora wynosi 3,2 m, natomiast głębokość maksymalna 7,2 m. Długość linii brzegowej wynosi 2970 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Skonieczne". W różnych publikacjach i na mapach topograficznych jezioro to występuje pod nazwą "Konieczne" lub Koneczne bądź Koniczne.
Piduń-Rekownica.
Jest to jedno z grupy jezior zgrupowanych w okolicy wsi Rekownica – Piduń. Grupa tych jezior jest wzajemnie połączona i tworzy strugę Rekownica, która jest lewym dopływem Omulwi. Jeziora leżą przy drodze wojewódzkiej nr 508, łączącej Jedwabno i Wielbark. Grupa tych jezior znajduje się w odległości ok. 12 km od Szczytna, licząc w linii prostej. W grupie opisanych jezior znajduje się też jezioro Kociołek, które jest obecnie hydrologicznie zamknięte.

</doc>
<doc id="475080" url="https://pl.wikipedia.org/wiki?curid=475080" title="Mokugyo">
Mokugyo

 — drewniany instrument perkusyjny, o obłym kształcie, służący do wybijania rytmu w trakcie śpiewów w buddyzmie mahajany. Został również zaadaptowany przez taoistów.
Według buddyjskiej legendy, dawno temu w Chinach żył pewien mnich. Pewnego dnia w pobliskim jeziorze, podczas rodzinnej wyprawy łodzią, dziecko wysokiego urzędnika wypadło za burtę i utopiło się. Ojciec złamany smutkiem wynajął rybaków, żeby znaleźli choć ciało dziecka, jednak nie udało im się. W końcu udał się do mnicha, żeby ten odprawił ceremonie pogrzebowe, pomimo braku ciała.
Mnich wszedł w głęboką medytację i odgadł prawdę. Polecił zrozpaczonemu ojcu, aby poszedł na targ i kupił rybę. Kiedy następnego dnia rano urzędnik zakupił i rozciął największą rybę, jaką zdołał znaleźć, znalazł w środku swoje, ciągle żywe dziecko.
Na pamiątkę tej legendy mokugyo/moktak często ma kształt wydrążonej ryby z otwartymi ustami. Istnieją również inne legendy, związane z powstaniem mokugyo.
W buddyzmie ryba, która podobno nigdy nie śpi, symbolizuje przytomność.

</doc>
<doc id="475083" url="https://pl.wikipedia.org/wiki?curid=475083" title="Mira (miasto w Portugalii)">
Mira (miasto w Portugalii)

Mira – miejscowość w Portugalii, leżąca w dystrykcie Coimbra, w regionie Centrum w podregionie Baixo Mondego. Miejscowość jest siedzibą gminy o tej samej nazwie. 
Sołectwa.
Sołectwa gminy Mira (ludność wg stanu an 2011 r.):

</doc>
<doc id="475085" url="https://pl.wikipedia.org/wiki?curid=475085" title="Conflict">
Conflict

Conflict – brytyjski zespół anarchopunkowy powstały w 1981 roku. Oryginalny skład zespołu: Colin Jerwood (śpiew), Paco (perkusja), Big John (gitara basowa), Steve (gitara), Pauline (śpiew) oraz Paul "Nihilistic Nobody".
Pierwsze wydawnictwo zespołu to EP-ka "The House That Man Built" wydana w wytwórni Crass Records. Album debiutowy – "It's Time to See Who's Who" w tej samej wytwórni. Wkrótce po wydaniu tych płyt zespół opuścili Pauline i Paul. Później grupa założyła własną wytwórnię – Mortarhate – która produkuje wydawnictwa także innych zespołów.
W 1983 r. Steve Ignorant, członek zespołu Crass, wystąpił gościnnie na singlu "To A Nation of Animal Lovers" poświęconemu przez zespół prawom zwierząt. Po rozpadzie Crassu, Ignorant zostaje drugim wokalistą Conflictu.
Przesłanie grupy prezentowało takie idee jak anarchizm, prawa zwierząt czy sprzeciw wobec wojny, antymilitaryzm. Conflict wspomagał też organizację Class War. Wiele ich koncertów poprzedzanych lub kończonych było zamieszkami i rozruchami.
Conflict zasadniczo zakończył działalność w 1987 roku po zamieszkach na koncercie w Brixton, jednak co jakiś czas powraca nagrywając nowe utwory i grając koncerty.
Logo zespołu zaprojektowane zostało przez zaprzyjaźnionego z zespołem artysty o pseudonimie 'Nihilistic Nobody'. Charakterystyczne N w środku de facto nawiązywało do inicjałów Kampanii na rzecz Nuklearnego Rozbrojenia (Campaign for Nuclear Disarmament – CND) z którą grupa współpracowała. Logo szerzej znane jest jednak jako interpretacja dwóch liter A (anarchia i autonomia) oraz N w środku (nihilizm, jednak nie w znaczeniu ignorancji, ale odrzucenia narzuconych wartości).

</doc>
<doc id="475086" url="https://pl.wikipedia.org/wiki?curid=475086" title="Adrian Monk">
Adrian Monk

Adrian Monk – postać fikcyjna, główny bohater serialu "Detektyw Monk", odgrywana przez aktora Tony'ego Shalhouba.
Życiorys.
Mieszka w San Francisco, gdzie do 1997 pracował jako policjant na wydziale zabójstw. Zrezygnował z pracy, gdy jego żona Trudy Monk zginęła w zamachu bombowym. Po śmierci żony zaczął zmagać się z różnymi fobiami oraz nerwicą natręctw, a także odizolował się od społeczeństwa na trzy lata, a z trudnej sytuacji pomogli mu wyjść pielęgniarka Sharona Fleming i psychiatra Charles Kroger.
Ze względu na problemy zdrowotne nie może wrócić do pracy jako policjant, ale często współpracuje z policją przy trudnych sprawach, pełniąc rolę konsultanta w departamencie prowadzonym przez Lelanda Stottlemeyera. Gdy jego asystentka Sharona Fleming ponownie wzięła ślub ze swym byłym mężem i wyjechała z San Francisco, jego nową asystentką została Natalie Teeger. Po śmierci Krogera nowym psychiatrą Monka został Neven Bell.
Od początku kariery zawodowej rozwiązał ponad 100 zagadek kryminalnych. Ponieważ nigdy w życiu nic nie wygrał, za każdą rozwiązaną sprawę dostał trofeum. Ze względu na zamiłowanie Monka do okrągłych liczb, otrzymał jednak tylko 100 statuetek. Widział ponad 400 miejsc zbrodni. Jedynym śledztwem, którego nie mógł rozwiązać, były okoliczności śmierci jego żony.
Dobrze gra na klarnecie, a w trakcie rozwiązywania sprawy kryminalnej, w której oskarżonym był Willie Nelson, miał okazję zagrać na instrumencie u boku swego ulubionego artysty.
Obsesje i kompulsje.
Ze względu na zaburzenia obsesyjno-kompulsyjne przesadnie dba o porządek i higienę. Zawsze zabiera ze sobą w podróż własne mydło. Unika kontaktu fizycznego z innymi, dlatego po podaniu ręki drugiej osobie wyciera dłoń wilgotną chusteczką. Pije jedynie wodę „Sierra Springs”. W odcinku „Pan Monk jedzie do Meksyku” prawie umarł z odwodnienia, gdyż nie mógł znaleźć wody tej marki, w efekcie czego nie pił nic przez 36 godzin.
W jednym z odcinków doznał szoku na skutek spowodowanego przez trzęsienie ziemi nieporządku i zapomniał ludzkiej mowy.
Dwie największe traumy jego życia to: opuszczenie przez ojca i śmierć ukochanej żony, Trudy.

</doc>
<doc id="475088" url="https://pl.wikipedia.org/wiki?curid=475088" title="Biblia Tysiąclecia">
Biblia Tysiąclecia

Biblia Tysiąclecia (BT) – polski przekład Biblii z języków oryginalnych zainicjowany przez opactwo benedyktynów tynieckich z Krakowa, wydany przez Pallottinum po raz pierwszy w roku 1965. Było to pierwsze tłumaczenie całej Biblii na język polski w Kościele katolickim od ponad 350 lat, czyli od Biblii Jakuba Wujka. Zrywało z tradycyjnym językiem biblijnym, a po upływie kilkudziesięciu lat samo stworzyło wzorzec języka biblijnego.
Biblia Tysiąclecia miała pięć głównych wydań. Pierwsze, krytykowane za niekonsekwencje i błędy tłumaczeń zostało w 1971 zastąpione przez wydanie drugie, które większość tych błędów korygowało. W latach 1980 i 1999 ukazywały się kolejne rewizje tekstu.
Biblia Tysiąclecia przyjęta została jako przekład liturgiczny w Kościele katolickim w Polsce. Jej łączny nakład do 2003 wyniósł ponad 4 miliony egzemplarzy, pojawiały się też liczne kopie nieautoryzowane.
Geneza przekładu.
Między XVII i XIX wiekiem w polskim Kościele katolickim używano niemal wyłącznie Biblii Jakuba Wujka. Oparta była ona na tekście łacińskiej Wulgaty, będącej oficjalnym tekstem Biblii dla katolików. Nie dokonywano w tym czasie nowych, kompletnych przekładów, czego powodami były m.in. brak zapotrzebowania (przede wszystkim duszpasterskiego) i ograniczanie czytania Biblii w językach narodowych.
O potrzebie nowego przekładu Biblii na początku XX wieku zadecydowały następujące czynniki:
Wśród polskich biblistów katolickich pierwszych dziesięcioleci XX wieku dominowały dwa podejścia – jedno: przekład wychodzący od Biblii Wujka; drugie: przekład całkowicie nowy i oparty na językach oryginalnych.
Biblia Wujka przeszła zatem modernizacje językowe, np. wydanie przez Antoniego Szlagowskiego Nowego Testamentu z 1900 roku. W okresie międzywojennym przygotowane zostały dwie modernizacje tekstu Wujka, wraz ze współczesnym komentarzem naukowym. Były to tzw. "Biblia poznańska" (1926–1932; nie należy mylić z wydaną w 1975 roku Biblią poznańską), oraz "Biblia krakowska" (1935); nazwy obu edycji pochodziły od środowisk naukowych, w których powstały inicjatywy modernizacji.
Modernizacje Wujka zostały uznane za niewystarczające, a obradujący w 1937 roku I Zjazd Biblistów Polskich zadecydował o stworzeniu nowego przekładu z języków oryginalnych. Przedsięwzięciu temu przeszkodziła II wojna światowa. Według Mariana Wolniewicza, zjazd "zamknął epokę Biblii Wujkowej".
Bezpośrednio po wojnie nie podjęto próby tłumaczeń całej Biblii, czego powodem była śmierć wielu biblistów, brakowało w Polsce wystarczająco dużej liczby specjalistów, którzy mogliby się podjąć przekładu, zwłaszcza z języka hebrajskiego. Ukazały się jednak przekłady Nowego Testamentu, m.in. Eugeniusza Dąbrowskiego (1947), który w ciągu następnych dwudziestu lat sprzedał się w liczbie 2 milionów egzemplarzy.
Rosnąca popularność przekładów Nowego Testamentu (w 1957 roku ukazał się też popularny przekład Seweryna Kowalskiego) była odbiciem kolejnego etapu biblijnej odnowy w Kościele katolickim. Datowała się ona od wydanej w 1942 roku encykliki "Divino afflante Spiritu", w której Pius XII zachęcał do korzystania z Pisma Świętego w językach oryginalnych. Od 1948 zaczęła się ukazywać francuska Biblia jerozolimska, będąca przekładem nowoczesnym i stawianym za wzór wśród publikacji katolickich.
O planach dokonania nowego przekładu Biblii poinformował we wrześniu 1958 roku na odbywającym się w Lublinie zjeździe teologicznym benedyktyn Augustyn Jankowski. Ponieważ środowisko naukowe KUL nie zdecydowało się na własne tłumaczenie, opactwo tynieckie podjęło się realizacji projektu wspólnie z Wydawnictwem Pallotinum. Jankowski został redaktorem naukowym wydania. Redaktorem wydania ze strony wydawnictwa Pallotinium był ks. Kazimierz Dynarski, który współpracował z Jankowskim i wspólnie podejmowali główne decyzje dotyczące publikacji.
Tłumaczenie nazwano początkowo Biblią Tyniecką, ze względu na źródło inicjatywy, którym był zakon benedyktynów z Tyńca. Ponieważ ukazało się na rok przed milenijną rocznicą symbolicznego chrztu Polski, określono je ostatecznie jako Biblia Tysiąclecia.
Inicjatorzy przekładu zdecydowali się na rekrutację dużego grona tłumaczy, przede wszystkim ze względu na postulowaną szybkość tłumaczenia. Większość biblistów zaproszonych do projektu odpowiedziała pozytywnie. Jako jeden z niewielu odmówił (według własnej relacji) Eugeniusz Dąbrowski, który uważał, że nie ma w Polsce wystarczającego zespołu hebraistów, mogących sprostać zadaniu tłumaczenia Starego Testamentu. Pierwsze maszynopisy zaczęły nadchodzić do Tyńca jesienią 1959 roku, cała praca trwała kilka lat, a przekład został opublikowany w roku 1965. Jako dzień jej wydania przyjmuje się 2 sierpnia 1965 gdyż tego dnia ks. Piotr Granatowicz SAC, dyrektor Pallottinum, podarował pierwsze egzemplarze prymasowi ks. kard. Stefanowi Wyszyńskiemu. Jesienią tego roku polski prymas wręczył papieżowi Pawłowi VI specjalnie przygotowany egzemplarz BT.
Wydania.
Ukazało się pięć głównych wydań Biblii Tysiąclecia, z których cztery różnią się od siebie w znaczący sposób. Waldemar Chrostowski na marginesie analizy porównawczej kilku polskich przekładów podkreślał, że "nie ma jednej Biblii Tysiąclecia", zaś zmiany w każdym z kolejnych wydań były czasami tak duże, że "mamy do czynienia z nowym przekładem tekstu, a nie tylko z jego poprawianiem bądź „ulepszaniem”".
Kolejne wydania wychodziły w latach:
Nowy Testament ukazywał się w odrębnych cyklach. Przed ukończeniem pełnego V wydania pojawiały się też publikacje z tekstem V wydania Nowego Testamentu i IV wydania Starego Testamentu. Osobno wydawano też Ewangelie i inne pojedyncze księgi.
Wydania całej Biblii Tysiąclecia ukazywały się w postaci jednotomowej z dużą, czytelną czcionką, na cienkim papierze, tzw. "papierze biblijnym". Szatę graficzną recenzenci oceniali jednoznacznie pozytywnie. Franciszek Blachnicki, założyciel Ruchu Światło-Życie doprowadził w latach 80. XX w. do wydawania Biblii Tysiąclecia w małym formacie, tzw. oazowym. Wydawnictwo Pallottinum było początkowo sceptyczne wobec takiego formatu ze względu na mały i trudno czytelny druk, jednak format stał się popularny i wykorzystywany często przez młodzież.
Od 2015 r. trwają prace nad VI wydaniem.
Wydanie I (1965).
Biblia Tysiąclecia miała charakter pracy zbiorowej, w której poszczególne księgi przygotowywali różni tłumacze – przy pierwszym wydaniu wymieniono 39 osób. Gotowy przekład poddano rewizji, ujednoliceniu i korekcie literackiej.
Strona tytułowa przekładu podawała, że przekład został opracowany przez "Zespół biblistów polskich pod redakcją Benedyktynów Tynieckich". W skład Kolegium Redakcyjnego pierwszego wydania weszli niemal wyłącznie benedyktyni: Józef Hajduga, Augustyn Jankowski (redaktor naczelny), Leon Knabit, Franciszek Malaczyński, Karol Meissner, Dominik Michałowski, Ludwik Maria Mycielski, Piotr Rostworowski, Bernard Turowicz, Feliks Zieliński oraz Andrzej Zoń.
W skład Zespołu Rewizyjnego weszło 6 osób, również w Zespole Korekty Literackiej wymienionych zostało 6 osób, m.in. Hanna Malewska, Jan Parandowski i Jerzy Zawieyski.
Wydanie poprzedzało "Słowo wstępne" prymasa Polski, kardynała Stefana Wyszyńskiego. Jego publikacja stanowiła nawiązanie do podobnego wstępu przed Biblią Wujkową, autorstwa Stanisława Karnkowskiego, ówczesnego prymasa.
Celem tłumaczenia było użycie liturgiczno-duszpasterskie. Było to widoczne w sposobie tłumaczenia, wstępach i komentarzach do poszczególnych ksiąg, które (szczególnie jeśli chodzi o kwestie czasu powstania i autorstwa) utrzymano w duchu bardzo konserwatywnym. Janusz Frankowski komentował: "można by z pewną ironią powiedzieć, że czasami wstępy w Biblii Tysiąclecia wyglądają tak, jakby od tysiąclecia nic się w egzegezie nie zmieniło". Nowocześnie ujęto z kolei omówienie rodzajów literackich i sensu religijnego utworów. Komentarze (które były wymagane w wydaniach katolickich) ograniczono jednak – jak stwierdzono we wstępie – do niezbędnego minimum.
Pośpiech związany z wydaniem sprawiał, że pierwsza seria egzemplarzy miała dodatek w postaci erraty. Zauważone błędy poprawiano już na etapie druku kolejnych serii pierwszego wydania.
Język i charakter tłumaczenia.
Według informacji we wstępie do pierwszego wydania, intencją kolegium redakcyjnego było uzyskanie współczesnego języka literackiego, odmiennego od tradycyjnego języka Biblii Wujka. Wyjaśniano to następująco:
Janusz Frankowski określił całość Biblii Tysiąclecia jako "filologiczny przekład wyznaniowy", jednocześnie odróżniając ją od przekładów ściśle naukowych i literackich. Na kanwie wydania II. stwierdzał jednak, że język Biblii Tysiąclecia "jest nie tyle językiem literackim, ile po prostu językiem poprawnym".
Jak twierdził Stanisław Koziara, w Psałterzu pierwszego wydania odejście od tradycji języka Biblii Wujka przeprowadzono niekonsekwentnie. Zachowano na przykład archaiczny przymiotnik "niezbożny", który u Wujka był jednym ze słów określających ludzi złych. Wzięcie przekładu łacińskiego jako tekstu, z którego tłumaczono sprawiło, że niektóre fragmenty Psałterza były bardzo podobne u Wujka i w pierwszym wydaniu Biblii Tysiąclecia.
Ingerencje cenzury.
Cenzorami kościelnymi wydania byli Michał Peter (Stary Testament) i Marian Wolniewicz (Nowy Testament), którzy jednocześnie należeli do zespołu tłumaczy Biblii Tysiąclecia. W przypadku ST było kilkadziesiąt niewielkich, redakcyjnych poprawek. Dla NT zgłoszono 3 większe poprawki, m.in. co do konsekwentnego stosowania słowa „Mesjasz”, a nie „Chrystus”. Ostatecznie wydanie otrzymało dość łatwo imprimatur mimo pewnych obaw redaktorów – Biblię Wujka kilkaset lat wcześniej dotknęło wiele zmian.
Cenzura państwowa (Główny Urząd Kontroli Prasy, Publikacji i Widowisk) zgłosiła jedno, ale dość istotne zastrzeżenie: zażądano zamiany słowa "bezbożny" na "niezbożny". Ks. Rajmund Pietkiewicz przypuszcza, że urzędnikom cenzury słowo "bezbożny" kojarzyło się z "ateistą". Ostatecznie słowo zamieniono w wielu miejscach (przede wszystkim w Psalmach), ale w wielu też pozostawiono. Ingerencji cenzury przy kolejnych wydaniach nie było.
Przyjęcie I wydania.
Cały nakład pierwszego wydania Biblii Tysiąclecia (50 tysięcy) rozszedł się natychmiast. Nieliczne egzemplarze, które trafiły do księgarni zostały sprzedane spod lady lub na zasadzie wcześniejszych zapisów. Większość rozprzedano bezpośrednio z wydawnictwa. Masowo zamawiały je seminaria duchowne, zgromadzenia duchowne, księża i świeccy.
Ocena pierwszego wydania przez recenzentów podkreślała przede wszystkim znaczenie tego kroku w polskiej biblistyce. W przypadku Starego Testamentu był to pierwszy katolicki przekład od czasów Biblii Wujka, a więc lepszy choćby z tego względu, że nie powtarzał błędów Wulgaty, wobec której Biblia Wujka była wierna. Jako jeden z najbardziej wyrazistych przykładów Janusz Frankowski przytacza fragment Iz 5,1 u Wujka przetłumaczony w absurdalny sposób: "Winnicę nabył mój miły na rogu, synu oliwy" – a w Biblii Tysiąclecia zgodnie z tekstem hebrajskim: "Przyjaciel mój miał winnicę na żyznym pagórku".
W jednej z pierwszych recenzji z 1967, Stanisław Mędala podkreślał, że nowe tłumaczenie mimo popularyzatorskiego charakteru ma też "wartość krytyczną i egzegetyczną". Według Mędali Biblia Tysiąclecia spełniała trzy kryteria dobrego przekładu, które w 1790 sformułował Alexander Tytler:
Szatę językową pierwszego wydania pozytywnie oceniła też polonistka i autorka pozycji "Biblia w języku polskim", Maria Kossowska, twierdząc, że "Styl całości jest prawie bez wyjątku poprawny, jasny, zrozumiały. [...] Są księgi przełożone z taką mocą, że czyta się je jednym tchem".
Protestancki biskup Andrzej Wantuła, który był też członkiem Komisji Tłumaczeniowej Biblii warszawskiej, ocenił Biblię Tysiąclecia jako "dzieło pionierskie", w którym nie należy "patrzeć na poszczególne słowa, lecz chcieć widzieć całość". Swój artykuł o Biblii Tysiąclecia kończył słowami: "Osobiście sądzimy, że bibliści katoliccy dokonali wielkiego dzieła: dali swemu Kościołowi całą Biblię w nowoczesnej polskiej szacie".
Pierwsze wydanie Biblii Tysiąclecia spotkało się również z entuzjastycznym przyjęciem polskich Świadków Jehowy, ponieważ jako pierwszy polski przekład używało imienia Boga Jahwe, wszędzie tam, gdzie występowało ono w hebrajskim oryginale. Andrzej Wantuła krytykował tę decyzję: "Robi to szokujące wrażenie i sprawia, że Bóg Starego Testamentu staje się czytelnikowi jakiś obcy, daleki i zostaje zepchnięty do rzędu bogów mitologii semickiej".
Nowe – i niezgodne z tradycją – tłumaczenie modlitwy "Ojcze nasz" gwałtownie zaatakował Tadeusz Żychiewicz, co Frankowski uznał za "burzę w szklance wody", gdyż celem Biblii Tysiąclecia nie było zastępowanie tradycyjnych form modlitewnych. Jednak Żychiewicz w swoich komentarzach do Biblii wydawanych w latach 70. i 80. konsekwentnie trzymał się przekładu Wujka.
Krytyka I wydania: „Biblia tysięcy błędów”.
Szeroko komentowaną krytykę Biblii Tysiąclecia przeprowadził polski biblista i tłumacz, Eugeniusz Dąbrowski, uznawany po II wojnie światowej za "niekoronowanego króla polskiej biblistyki". Swoje studium wydał w 1967 w Londynie, gdyż żadne z krajowych wydawnictw nie chciało książki opublikować.
Krytyka Dąbrowskiego opierała się na kilku punktach:
Opierając się na szeregu przykładów z Ewangelii i zestawiając je ze swoim przekładem Dąbrowski krytykował wybór nowoczesnego języka literackiego. Błędy w szacie językowej pokazał na przykładzie Księgi Izajasza. Zwrócił się o opinię na temat tej księgi do kilku językoznawców i otrzymał, wedle własnej relacji, kilkaset poprawek.
Swoją pracę konkludował stwierdzeniem, że "niepodobna eksperymentu Biblii Tysiąclecia uznać za udany" oraz: "Tych, którzy na Biblię Tysiąclecia czekali jako na ważne wydarzenie w życiu katolicyzmu polskiego spotkał niemały zawód. Jest to nie tyle „Biblia Tysiąclecia” ile Biblia tysięcy błędów, merytorycznych i formalnych, a zwłaszcza językowych ze względu na jej sakralny charakter".
Janusz Frankowski podkreśla jednak, że krytyka Dąbrowskiego, która była w dużym stopniu nacechowana osobiście, dotyczyła wyłącznie pierwszego wydania Biblii Tysiąclecia. W następnych (wydanych już po śmierci Dąbrowskiego w 1970) nastąpiły znaczne zmiany. Jednocześnie Dąbrowski nie uwzględnił specyficznej sytuacji, w której ukazała się Biblia Tysiąclecia – czyli braku jakiegokolwiek współczesnego, katolickiego przekładu całej Biblii na język polski.
Krytyka I wydania: Kompetencje zespołu.
Sama decyzja o podjęciu tłumaczenia przez Tyniec była zaskoczeniem, gdyż benedyktyni nie mieli dotąd doświadczeń w biblistyce, ani – jak podkreślali Eugeniusz Dąbrowski i Janusz Frankowski – dostatecznych kwalifikacji. W zespole tłumaczy i rewizorów, obok profesorów Katolickiego Uniwersytetu Lubelskiego i Akademii Teologii Katolickiej, znajdowali się też zupełnie początkujący bibliści lub bibliści bez publikacji naukowych w tej dziedzinie, co nie dawało gwarancji, że są w wystarczającym stopniu przygotowani do pracy. Skład Zespołu Rewizyjnego przekładu Frankowski określił jako "poza dwoma lub trzema bardziej znanymi nazwiskami [...] zupełnie przypadkowy". W przypadku Kolegium Redakcyjnego, żaden z jego członków – poza Augustynem Jankowskim – nie był znany z naukowej pracy w dziedzinie biblijnej, choć według Jankowskiego jeszcze trzech posiadało akademickie wykształcenie biblijne.
Zespoły Korekty Literackiej i Rewizyjny nie były wymienione przy drugim wydaniu, a liczne – wskazywane przez krytyków – niedociągnięcia przekładu pozwalały podawać w wątpliwość pracę tych zespołów. Janusz Frankowski przypuszcza, że rola literatów była ograniczona jedynie do luźnej konsultacji, a nie stałej współpracy. Rolę Zespołów kwestionowali też Jerzy Schnayder i Dąbrowski. Dąbrowski zwrócił uwagę, że w korekcie brali udział literaci, ale ani jeden językoznawca.
Źródła przekładu.
Według noty na pierwszych stronach wydania, tłumaczenia dokonano z języków oryginalnych.
Korzystano z następujących krytycznych edycji tekstów oryginalnych:
W przypadku tekstu hebrajskiego Starego Testamentu poza tekstem masoreckim zawartym w "Biblia Hebraica Stuttgartensia" wykorzystano odmienne lekcje tekstowe odkryte w rękopisach z Qumran, czasami poprawiano też tekst według Septuaginty. Stanisław Mędala zwracał uwagę na słabe wykorzystanie osiągnięć krytyki tekstu i zbyt rzadkie sięganie do tekstów ugaryckich, które mogły pozwolić na trafniejsze tłumaczenie hebrajskich wyrażeń.
Eugeniusz Dąbrowski pisał o olbrzymim wpływie francuskiej Biblii jerozolimskiej na polski tekst Biblii Tysiąclecia. Według Dąbrowskiego wiele fragmentów Starego Testamentu przetłumaczono nie z hebrajskiego, a właśnie z francuskiego. Na dodatek, tłumacze czasami nie znali na tyle języka francuskiego, aby poprawnie przełożyć niektóre wieloznaczne terminy na język polski. Dąbrowski podaje przykład z księgi Ezechiela. Nagłówek w rozdziale 3 tej księgi: „Avant le siège de Jérusalem” został przetłumaczony jako „Przed stolicą w Jerozolimie”, podczas gdy znaczy naprawdę „Przed oblężeniem Jerozolimy”.
Michał Wojciechowski twierdził, że korzystania z Biblii Jerozolimskiej nie należy uważać za wadę, "jeśli nawet niektórzy tłumacze sięgali do niej zbyt często". W czasach powstania Biblii Tysiąclecia, "Biblia Jerozolimska była właściwie jedynym nowoczesnym naukowym przekładem całego Pisma Świętego, i to nie tylko w świecie katolickim". Problemy zapożyczeń z Biblii Jerozolimskiej zostały rozwiązane w kolejnych rewizjach tekstu.
Bp Andrzej Wantuła zwracał uwagę na niejednolitość w przypadku tłumaczenia formuł i zwrotów identycznych w tekście oryginalnym. Szczególnie wyróżnił opis stworzenia świata z pierwszego rozdziału księgi Rodzaju. Powtarza się w nim sześciokrotnie hebrajska formuła: "I stał się wieczór i stał się poranek, dzień pierwszy ... drugi itd." – a Biblia Tysiąclecia oddała ją w trzech odmiennych wariantach.
Jedyną księgą nie przetłumaczoną z tekstów oryginalnych była Księga Psalmów. Za podstawę tłumaczenia wzięty został przekład łaciński Psalterium Pianum z 1945 roku, choć w wywiadzie dla Tygodnika Powszechnego Jankowski twierdził, że korzystano z niego tylko pomocniczo. W księdze tej, inaczej niż w całym Starym Testamencie skorzystano z terminu "Pan", a nie imienia "Jahwe". Również tytuły psalmów wskazywały na ich liturgiczne przystosowanie, np. odnosząc je bezpośrednio do Chrystusa. Jak twierdził Janusz Frankowski oznaczało to oderwanie od ich środowiska historycznego, "narzucenie sensu z zupełnie innej epoki" i "dezorientację czytelnika".
Wydanie II (1971).
Przygotowania do wydania II rozpoczęto już w czasie druku wydania I. Powstawało ono w atmosferze zróżnicowanego przyjęcia wydania pierwszego – i było też odpowiedzią na jego krytykę. Do Redakcji Naukowej dołączyło dwóch młodych biblistów: Lech Stachowiak (odpowiedzialny za Stary Testament) i Kazimierz Romaniuk (Nowy Testament). Jednocześnie podtytuł przekładu zmieniono tak, że Biblia Tysiąclecia powstała "z inicjatywy", a nie "pod redakcją" Benedyktynów Tynieckich.
Wydanie II zawierało znaczne zmiany stylistyczne, a jego korekty literackiej dokonali prof. Stanisław Łoś i s. Imelda Adamska, którzy skupili się m.in. na ujednolicaniu treści. Z wydania zniknęły jednak nazwiska członków Zespołu Korekty Literackiej i Zespołu Rewizyjnego znajdujące się w pierwszym wydaniu. Przeredagowano wstępy do większości ksiąg, szczególnie Starego Testamentu, choć nadal były one utrzymane w dość konserwatywnym tonie.
Dopiero przy okazji drugiego wydania Pallotinum uregulowało ostatecznie kwestię przekazania praw autorskich tłumaczy do wielokrotnego wykorzystania przekładów. Ze współtwórców pierwszego wydania na wieczyste przekazanie praw nie zgodził się Edward Haratym, dlatego księgi Daniela i Jeremiasza przełożone zostały ponownie. Również tłumacz ewangelii synoptycznych, Walenty Prokulski początkowo nie zgadzał się na dalsze korzystanie z jego tekstów, rozważano więc zamówienie nowego przekładu u Mariana Wolniewicza, ostatecznie Prokulski wyraził zgodę.
Za podstawę przekładu Nowego Testamentu wzięto "Novum Testamentum, ed. A. Merk", Romae 1964 oraz "The Greek New Testament, edited by K. Aland, M. Black, B. Metzger, A. Wikgreen", London 1966.
Księgę Psalmów, co do której było wiele uwag krytycznych postanowiono przełożyć ponownie. Pierwotnie planowano wykorzystać przekład Romana Brandstaettera, uzupełniony o przypisy przez Władysława Borowskiego. Gotowy przekład został jednak krytycznie oceniony przez Radę Naukową, która publikację przekładu uzależniła od szeregu poprawek, które miał wprowadzić sam tłumacz. Brandstaetter nie zgodził się (jako oficjalny powód podając naruszenie przez wydawnictwo umowy poprzez zbyt długie zgłaszanie poprawek) i ostatecznie zrezygnował ze współpracy. Ostatecznie Jankowski i Stachowiak poprawili tekst z pierwszego wydania już w oparciu o tekst hebrajski w wydaniu krytycznym: "Liber Psalmorum (Biblia Hebraica Stuttgartensia, 11)", Stuttgart 1969. Archaiczne formy zostały zastąpione przez współczesne, np. zamiast "niezbożny" użyto "występny". Według Stanisława Koziary przekład wręcz unikał wszelkich form archaiczności języka, przejął za to dużą liczbę hebraizmów, konstrukcji wołaczowych i wykrzyknikowych, co wzmacniało intonację. Drugie wydanie Biblii Tysiąclecia zamknęło więc okres obecności Biblii Wujka w polskim stylu psałterzowym.
Nakład drugiego wydania wyniósł – podobnie jak pierwszego – 50 tysięcy egzemplarzy. Nakład wyczerpał się w ciągu trzech lat.
Podsumowując zmiany Janusz Frankowski stwierdził, że "drugie wydanie jest świadectwem wielkiego postępu, jaki się w ciągu tych kilku zaledwie lat w naszej biblistyce dokonał".
Wydanie III (1980) i IV (1983).
Trzecie, poprawione wydanie ukazało się w roku 1980. Udostępniony przez redakcję naukową Biblii Tysiąclecia spis poprawek zajmował 90 stron maszynopisu. Zmiany objęły cztery główne obszary:
W zakresie tekstu Nowego Testamentu wykorzystano kolejne wydanie tekstów oryginalnych: "The Greek New Testament", edited by K. Aland, M. Black, C.M. Martini, B.M. Metzger, A. Wikgren, New York-London-Edinburgh-Stuttgart 1975. Przy wprowadzaniu poprawek do tekstu redakcja wyróżniła przedwcześnie zmarłego Tomasza Bielskiego.
Nawiązując do krytycznej oceny Eugeniusza Dąbrowskiego Jerzy Chmiel nazwał trzecie wydanie „Biblią tysiąca poprawek”.
Bożena Matuszczyk analizując idiomy semickie w drugim i trzecim wydaniu Biblii Tysiąclecia stwierdziła, że pod tym względem nadal ulega ona wpływowi Biblii Wujka. Zakwestionowała też stwierdzenie Chmiela, że wydanie to jest zrozumiałe dla współczesnego odbiorcy. Również pod względem tłumaczenia Prologu Jana zauważono dużą zależność Biblii Tysiąclecia od przekładu Wulgaty. Z lektury pomyłek w Biblii Tysiąclecia wynika, że "tłumacz niemal mimowolnie powiela potknięcia Wulgaty".
Ponieważ od II wydania Biblia Tysiąclecia nabrała cech tekstu oficjalnego, patronat nad nim objął Episkopat Polski. Uchwała 151 Konferencji Plenarnej Episkopatu Polski z dnia 19 lutego 1976 zadecydowała, że (cytat fragmentu ze "Słowa wstępnego redakcji naukowej do trzeciego wydania"): "(...) w niniejszym wydaniu wprowadza się w miejsce wyrazu JAHWE, stosowanego w dwóch pierwszych wydaniach BT, tradycyjne zwroty „Pan” lub „Pan Bóg” czy też „Bóg” z wyjątkiem nielicznych przypadków, gdzie pozostawienie biblijnego imienia Boga jest merytorycznie konieczne (np. Wj 3,14n)". Zmiana ta nastąpiła na życzenie prymasa Stefana Wyszyńskiego, wbrew pismu Jankowskiego, Stachowiaka i Romaniuka, którzy podkreślali, że samo słowo jest trudne do zamiany, a przekład powinien pozostać maksymalnie wierny wobec języków oryginalnych.
Czwarte wydanie Biblii Tysiąclecia stanowiło dosłowny przedruk wydania trzeciego, które zostało szybko wykupione.
Wydanie V (1999).
Piąte wydanie ukazało się po 35 latach od wydania pierwszego. Redakcja naukowa Biblii Tysiąclecia zdecydowała o gruntownej rewizji tekstu przekładu, a także przypisów i wstępów. Jednocześnie do redakcji naukowej dołączyli Tomasz Hergesel i Ryszard Rubinkiewicz.
Zgodnie ze wstępem do wydania piątego, wprowadzono w nim następujące zmiany:
Niektóre zmiany w piątym wydaniu uzasadniane były przez – zdaniem redaktorów – wzrost kultury biblijnej polskiego społeczeństwa. Między innymi zamiast "Pocieszyciela" w Ewangelii Jana wprowadzono określenie Paraklet, obecne w tekście oryginalnym.
Inne wydania.
Przedruki w latach 80. XX w..
W latach 80. XX w. na polskim rynku pojawiło się wiele przedruków Biblii Tysiąclecia nieznanego pochodzenia. Były to najczęściej fotoofsetowe przedruki wydania II i III, choć zdarzały się też wydania będące połączeniem fragmentów obu tych wydań, z usuniętymi fragmentami deuterokanonicznymi.
Według badań Rajmunda Pietkiewicza, część tych reprintów została wydrukowana poza granicami Polski na potrzeby Ruchu Światło-Życie. Grupy oazowe potrzebowały wielu materiałów formacyjnych, w tym Pisma świętego, które na przełomie lat 70. i 80. było w Polsce trudno dostępne i drogie. Z pomocą przyszli skandynawscy protestanci, którzy pod kierownictwem F.K. Jansena zainicjowali akcję „Milion Biblii dla Polski” (lub „Biblia '82”). Akcja miała zgodę kardynała Józefa Glempa, z polskiej strony koordynowała ją Podkomisja Biblijna pod przewodnictwem Kazimierza Romaniuka. Liczba przesłanych do Polski egzemplarzy jest niepewna, Pietkiewicz szacuje ją na 645 tysięcy pełnych wydań, a także 165 tysięcy wydań Nowego Testamentu i Psalmów.
Wydania okolicznościowe.
Księgi deuterokanoniczne z Biblii Tysiąclecia przedrukowane są jako dodatek ("Apokryfy") w niektórych wydaniach protestanckiej Biblii warszawskiej.
Od listopada 2006 nakładem wydawnictwa Hachette co dwa tygodnie ukazywały się (w prenumeracie i kioskach) kolejne księgi Biblii Tysiąclecia ilustrowane obrazami.
Na piątym wydaniu Biblii Tysiąclecia oparło się polskie wydanie Biblii Jerozolimskiej (2006), co zostało podkreślone w nocie wstępnej prymasa Polski, kardynała Józefa Glempa: "Na uznanie zasługuje fakt, że podstawą niniejszej edycji jest Biblia Tysiąclecia, przyjęta przez Konferencję Episkopatu Polski jako tłumaczenie oficjalne używane w sprawowanej przez Kościół liturgii".
W 2016 r. ukazała się limitowana edycja V wydania Biblii Tysiąclecia z okazji 1050-lecia chrztu Polski. Wydana została w nakładzie 1050 numerowanych egzemplarzy. Edycja ta zawierała dodatkowo list abp. Stanisława Gądeckiego z okazji ukazania się tej limitowanej wersji oraz okolicznościową stronę z numerem danego egzemplarza ozdobioną reprodukcją obrazu Jana Matejki - "Zaprowadzenie chrześcijaństwa". Na jej odwrocie znajdowało się logo obchodów oraz napis "966-2016". Nieznacznie od regularnych wydań różniła się także okładka - zawierała stylizowany napis "1050 rocznica chrztu Polski" w kolorze biało-czerwonym, oraz logo uroczystości rocznicowych. Egzemplarze posiadały także numerowane od wewnątrz tekturowe etui ozdobione reprodukcją wspomnianego obrazu. W czasie oficjalnych uroczystości rocznicowych egzemplarz oznaczony numerem "1" otrzymał prezydent RP Andrzej Duda, numerem "966" prymas Polski abp. Wojciech Polak, a numerem "1050" przewodniczący Konferencji Episkopatu Polski i metropolita poznański abp. Stanisław Gądecki. Egzemplarze otrzymali także marszałek Sejmu Marek Kuchciński, marszałek Senatu Stanisław Karczewski oraz wybrani duchowni, a część nakładu trafiła do sprzedaży.
Wydania dźwiękowe.
W latach 80. XX w. powstało nakładem Polskiego Związku Niewidomych dźwiękowe wydanie Biblii, oparte na tekście II i III wydania Biblii Tysiąclecia; jedynie przy "Księdze Psalmów" korzystano z przekładu Czesława Miłosza. Poszczególne księgi Biblii czytali głównie Ksawery Jasieński oraz Mirosław Utta. W 2008 wydanie to zostało opublikowane w Internecie za zgodą Biblioteki PZN.
W 2004 wydawnictwo Pallottinum opublikowało "Ewangelie CD" – treść Ewangelii czytali aktorzy: Krzysztof Globisz, Jacek Lecznar, Maciej Słota i Jerzy Trela.
W kwietniu 2016 ogłoszono projekt internetowej zbiórki społecznościowej na Biblię Audio pod nazwą Superprodukcja – profesjonalne nagrania Biblii Tysiąclecia wydanie V przez pięciuset aktorów. Pierwsza część zbiórki zakończyła się w sierpniu 2016, gdy bezpłatnie udostępniono nagrania Nowego Testamentu. Adaptacja ta zawiera tekst Pisma Świętego z wyłączeniem tekstów narracyjnych (np.: „powiedział Jezus” czy „odpowiedział Piotr”), co wynikało z zamysłu nadania słuchowisku filmowej jakości. Tło podkładu stanowią nagrania dokonane w Izraelu. Całość prac została ukończona pod koniec 2017 roku po blisko trzech latach pracy. Adaptacja zawiera łącznie 110 godzin nagrań.
Wydania elektroniczne.
Ukazało się kilka oficjalnych wydań elektronicznych Biblii Tysiąclecia.
Tekst IV wydania opublikowany został w Internecie w 1998 i w 2003, początkowo w serwisie biblia.poznan.pl, następnie biblia.deon.pl. Ten sam tekst wydano też na płycie CD (1996–1998) oraz w ramach przeznaczonego dla biblistów programu "Bible Works". Istnieje też kilka wydań nieautoryzowanych tekstu IV wydania; zob. programy biblijne.
Tekst V wydania ukazał się w 2006 w pakiecie e-Biblia.
17 lipca 2013 ukazała się pierwsza, oficjalna wersja wydania V oraz IV na urządzenia iPhone oraz iPad.
19 czerwca 2017 wydawnictwo Pallottinum wydało Biblię Tysiąclecia w formatach EPUB i MOBI zapisanych na nośniku USB.
Adaptacje językowe i gwarowe.
W oparciu o tekst Biblii Tysiąclecia ukazywały się też adaptacje językowe i gwarowe:
Konkordancja.
W roku 1991 Oficyna Wydawnicza „Vocatio” wydała „Konkordancję Starego i Nowego Testamentu do Biblii Tysiąclecia” opracowaną przez ks. Jana Flisa. Drugie wydanie konkordancji ukazało się w roku 2000.
Tekst liturgiczny.
Biblia Tysiąclecia jest tłumaczeniem używanym w liturgii Kościoła katolickiego w Polsce, zgodnie z Dekretem prymasa Polski z dnia 7 marca 1966. Według wstępu do III wydania: tekst Biblii Tysiąclecia "nabrał cech poniekąd tekstu oficjalnego", a Józef Glemp w 2006 określił ją wprost jako "tłumaczenie oficjalne".
W lekcjonarzu i ewangeliarzu znajdują się teksty z II wydania, nieco zmodyfikowane stylistycznie, tak aby zapewnić właściwy kontekst w wybranych do danego czytania fragmentach biblijnych. Po wydaniu V Biblii Tysiąclecia można było zaobserwować rozchodzenie się obu wersji, dlatego według informacji Rajmunda Pietkiewicza z 2010, Wydawnictwo Pallotinum planowało uwzględnić je w kolejnych wydaniach lekcjonarza.
Psalmy używane w liturgii mszalnej i brewiarzowej różnią się od przekładu Biblii Tysiąclecia. Poeta Marek Skwarnicki na potrzeby odnowionej liturgii godzin przygotował w latach 1971–1976 adaptację Księgi Psalmów z pierwszego wydania Biblii Tysiąclecia. Jednocześnie benedyktyn Placyd Galiński opracował używane w liturgii pieśni ze Starego i Nowego Testamentu. Celem obu adaptacji miało być ułatwienie recytacji oraz śpiewu grupowego, gdyż przekład „filologiczno-naukowy” nie dość jasno przedstawiał treść oryginału i miał zbyt mało walorów poetyckich. Teksty weszły najpierw w formie psalmów responsoryjnych do "Lekcjonarza Mszalnego", a potem (z niewielką korektą) do ksiąg "Liturgii godzin" wydawanych przez Pallottinum. Tak opracowane teksty ukazały się w 1976 jako "Psalmy-Kantyki. Układ według liturgii godzin", a samodzielne wydanie Psalmów (zawierające też fragmenty nieujęte w liturgii godzin) w 1990. Jadwiga Stabińska przygotowała w 1986 "Psałterz poetycki" oparty z kolei na adaptacji Skwarnickiego.
Znaczenie Biblii Tysiąclecia.
Według Rajmunda Pietkiewicza do końca 2003 ogólna liczba wydrukowanych egzemplarzy Biblii Tysiąclecia przez różne oficyny wyniosła między 4,2 a 4,7 mln dla całych Biblii i przynajmniej 2 mln Nowego Testamentu, do czego należy doliczyć wydania pirackie oraz szwedzkie przedruki z lat 80. Dyrektor wydawnictwa Pallottinum, Stefan Dusza szacował łączny nakład na "ponad cztery miliony egzemplarzy". Zbliżoną liczbę (4 miliony do roku 2000) podawał Michał Wojciechowski, wliczał jednak do niej przedruki nieautoryzowane.
W ankiecie biblistów polskich, którą w 1999 przeprowadziła Katolicka Agencja Informacyjna przekład zajął trzecie miejsce w klasyfikacji ogólnej (na dwanaście ocenionych przekładów), ustępując jedynie Biblii poznańskiej oraz naukowym Komentarzom KUL. Zwyciężył w kategorii „użyteczność” rozumianej jako przydatność w duszpasterstwie, i katechizacji – co jednak zdaniem Waldemara Chrostowskiego nie powinno dziwić, gdyż jest to oficjalny przekład Pisma Świętego w Kościele katolickim w Polsce. W innych kategoriach zajął następujące miejsca
Według Chrostowskiego "uderza fakt powściągliwości specjalistów w ocenie Biblii Tysiąclecia, najbardziej w Polsce rozpowszechnionej", biblista zwrócił też uwagę na ocenę wierności tłumaczenia, wyróżniając protestancką Biblię warszawską: "znamienne, jeśli chodzi o wierność tłumaczenia ocena, jaką dali bibliści polscy, jest tylko niewiele mniejsza od analogicznej oceny przyznanej BT".
Poważną barierą w przyjęciu Biblii Tysiąclecia w pierwszych dziesięcioleciach, było (poza wadami samego tłumaczenia) przyzwyczajenie wiernych i duszpasterstwa do języka Biblii Wujka, obecnego w polskim katolicyzmie przez poprzednie 300 lat. Według Bożeny Szczepińskiej, w świadomości pokolenia osób żyjących przed Soborem Watykańskim II wciąż "istnieje napięcie w odbiorze między dawnym brzmieniem biblijnym a nadal jeszcze nacechowanym urzędową oficjalnością stylistyczną brzmieniem Biblii Tysiąclecia". Jednak w młodszych pokoleniach Biblia Tysiąclecia jest często traktowana jako "quasi-oryginał" – a rozwiązania stosowane w innych tłumaczeniach są konfrontowane właśnie z nią.
Według Janusza Frankowskiego, który oceniał II wydanie, Biblia Tysiąclecia miała przedstawiać maksimum tego, co można było osiągnąć przy założeniach, jakimi kierowali się jego inicjatorzy (dokładny filologiczny przekład i współczesny język):
Według Jerzego Chmiela Biblia Tysiąclecia choć nie jest przekładem doskonałym, to w momencie III wydania stała się już przekładem przyjętym – o czym świadczyło przede wszystkim przyjęcie w liturgii i nauczaniu Kościoła w Polsce.
Ponieważ Biblia Tysiąclecia stała się oficjalnym przekładem polskiego Kościoła katolickiego, otwarta pozostawała kwestia jej stosunku wobec innych nowo powstających przekładów. W 1975 Janusz Frankowski stwierdzał, że każdy przekład ma swoją specyfikę i nowe nie mają zastępować Biblii Tysiąclecia, ale "być odpowiedzią na odrębne czy dalsze potrzeby. Nowe przekłady są więc przekładami obok BT, a nie zamiast BT". Uznawali to także autorzy innych przekładów. Remigiusz Popowski we wstępie do swojego tłumaczenia z roku 2000 stwierdził, że w Kościele polskim "największym szacunkiem cieszy się" właśnie Biblia Tysiąclecia.
Biblia Tysiąclecia była też głównym przekładem, z którego korzystał papież Jan Paweł II. Powołując się w swoich pismach na sformułowania tekstu masoreckiego lub Septuaginty papież używał stwierdzeń "przekład nowoczesny ma", lub "w tłumaczeniu nowoczesnym czytamy" – mając na myśli właśnie Biblię Tysiąclecia. Według Jerzego Banaka, dorobek polskich biblistów w ten sposób "wszedł w służbę Kościoła Powszechnego".
Przyszłość Biblii Tysiąclecia.
W wywiadzie udzielonym we wrześniu 2007, podczas 45. Sympozjum Biblistów Polskich w Pelplinie, Waldemar Chrostowski, przewodniczący Stowarzyszenia Biblistów Polskich przyznał, że "istnieje potrzeba nowego tłumaczenia Pisma Świętego, które być może w jakiejś perspektywie czasowej zastąpi tłumaczenie Biblii Tysiąclecia obecnie używanej w liturgii – Język Biblii Tysiąclecia jest zrozumiały, ale czasy wymagają pewnych zmian translatorskich dla lepszej recepcji Słowa Bożego przez czytelnika".
W 2008 ukazało się pełne wydanie Biblii Paulistów, która jest podobnie jak Biblia Tysiąclecia dziełem zespołowym, mającym łączyć wysiłek wszystkich polskich biblistów. Bliźniaczy do użytego w Biblii Tysiąclecia podtytuł głosi: "Opracował Zespół Biblistów Polskich z inicjatywy Towarzystwa Świętego Pawła". W roku 2018 wydano też pełną edycję Biblii Ekumenicznej, której pierwszą część (Nowy Testament) weryfikowali redaktorzy Biblii Tysiąclecia (Jankowski, Romaniuk, Stachowiak). Według Krzysztofa Jankowiaka, "zdecydowanie jednak za wcześnie jest spekulować, czy [nowy przekład] zastąpi w liturgii Biblię Tysiąclecia".
W 2015 roku przy okazji obchodów 50. rocznicy I wydania Biblii Tysiąclecia powstał pomysł przygotowania VI wydania przekładu. W czerwcu 2016 Konferencja Episkopatu Polski ogłosiła skład nowej redakcji naukowej planowanego VI wydania Biblii Tysiąclecia:
Planowane zmiany mają mieć charakter poprawy tłumaczenia tekstu zgodnie z najnowszymi badaniami biblistyki polskiej i światowej. Ma to być korekta i uzupełnienie wydania V. Ma on uwzględniać wyniki nowych badań archeologicznych, językowych i biblijnych. Zespół tłumaczy ma liczyć około 15 osób. Prace nad VI wydaniem mogą potrwać kilka lat.
Zespół redakcji naukowej VI wydania odbył cykl warsztatów przeprowadzonych w Rzymie wspólnie z amerykańskim NIDA Insitute oraz Papieskim Uniwersytetem Urbaniana. Intensywnie prowadzone prace nad rewizją tekstu mają zostać przedstawione we wrześniu 2020 roku na spotkaniach zespołów roboczych podczas Zjazdu Stowarzyszenia Biblistów Polskich. Efekty pracy zespołu biblistów VI wydania Biblii Tysiąclecia mogą zostać udostępnione najwcześniej w roku 2022.

</doc>
<doc id="475091" url="https://pl.wikipedia.org/wiki?curid=475091" title="Mora (Portugalia)">
Mora (Portugalia)

Mora – miejscowość w Portugalii, leżąca w dystrykcie Évora, w regionie Alentejo w podregionie Alto Alentejo. Miejscowość jest siedzibą gminy o tej samej nazwie. 
Sołectwa.
Sołectwa gminy Mora (ludność wg stanu na 2011 r.):

</doc>
<doc id="475094" url="https://pl.wikipedia.org/wiki?curid=475094" title="Vimioso">
Vimioso

Vimioso – miejscowość w Portugalii, leżąca w dystrykcie Bragança, w regionie Północ w podregionie Alto Trás-os-Montes. Miejscowość jest siedzibą gminy o tej samej nazwie.
Sołectwa.
Sołectwa gminy Vimioso (ludność wg stanu na 2011 r.):

</doc>
<doc id="475095" url="https://pl.wikipedia.org/wiki?curid=475095" title="Viseu">
Viseu

Viseu – miejscowość w Portugalii, leżąca w dystrykcie Viseu, w regionie Centrum w podregionie Dão-Lafões. Miejscowość jest siedzibą gminy o tej samej nazwie.
Sołectwa.
Sołectwa gminy Viseu (ludność wg stanu na 2011 r.)

</doc>
<doc id="475096" url="https://pl.wikipedia.org/wiki?curid=475096" title="Progresywne Więzienie dla Młodocianych w Jaworznie">
Progresywne Więzienie dla Młodocianych w Jaworznie

Progresywne Więzienie dla Młodocianych Przestępców – istniejące w latach 1951–1956 w Jaworznie więzienie dla młodocianych więźniów politycznych. Trafiali do niego więźniowie, których wiek nie przekraczał 21 roku życia.
Historycy szacują, że przez więzienie przeszło około 15 tys. osób.
Jednym z naczelników więzienia był Salomon Morel, kolejnym Zdzisław Jędrzejewski.
Historia.
Czasy przed powstaniem więzienia dla młodocianych.
W latach 1943–1945 w miejscu więzienia był podobóz niemieckiego hitlerowskiego obozu koncentracyjnego Auschwitz-Birkenau. Po zakończeniu wojny służył jako obóz przejściowy dla przesiedlanych Niemców, a następnie jako Centralny Obóz Pracy w Jaworznie, m.in. dla Ukraińców (w ramach Akcji „Wisła”).
Więzienie dla młodocianych.
Już w 1949 roku korzystając z pracy osadzonych w Obozie Pracy więźniów zaczęto przekształcać obóz w Więzienie dla Młodocianych, co dokonało się w 1951 roku. Wiosną pozostali w nim więźniowie poniżej 21 roku życia oraz około 200 starszych więźniów, którzy po rozebraniu drewnianych baraków zbudowali na ich miejscu 3 murowane budynki mogące pomieścić ok. 7000 osób. Powstały też inne obiekty: dom kultury, warsztaty oraz szkoła dla 500 uczniów. Wśród więźniów okresu 1951–1953 najliczniejszą grupę stanowili więźniowie polityczni. W kolejnych latach powiększała się liczba osób skazanych za przestępstwa kryminalne. Zakład wzorowany był na łagrach.
Jak twierdził naczelnik więzienia Salomon Morel, umieszczeni tu więźniowie "byli bandytami i dlatego ciężką pracą powinni się zrehabilitować za zbrodnie popełnione wobec Polski Ludowej".
Więźniowie byli wychowywani przez pracę na wzór "człowieka radzieckiego", w oparciu o metody sowieckiego pedagoga Antoniego Makarenki. Sprowadzało się to do intensywnego szkolenia ideologicznego oraz zatrudnienia w:
Wychowawcy zostali przeszkoleni przez Ośrodek Badań Pedagogicznych w Warszawie do pracy z młodzieżą. Za zadanie mieli zmieniać poglądy podopiecznych i skłócać ze sobą osadzonych oraz promować donosicielstwo (w zamian za obietnice wcześniejszego wyjścia na wolność, zastosowania amnestii lub przyznania innych przywilejów np. pisania dodatkowych listów). Szkolenia kadry prowadzili Aleksander Lewin i Bolesław Milewicz, którzy współpracowali z więzieniem aż do jego zamknięcia.
Program wychowawczy w jaworznickim więzieniu nie powiódł się. Więźniowie pochodzili z normalnych, dobrych rodzin. Ich wykształcenie, choć przerwane aresztowaniem, było wyższe niż ich wychowawców. Była to inna młodzież niż podopieczni Makarenki, który indoktrynacji poddawał niepiśmienne sieroty z ulicy.
Problemem osadzonych były głodowe racje żywnościowe.
Bunt więźniów.
15 maja 1955 r. doszło do największego w PRL buntu więziennego. Około godz. 9 kilku więźniów z nocnej zmiany położyło się w słońcu w pobliżu pasa śmierci. Pełniący dyżur na wieżyczce nr 10 strażnik Fryderyk Matyjasik wezwał ich do rozejścia się i zastrzelił jednego z nich, śpiącego jeszcze Stanisława Barana. Tłum więźniów ruszył na budynek strażnicy z kamieniami i bryłami węgla. Wyrwaną szynę kolejową rzucili na druty pod napięciem. Nasączone olejem sienniki więźniowie podpalali pod wieżami strażników. Strażnicy uciekli z obozu. Przybycie uzbrojonej w broń maszynową jednostki KBW uspokoiło więźniów. Wieczorem część więźniów zabrano do innych więzień, a innych w ciągu kolejnych miesięcy.
Likwidacja.
Przyczyną zaprzestania tego eksperymentu edukacyjnego był majowy bunt osadzonych. 31 grudnia 1955 zlikwidowano więzienie w dotychczasowej formie. Następnego dnia ośrodek zmienił nazwę na Centralne Więzienie Jaworzno. Przyjmowano do niego jedynie osoby młodociane skazane za przestępstwa pospolite, z wyrokami do lat pięciu i zdolne do pracy w górnictwie. Jednak już 31 sierpnia 1956, na wniosek lokalnych władz, więzienie zlikwidowano.
Późniejsze losy więźniów.
Po amnestii w 1956 więźniowie polityczni zostali zwolnieni, ale większość z nich niedługo po odzyskaniu wolności została wcielona do zasadniczej służby wojskowej, do batalionów górniczych, wracając do znanych już sobie kopalń.
Byli więźniowie przez cały okres PRL-u, jako przeciwnicy panującego ustroju, poddawani byli inwigilacji i represjom. Mieli trudności ze znalezieniem pracy.
W 1991 byli więźniowie założyli Związek Młodocianych Więźniów Politycznych z lat 1944–1956 „Jaworzniacy”, a rok później fundację „Jaworzniacy”.
Opinie.
Zwolennicy komunizmu uznawali program działania Więzienia dla Młodocianych w Jaworznie "miejsca realizacji doniosłego planu resocjalizacji". Anatol Akerman nazwał je "największym osiągnięciem penitencjarnym".
Jeszcze przed zmianą systemu politycznego w Polsce ukazały się prace poświęcone temu więzieniu. Przedstawiały one obóz jako przykład humanizmu socjalistycznego. Wśród autorów tych prac znaleźli się m.in.: Zdzisław Jędrzejewski, Franciszek Piątkowski, Anatol Akerman, Stanisław Czapski, Kazimierz Koźniewski, Zdzisław Maroszek, Zdzisław Karl. Temat lub motyw komunistycznego obozu pracy/więzienia w Jaworznie pojawił się m.in. w powieści Kazimierza Koźniewskiego "Bunt w więzieniu" (1968).
W opozycji do tych opinii stoją przede wszystkim byli więźniowie oraz współcześni historycy
Pierwszą próbą obiektywnego opisu obozu był tekst "Amnestia zastukała do bram" Seweryny Szmaglewskiej, poświęcony głównie przebiegowi buntu z 15 maja 1955. Ukazał się on na łamach „Po Prostu” w 1956 roku.

</doc>
<doc id="475097" url="https://pl.wikipedia.org/wiki?curid=475097" title="Vila Real">
Vila Real

Vila Real – miejscowość w Portugalii, leżąca w dystrykcie Vila Real, w regionie Północ w podregionie Douro. Miejscowość jest siedzibą gminy o tej samej nazwie.
Sołectwa.
Sołectwa gminy Vila Real (ludność wg stanu na 2011 r.) 

</doc>
<doc id="475099" url="https://pl.wikipedia.org/wiki?curid=475099" title="Vila Nova da Barquinha">
Vila Nova da Barquinha

Vila Nova da Barquinha – miejscowość w Portugalii, leżąca w dystrykcie Santarém, w regionie Centrum, w podregionie Médio Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Vila Nova da Barquinha (ludność wg stanu na 2011 r.)

</doc>
<doc id="475100" url="https://pl.wikipedia.org/wiki?curid=475100" title="Vila Nova de Cerveira">
Vila Nova de Cerveira

Vila Nova de Cerveira – miejscowość w Portugalii, leżąca w dystrykcie Viana do Castelo, w regionie Północ w podregionie Minho-Lima. Miejscowość jest siedzibą gminy o tej samej nazwie.
Sołectwa.
Sołectwa gminy Vila Nova de Cerveira (ludność wg stanu na 2011 r.)

</doc>
<doc id="475101" url="https://pl.wikipedia.org/wiki?curid=475101" title="Vila Nova de Famalicao">
Vila Nova de Famalicao



</doc>
<doc id="475102" url="https://pl.wikipedia.org/wiki?curid=475102" title="Vila Nova de Famalicão">
Vila Nova de Famalicão

Vila Nova de Famalicão – miejscowość w Portugalii, leżąca w dystrykcie Braga, w regionie Północ w podregionie Ave. Miejscowość jest siedzibą gminy o tej samej nazwie. 
Sołectwa.
Sołectwa gminy Vila Nova de Famalicão (ludność wg stanu na 2011 r.):

</doc>
<doc id="475103" url="https://pl.wikipedia.org/wiki?curid=475103" title="Mohammad Daud">
Mohammad Daud



</doc>
<doc id="475104" url="https://pl.wikipedia.org/wiki?curid=475104" title="Vila Nova de Foz Coa">
Vila Nova de Foz Coa



</doc>
<doc id="475105" url="https://pl.wikipedia.org/wiki?curid=475105" title="Jezioro Średnie (Równina Mazurska)">
Jezioro Średnie (Równina Mazurska)

Jezioro Średnie – jezioro w woj. warmińsko-mazurskim, w powiecie szczycieńskim, w gminie Jedwabno, leżące na terenie Równiny Mazurskiej.
Dane morfometryczne.
Powierzchnia zwierciadła wody według różnych źródeł wynosi od 25,0 ha do 28,3 ha.
Zwierciadło wody położone jest na wysokości 129,8 m n.p.m. lub 129,4 m n.p.m. Średnia głębokość jeziora wynosi 3,8 m, natomiast głębokość maksymalna 10,2 m.
Opis jeziora.
Zbiornik wydłużony z północy na południe. Na wysokim, stromym brzegu wschodnim i w środkowej części zachodniego rosną lasy, na innych, płaskich i podmokłych ciągną się łąki i mokradła. Jezioro jest dość dzikie i ma niewielkie znaczenie turystyczne.
Wędkarsko zaliczane do typu linowo-szczupakowego. Jezioro jest hydrologicznie otwarte, poprzez cieki: na południowym krańcu wypływa rów do Jeziora Rekowego, na północnym krańcu wpływa rów z Jeziora Skoniecznego.
Najbliższa miejscowość to Piduń. Dojazd ze Szczytna drogą krajową nr 58 w stronę Nidzicy, następnie w miejscowości Narty, drogą gruntową w lewo. Można też dojechać wyłącznie drogami utwardzonymi, wtedy krajową nr 58, a w Jedwabnie w drogę wojewódzką nr 508.
Piduń-Rekownica.
Jest to jedno z grupy jezior zgrupowanych w okolicy wsi Rekownica – Piduń. Grupa tych jezior jest wzajemnie połączona i tworzy strugę Rekownica, która jest lewym dopływem Omulwi. Jeziora leżą przy drodze wojewódzkiej nr 508 łączącej Jedwabno i Wielbark. Grupa tych jezior znajduje się w odległości ok. 12 km od Szczytna licząc w linii prostej. W grupie opisanych jezior znajduje się też jezioro Kociołek, które jest obecnie hydrologicznie zamknięte.

</doc>
<doc id="475106" url="https://pl.wikipedia.org/wiki?curid=475106" title="Vila Nova de Foz Côa">
Vila Nova de Foz Côa

Vila Nova de Foz Côa – miejscowość w Portugalii, leżąca w dystrykcie Guarda, w regionie Północ w podregionie Douro. Miejscowość jest siedzibą gminy o tej samej nazwie. W okolicach Vila Nova de Foz Côa znajduje się kompleks archeologiczny rytów naskalnych - Park Archeologiczny Doliny Côa.
Sołectwa.
Sołectwa gminy Vila Nova de Foz Côa (ludność wg stanu na 2011 r.):

</doc>
<doc id="475107" url="https://pl.wikipedia.org/wiki?curid=475107" title="Vila Nova de Paiva">
Vila Nova de Paiva

Vila Nova de Paiva – miejscowość w Portugalii, leżąca w dystrykcie Viseu, w regionie Centrum w podregionie Dão-Lafões. Miejscowość jest siedzibą gminy o tej samej nazwie.
Sołectwa.
Sołectwa gminy Vila Nova de Paiva (ludność wg stanu na 2011 r.)

</doc>
<doc id="475108" url="https://pl.wikipedia.org/wiki?curid=475108" title="Vila Nova de Poiares">
Vila Nova de Poiares

Vila Nova de Poiares – miejscowość w Portugalii, leżąca w dystrykcie Coimbra, w regionie Centrum w podregionie Pinhal Interior Norte. Miejscowość jest siedzibą gminy o tej samej nazwie. Dla miasta Vila Nova de Poiares partnerem jest polska miejscowość Mielec.
Sołectwa.
Sołectwa gminy Vila Nova de Poiares (ludność wg stanu na 2011 r.):

</doc>
<doc id="475115" url="https://pl.wikipedia.org/wiki?curid=475115" title="Vila de Rei">
Vila de Rei

Vila de Rei – miejscowość w Portugalii, leżąca w dystrykcie Castelo Branco, w regionie Centrum w podregionie Pinhal Interior Sul. Miejscowość jest siedzibą gminy o tej samej nazwie.
Sołectwa.
Sołectwa gminy Vila de Rei:

</doc>
<doc id="475116" url="https://pl.wikipedia.org/wiki?curid=475116" title="Vila do Bispo">
Vila do Bispo

Vila do Bispo – miejscowość w Portugalii, leżąca w dystrykcie Faro, w regionie Algarve w podregionie Algarve. Nazwa miejscowości pochodzi z XVII wieku, kiedy została ofiarowana biskupstwu w Faro. Miejscowość jest siedzibą gminy o tej samej nazwie.
Sołectwa.
Sołectwa gminy Vila do Bispo (ludność wg stanu na 2011 r.):

</doc>
<doc id="475117" url="https://pl.wikipedia.org/wiki?curid=475117" title="Vila do Conde">
Vila do Conde

Vila do Conde – miejscowość w Portugalii, leżąca w dystrykcie Porto, w regionie Północ w podregionie Grande Porto. Miejscowość jest siedzibą gminy o tej samej nazwie. W mieście przyszedł na świat piłkarz Fábio Coentrão.
Sołectwa.
Sołectwa gminy Vila do Conde (ludność wg stanu na 2011 r.)

</doc>
<doc id="475118" url="https://pl.wikipedia.org/wiki?curid=475118" title="Vila Flor">
Vila Flor

Vila Flor – miejscowość w Portugalii, leżąca w dystrykcie Bragança, w regionie Północ w podregionie Douro. Miejscowość jest siedzibą gminy o tej samej nazwie. 
Sołectwa.
Sołectwa gminy Vila Flor (ludność wg stanu na 2011 r.):

</doc>
<doc id="475119" url="https://pl.wikipedia.org/wiki?curid=475119" title="Vila Franca de Xira">
Vila Franca de Xira

Vila Franca de Xira – miejscowość w Portugalii, leżąca w dystrykcie Lizbona, w regionie Lizbona, w podregionie Grande Lizbona. Miejscowość jest siedzibą gminy o tej samej nazwie.
Sołectwa.
Sołectwa gminy Vila Franca de Xira (ludność wg stanu na 2011 r.)

</doc>
<doc id="475120" url="https://pl.wikipedia.org/wiki?curid=475120" title="Vila Pouca de Aguiar">
Vila Pouca de Aguiar

Vila Pouca de Aguiar – miejscowość w Portugalii, leżąca w dystrykcie Vila Real, w regionie Północ w podregionie Alto Trás-os-Montes. Miejscowość jest siedzibą gminy o tej samej nazwie.
Sołectwa.
Sołectwa gminy Vila Pouca de Aguiar (ludność wg stanu na 2011 r.)

</doc>
<doc id="475121" url="https://pl.wikipedia.org/wiki?curid=475121" title="Vila Velha de Rodao">
Vila Velha de Rodao



</doc>
<doc id="475122" url="https://pl.wikipedia.org/wiki?curid=475122" title="Vila Velha de Ródão">
Vila Velha de Ródão

Vila Velha de Ródão – miejscowość w Portugalii, leżąca w dystrykcie Castelo Branco, w regionie Centrum w podregionie Beira Interior Sul. Miejscowość jest siedzibą gminy o tej samej nazwie. W 1762 roku miejscowości była miejscem bitwy pod Vila Velha.
Sołectwa.
Sołectwa gminy Vila Velha de Ródão (ludność wg stanu na 2011 r.):

</doc>
<doc id="475123" url="https://pl.wikipedia.org/wiki?curid=475123" title="Vila Vicosa">
Vila Vicosa



</doc>
<doc id="475124" url="https://pl.wikipedia.org/wiki?curid=475124" title="Vila Viçosa">
Vila Viçosa

Vila Viçosa – miejscowość w Portugalii, leżąca w dystrykcie Évora, w regionie Alentejo w podregionie Alentejo Central. Miejscowość jest siedzibą gminy o tej samej nazwie.
Krótki opis.
Jedno z tzw. "Marmurowych Miast", nazywane tak ze względu na powszechne zastosowanie tego budulca w architekturze miasta. Pobliskie kamieniołomy eksploatują jedne z największych złóż marmuru w Europie. Z marmurów z tego regionu zbudowano m.in. Klasztor Hieronimitów w Belém, Klasztor w Batalha, Opactwo Cystersów w Alcobaça i Torre de Belém. Portugalczycy eksportowali te marmury do Afryki, Indii i Brazylii.
Sołectwa.
Sołectwa gminy Vila Viçosa (ludność wg stanu na 2011 r.):

</doc>
<doc id="475126" url="https://pl.wikipedia.org/wiki?curid=475126" title="Vagos">
Vagos

Vagos – miejscowość w Portugalii, leżąca w dystrykcie Aveiro, w regionie Centrum w podregionie Baixo Vouga. Miejscowość jest siedzibą gminy o tej samej nazwie.
Sołectwa.
Sołectwa gminy Vagos (ludność wg stanu na 2011 r.):

</doc>
<doc id="475127" url="https://pl.wikipedia.org/wiki?curid=475127" title="Vale de Cambra">
Vale de Cambra

Vale de Cambra – miejscowość w Portugalii, leżąca w dystrykcie Aveiro, w regionie Północ w podregionie Entre Douro e Vouga. Miejscowość jest siedzibą gminy o tej samej nazwie.
Sołectwa.
Sołectwa gminy Vale de Cambra (ludność wg stanu na 2011 r.):

</doc>
<doc id="475128" url="https://pl.wikipedia.org/wiki?curid=475128" title="Valenca">
Valenca



</doc>
<doc id="475129" url="https://pl.wikipedia.org/wiki?curid=475129" title="Valença">
Valença

Valença – miejscowość w Portugalii, leżąca w dystrykcie Viana do Castelo, w regionie Północ w podregionie Minho-Lima. Miejscowość jest siedzibą gminy o tej samej nazwie.
Sołectwa.
Sołectwa gminy Valença (ludność wg stanu na 2011 r.)

</doc>
<doc id="475130" url="https://pl.wikipedia.org/wiki?curid=475130" title="Valongo">
Valongo

Valongo – miejscowość w Portugalii, leżąca w dystrykcie Porto, w regionie Północ w podregionie Grande Porto. Miejscowość jest siedzibą gminy o tej samej nazwie.
Sołectwa.
Sołectwa gminy Valongo (ludność wg stanu na 2011 r.)

</doc>
<doc id="475131" url="https://pl.wikipedia.org/wiki?curid=475131" title="Valpacos">
Valpacos



</doc>
<doc id="475132" url="https://pl.wikipedia.org/wiki?curid=475132" title="Valpaços">
Valpaços

Valpaços – miejscowość w Portugalii, leżąca w dystrykcie Vila Real, w regionie Północ w podregionie Alto Trás-os-Montes. Miejscowość jest siedzibą gminy o tej samej nazwie.
Sołectwa.
Sołectwa gminy Valpaços (ludność wg stanu na 2011 r.)

</doc>
<doc id="475133" url="https://pl.wikipedia.org/wiki?curid=475133" title="Vendas Novas">
Vendas Novas

Vendas Novas – miejscowość w Portugalii, leżąca w dystrykcie Évora, w regionie Alentejo w podregionie Alentejo Central. Miejscowość jest siedzibą gminy o tej samej nazwie.
Sołectwa.
Sołectwa gminy Vendas Novas (ludność wg stanu na 2011 r.):

</doc>
<doc id="475134" url="https://pl.wikipedia.org/wiki?curid=475134" title="Viana do Alentejo">
Viana do Alentejo

Viana do Alentejo – miejscowość w Portugalii, leżąca w dystrykcie Évora, w regionie Alentejo w podregionie Alentejo Central. Miejscowość jest siedzibą gminy o tej samej nazwie.
Sołectwa.
Sołectwa gminy Viana do Alentejo (ludność wg stanu na 2011 r.):

</doc>
<doc id="475135" url="https://pl.wikipedia.org/wiki?curid=475135" title="Viana do Castelo">
Viana do Castelo

Viana do Castelo – miejscowość w Portugalii, leżąca w dystrykcie Viana do Castelo, w regionie Północ w podregionie Minho-Lima. Miejscowość jest siedzibą gminy o tej samej nazwie.
Sołectwa.
Sołectwa gminy Viana do Castelo (ludność wg stanu na 2011 r.)

</doc>
<doc id="475136" url="https://pl.wikipedia.org/wiki?curid=475136" title="Vidigueira">
Vidigueira

Vidigueira – miejscowość w Portugalii, leżąca w dystrykcie Beja, w regionie Alentejo w podregionie Baixo Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Vidigueira (ludność wg stanu na 2011 r.):

</doc>
<doc id="475137" url="https://pl.wikipedia.org/wiki?curid=475137" title="Vieira do Minho">
Vieira do Minho

Vieira do Minho – miejscowość w Portugalii, leżąca w dystrykcie Braga, w regionie Północ w podregionie Ave. Miejscowość jest siedzibą gminy o tej samej nazwie.
Sołectwa.
Sołectwa gminy Vieira do Minho (ludność wg stanu na 2011 r.):

</doc>
<doc id="475138" url="https://pl.wikipedia.org/wiki?curid=475138" title="Sao Joao da Pesqueira">
Sao Joao da Pesqueira



</doc>
<doc id="475139" url="https://pl.wikipedia.org/wiki?curid=475139" title="São João da Pesqueira">
São João da Pesqueira

São João da Pesqueira – miejscowość w Portugalii, leżąca w dystrykcie Viseu, w regionie Północ w podregionie Douro. Miejscowość jest siedzibą gminy o tej samej nazwie. We wsi znajduje się sanktuarium "São Salvador do Mundo".
Sołectwa.
Sołectwa gminy São João da Pesqueira

</doc>
<doc id="475140" url="https://pl.wikipedia.org/wiki?curid=475140" title="Sao Pedro do Sul">
Sao Pedro do Sul



</doc>
<doc id="475141" url="https://pl.wikipedia.org/wiki?curid=475141" title="São Pedro do Sul">
São Pedro do Sul

São Pedro do Sul – miejscowość w Portugalii, leżąca w dystrykcie Viseu, w regionie Centrum w podregionie Dão-Lafões. Miejscowość jest siedzibą gminy o tej samej nazwie.
Sołectwa.
Sołectwa gminy São Pedro do Sul (ludność wg stanu na 2011 r.)

</doc>
<doc id="475142" url="https://pl.wikipedia.org/wiki?curid=475142" title="Jezioro Rekowe">
Jezioro Rekowe

 
Jezioro Rekowe – jezioro w Polsce typu sandaczowego, w województwie warmińsko-mazurskim w powiecie szczycieńskim, w gminie Jedwabno, leżące na terenie Równinie Mazurskiej.
Dane morfometryczne.
Powierzchnia zwierciadła wody według różnych źródeł wynosi od 63,5 ha do 71,5 ha.
Zwierciadło wody położone jest na wysokości 129,5 m n.p.m. lub 129,4 m n.p.m. Średnia głębokość jeziora wynosi 3,3 m lub 3,5 m, natomiast głębokość maksymalna 7,9 m.
Opis jeziora.
Zbiornik wydłużony z północnego zachodu na wschód. Brzegi dość wysokie, miejscami wręcz strome. W większości porośnięte lasem, tylko na północy polami i łąkami. W środkowej części wschodniego brzegu leży leśniczówka Rekowe, na północny zachód wieś Piduń, na południowym wschodzie Rekownica. Miejsce spokojne, nie oblegane przez turystów, dość ciche. Niedaleko na wschodzie znajduje się rezerwat przyrody Galwica.
Najbliższa miejscowość to Piduń. Dojazd ze Szczytna drogą krajową nr 58 w stronę Nidzicy, następnie w miejscowości Narty, drogą gruntową w lewo. Droga nazywana jest "Szeroką Drogą". Można też dojechać wyłącznie drogami utwardzonymi, wtedy krajową nr 58, a w Jedwabnie w drogę wojewódzką nr 508. Można też jechać dalej, do nieco większej miejscowości Rekownica.
Piduń-Rekownica.
Jest to jedno z grupy jezior zgrupowanych w okolicy wsi Rekownica – Piduń. Grupa tych jezior jest wzajemnie połączona i tworzy strugę Rekownica, która jest lewym dopływem Omulwi. Jeziora leżą przy drodze wojewódzkiej nr 508 łączącej Jedwabno i Wielbark. Grupa tych jezior znajduje się w odległości ok. 12 km od Szczytna licząc w linii prostej. W grupie opisanych jezior znajduje się też jezioro Kociołek, które jest obecnie hydrologicznie zamknięte.

</doc>
<doc id="475143" url="https://pl.wikipedia.org/wiki?curid=475143" title="Santiago do Cacem">
Santiago do Cacem



</doc>
<doc id="475144" url="https://pl.wikipedia.org/wiki?curid=475144" title="Santiago do Cacém">
Santiago do Cacém

Santiago do Cacém – miasto i gmina w Portugalii, leżąca w dystrykcie Setúbal, w regionie Alentejo w podregionie Alentejo Litoral. Miejscowość jest siedzibą gminy o tej samej nazwie.
Podział administracyjny.
"Freguesías" gminy Santiago do Cacém (ludność wg stanu na 2011 r.)

</doc>
<doc id="475145" url="https://pl.wikipedia.org/wiki?curid=475145" title="Santo Tirso">
Santo Tirso

Santo Tirso – miejscowość w Portugalii, leżąca w dystrykcie Porto, w regionie Północ w podregionie Ave. Nazwa miejscowości pochodzi od imienia św. Tyrsa. Miejscowość jest siedzibą gminy o tej samej nazwie. Istnieje tutaj duże centrum przemysłu tekstylnego.
Sołectwa.
Sołectwa gminy Santo Tirso (ludność wg stanu na 2011 r.)

</doc>
<doc id="475146" url="https://pl.wikipedia.org/wiki?curid=475146" title="Sardoal">
Sardoal

Sardoal – miejscowość w Portugalii, leżąca w dystrykcie Santarém, w regionie Centrum w podregionie Médio Tejo. Miejscowość jest siedzibą gminy o tej samej nazwie. 
Sołectwa.
Sołectwa gminy Sardoal (ludność wg stanu na 2011 r.)

</doc>
<doc id="475147" url="https://pl.wikipedia.org/wiki?curid=475147" title="Seia">
Seia

Seia – miejscowość w Portugalii, leżąca w dystrykcie Guarda, w regionie Centrum w podregionie Serra da Estrela. Miejscowość jest siedzibą gminy o tej samej nazwie.
Sołectwa.
Sołectwa gminy Seia (ludność wg stanu na 2011 r.):

</doc>
<doc id="475148" url="https://pl.wikipedia.org/wiki?curid=475148" title="Sernancelhe">
Sernancelhe

Sernancelhe – miejscowość w Portugalii, leżąca w dystrykcie Viseu, w regionie Północ w podregionie Douro. Miejscowość jest siedzibą gminy o tej samej nazwie.
Sołectwa.
Sołectwa gminy Sernancelhe (ludność wg stanu na 2011 r.)

</doc>
<doc id="475149" url="https://pl.wikipedia.org/wiki?curid=475149" title="Serpa">
Serpa

Serpa – miejscowość w Portugalii, leżąca w dystrykcie Beja, w regionie Alentejo w podregionie Baixo Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Serpa (ludność wg stanu na 2011 r.)

</doc>
<doc id="475150" url="https://pl.wikipedia.org/wiki?curid=475150" title="Serta">
Serta



</doc>
<doc id="475151" url="https://pl.wikipedia.org/wiki?curid=475151" title="Sertã">
Sertã

Sertã – miejscowość w Portugalii, leżąca w dystrykcie Castelo Branco, w regionie Centrum w podregionie Pinhal Interior Sul. Miejscowość jest siedzibą gminy o tej samej nazwie.
Sołectwa.
Sołectwa gminy Sertã (ludność wg stanu na 2011 r.):

</doc>
<doc id="475152" url="https://pl.wikipedia.org/wiki?curid=475152" title="Sesimbra">
Sesimbra

Sesimbra – miejscowość w Portugalii, leżąca w dystrykcie Setúbal, w regionie Lizbona w podregionie Półwysep Setúbal. Miejscowość jest siedzibą gminy o tej samej nazwie.
Sołectwa.
Sołectwa gminy Sesimbra (ludność wg stanu na 2011 r.)
Miasta partnerskie.
 Altea, Hiszpania Bad Kötzting, Niemcy Bellagio, Włochy Bundoran, Irlandia Chojna, Polska Granville, Francja Holstebro, Dania Houffalize, Belgia Judenburg, Austria Karkkila, Finlandia Kőszeg, Węgry Marsaskala, Malta Meerssen, Holandia Niederanven, Luksemburg Oxelösund, Szwecja Preny, Litwa Preweza, Grecja Sherborne, Wielka Brytania Türi, Estonia Sigulda, Łotwa Sušice, Czechy Zwoleń, Słowacja

</doc>
<doc id="475153" url="https://pl.wikipedia.org/wiki?curid=475153" title="Sever do Vouga">
Sever do Vouga

Sever do Vouga – miejscowość w Portugalii, leżąca w dystrykcie Aveiro, w regionie Centrum w podregionie Baixo Vouga. Miejscowość jest siedzibą gminy o tej samej nazwie.
Sołectwa.
Sołectwa gminy Sever do Vouga (ludność wg stanu na 2011 r.):

</doc>
<doc id="475155" url="https://pl.wikipedia.org/wiki?curid=475155" title="Sabrosa">
Sabrosa

Sabrosa – miejscowość w Portugalii, leżąca w dystrykcie Vila Real, w regionie Północ w podregionie Douro. Znana jako miejsce urodzenia Ferdynanda Magellana. Miejscowość jest siedzibą gminy o tej samej nazwie.
Sołectwa.
Sołectwa gminy Sabrosa (ludność wg stanu na 2011 r.)

</doc>
<doc id="475156" url="https://pl.wikipedia.org/wiki?curid=475156" title="Sabugal">
Sabugal

Sabugal – miejscowość w Portugalii, leżąca w dystrykcie Guarda, w regionie Centrum w podregionie Beira Interior Norte. Miejscowość jest siedzibą gminy o tej samej nazwie.
Sołectwa.
Sołectwa gminy Sabugal (ludność wg stanu na 2011 r.):

</doc>
<doc id="475157" url="https://pl.wikipedia.org/wiki?curid=475157" title="Salvaterra de Magos">
Salvaterra de Magos

Salvaterra de Magos – miejscowość w Portugalii, leżąca w dystrykcie Santarém, w regionie Alentejo, w podregionie Lezíria do Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Salvaterra de Magos (ludność wg stanu na 2011 r.)

</doc>
<doc id="475158" url="https://pl.wikipedia.org/wiki?curid=475158" title="Satao">
Satao



</doc>
<doc id="475159" url="https://pl.wikipedia.org/wiki?curid=475159" title="Sátão">
Sátão

Sátão – miejscowość w Portugalii, leżąca w dystrykcie Viseu, w regionie Centrum w podregionie Dão-Lafões. Miejscowość jest siedzibą gminy o tej samej nazwie.
Sołectwa.
Sołectwa gminy Sátão (ludność wg stanu na 2011 r.)

</doc>
<doc id="475160" url="https://pl.wikipedia.org/wiki?curid=475160" title="Santa Comba Dao">
Santa Comba Dao



</doc>
<doc id="475161" url="https://pl.wikipedia.org/wiki?curid=475161" title="Santa Comba Dão">
Santa Comba Dão

Santa Comba Dão – miejscowość w Portugalii, leżąca w dystrykcie Viseu, w regionie Centrum w podregionie Dão-Lafões. Miejscowość jest siedzibą gminy o tej samej nazwie.
Sołectwa.
Sołectwa gminy Santa Comba Dão (ludność wg stanu na 2011 r.)

</doc>
<doc id="475162" url="https://pl.wikipedia.org/wiki?curid=475162" title="Santa Maria da Feira">
Santa Maria da Feira

Santa Maria da Feira – miejscowość w Portugalii, leżąca w dystrykcie Aveiro, w regionie Północ w podregionie Entre Douro e Vouga. Miejscowość jest siedzibą gminy o tej samej nazwie.
Sołectwa.
Sołectwa gminy Santa Maria da Feira (ludność wg stanu na 2011 r.):

</doc>
<doc id="475164" url="https://pl.wikipedia.org/wiki?curid=475164" title="Santa Marta de Penaguiao">
Santa Marta de Penaguiao



</doc>
<doc id="475165" url="https://pl.wikipedia.org/wiki?curid=475165" title="Santa Marta de Penaguião">
Santa Marta de Penaguião

Santa Marta de Penaguião – miejscowość w Portugalii, leżąca w dystrykcie Vila Real, w regionie Północ w podregionie Douro. Miejscowość jest siedzibą gminy o tej samej nazwie.
Sołectwa.
Sołectwa gminy Santa Marta de Penaguião (ludność wg stanu na 2011 r.)

</doc>
<doc id="475166" url="https://pl.wikipedia.org/wiki?curid=475166" title="Santarem">
Santarem



</doc>
<doc id="475167" url="https://pl.wikipedia.org/wiki?curid=475167" title="Santarém (Portugalia)">
Santarém (Portugalia)

Santarém – miejscowość w Portugalii, leżąca w dystrykcie Santarém, w regionie Alentejo, w podregionie Lezíria do Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Santarém (ludność wg stanu na 2011 r.)

</doc>
<doc id="475168" url="https://pl.wikipedia.org/wiki?curid=475168" title="Numerariusz">
Numerariusz

Numerariusz lub numeraria (kobieta) – członek Opus Dei żyjący w celibacie. Niektórzy z nich (w praktyce 20%) mogą zostać księżmi prałatury Opus Dei (seminarium Dzieła to Cavabianca). Nie składa on żadnych ślubów, ale zawiera z prałaturą umowę. 
Bezżenni mężczyźni lub niezamężne kobiety w pełni gotowi do prac apostolskich i formacji innych wiernych Prałatury Opus Dei. Zwykle mieszkają w ośrodkach Prałatury. Żyjący w celibacie, ze względów apostolskich, są też tzw. przyłączeni – mieszkają oni wraz ze swoją rodziną lub tam, gdzie wymagają tego okoliczności zawodowe.
Nazewnictwo stosowane w Opus Dei jest całkowicie świeckie. Nazwy numerariusz, numeraria, supernumerariusz i supernumeraria mają swe źródło w hiszpańskiej terminologii urzędniczej i akademickiej. 
Fragment książki Johna Allena „Opus Dei”:
Numerarie pomocnicze poświęcają się zasadniczo pracom domowym w siedzibach ośrodków Prałatury. Jest to ich zwykła praca zawodowa.

</doc>
<doc id="475169" url="https://pl.wikipedia.org/wiki?curid=475169" title="Lagoa (Algarve)">
Lagoa (Algarve)

Lagoa – miejscowość w Portugalii, leżąca w dystrykcie Faro, w regionie Algarve w podregionie Algarve. Miejscowość jest siedzibą gminy o tej samej nazwie.
Geografia.
Gmina Lagoa graniczy od północy i wschodu z gminą Silves, od zachodu z Portimão, a od południa z Oceanem Atlantyckim. 
Gmina Lagoa jest bogata w plaże. W ciągu ostatnich dekad znacznie poprawiła się ich infrastruktura i dostępność dla ruchu turystycznego, a oprócz tego jakość wody i środowiska naturalnego. Dzięki temu mogą z powodzeniem konkurować z bardziej znanymi plażami w Portimão i Albufeirze. 
Poniżej lista największych plaż:
Sołectwa.
Sołectwa gminy Lagoa (ludność wg stanu na 2011 r.):

</doc>
<doc id="475170" url="https://pl.wikipedia.org/wiki?curid=475170" title="Klimek (jezioro)">
Klimek (jezioro)

 
Klimek (potocznie Konik) – jezioro w woj. warmińsko-mazurskim, w powiecie szczycieńskim, w gminie Jedwabno, leżące na terenie Pojezierza Mazurskiego.
Opis jeziora.
Zbiornik w kształcie odwróconej litery C. Brzegi urozmaicone - płaskie na południu i strome, wśród lasów. W niedalekiej odległości na północnym wschodzie znajduje się rezerwat przyrody Galwica. Jest możliwość wpłynięcia kajakiem z Omulwi.
Najbliższa miejscowość to Rekownica. Dojazd ze Szczytna drogą krajową nr 58 w stronę Nidzicy, następnie w miejscowości Narty, drogą gruntową w lewo. Droga nazywana jest "Szeroką Drogą". Można też dojechać wyłącznie drogami utwardzonymi, wtedy krajową nr 58, a w Jedwabnie w drogę wojewódzką nr 508.
Piduń-Rekownica.
Jest to jedno z grupy jezior zgrupowanych w okolicy wsi Rekownica – Piduń. Grupa tych jezior jest wzajemnie połączona i tworzy strugę Rekownica, która jest lewym dopływem Omulwi. Jeziora leżą przy drodze wojewódzkiej nr 508, łączącej Jedwabno i Wielbark. Grupa tych jezior znajduje się w odległości ok. 12 km od Szczytna, licząc w linii prostej. W grupie opisanych jezior znajduje się też jezioro Kociołek, które jest obecnie hydrologicznie zamknięte.
Dane morfometryczne.
Powierzchnia zwierciadła wody według różnych źródeł wynosi od 32,5 ha do 36,0 ha.
Zwierciadło wody położone jest na wysokości 129,3 m n.p.m. lub 129,1 m n.p.m. Średnia głębokość jeziora wynosi 4,2 m, natomiast głębokość maksymalna 9,3 m lub 9,5 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Klimek". W różnych publikacjach i na mapach topograficznych jezioro to występuje pod nazwą "Konik".

</doc>
<doc id="475171" url="https://pl.wikipedia.org/wiki?curid=475171" title="Lagoa">
Lagoa



</doc>
<doc id="475173" url="https://pl.wikipedia.org/wiki?curid=475173" title="Supernumerariusz">
Supernumerariusz

Supernumerariusz (łac. "supernumerarius") – występujące w wielu krajach określenie na osoby nadliczbowe, np. w różnego rodzaju organizacjach, pośród odznaczonych niektórymi orderami i w wojsku.
Wojsko.
W wojsku XVIII-wiecznej Rzeczypospolitej Obojga Narodów słowo numerariusz dotyczyło oficerów i oznaczało "nadetatowy".
Również w XIX-wiecznej Szwecji określało się tak nadliczbowych oficerów, ale także pracowników administracji – "surnumerär".
Falerystyka.
Od 1783 roku do hiszpańskiego Orderu Karola III dodano nową, najniższą, trzecią klasę Kawalerów Supernumerariuszy – "Caballeros Supernumerarios".
Tak samo nazwana została najniższa, trzecia klasa Orderu Guadalupe nadawana była w latach 1822-1823 w końcowym okresie I Cesarstwa Meksyku.
W Wielkiej Brytanii poza panującym monarchą, następcą tronu i 24. kawalerami lub damami Orderu Podwiązki, pozostali, dodatkowi odznaczani członkowie brytyjskiej rodziny królewskiej i zagraniczni monarchowie to kawalerowie lub damy Supernumerariusze – "supernumerary knights and ladies".
Organizacje.
"Supernumerariusze" to również świeccy członkowie Opus Dei, stanowiący większość jego członków (obecnie około 70%). Najczęściej są to zamężne kobiety i żonaci mężczyźni. Podstawową częścią ich misji jest „uświęcenie obowiązków rodzinnych i zawodowych”.
Fragment książki Johna Allena „Opus Dei”:

</doc>
<doc id="475174" url="https://pl.wikipedia.org/wiki?curid=475174" title="Porto de Mós">
Porto de Mós

Porto de Mós – miejscowość w Portugalii, leżąca w dystrykcie Leiria, w regionie Centrum w podregionie Pinhal Litoral. Miejscowość jest siedzibą gminy o tej samej nazwie.
Sołectwa.
Sołectwa gminy Porto de Mós (ludność wg stanu na 2011 r.)

</doc>
<doc id="475175" url="https://pl.wikipedia.org/wiki?curid=475175" title="Póvoa de Lanhoso">
Póvoa de Lanhoso

Póvoa de Lanhoso – miejscowość w Portugalii, leżąca w dystrykcie Braga, w regionie Północ w podregionie Ave. Miejscowość jest siedzibą gminy o tej samej nazwie.
Sołectwa.
Sołectwa gminy Póvoa de Lanhoso (ludność wg stanu na 2011 r.):

</doc>
<doc id="475176" url="https://pl.wikipedia.org/wiki?curid=475176" title="Proenca-a-Nova">
Proenca-a-Nova



</doc>
<doc id="475177" url="https://pl.wikipedia.org/wiki?curid=475177" title="Proença-a-Nova">
Proença-a-Nova

Proença-a-Nova – miejscowość w Portugalii, leżąca w dystrykcie Castelo Branco, w regionie Centrum w podregionie Pinhal Interior Sul. Miejscowość jest siedzibą gminy o tej samej nazwie.
Sołectwa.
Sołectwa gminy Proença-a-Nova (ludność wg stanu na 2011 r.):

</doc>
<doc id="475178" url="https://pl.wikipedia.org/wiki?curid=475178" title="Silves">
Silves

Silves – miejscowość w Portugalii, leżąca w dystrykcie Faro, w regionie Algarve w podregionie Algarve. Miejscowość jest siedzibą gminy o tej samej nazwie.
Sołectwa.
Sołectwa gminy Silves (ludność wg stanu na 2011 r.):

</doc>
<doc id="475179" url="https://pl.wikipedia.org/wiki?curid=475179" title="Soure">
Soure

Soure – miejscowość w Portugalii, leżąca w dystrykcie Coimbra, w regionie Centrum w podregionie Baixo Mondego. Miejscowość jest siedzibą gminy o tej samej nazwie. W pobliżu miejscowości znajduje się ruiny romańskiego zamku.
Sołectwa.
Sołectwa gminy Soure (ludność wg stanu na 2011 r.):

</doc>
<doc id="475180" url="https://pl.wikipedia.org/wiki?curid=475180" title="Portalegre">
Portalegre

Portalegre – miejscowość w Portugalii, leżąca w dystrykcie Portalegre, w regionie Alentejo w podregionie Alto Alentejo.
Krótki opis.
Miasto jest położone na przedgórzu Serra de São Mamede i cechuje się znacznymi spadkami terenu. Miejscowość jest siedzibą gminy o tej samej nazwie.
Sołectwa.
Sołectwa gminy Portalegre (ludność wg stanu na 2011 r.)
Historia.
Portalegre zostało założone przez króla Alfonsa III w 1259 r. Zostało podarowane jego nieślubnemu synowi Afonso Sanchezowi. 23 maja 1550 król Jan III Aviz nadał miejscowości prawa miejskie. W tym czasie stało się ważnym centrum administracyjnym i ekonomicznym. W XVIII w. dzięki działaniom markiza de Pombal powstała tu pierwsza manufaktura. Z powodu bliskości granicy z Hiszpanią było wielokrotnie celem ataku nieprzyjacielskich wojsk. W 1704, podczas wojny o sukcesję hiszpańską zostało zdobyte przez wojska Filipa V. W 1801, podczas wojen napoleońskich zostało zajęte przez armię hiszpańską, wspomaganą przez Francuzów. W 1847 było okupowane przez wojska hiszpańskiego generała Manuela Gutiérreza de la Concha.

</doc>
<doc id="475181" url="https://pl.wikipedia.org/wiki?curid=475181" title="Portimao">
Portimao



</doc>
<doc id="475182" url="https://pl.wikipedia.org/wiki?curid=475182" title="Portimão">
Portimão

Portimão – gmina i miasto w południowej Portugalii, w regionie Algarve, podregionie Algarve, dystrykcie Faro. Siedzibą władz gminy Portimão jest miasto Portimão.
Krótki opis.
Gmina zajmuje powierzchnię 182,06 km², a w 2011 r. zamieszkiwało ją 55 614 osób. Na terenie gminy, zlokalizowane jest jedno miasto:
Sołectwa.
Gmina Portimão jest podzielona na 3 sołectwa (port. "freguesias"), jako jednostki administracyjne niższego rzędu. Są to:
Turystyka.
Gmina słynie z Praia da Rocha, jednej z najpiękniejszych plaż Europy. Znajduje się tutaj również największy w Algarve port morski (przede wszystkim rybacki, jednak obsługujący również jachty i statki wycieczkowe) oraz marina wybudowana u wejścia do portu.

</doc>
<doc id="475183" url="https://pl.wikipedia.org/wiki?curid=475183" title="Portel">
Portel



</doc>
<doc id="475184" url="https://pl.wikipedia.org/wiki?curid=475184" title="Cmentarz Ofiar Gór w Karkonoszach">
Cmentarz Ofiar Gór w Karkonoszach

Cmentarz Ofiar Gór w Karkonoszach – symboliczny górski cmentarz w Sudetach Zachodnich w Karkonoszach, w woj. dolnośląskim.
Górski symboliczny cmentarz poświęcony ofiarom gór położony na wysokości ok. 1300 m n.p.m. w Karkonoskim Parku Narodowym, w górnej części Kotła Łomniczki, na urwistym stoku u podnóża Kopy (1377 m n.p.m.). Założony został z inicjatywy Koła Przewodników Sudeckich z Jeleniej Góry dla upamiętnienia ludzi gór, którzy zginęli tragicznie w górach, jak i osób, które wniosły wiele wkładu w rozwój turystyki w Karkonoszach.
Historia.
Cmentarz usytuowano na granitowym występie skalnym w ścianie Kotła Łomniczki przy głównym – czerwonym szlaku sudeckim z Karpacza na Śnieżkę. We wrześniu 1985 ustawiono tam metalowy 130-kilogramowy krzyż o wysokości 2,4 m z napisem „ofiarom gór” oraz tablicę ze słowami „żyli w górach – w górach pozostali”. Pozostałą część cmentarza tworzy 30 tablic upamiętniających przytwierdzonych do skał. Uroczystego otwarcia cmentarza dokonano 10 sierpnia 1986 roku w czasie dorocznego Święta Przewodników. Krzyż został wniesiony na stok Śnieżki mimo braku zezwolenia władz i w konspiracji. Cmentarzem wkrótce zainteresowała się Służba Bezpieczeństwa. Sytuację uratował prokurator, który napisał w jednej z gazet, że w ustawianiu krzyża pomagały Wojska Ochrony Pogranicza. Od roku 1985 corocznie 1 listopada w dzień Wszystkich Świętych ratownicy górscy, przewodnicy sudeccy i inni ludzie gór składają hołd ofiarom gór. 
Sentencja na pamiątkowej tablicy "martwym ku pamięci – żywym ku przestrodze" zaczerpnięta jest z dzwonu kaplicy na Symbolicznym Cmentarzu Ofiar Tatr pod Osterwą.

</doc>
<doc id="475185" url="https://pl.wikipedia.org/wiki?curid=475185" title="Portel (Portugalia)">
Portel (Portugalia)

Portel – miejscowość w Portugalii, leżąca w dystrykcie Évora, w regionie Alentejo w podregionie Alentejo Central. Miejscowość jest siedzibą gminy o tej samej nazwie. 
Sołectwa.
Sołectwa gminy Portel (ludność wg stanu na 2011 r.):

</doc>
<doc id="475186" url="https://pl.wikipedia.org/wiki?curid=475186" title="Chaves">
Chaves

Chaves – miejscowość w Portugalii, leżąca w dystrykcie Vila Real, w regionie Północ w podregionie Alto Trás-os-Montes, położona nad rzeką Tâmega. Miejscowość jest siedzibą gminy o tej samej nazwie.
Sołectwa.
Sołectwa gminy Chaves (ludność wg stanu na 2011 r.)

</doc>
<doc id="475187" url="https://pl.wikipedia.org/wiki?curid=475187" title="Crato (Portugalia)">
Crato (Portugalia)

Crato – miejscowość w Portugalii, leżąca w dystrykcie Portalegre, w regionie Alentejo w podregionie Alto Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Crato (ludność wg stanu na 2011 r.)

</doc>
<doc id="475188" url="https://pl.wikipedia.org/wiki?curid=475188" title="Idanha-a-Nova">
Idanha-a-Nova

Idanha-a-Nova – miejscowość w Portugalii, leżąca w dystrykcie Castelo Branco, w regionie Centrum w podregionie Beira Interior Sul. Miejscowość jest siedzibą gminy o tej samej nazwie. 
Sołectwa.
Sołectwa gminy Idanha-a-Nova (ludność wg stanu na 2011 r.):

</doc>
<doc id="475191" url="https://pl.wikipedia.org/wiki?curid=475191" title="Głęboczek (jezioro koło wsi Rekownica)">
Głęboczek (jezioro koło wsi Rekownica)

Głęboczek – jezioro w Polsce, w województwie warmińsko-mazurskim w powiecie szczycieńskim, w gminie Jedwabno.
Jezioro otwarte, na wschodzie wypływa rów do jeziora Klimek
Opis jeziora.
Jezioro ma kształt nieregularny, wydłużony z północnego wschodu na południowy zachód, gdzie znajduje się niewielka zatoka. Brzegi akwenu są przeważnie wysokie i pagórkowate, porośnięte sosnowym lasem, tylko wzdłuż samej linii brzegowej, poza kąpieliskiem, rosną również drzewa liściaste - brzozy i olchy. Od strony południowo-wschodniej, na wysokim brzegu, znajdują się dość rozległe pola biwakowe z drewnianymi wiatami.
Jezioro ma przejrzystą wodę podczas całego roku. Dno i ławica przybrzeżna - piaszczyste, miejscami kamieniste. Roślinność wodna wynurzona, składa się głównie z trzciny, która tylko w niektórych partiach jeziora porasta jego brzegi. Roślinność zanurzona miękka, pokrywa miejscami ławicę przybrzeżną tylko od strony zachodniej i północnej. Od strony południowo-wschodniej ławica wolna jest od roślinności i pokryta piaskiem.
Najbliższa miejscowość to Rekownica. Dojazd ze Szczytna drogą krajową nr 58 w stronę Nidzicy, następnie w miejscowości Narty, drogą gruntową w lewo. Droga nazywana jest "Szeroką Drogą". Można też dojechać wyłącznie drogami utwardzonymi, wtedy krajową nr 58, a w Jedwabnie w drogę wojewódzką nr 508.
Piduń-Rekownica.
Jest to jedno z grupy jezior zgrupowanych w okolicy wsi Rekownica - Piduń. Grupa tych jezior jest wzajemnie połączona i tworzy strugę Rekownica, która jest lewym dopływem Omulwi. Jeziora leżą przy drodze wojewódzkiej nr 508, łączącej Jedwabno i Wielbark. Grupa tych jezior znajduje się w odległości ok. 12 km od Szczytna, licząc w linii prostej. W grupie opisanych jezior znajduje się też jezioro Kociołek, które jest obecnie hydrologicznie zamknięte.

</doc>
<doc id="475192" url="https://pl.wikipedia.org/wiki?curid=475192" title="Lagos (Portugalia)">
Lagos (Portugalia)

Lagos – gmina i miasto w południowej Portugalii, w regionie Algarve, podregionie Algarve, dystrykcie Faro. Siedzibą władz gminy Lagos jest miasto Lagos.
Sołectwa.
Sołectwa gminy Lagos (ludność wg stanu na 2011 r.):

</doc>
<doc id="475193" url="https://pl.wikipedia.org/wiki?curid=475193" title="Cantanhede">
Cantanhede

Cantanhede – miejscowość w Portugalii, leżąca w dystrykcie Coimbra, w regionie Centrum w podregionie Baixo Mondego. Miejscowość jest siedzibą gminy o tej samej nazwie.
Sołectwa.
Sołectwa gminy Cantanhede (ludność wg stanu na 2011 r.):

</doc>
<doc id="475194" url="https://pl.wikipedia.org/wiki?curid=475194" title="Carregal do Sal">
Carregal do Sal

Carregal do Sal – miejscowość w Portugalii, leżąca w dystrykcie Viseu, w regionie Centrum w podregionie Dão-Lafões. Miejscowość jest siedzibą gminy o tej samej nazwie.
Sołectwa.
Sołectwa gminy Carregal do Sal (ludność wg stanu na 2011 r.)

</doc>
<doc id="475195" url="https://pl.wikipedia.org/wiki?curid=475195" title="Cuba (Portugalia)">
Cuba (Portugalia)

Cuba – miejscowość w Portugalii, leżąca w dystrykcie Beja, w regionie Alentejo w podregionie Baixo Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Cuba (ludność wg stanu na 2011 r.):

</doc>
<doc id="475196" url="https://pl.wikipedia.org/wiki?curid=475196" title="Pasmo Zgórskie">
Pasmo Zgórskie

Pasmo Zgórskie (lub Zgórskie Góry) – pasmo Gór Świętokrzyskich położone na południowy zachód od Kielc. Rozciąga się od okolic miejscowości Rykoszyn na zachodzie, po przełom Bobrzy w Słowiku, przedmieściu Kielc, na wschodzie. Przełom tej rzeki oddziela je od Pasma Posłowickiego.
Przez pasmo przechodzi czerwony szlak turystyczny z Chęcin do Kielc oraz niebieski szlak turystyczny z Chęcin do Łagowa. Pasmo Zgórskie jest punktem początkowym czarnego szlaku turystycznego prowadzącego do Piekoszowa.

</doc>
<doc id="475200" url="https://pl.wikipedia.org/wiki?curid=475200" title="Kociołek (jezioro koło wsi Rekownica)">
Kociołek (jezioro koło wsi Rekownica)

Kociołek – jezioro w Polsce, położone na południowy wschód od wsi Jedwabno w województwie warmińsko-mazurskim, w powiecie szczycieńskim, w gminie Jedwabno.
Opis jeziora.
Owalne, hydrologicznie zamknięte jeziorko położone wśród lasów, blisko Głęboczka. Brzeg wschodni i południowy płaskie, las jest na nich podmokły. Inne brzegi pagórkowate. Kociołek jest jeziorem wytopiskowym, o stosunkowo czystej wodzie. Jest dość głęboki.
Najbliższa miejscowość to Piduń. Dojazd ze Szczytna drogą krajową nr 58 w stronę Nidzicy, następnie w miejscowości Narty, drogą gruntową w lewo. Droga nazywana jest "Szeroką Drogą". Można też dojechać wyłącznie drogami utwardzonymi, wtedy krajową nr 58, a w Jedwabnie w drogę wojewódzką nr 508. Od Rekownicy drogą gruntową prowadzącą między jeziorami Klimek i Głęboczek
Piduń-Rekownica.
Jezioro leży obok grupy jezior zgrupowanych w okolicy wsi Rekownica – Piduń. Grupa tych jezior jest wzajemnie połączona i tworzy strugę Rekownica, która jest lewym dopływem Omulwi. Jeziora leżą przy drodze wojewódzkiej nr 508, łączącej Jedwabno i Wielbark. Grupa tych jezior znajduje się w odległości ok. 12 km od Szczytna, licząc w linii prostej. Opisywane jezioro jednak się z nimi nie łączy.

</doc>
<doc id="475203" url="https://pl.wikipedia.org/wiki?curid=475203" title="Płociczno (powiat szczycieński)">
Płociczno (powiat szczycieński)

Płociczno – jezioro w woj. warmińsko-mazurskim, w powiecie szczycieńskim, w gminie Jedwabno.
Opis.
Jezioro wydłużone ze wschodu na zachód, zwężone w części środkowej. Na południowym wschodzie połączenie z jeziorem Jasnym. Brzegi są dość wysokie. Jezioro jest czyste, nadaje się do nurkowania płytkiego. Akwen leży w głębi kompleksu leśnego, zawartego w trójkącie ograniczonym drogami: Wielbark-Jedwabno-Szczytno.
Obrzeża jeziora, zwłaszcza od strony południowej i zachodniej, są wysokie, strome i wokół porośnięte dziewiczym lasem. Na zboczach porasta bór sosnowy, a przy brzegach rosną drzewa liściaste.
Ławica jeziora jest dość wąska, porośnięta roślinnością wodną zanurzoną. Dno jest przeważnie muliste, jedynie od strony zachodniej i południowej miejscami piaszczyste. Przy brzegach zalegają liczne zatopione drzewa. Brzegi miejscami, zwłaszcza w akwenie północno-wschodnim, porośnięte są wąskim pasem oczeretów. Część południowo-zachodnia jest typu leszczowego, a północno-wschodnia typu szczupakowo-linowego.
Występuje tu licznie okoń, szczupak, lin, karaś, krąp, leszcz, wzdręga, rzadziej węgorz. Populacja okoni jest bardzo liczna. Małe i średnie biorą bardzo dobrze nawet w partiach przybrzeżnych, przy zatopionych drzewach i gałęziach.
Dane morfometryczne.
Powierzchnia zwierciadła wody według różnych źródeł wynosi od 18,5 ha do 21,5 ha.
Zwierciadło wody położone jest na wysokości 129,9 m n.p.m. Średnia głębokość jeziora wynosi 3,1 m, natomiast głębokość maksymalna 7,1 m lub 9,3 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Płociczno". W różnych publikacjach jezioro to występuje pod nazwą "Płocicne".
Dojazd.
Najbliższa miejscowość to Piduń. Dojazd do Pidunia drogami utwardzonymi: ze Szczytna drogą krajową nr 58, a w Jedwabnie w drogę wojewódzką nr 508.
Dojazd ze Szczytna do samego jeziora: drogą krajową nr 58 w stronę Nidzicy, następnie w miejscowości Warchały, drogą gruntową w lewo, wzdłuż jeziora Warchały.

</doc>
<doc id="475205" url="https://pl.wikipedia.org/wiki?curid=475205" title="Uschi Disl">
Uschi Disl

Ursula "Uschi" Disl (ur. 15 listopada 1970 w Bad Tölz) – niemiecka biathlonistka, dziewięciokrotna medalistka olimpijska, wielokrotna medalistka mistrzostw świata, uważana za jedną z najbardziej utytułowanych zawodniczek w historii dyscypliny. Z uwagi na osiągane wyniki nadano jej przydomek "Turbo-Disl".
Kariera.
Z zawodu policjantka, broniąca barw klubu SC Moosham, treningi biatlonowe rozpoczęła w 1986 roku. W Pucharze Świata zadebiutowała 26 stycznia 1989 roku w Ruhpolding, zajmując 26. miejsce w biegu indywidualnym. Pierwsze punkty (w sezonach 1984/1985-1999/2000 punktowało 25. najlepszych zawodniczek) wywalczyła 13 grudnia 1990 roku w Les Saisies, gdzie w tej samej konkurencji była piąta. Pierwszy raz na podium zawodów pucharowych stanęła dwa dni później, wygrywając rywalizację w sprincie. W zawodach tych wyprzedziła Jelenę Mielnikową z ZSRR i swą rodaczkę - Kerstin Moring. Od sezonu 1990/1991 należała do ścisłej czołówki światowej, zajmując 4. miejsce w klasyfikacji generalnej.
Odniosła łącznie trzydzieści zwycięstw w zawodach Pucharu Świata (uwzględniając zaliczane do tej klasyfikacji tytuły z mistrzostw świata): 12 w sprincie, 7 w biegu pościgowym, 2 w biegu masowym i 9 w biegu indywidualnym. Ponadto dziewiętnaście razy zajmowała w zawodach pucharowych drugie miejsce, a dwadzieścia pięć razy – trzecie. Nigdy nie zdobyła Pucharu Świata, trzykrotnie zajmowała drugie miejsce w klasyfikacji generalnej: w sezonach 1995/1996, 1996/1997 i 1997/1998. W pierwszym przypadku pokonała ją Francuzka Emmanuelle Claret, a w pozostałych Szwedka Magdalena Forsberg. Ponadto trzykrotnie była trzecia, w sezonach 1994/1995, 1998/1999 i 2001/2002. Wielokrotnie stawała też na podium klasyfikacji końcowych poszczególnych konkurencji, wygrywając między innymi: klasyfikację sprintu w sezonie 1990/1991, biegu indywidualnego i sprintu w sezonie 1996/1997 oraz biegu indywidualnego w sezonie 1998/1999.
W 1991 roku znalazła się w składzie sztafety niemieckiej, która zdobyła medal brązowy mistrzostw świata w Lahti. Łącznie zdobyła w zawodach tego cyklu 19 medali, w tym trzynaście drużynowo, z czego sześć złotych: w biegu drużynowym na MŚ w Nowosybirsku (1992) i MŚ w Ruhpolding (1996) oraz sztafecie na MŚ w Anterselvie (1995), MŚ w Ruhpolding (1996), MŚ w Osrblie (1997) i MŚ w Kontiolahti (1999).
Pierwszy medal indywidualny wywalczyła podczas mistrzostw świata w Anterselvie w 1995 roku, gdzie zajęła drugie miejsce w biegu indywidualnym. Rozdzieliła tam na podium Francuzkę Corinne Niogret i Ekaterinę Dafowską z Bułgarii. Dwa dni później drugie miejsce zajęła też w sprincie, plasując się między Anne Briand i Corinne Niogret. Pięć lat później, na mistrzostwach świata w Oslo/Lahti wywalczyła srebrny medal w biegu pościgowym. Startując z siódmego miejsca po sprincie awansowała na podium, przegrywając tylko z Magdaleną Forsberg. Podczas mistrzostw świata w Pokljuce w 2001 roku uległa w sprincie tylko swej rodaczce, Kati Wilhelm. Ostatnie medale wywalczyła na rozgrywanych w 2005 roku mistrzostwach świata w Hochfilzen. Najpierw wywalczyła swój pierwszy indywidualny złoty medal wygrywając rywalizację w sprincie. Dzień później powtórzyła to osiągnięcie, zwyciężając również w biegu pościgowym. Dzięki tym osiągnięciom (i wicemistrzostwu świata w sztafecie) została wybrana w Niemczech sportowcem roku.
Nigdy nie zdobyła indywidualnego mistrzostwa olimpijskiego. Swoje starty olimpijskie rozpoczęła wraz z debiutem biathlonu kobiecego w rodzinie sportów olimpijskich na igrzyskach w Albertville w 1992 roku. W konkurencjach indywidualnych plasowała się poza czołową dziesiątką: 11. miejsce w biegu sprinterskim i 24. miejsce w indywidualnym, ale zdobyła srebro w sztafecie. Srebrny medal ze sztafetą wywalczyła również dwa lata później podczas igrzysk olimpijskich w Lillehammer. Dodatkowo zajęła trzecie miejsce w biegu indywidualnym, ulegając tylko Kanadyjce Myriam Bédard i Anne Briand. Na igrzyskach w Nagano w 1998 roku zdobywała medale we wszystkich trzech konkurencjach i we wszystkich kolorach – złoto w sztafecie, srebro w sprincie, brąz w biegu długim. W sprincie uległa tylko Rosjance Galinie Kuklewej, przegrywając z nią o 0,7 sekundy. Parę dni wcześniej w biegu indywidualnym wyprzedziły ją Ekaterina Dafowska i Ołena Petrowa z Ukrainy. Na igrzyskach w Salt Lake City w 2002 roku ponownie została mistrzynią olimpijską w sztafecie, a w biegu sprinterskim uległa jedynie rodaczce Kati Wilhelm. Na swoich ostatnich, piątych w karierze igrzyskach w Turynie w lutym 2006 roku do kolekcji dołożyła jeszcze jeden medal, brąz w biegu ze startu wspólnego (w debiucie olimpijskim tej konkurencji). Lepsze były jedynie Szwedka Anna Carin Zidek i Kati Wilhelm. Po raz pierwszy od lat nie znalazła się w składzie sztafety, co przyspieszyło jej decyzję o zakończeniu kariery wraz z upływem sezonu olimpijskiego.
Dwukrotnie startowała w zawodach Pucharu Świata biegach narciarskich. Najpierw 25 października 2003 roku w Düsseldorfie zajęła czwarte miejsce w sprincie techniką dowolną, przegrywając walkę o podium z Rosjanką Jewgieniją Chachiną. Dzień później, razem z Claudią Künzel zajęła drugie miejsce w sprincie drużynowym techniką dowolną. W klasyfikacji generalnej sezonu 2003/2004 zajęła ostatecznie 59. miejsce.
Disl pożegnała się z trasami biatlonowymi biegiem ze startu wspólnego w Oslo w ramach Pucharu Świata pod koniec marca 2006.
Obecnie mieszka w szwedzkiej miejscowości Mora wraz z mężem Thomasem Söderbergiem. 15 stycznia 2007 roku urodziła córkę, Hannę, a cztery lata później syna, Tobiasa.

</doc>
<doc id="475206" url="https://pl.wikipedia.org/wiki?curid=475206" title="Ursula Disl">
Ursula Disl



</doc>
<doc id="475207" url="https://pl.wikipedia.org/wiki?curid=475207" title="Jezioro Jasne (Równina Mazurska)">
Jezioro Jasne (Równina Mazurska)

 
Jezioro Jasne – jezioro w woj. warmińsko-mazurskim, w powiecie szczycieńskim, w gminie Jedwabno.
Opis.
Jezioro zbliżone kształtem do trójkąta, którego wierzchołek skierowany jest na południe. Brzegi wysokie i miejscami strome. Jezioro leży wśród lasów, daleko od wszelkich zabudowań. Jest dość czyste. W zatoczce na północnym zachodzie połączenie z jeziorem Płociczno. Jezioro linowo-szczupakowe, dominuje lin, szczupak, węgorz, leszcz i płoć. Dno muliste, średnio zarośnięte. Wędkarsko jest to jezioro typu linowo-szczupakowego. Jezioro jest hydrologicznie otwarte, połączone rowem z jeziorem Płociczno.
Dane morfometryczne.
Powierzchnia zwierciadła wody według różnych źródeł wynosi od 15,0 ha do 15,6 ha.
Zwierciadło wody położone jest na wysokości 130,6 m n.p.m. lub 129,9 m n.p.m. Średnia głębokość jeziora wynosi 3,0 m, natomiast głębokość maksymalna 7,1 m.
Dojazd.
Najbliższa miejscowość to Piduń. Dojazd do Pidunia drogami utwardzonymi: ze Szczytna drogą krajową nr 58, a w Jedwabnie w drogę wojewódzką nr 508.
Dojazd ze Szczytna do samego jeziora: drogą krajową nr 58 w stronę Nidzicy, następnie w miejscowości Warchały, drogą gruntową w lewo, wzdłuż jeziora Warchały.

</doc>
<doc id="475208" url="https://pl.wikipedia.org/wiki?curid=475208" title="Seixal">
Seixal

Seixal – miejscowość w Portugalii, leżąca w dystrykcie Setúbal, w regionie Lizbona w podregionie Półwysep Setúbal. Miejscowość jest siedzibą gminy o tej samej nazwie.
Sołectwa.
Sołectwa gminy Seixal (ludność wg stanu na 2011 r.)

</doc>
<doc id="475209" url="https://pl.wikipedia.org/wiki?curid=475209" title="Konnex">
Konnex



</doc>
<doc id="475210" url="https://pl.wikipedia.org/wiki?curid=475210" title="KNX">
KNX

Standard KONNEX / KNX (dawniej EIB) – standard instalacji elektrycznej nowej generacji, umożliwia wspólną komunikację pomiędzy wszystkimi odbiornikami energii elektrycznej w budynku. KNX opcjonalnie zapewnia zdalny dostęp do wszystkich instalacji budynkowych i umożliwia dowolne rozwijanie funkcjonalności automatyki budynkowej przez dowolnych producentów z całego świata. Jest wspólnym językiem komunikacji dla wszystkich instalacji budynkowych oraz przedmiotów o standardzie IoT (Internet rzeczy). Może łączyć instalacje elektryczne, teletechniczne, HVAC, alarmowe, nagłośnienia, monitoring, zabezpieczenia budynków, opomiarowanie i wszystkie inne działające w budynku. Jednocześnie zapewnia energooszczędność, multimedialność i ogromną funkcjonalność budynku.
KNX to pierwszy na świecie otwarty standard zarządzania i kontroli urządzeń i budynków. Jest efektem konwergencji kilku protokołów i rozwijających je organizacji:
Na jego podstawie, dzięki współpracy Stowarzyszenia Konnex i CENELEC, powstała europejska norma EN 50090 (grudzień 2003 – zatwierdzono standardy komunikacji: TP – po skrętce i PL – po sieci zasilającej; maj 2006 – uzupełniono o standard komunikacji RF – fale radiowe). W listopadzie 2006 protokół wraz z mediami komunikacyjnymi (TP, PL, RF, IP) stał się standardem międzynarodowym (ISO) w zakresie automatyzacji budynków i urządzeń – ISO/IEC 14543-3. Europejska organizacja normalizacyjna CEN także uznała KNX jako standard dla systemów automatycznego sterowania budynkami publikując specyfikację KNX jako normy EN 13321-1 i EN 13321-2. Również Chiny uznały standard KNX publikując w 2007 roku normę GB/Z 20965.
KNX jest standardem wspieranym przez ponad 400 producentów sprzętu (między innymi ABB, BERKER, GIRA, ELSNER-ELEKTRONIK, HAGER, INTESIS, JUNG, LINGG&amp;JANKE, SATEL, SAUTER, SCHNEIDER, SIEMENS, THEBEN, WAGO, ZENNIO; kompletną listę można znaleźć tutaj ). Producenci produkują około 7 tys. różnych urządzeń, dzięki czemu możliwe jest zautomatyzowanie praktycznie każdego budynku za pomocą tego systemu.
Trzechsetnym członkiem organizacji KNX została firma Fujitsu General. Miało to miejsce 1 listopada 2012 roku.
KNX jest systemem opartym na konwencji rozproszonej, dzięki czemu nie jest wymagana jednostka centralna.
Każdy element magistralny podłączony do instalacji wyposażony jest w procesor i elementy niezbędne do samodzielnej pracy.
Dzięki takiemu rozwiązaniu w przypadku awarii system – z wyjątkiem uszkodzonego elementu magistralnego – działa poprawnie, w przeciwieństwie do systemów scentralizowanych, w których podczas awarii cały system przestaje działać.
Topologia systemu.
Podstawową częścią struktury jest linia, do której oprócz zasilacza podłączonych jest maksymalnie 64 urządzeń magistralnych. Linię można rozbudować o trzy segmenty liniowe, które zajmują miejsce jednego z 64 urządzeń. . Wzmacniacz, sprzęgło liniowe czy obszarowe stanowią galwaniczną izolację wobec linii nadrzędnej, dlatego do każdego segmentu musi być dołączony kolejny zasilacz. W systemie KNX stosuje się dwa rodzaje adresów: adres fizyczny (określający miejsce urządzenia w systemie) oraz adres grupowy (określający grupy urządzeń współpracujących ze sobą).
Zastosowania KNX.
System umożliwia stworzenie inteligentnego budynku poprzez integrację sterowania i nadzoru urządzeń z takich kategorii, jak:
Zagadnienia te przenikają się wzajemnie – trudno jednoznacznie określić, czy detektor obecności osób w pomieszczeniu jest tylko "wygodą" (jeśli sygnał przekażemy do lamp, nie trzeba będzie ręcznie włączać światła), "zarządzaniem energią" (lampy nie będą włączone, gdy nie ma takiej potrzeby), czy jest również "systemem alarmowym" (jeśli podczas urlopu w pomieszczeniach nie powinno być nikogo).
Przesyłanie sygnałów w systemie KNX może odbywać się za pośrednictwem:
Standard KNX jest niezależny od producenta. Urządzenie sieciowe KNX może być skonstruowane z różnych podzespołów, od 8-bitowego mikrokontrolera do standardowego komputera PC, w zależności od wymagań konkretnej implementacji systemu. Nadrzędnym programem do uruchamiania instalacji KNX jest program ETS. Aktualnie istnieje czwarta wersja programu ETS. Wcześniejsze wersje to ETS; ETS 2; ETS 3; ETS 3.0d e,f; ETS4
Stowarzyszenie KNX.
Stowarzyszenie KNX to organizacja otwarta, do której należą przede wszystkim producenci urządzeń wyposażenia budynków (wiodącymi członkami stowarzyszenia są producenci osprzętu elektrycznego) i gospodarstwa domowego. Partnerami naukowymi standardu KNX jest wiele uczelni, także politechniki z Polski. Na terenie kraju działają trzy centra szkoleniowe certyfikowane przez KNX: w Łodzi przy centrum komputerowym Politechniki Łódzkiej, we Wrocławiu przy Politechnice Wrocławskiej oraz w Poznaniu przy Politechnice Poznańskiej. Polskie stowarzyszenie narodowe KNX pod nazwą Stowarzyszenie „KNX Polska” zostało zarejestrowane w 2008 roku w Łodzi.

</doc>
<doc id="475212" url="https://pl.wikipedia.org/wiki?curid=475212" title="Łomniczka (potok)">
Łomniczka (potok)

Łomniczka (niem. ) – potok górski, prawy dopływ Łomnicy o długości 9,32 km.
Potok płynie w Sudetach Zachodnich, we wschodniej części Karkonoszy. Swój początek bierze na Równi pod Śnieżką ze Złotych Źródeł na wysokości 1402 m n.p.m. Tworzy efektowny, najdłuższy (300 m) ciąg kaskad w polskich Karkonoszach i spływa do Kotła Łomniczki pod Śnieżką. Łomniczka przepływa przez wschodnią część Karpacza, następnie w okolicy Miłkowa, na obszarze Kotliny Jeleniogórskiej, wpływa do Łomnicy.
Dopływami Łomniczki są Wilczy Potok, Czerniawka, Płomnica i Skałka

</doc>
<doc id="475213" url="https://pl.wikipedia.org/wiki?curid=475213" title="Mono (japoński zespół muzyczny)">
Mono (japoński zespół muzyczny)

Mono - japoński zespół post-rockowy, założony w Tokio w 1999 roku. 
Grupa wykonuje rozbudowane (nawet dziesięciominutowe) instrumentalne utwory, oparte głównie na brzmieniu gitar, którym oprócz perkusji czasem towarzyszy także fortepian. Muzyka grupy jest bardzo emocjonalna, wyciszona i stonowana, czasami urozmaicana fragmentami nieco mocniejszymi, bardziej rockowymi. 
Zespół jest znany z żywiołowych koncertów, jak również z doskonałego, wirtuozerskiego opanowania gry na instrumentach.

</doc>
<doc id="475214" url="https://pl.wikipedia.org/wiki?curid=475214" title="Warchały (jezioro)">
Warchały (jezioro)

Warchały – jezioro w woj. warmińsko-mazurskim, w pow. szczycieńskim, w gminie Jedwabno.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Warchały". Pod tą nazwą jezioro występuje też na mapach topograficznych. W niektórych publikacjach pojawiają się także nazwy "Warchałdzkie" "Dłuzek" oraz "Dłużek", która to nazwa może mylnie wskazywać odległe o ok. 10 km jezioro Dłużek.
Powierzchnia zwierciadła wody według różnych źródeł wynosi od 43,7 ha do 45,0 ha.
Zwierciadło wody położone jest na wysokości 132,6 m n.p.m. Średnia głębokość jeziora wynosi 6,2 m, natomiast głębokość maksymalna 15,4 m.
Jest to jezioro typu leszczowego; hydrologicznie otwarte, połączone rowem z jeziorem Łaźnica.
Opis.
Jezioro wydłużone z północnego zachodu na południowy wschód. Wzdłuż wysokich i dość stromych brzegów biegną drogi leśne. Na wschodnim brzegu dawniej pola uprawne, obecnie gęsta zabudowa letniskowa. Po niemiecku nazywane było "Warchaller See" lub "Dluzek See". Woda bardzo czysta i przejrzysta. Możliwe nurkowanie. Typ jeziora - leszczowy. Wokół brzegów znajduje się kilka, utrzymanych pomostów wędkarskich.
Dojazd ze Szczytna do wsi Warchały: drogą krajową nr 58 w stronę Nidzicy. Z Warchał drogami gruntowymi w lewo. Prowadzą one wzdłuż jeziora i do osiedli domków letniskowych.

</doc>
<doc id="475215" url="https://pl.wikipedia.org/wiki?curid=475215" title="Gminy Portugalii">
Gminy Portugalii

Gminy Portugalii – Portugalia jest podzielona na 308 gmin (port. "municípios", "concelhos"): 278 z nich zlokalizowanych jest w kontynentalnej Portugalii, 19 – na Azorach i 11 – na Maderze. Zazwyczaj nazwa gminy jest taka sama jak największego lub historycznie najważniejszego miasta. Gmina jest zwykle znacznie większa od miasta, któremu zawdzięcza nazwę.
Historia i podział.
Gmina to najbardziej stały sposób podziału administracyjnego Portugalii od czasu założenia kraju w XII wieku. Swój początek mają one w foralu, dokumencie wystawianym przez króla, który nadawał przywileje miasta lub regionu. Obecny podział administracyjny Portugalii pochodzi z XIX wieku.
Każda portugalska gmina podzielona jest na sołectwa (port. "freguesias"). Gminy znajdujące się na północy kraju zwykle dzielą się na większą liczbę sołectw. Sześć gmin składa się tylko z jednego sołectwa, a najwięcej, 86 sołectw znajduje się na terenie gminy Barcelos.
Od czasu wprowadzenia demokratycznych rządów lokalnych w 1976 roku, po rewolucji goździków w kwietniu 1974 roku, w portugalskich gminach rządy sprawowano w systemie bikameralnym. Organem wykonawczym jest urząd gminy (port. "Câmara Municipal"), w skład której wchodzi prezydent gminy oraz radni, których liczba jest proporcjonalna do liczby ludności gminy. Z kolei w skład rady gminy (port. "Assembleia Municipal") wchodzą prezydenci wszystkich sołectw, które są częścią gminy oraz bezpośrednio wybrani deputowani, których liczba równa jest co najmniej liczbie prezydentów powiększonej o jeden. Sołectwa administrowane są przez zgromadzenie sołectw.
Największe gminy umieszczone są na obszarach wiejskich, gdzie własnością dominującą są latyfundia, tak jak w: Beja, Évora lub Portalegre na południu, a także w mniej zaludnionych terenach górzystych, jak np. Bragança czy Castelo Branco.
Najbardziej zaludnione gminy znajdują się w pobliżu morza, głównie w okręgach metropolitarnych: Lizbony, Porto i Bragi. Najmniej zaludnione gminy znajdują się w regionach znajdujących się wewnątrz kraju, jak np. Alentejo czy Trás-os-Montes. Na tych samych obszarach znajdują się także gminy o najmniejszej gęstości zaludnienia.

</doc>
<doc id="475216" url="https://pl.wikipedia.org/wiki?curid=475216" title="Tortoise">
Tortoise

Tortoise – założony w 1990 w Chicago zespół muzyczny, grający muzykę instrumentalną, uważany za czołową formację post-rocka i rocka eksperymentalnego.
Historia.
Zespół powstał z inicjatywy basisty Douga McCombsa i perkusisty Johna Herndona, następnie dołączyli John McEntire, Jeff Parker i Dan Bitney. Z grupą współpracowali też basista Bundy K. Brown (odszedł w 1995) i gitarzysta David Pajo (wcześniej w Slint; odszedł w 1998). Członkowie Tortoise grali wcześniej w kilku zespołach – Eleventh Dream Day, The Poster Children, Bastro, Tar Babies. Debiutancki singel Tortoise ("Mosquito") ukazał się w 1993. Na wydanym rok później debiutanckim albumie "Tortoise" grupa zaprezentowała w pełni ukształtowany, charakterystyczny styl, oparty na powolnym tempie, mocnym uwypukleniu sekcji rytmicznej i brzmieniach inspirowanych jazzem i elektroniką, nazwany później przez krytyków muzycznych post-rockiem. Wydany w 1996 album "Millions Now Living Will Never Die" okazał się przełomowy dla tego nurtu. Znalazła się na nim m.in. ponaddwudziestominutowa kompozycja "Djed". Album z 1998, "TNT" uważany jest za najbardziej jazzowy w historii grupy. Z kolei krótka, niespełna czterdziestominutowa płyta "Standards", zawierała dziesięć inspirowanych wieloma gatunkami muzycznymi i nietypowo zinstrumentalizowanych krótkich utworów, nowoczesnych, różnorodnych, wielokrotnie obrobionych w studiu. Krytycy uznali ją za jeden z albumów otwierających XXI wiek w muzyce popularnej. Na ostatniej samodzielnie zrealizowanej płycie ("It's All Around You") nacisk położono przede wszystkim na obróbkę studyjną, przez co brzmienie Tortoise zbliżyło się do King Crimson.

</doc>
<doc id="475217" url="https://pl.wikipedia.org/wiki?curid=475217" title="Ludzkość">
Ludzkość

Ludzkość – pojęcie oznaczające zarówno wszystkich przedstawicieli gatunku człowiek rozumny, zamieszkujących Ziemię, jak również naturę ludzką, której przypisywane są pozytywne wartości (jak dobroć, życzliwość, szlachetność).
Ludzkość posiada swoje prawa, które są stawiane całej ludzkości przez nią samą, pomimo faktu, że ludzkość korzysta z tych praw za pośrednictwem konkretnych ludzi.

</doc>
<doc id="475218" url="https://pl.wikipedia.org/wiki?curid=475218" title="Łaźnica (jezioro)">
Łaźnica (jezioro)

Łaźnica, niem. Laschnitza See (1922) - jezioro w Polsce, w województwie warmińsko-mazurskim w powiecie szczycieńskim, w gminie Jedwabno.
Dane.
W 1938 nazwa jeziora została "zgermanizowana" do Laschnitz See.
Opis.
Jezioro leży na północny wschód od Jeziora Jasnego, około 1000 w linii prostej od tego akwenu. Ma kształt zbliżony do okrągłego. Na planie jeziora, nieco na północ od środka, leży mała wysepka. Brzegi płaskie, trudno dostępne, otoczone podmokłymi łąkami i mokradłami. Dojście do jeziora jest możliwe tylko w dwóch miejscach od strony wysokiego lasu z kierunku północno-wschodniego. W pozostałych miejscach brzegi porośnięte są tatarakiem i inną roślinnością wysoką na bujającym się kożuchu. Dojście do lustra wody jest niemożliwe. Dalej od mokradeł otaczających wodę rośnie las mieszany: olsza, świerk i sosna. Ławica przybrzeżna i dno zbiornika są muliste. Woda w jeziorze jest średnio przejrzysta, w okresie lata występują zakwity roślinności wodnej i wówczas przejrzystość wody znacznie się zmniejsza.
Ichtiofauna składa się głównie z linów i karasi, występują też ryby białe: szczupaki i okonie. Drapieżniki jednak nie osiągają dużych rozmiarów, gdyż jezioro, ze względu na niewielką głębokość, wrażliwe jest na powstawanie podczas ostrych zim przyduchy. Wówczas następuje śnięcie ryb.
Dojazd ze Szczytna do jeziora: drogą krajową nr 58 w stronę Nidzicy, następnie w miejscowości Warchały, drogą gruntową w lewo, wzdłuż jeziora Warchały. Po dojechaniu do jeziora Płociczno skręcić w lewo.

</doc>
<doc id="475224" url="https://pl.wikipedia.org/wiki?curid=475224" title="Sasek Mały (jezioro)">
Sasek Mały (jezioro)

Sasek Mały (Szoby Małe, do 1945 "Paterschobensee, Schobensee") – jezioro w Polsce, w województwie warmińsko-mazurskim w powiecie szczycieńskim, w gminie Jedwabno, na południowy wschód od Jedwabna.
Opis.
Brzegi jeziora płaskie, tylko północny nieco wyższy, a w części środkowej nawet stromy. Na brzegu zachodnim i wschodnim ciągną się podmokłe łąki, pola i kępy leśne, na północnym lasy i łąki. Przy wschodnim wybrzeżu leży wieś Sasek Wielki, na południowym Sasek Mały. Istnieją dwie wyspy na południowym zachodzie o powierzchni około 2 ha. W niedalekiej odległości na południowym zachodzie znajduje się rezerwat przyrody Galwica. Jezioro leży na obszarze Natura 2000.
Dojazd drogą krajową nr 58 w stronę Warszawy, następnie ok. 3,5 km. od granicy miasta, zgodnie z drogowskazem w prawo w utwardzoną drogę.

</doc>
<doc id="475225" url="https://pl.wikipedia.org/wiki?curid=475225" title="Rezerwat przyrody Galwica">
Rezerwat przyrody Galwica

Rezerwat przyrody Galwica – ścisły, torfowiskowy rezerwat przyrody, w województwie warmińsko-mazurskim, powiecie szczycieńskim w gminie Jedwabno, na zachodnim brzegu jeziora Sasek Mały. Został utworzony w 1958 roku. Zajmuje powierzchnię 94,58 ha (akt powołujący podawał 81,72 ha).
Obejmuje rozległe torfowisko niskie i przejściowe, będące miejscem występowania wielu rzadkich i ginących roślin. Rosną tu m.in.: turzyca obła, turzyca tunikowa, turzyca gwiazdkowata, lipiennik Loesela, listera jajowata, storczyk Traunsteinera, kruszczyk błotny, gwiazdnica grubolistna, wierzba borówkolistna.
Jest to także miejsce gniazdowania wielu ciekawych i rzadkich gatunków ptaków np.: żurawia, cietrzewia, cyraneczki, orlika krzykliwego, kureczki nakrapianej, gągoła, bekasa kszyka. Również ciekawy jest świat motyli, reprezentowany przez wiele rzadkich gatunków, związanych z torfowiskami i bagnami.

</doc>
<doc id="475226" url="https://pl.wikipedia.org/wiki?curid=475226" title="Paredes">
Paredes

Paredes – miejscowość w Portugalii, leżąca w dystrykcie Porto, w regionie Północ w podregionie Tâmega. Miejscowość jest siedzibą gminy o tej samej nazwie.
Sołectwa.
Sołectwa gminy Paredes (ludność wg stanu na 2011 r.)

</doc>
<doc id="475227" url="https://pl.wikipedia.org/wiki?curid=475227" title="Póvoa de Varzim">
Póvoa de Varzim

Póvoa de Varzim – miejscowość w Portugalii, leżąca w dystrykcie Porto, w regionie Północ, w podregionie Grande Porto. Miejscowość jest siedzibą gminy o tej samej nazwie.
Sołectwa.
Sołectwa gminy Póvoa de Varzim (ludność wg stanu na 2011 r.)

</doc>
<doc id="475228" url="https://pl.wikipedia.org/wiki?curid=475228" title="Entroncamento">
Entroncamento

Entroncamento – miejscowość w Portugalii, leżąca w dystrykcie Santarém, w regionie Centrum, w podregionie Médio Tejo. Miejscowość jest siedzibą gminy o tej samej nazwie.
Sołectwa.
Sołectwa gminy Entroncamento (ludność wg stanu na 2011 r.)

</doc>
<doc id="475229" url="https://pl.wikipedia.org/wiki?curid=475229" title="Sao Joao da Madeira">
Sao Joao da Madeira



</doc>
<doc id="475230" url="https://pl.wikipedia.org/wiki?curid=475230" title="São João da Madeira">
São João da Madeira

São João da Madeira – miejscowość w Portugalii, leżąca w dystrykcie Aveiro, w regionie Północ w podregionie Entre Douro e Vouga. Miejscowość jest siedzibą gminy o tej samej nazwie.

</doc>
<doc id="475231" url="https://pl.wikipedia.org/wiki?curid=475231" title="Terras de Bouro">
Terras de Bouro

Terras de Bouro – miejscowość w Portugalii, leżąca w dystrykcie Braga, w regionie Północ w podregionie Cávado. 
Miejscowość jest siedzibą gminy o tej samej nazwie. 
Sołectwa.
Sołectwa gminy Terras de Bouro (ludność wg stanu na 2011 r.):

</doc>
<doc id="475232" url="https://pl.wikipedia.org/wiki?curid=475232" title="Nestor Pekerman">
Nestor Pekerman



</doc>
<doc id="475233" url="https://pl.wikipedia.org/wiki?curid=475233" title="Vila Verde">
Vila Verde

Vila Verde – miejscowość w Portugalii, leżąca w dystrykcie Braga, w regionie Północ w podregionie Cávado. Miejscowość jest siedzibą gminy o tej samej nazwie. 
Sołectwa.
Sołectwa gminy Vila Verde (ludność wg stanu na 2011 r.):

</doc>
<doc id="475234" url="https://pl.wikipedia.org/wiki?curid=475234" title="Jose Pekerman">
Jose Pekerman



</doc>
<doc id="475235" url="https://pl.wikipedia.org/wiki?curid=475235" title="Castro Marim">
Castro Marim

Castro Marim – miejscowość w Portugalii, leżąca w dystrykcie Faro, w regionie Algarve w podregionie Algarve. Miejscowość jest siedzibą gminy o tej samej nazwie.
Sołectwa.
Sołectwa gminy Castro Marim (ludność wg stanu na 2011 r.):

</doc>
<doc id="475236" url="https://pl.wikipedia.org/wiki?curid=475236" title="Jose Nestor Pekerman">
Jose Nestor Pekerman



</doc>
<doc id="475238" url="https://pl.wikipedia.org/wiki?curid=475238" title="São Brás de Alportel">
São Brás de Alportel

São Brás de Alportel – miejscowość w Portugalii, leżąca w dystrykcie Faro, w regionie Algarve w podregionie Algarve.
Miejscowość jest siedzibą gminy o tej samej nazwie. 

</doc>
<doc id="475239" url="https://pl.wikipedia.org/wiki?curid=475239" title="Święta Radegunda">
Święta Radegunda



</doc>
<doc id="475240" url="https://pl.wikipedia.org/wiki?curid=475240" title="Jezioro Brajnickie">
Jezioro Brajnickie

 
Jezioro Brajnickie – jezioro w zachodniej części Równiny Mazurskiej, na północny wschód od wsi Jedwabno. Leży w woj. warmińsko-mazurskim, w powiecie szczycieńskim, w gminie Jedwabno.
Jezioro hydrologicznie otwarte poprzez cieki: na wschodzie wpływa rów z jeziora Świętajno (Narty); na południu wypływa struga do jeziora Sasek Mały.
Opis.
Jezioro wydłużone z północy na południe, w północnej części węższe niż w południowej. Długość 3,5 km, szerokość do 950 m. Linia brzegowa dość dobrze rozwinięta. Brzegi są pagórkowate lub płaskie, dalej od lustra wody wysokie i strome. Południową część wschodniego brzegu otacza las, na północnej leżą pola, podmokłe łąki i zabudowania. Lustro wody w większości trudno dostępne, oddzielone od brzegów pasem szuwarów. Wzdłuż wszystkich brzegów biegną szosy lub drogi gruntowe. U północno-wschodniego krańca zbiornika leży wieś Witowo, na zachodnim brzegu Brajniki, a blisko południowego Warchały.
Dojazd ze Szczytna do wsi Warchały drogą krajową nr 58 w stronę Nidzicy. Z Warchał drogami gruntowymi w prawo. Prowadzą one wzdłuż jeziora.
Turystyka.
Jezioro Brajnickie jest płytkim i bardzo dużym jeziorem hodowlanym. Zostało zarybione karpiami, ale skorzystały także inne gatunki. Przez lata był to staw bez dostępu dla wędkarzy, obecnie dopuszcza się ich do niego.
Wokół jeziora są ośrodki, w których można m.in. przenocować i wypożyczyć łodzie wędkarskie.
Dane morfometryczne.
Powierzchnia zwierciadła wody według różnych źródeł wynosi od 168,5 ha do 186,3 ha .
Zwierciadło wody położone jest na wysokości 132,2 m n.p.m. lub 132,2 m n.p.m. Średnia głębokość jeziora wynosi 2,8 m, natomiast głębokość maksymalna 5 m lub 5,2 m.
W oparciu o badania przeprowadzone w 2003 roku wody jeziora zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Brajnickie". W różnych publikacjach i na mapach topograficznych jezioro to występuje pod nazwą "Branickie".

</doc>
<doc id="475242" url="https://pl.wikipedia.org/wiki?curid=475242" title="Głąbik (jezioro)">
Głąbik (jezioro)

 
Głąbik – jezioro w woj. warmińsko-mazurskim, w powiecie szczycieńskim, w gminie Jedwabno. Wędkarsko jest to jezioro linowo-szczupakowe. Jezioro jest hydrologicznie zamknięte.
Opis.
Jeziorko wydłużone ze wschodu na zachód. Koło południowego brzegu leży mała wyspa. Brzegi są płaskie tylko w części północnej, zachodni brzeg jest wysoki i stromy. Od północy i wschodu jezioro otacza las, z innych stron łąki i pola uprawne. Okolica jest górzysta i pagórkowata.
Dojazd ze Szczytna drogą krajową nr 58 w stronę Nidzicy, jezioro znajduje się w połowie drogi między Nartami, a Jedwabnem po lewej stronie szosy.
Dane morfometryczne.
Powierzchnia zwierciadła wody według różnych źródeł wynosi od 10,0 ha.
Zwierciadło wody położone jest na wysokości 136,4 m n.p.m.
Średnia głębokość jeziora wynosi 1,6 m, natomiast głębokość maksymalna 3,7 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Głąbik". W różnych publikacjach i na mapach topograficznych jezioro to występuje pod nazwami "Jedwabskie", bądź Jedwabnowskie lub Gębik.

</doc>
<doc id="475243" url="https://pl.wikipedia.org/wiki?curid=475243" title="Kazimierz Kucharski">
Kazimierz Kucharski

Kazimierz Kucharski (ur. 13 lutego 1909 w Łukawie, zm. 9 kwietnia 1995 w Warszawie) – polski lekkoatleta, olimpijczyk.
Życiorys.
Jeden z najwybitniejszych średniodystansowców Europy lat 30. XX w. Podczas Mistrzostw Europy w Turynie (1934) zajął 6. miejsce w biegu na 800 m. Startował na olimpiadzie w Berlinie (1936), gdzie zajął 4. miejsce na tym samym dystansie. Był także uczestnikiem polskiej sztafety 4 x 400 m. 11-krotny indywidualny mistrz Polski w biegach na 400 m (1936, 1937), 800 m (1933, 1934, 1935 i 1936) oraz 1500 m (1933, 1934, 1935, 1936 i 1937). W 1945 zdobył mistrzostwa Polski w sztafecie 4 x 400 m. Dziesięciokrotnie bił rekordy Polski.
Trzykrotnie został wybrany do dziesiątki najlepszych polskich sportowców. W Plebiscycie Przeglądu Sportowego w roku 1935 zajął 2. miejsce, a w 1936 i 1937 był piąty. Był zawodnikiem Sokoła Wilno, Jagiellonii Białystok i Pogoni Lwów. Po zakończeniu kariery został trenerem.

</doc>
<doc id="475244" url="https://pl.wikipedia.org/wiki?curid=475244" title="Louis Hjelmslev">
Louis Hjelmslev



</doc>
<doc id="475245" url="https://pl.wikipedia.org/wiki?curid=475245" title="Xalapa-Enríquez">
Xalapa-Enríquez

Xalapa-Enríquez (również Jalapa) – miasto we wschodnim Meksyku, w górach Sierra Madre Wschodnia, na wysokości 1430 metrów, stolica stanu Veracruz. Miasto leży w centrum stanu, w odległości 105 km od największego portu w stanie Veracruz oraz około 330 km od stolicy kraju miasta Meksyk. W 2010 roku miasto liczyło ponad 420 tys. mieszkańców. 
Nazwa Xalapa pochodzi od słów w języku Nahuatl "xal-li" oznaczające "piasek" oraz "a-pan" oznaczające "miejsce z wodą" co można tłumaczyć jako "źródło na piasku".
Urodziła się tutaj Sara Maldonado, meksykańska aktorka.

</doc>
<doc id="475246" url="https://pl.wikipedia.org/wiki?curid=475246" title="Liaoyang">
Liaoyang

Liaoyang (chiń. 辽阳; pinyin: "Liáoyáng") – miasto o statusie prefektury miejskiej w północno-wschodnich Chinach, w prowincji Liaoning, na wschód od miasta Anshan. W 2010 roku liczba mieszkańców miasta wynosiła 742 723. Prefektura miejska w 1999 roku liczyła 1 791 951 mieszkańców. Ośrodek przemysłu maszynowego, chemicznego, cementowego, papierniczego, włókienniczego i spożywczego.
Dawniej miasto nosiło nazwę Xiangping (襄平).

</doc>
<doc id="475247" url="https://pl.wikipedia.org/wiki?curid=475247" title="Quaero">
Quaero

Quaero – europejski program, mający na celu stworzenie narzędzi do indeksowania i zarządzania multimediami i wielojęzycznymi dokumentami (m.in. wyszukiwarki internetowej).
Projekt współtworzony jest przez konsorcjum zrzeszające francuskie i niemieckie firmy i koordynowane przez grupę Thomson. (m.in. France Télécom, Exalead, Jouve, Vocapia Research.
Projekt wspomagany jest przez publiczne instytucje naukowe: CNRS (INIST, LIMSI, IMMI), INRIA, Institut Telecom, IRCAM, IRIT, LIPN, MIG-INRA, Uniwersytet Josepha Fouriera, Uniwersytet w Karlsruhe i RWTH Aachen.
11 marca 2008 Komisja Europejska zaaprobowała przyznanie Francji pomocy finansowej w wysokości 99 mln euro na rozwój projektu. Quaero dysponuje budżetem ok. 200 milionów euro.

</doc>
<doc id="475249" url="https://pl.wikipedia.org/wiki?curid=475249" title="Liling">
Liling

Liling (chiń. 醴陵; pinyin: "Lǐlíng") – miasto na prawach powiatu w Chinach, w prowincji Hunan, w prefekturze miejskiej Zhuzhou. W 1999 roku liczba mieszkańców miasta wynosiła 1 011 279.

</doc>
<doc id="475252" url="https://pl.wikipedia.org/wiki?curid=475252" title="Kielce (stacja kolejowa)">
Kielce (stacja kolejowa)

Kielce – najważniejsza stacja kolejowa Kielc znajdująca się w centrum miasta. Znajduje się na niej modernistyczny dworzec kolejowy oddany do użytku w 1971 roku, od 2022 roku w przebudowie.
Pasażerowie.
W roku 2017 wymiana pasażerska wyniosła 1,79 mln osób (4,9 tys. dziennie), co dało jej 51. miejsce w Polsce.
W roku 2018 stacja obsługiwała 5,4 tys. pasażerów na dobę (łącznie 1,97 mln osób), co dawało jej wespół z przystankiem Warszawa Choszczówka, 46. miejsce w kraju.
W roku 2019 wymiana pasażerska wyniosła 2,12 mln osób (5,8 tys. dziennie), co dało jej 47. miejsce w Polsce.
W roku 2020 wymiana pasażerska wyniosła 1,32 mln osób (3,6 tys. dziennie), co dało jej 49. miejsce w Polsce.
W roku 2021 wymiana pasażerska wyniosła 1,68 mln osób (4,6 tys. dziennie), co dało jej 46. miejsce w Polsce.
Położenie.
Krzyżują się tutaj tory prowadzące do Warszawy, Krakowa oraz Częstochowy. Według klasyfikacji PKP ma kategorię dworca wojewódzkiego. Położona jest pomiędzy ulicami Żelazną i Romualda Mielczarskiego. Przed budynkiem dworca znajduje się plac Niepodległości wraz ze stojącym tu Pomnikiem Niepodległości. Do placu dochodzi ulica Henryka Sienkiewicza, będąca głównym deptakiem miasta. Pod dworcem przechodzi tunel dla pieszych łączący ulice Sienkiewicza i Mielczarskiego wraz z budynkiem stacji i peronami.
Niedaleko dworca kolejowego znajduje się główny dworzec autobusowy, który został oddany do użytku ponownie w 2020 roku po przebudowie.
Plac Niepodległości przed dworcem jest punktem początkowym czerwonego szlaku miejskiego prowadzącego przez zabytkowe i ciekawe turystycznie miejsca miasta Kielce.
Komunikacja miejska.
W okolicy dworca kolejowego (dokładnie na ulicy Żelaznej) znajdują się 3 przystanki obsługiwane łącznie przez 14 linii autobusowych (0Z, 13, 33, 34, 44, 45, 46, 50, 51, 54, 114, N1, N2, C). Ponadto w niedalekich odległościach znajdują się jedne z największych przystanków w Kielcach pod względem liczby przyjeżdżających linii autobusowych - na ulicach Żytniej i Czarnowskiej (wraz z dworcem autobusowym), które są głównymi miejscami przesiadkowymi w mieście.
Historia.
Historia dworca sięga 1885 roku, kiedy to 25 stycznia nastąpiło jego otwarcie połączone z uruchomieniem Iwangorodzko-Dąbrowskiej Linii Kolejowej. Podczas I wojny światowej Rosjanie wysadzili go częściowo w powietrze, lecz dworzec niedługo później został odbudowany przez okupujących miasto Austriaków w nieco zmienionej formie. Między innymi wtedy gmach dworca przykryto wysokim łamanym dachem pokrytym dachówką. Podczas wojny w 1939 roku uszkodzone zostało jedno ze skrzydeł i część frontowa od strony torów. Uszkodzenie usunęli Niemcy, usuwając przy okazji z elewacji detal i zmieniając kształt okien. Budynek w tej formie istniał do 1966 roku. 
W roku 1971 oddano do użytku nowy budynek dworca o większej funkcjonalności od poprzedniej budowli. Charakteryzował się przeszkloną częścią centralną i dwoma symetrycznymi skrzydłami. Został on zbudowany w latach 1965-1971 w stylu modernistycznym, według projektu Jerzego Bortkiewicza z Biura Projektów Kolejowych w Lublinie. Nowy dworzec połączony został z peronami za pomocą tunelu pod torami. 
24 stycznia 2022 roku doszło do podpisania umowy na przebudowę i modernizację dworca. Do 2023 roku dworzec ma przejść całkowitą modernizację. Koszt inwestycji ma wynieść 44,21 mln zł. W czerwcu 2022 roku rozpoczęto przebudowę, wyburzając część środkową, w której znajdowała się poczekalnia i kasy, a także wyburzono wnętrze skrzydeł. Bryła budynku i styl architektoniczny mają nie ulec zmianie, natomiast ma on zyskać nową funkcjonalność i większą dostępność dla podróżnych. Powiększeniu ma ulec przestrzeń handlowo-usługowa i biurowa, a tunel ma zyskać windy.
Znajdujący się przed budynkiem dworca plac uzyskał nazwę pl. Niepodległości, która została nadana mu przez prezydenta Ignacego Mościckiego w związku z odsłonięciem Pomnika Niepodległości w dniu 11 listopada 1929 roku. W 1939 roku pomnik został zniszczony przez hitlerowców, a jego obecny postument, będący powiększoną kopią poprzedniego, został uroczyście odsłonięty 11 listopada 2002 roku.
W ścianie budynku dworca znajduje się odsłonięta w 1995 roku tablica upamiętniająca wkroczenie strzelców Piłsudskiego, będąca repliką tablicy umieszczonej tu w dwudziestolecie tamtego wydarzenia.

</doc>
<doc id="475259" url="https://pl.wikipedia.org/wiki?curid=475259" title="Cyklosporyna">
Cyklosporyna

Cyklosporyna, Cyklosporyna A (łac. "Ciclosporinum", ATC L04, ATC S01) – występujący w naturze organiczny związek chemiczny, wykorzystywany jako lek o działaniu immunosupresyjnym. Cyklosporyna jest cyklicznym peptydem złożonym z 11 aminokwasów (undekapeptyd).
Wprowadzenie cyklosporyny do zapobiegania odrzucaniu przeszczepów dokonało przełomu w transplantologii. Cyklosporyna umożliwiła zwiększenie liczby wczesnych przeszczepów i wydłużenie czasu „przeżycia” przeszczepu nerki; miała też wpływ na rozpoczęcie przeszczepiania serca i nerek. 
Historia.
W roku 1971 cyklosporyna została po raz pierwszy wyizolowana z grzybów należących do gatunku "Tolypocladium inflatum" znalezionych w próbce ziemi pochodzącej z Norwegii; w 1983 roku została dopuszczona do rutynowego stosowania medycznego.
Mechanizm działania.
Cyklosporyna, działa immunosupresyjne poprzez wpływ na komórkowe mechanizmy odpornościowe, ale głównie przez wpływ na proces aktywacji limfocytów TH, przez co pośrednio hamuje produkcję przeciwciał i aktywację makrofagów. W niewielkim stopniu wpływa hamująco na limfocyty B. Hamuje wytwarzanie cytokiny interleukiny 2 (IL-2), od której zależy klonalna proliferacja i różnicowanie limfocytów T.
Cyklosporyna nie działa immunosupresyjnie bezpośrednio, ale poprzez wewnątrzkomórkowe szlaki sygnałowe, wiążąc się z cyklofiliną - białkiem obecnym w cytoplazmie limfocytów T. Kompleks cyklosporyna-cyklofilina wiąże kalcyneurynę, uniemożliwiając jej defosforylację NFAT (czynnik jądrowy aktywacji limfocytów T), który jest czynnikiem transkrypcyjnym pobudzającym transkrypcję wielu genów, z których najważniejszy jest gen interleukiny 2. Działanie cyklosporyny ma miejsce we wczesnych fazach cyklu komórkowego (G0 i G1).
Wskazania.
Cyklosporyna w monoterapii lub w połączeniu z innymi lekami (azatiopryną, mykofenolanem mofetilu, sirolimusem, kortykosteroidami) stosowana jest przede wszystkim do leczenia pacjentów po przeszczepach narządów takich jak: nerka, wątroba, serce, serce wraz z płucami, płuco czy trzustka. To leczenie ma przeciwdziałać reakcji odrzucania przeszczepu i zespołowi przeszczep przeciw biorcy. 
Znalazła także zastosowanie w leczeniu niektórych poważnych schorzeniach autoimmunologicznych i zapalnych:
Prowadzone są próby stosowania cyklosporyny po udarach mózgu i uszkodzeniach rdzenia kręgowego (w celu zminimalizowania uszkodzeń wtórnych powodowanych przez układ odpornościowy chorego). Jest także używana w zespole suchego oka w postaci kropli do oczu.
Przeciwwskazania.
Do przeciwwskazań zastosowania cyklosporyny należą:
Działania niepożądane.
U pacjentów leczonych po przeszczepie narządu działania niepożądane są zazwyczaj bardziej nasilone i częstsze. 
Wiele działań niepożądanych jest zależnych od dawki leku i można ich uniknąć przez zmniejszenie dawki.
Najczęstsze z działań niepożądanych cyclosporyny to:
Rzadziej występujące działania niepożądane:
Zalecenia dot. działań niepożądanych:
Interakcje lekowe i inne.
W tej sekcji zostały przedstawione te interakcje cyklosporyny, które zostały opisane, potwierdzone i są istotne klinicznie.
Cyclosporyna jest ekstensywnie metabolizowana przez enzym CYP3A.
Stwierdzono, że wiele leków może wpływać na działanie cyklosporyny przez zwiększenie lub zmniejszenie jej stężenia we krwi.
Ten wpływ zazwyczaj jest wywierany poprzez hamowanie lub indukcję enzymów metabolizujących cyklosporynę, szczególnie enzymu CYP3A4. 
Sama cyklosporyna jest inhibitorem enzymu CYP3A4 i białka transportującego glikoproteiny P, przez co może zwiększać stężenie w osoczu innych, równocześnie stosowanych leków.
Biodostępność i farmakokinetyka.
Cyklosporyna może być podawana zarówno drogą dożylną jak i doustnie. Preparaty podawane doustnie występują w formie kapsułek zawierających niemodyfikowaną lub modyfikowaną cyklosporynę oraz w postaci roztworu. Preparaty poszczególnych producentów mogą nie wykazywać biologicznej ekwiwalencji. Oprócz preparatów oryginalnych ("Sandimmune" i "Neoral") dostępne są liczne generyki. Należy zachować szczególną ostrożność w wypadku konieczności zamiany stosowanego dotychczas preparatu cyklosporyny na inny. Konieczne jest ścisłe monitorowanie stężenia leku we krwi i ewentualne modyfikowanie dawkowania, ponieważ może dojść do osłabienia działania stosowanego leku (np. niebezpieczeństwo odrzutu przeszczepu) lub działań toksycznych w wypadku zbyt dużego stężenia leku we krwi.
Stosowanie w okresie ciąży i laktacji.
Kategoria C. W ciąży cyklosporyna jest stosowana wyłącznie ze wskazań życiowych. Kobiecie nie wolno karmić piersią, jeżeli jest leczona cyklosporyną.

</doc>
<doc id="475262" url="https://pl.wikipedia.org/wiki?curid=475262" title="Diafit">
Diafit

Diafit (z gr. διά „przez”, φυτόν „roślina”) – gatunek roślin obcego pochodzenia, który przejściowo występuje w naszej florze i nie udało mu się trwale zadomowić. Wyróżnia się tu dwie grupy roślin:
Diafity zwykle nie mają szans na przejście całego cyklu rozwojowego w naszym klimacie i w krótkim czasie zanikają. Niektórym jednak, czy to w wyniku skrzyżowania z rodzimymi gatunkami czy też w wyniku jakichś przemian ewolucyjnych udaje się czasami trwale zaaklimatyzować. Trwa to dość długo, np. czas potrzebny do pełnej aklimatyzacji (tzw. "time lang" – czas wyczekiwania) czeremchy amerykańskiej w Niemczech wyniósł 30 lat, zaś klonu jesionolistnego 180 lat. 
Według badań B. Tokarskiej-Guzik we florze Polski w 2005 r. było 511 gatunków diafitów.

</doc>
<doc id="475266" url="https://pl.wikipedia.org/wiki?curid=475266" title="Literatura niemiecka">
Literatura niemiecka



</doc>
<doc id="475268" url="https://pl.wikipedia.org/wiki?curid=475268" title="Stéphane Mallarmé">
Stéphane Mallarmé

Stéphane Mallarmé, właśc. Étienne Mallarmé (ur. 18 marca 1842 w Paryżu, zm. 9 września 1898 w Valvin, Vulaines-sur-Seine, koło Fontainebleau) – francuski poeta, teoretyk sztuki i krytyk literacki uważany za najwybitniejszego przedstawiciela XIX-wiecznego symbolizmu; kojarzony również z dekadentyzmem oraz parnasizmem szkoły Charlesa Leconte de Lisle'a. Tłumacz liryki Edgara Allana Poego na prozę poetycką.
Mallarmégo jako konstruktora "poezji czystej" powszechnie uznaje się za prekursora liryki współczesnej (m.in. awangardy, surrealizmu czy kaligramu), jednego z najbardziej nowatorskich twórców literatury XIX wieku, a nawet – najbardziej znaczącego poetę nowoczesnego. Jego twórczość określana bywa mianem "liryki skupienia słów", "estetyki pustki" oraz "alchemii słowa".
Niektóre źródła zaliczają Mallarmégo do grona tzw. „poetów przeklętych”.
Twórczość.
Krytycy uważają Mallarmégo za pierwszego poetę ze "szkoły" odkrywanego wówczas na nowo Charles'a Baudelaire'a, a jednocześnie pierwszego teoretyka literackiego, który jej się przeciwstawił. W przeciwieństwie do parnasisty, wiersze Mallarmégo wyzbyte są moralizatorstwa, ich świat jest przestrzenią pozbawioną Boga, rządzącą się relatywizmem poznawczym. Wychodząc ze swoich ateistycznych założeń, poeta traktuje sztukę jako religię zastępczą. Oryginalna poetyka Mallarmégo patrzyła jednak na przedmioty artystyczne w perspektywie nicości, mimo iż ich istnienie zdawało się twórcy bardziej realne od życia ludzkiego. Poetę interesowały również teorie przypadkowości ("Każda myśl jest przypadkiem", "Rzut kości nigdy nie obali przypadku"), wokół których rozsnuwał koncepcję Księgi, sumy tych wszystkich myśli, które miały tworzyć konieczność świata.
Poetyka wierszy Mallarmégo miała wpływ na późniejsze ukształtowanie się nurtów awangardowych. Echa twórczości tego poety można znaleźć zarówno w dadaizmie, surrealizmie, jak i w teoriach "czystej formy" czy w poetyce Juliana Przybosia, poezji lingwistycznej oraz poezji nowoczesnej.
Głównym postulatem nihilistycznej koncepcji poezji Stephana Mallarmégo jest "uwolnienie" słowa; nadanie mu autonomicznego znaczenia; skonstruowanie wiersza, którego każde słowo miałoby oddzielne znaczenie. Poglądy te streszczają dwa słynne cytaty: "To nie z myśli, mój drogi, robi się wiersze. Robi się je ze słów" oraz "Nazwać jakiś przedmiot, znaczy odebrać trzy czwarte przyjemności poetyckiej, która polega na stopniowym odgadywaniu; zasugerować - to dopiero ideał". W związku z tym biurko poety stawało się swoistą pracownią, w której każde słowo traktowane było jako decydujący składnik wiersza. Mallarmé pozostawił po sobie zatem stosunkowo niewielki zbiór wierszy; przyczyniły się do tego jego rygorystyczne założenia poetyckie oraz niemoc twórcza, na którą cierpiał przez długi okres. Ostatnim jego dziełem był rewolucyjny poemat "Rzut kością", który oprócz wymiaru metaforycznego stworzył również wymiar graficzny wiersza (prekursor względem kaligramu). Tendencje "Rzutu kości" znajdują nawiązania u pokolenia awangardy oraz we współczesnej poezji lingwistycznej.
Tłumaczył na prozę poetycką wiersze Edgara Allana Poego.
Jego poemat "Popołudnie fauna" zainspirował Claude Debussy'ego do skomponowania "Preludium do „Popołudnia fauna”", a Wacława Niżyńskiego do stworzenia baletu Popołudnie fauna w oparciu o poemat i preludium. Wszystkie trzy dzieła zajmują centralną pozycję w swoich gatunkach artystycznych i mają istotny udział w rozwoju sztuki współczesnej.
Pierwszym kontynuatorem myśli Mallarmégo w Polsce był Antoni Lange, który również wyznawał ideał bezimienności poety oraz dotarcia do samej istoty wiersza, jednak sceptycznie podchodząc do kwestii odrzucenia tradycji. Poezja francuskiego symbolisty jest współcześnie niemal zapomniana w Polsce. Poza wydaniem poematu "Rzut kośćmi" w 2006, po II wojnie światowej w Polsce opublikowano tylko "Wybór poezji" w 1980 r.

</doc>
<doc id="475276" url="https://pl.wikipedia.org/wiki?curid=475276" title="Wilhelm Raabe">
Wilhelm Raabe

Wilhelm Raabe, ps. Jakob Corvinus (ur. 8 września 1831 w Eschershausen, zm. 15 listopada 1910 w Brunszwiku) – niemiecki pisarz.
Jeden z najwybitniejszych i najoryginalniejszych pisarzy niemieckich przez współczesnych długo niedoceniany, mistrz realistycznej charakterystyki, głęboko współczujący z niedolą i cierpieniem ludzkim.
Dzieła (wybór).
Powieści Wilhelma Raabe: „Der Hungerpastor” (1864, 3 tomy), „Abu Telfan, oder die Heimkehr vom Mondgebirge” (1867, 3 tomy), „Der Schüdderump” (1870, 3 tomy, są ze względu na swą łączność ideową wymieniane jako trylogia). Wydania zbiorowe ukazywały się w latach (1913—1916) i obejmowały 18 tomów.

</doc>
<doc id="475282" url="https://pl.wikipedia.org/wiki?curid=475282" title="Peter Rosegger">
Peter Rosegger

Peter Rosegger (ur. 31 lipca 1843 w Alpl, Austria; zm. 26 czerwca 1918 w Krieglach) – pisarz austriacki.

</doc>
<doc id="475288" url="https://pl.wikipedia.org/wiki?curid=475288" title="Manipura">
Manipura

Manipura – według tradycji hinduskiej oraz m.in. niektórych nurtów New Age, ćakra wewnętrznej siły i osobowości. Manipura miała być umiejscowiona w splocie słonecznym, dlatego czasem bywa nazywana ćakrą splotu słonecznego.
Według C.G. Junga.
Ćakra manipura to ośrodek żywiołu ognia i wschodu (objawienia się) Słońca, które jednostka powinna utożsamić. Równocześnie wszystkie emocje i namiętności eksplodują. Manifestują na zewnątrz ich płomienie, na światło dzienne wychodzą skrywane wady i tłumione emocje. Zachodzi proces, który psychologia analityczna nazywa konfrontacją z cieniem (z archetypem cienia). Gdy miotany humorami człowiek zaczyna zatrzymywać się i poprzez procesy myślowe docieka swoich motywów, wynikiem jest "kres jedynowładztwa" człowieczego „ja”. Ego po raz pierwszy poznaje autonomiczny, autentyczny, niezależny od niego czynnik psychiczny współistniejący w psychice – przyczynę pustoszących i upiornych emocji. Wtedy może osiągnąć kolejną wyższą ćakrę.

</doc>
<doc id="475290" url="https://pl.wikipedia.org/wiki?curid=475290" title="Harcerska Szkoła Ratownictwa">
Harcerska Szkoła Ratownictwa



</doc>
<doc id="475291" url="https://pl.wikipedia.org/wiki?curid=475291" title="Stefan George">
Stefan George

Stefan Anton George (ur. 12 lipca 1868 w Büdesheim, dzisiaj dzielnica Bingen am Rhein, zm. 4 grudnia 1933 w Minusio koło Locarno) – niemiecki poeta i filozof, przedstawiciel symbolizmu i estetyzmu; początkowo również parnasista. Głosiciel koncepcji "poesie pure" (poetyki czystego zapisu Arthura Rimbauda) oraz "l'art pour l'art" na gruncie literatury niemieckiej. Inspirował się liryką romantyzmu, francuskim symbolizmem spod znaku Stéphane’a Mallarmégo i Paula Verlaine’a oraz pracami Friedricha Nietzschego i Arthura Schopenhauera (stworzył nawet syntezę poglądów obu poetów dla zobrazowania ducha narodu niemieckiego). W krąg fascynacji włączał również antyczną Grecję oraz dokonania impresjonistów. Wyrażał "wolę mocy" i doniosłość ludzkiej natury, jak np. w wierszu "Frauenlob":
&lt;poem&gt;::::"U studzien, gdy zachód szarzeje czy wschód,"
Poezja Georgego stanowiła ważny pomost między tradycją XIX-wieczną a niemieckim modernizmem.
Stefan George był autorem poematu "Algabal" nawiązującego do życia cesarza rzymskiego Heliogabala. Efektem publikacji utworu były oskarżenia Georgego o skłonności homoseksualne. Do takiego wniosku powadzić mógł również cykl erotyków, które autor dedykował swojemu przyjacielowi, również poecie – Maximilianowi Kronbergerowi. Związek poetyckich obrazów Georgego z jego orientacją seksualną był w późniejszym czasie szeroko dyskutowany przez krytyków literackich. 
Inne znane dzieła Georgego to "Siódmy krąg" ("Der Siebente Ring"), "Księga wiszących ogrodów" ("Das Buch Der Hängenden Gärten"), "Kobierzec życia" ("Der Teppich Der Lebens") czy "Rok duszy" ("Das Jahr Der Seele").
Melodyjna, polifoniczna poezja Georgego silnie inspirowała muzykę romantyzmu, zwłaszcza drugą szkołą wiedeńską w jej ekspresjonistycznym okresie.
Tłumaczył na język niemiecki dzieła Dantego, Szekspira i Baudelairea. Przyjaźnił się z elitą literacką tamtych czasów (Stéphane Mallarmé, Hugo von Hofmannsthal), promując i wprowadzając w środowisko artystyczne niektóre późniejsze sławy (Friedrich Gundolf, Ludwig Klages). George miał znaczny wpływ na poglądy Clausa von Stauffenberga, z którym poznał się w roku 1923.
Na język polski tłumaczyli go: Wacław Rolicz-Lieder, który był najbliższym przyjacielem Georgego, Jarosław Iwaszkiewicz, Stefan Napierski, Robert Stiller czy Ludwik Maria Staff.

</doc>
<doc id="475294" url="https://pl.wikipedia.org/wiki?curid=475294" title="Anahata">
Anahata

Anahata – według tradycji hinduskiej ćakra sympatii, miłości i pozytywnych emocji. Ćakra związana z energiami leczniczymi i posiadająca lecznicze właściwości.
Według C.G. Junga.
Ćakra anahata to ośrodek żywiołu powietrza.
Odwrót skutkujący nieutożsamianiem się z emocjami, poprzez rozpoznanie ich czynnika psychogennego, powoduje rozpoczęcie procesu indywiduacji: "człowiek zaczyna się stawać tym, co nie jest „ja”", „ja” (ego) odkrywa nieosobową, obiektywną Jaźń (archetyp Jaźni).
Tutaj zachodzi odnalezienie puruszy: "istoty, którą my nie jesteśmy, istoty, która nas zawiera; jest ona większa, ważniejsza od nas, istnieje wyłącznie na płaszczyźnie psychicznej", którą Jung nazywa Jaźnią w znaczeniu psychologicznym.

</doc>
<doc id="475297" url="https://pl.wikipedia.org/wiki?curid=475297" title="Wiśuddha">
Wiśuddha

Wiśuddha – według tradycji hinduskiej ćakra odpowiedzialna za wyrażanie siebie, kreatywność i komunikację. Miałaby być ona ulokowana w dołku, u podstawy szyi oraz promieniować kolorem błękitnym.
Według C.G. Junga.
Ćakra wiśuddha koresponduje z żywiołem akaśa (eteru), myśleniem abstrakcyjnym, światem pojęć i "rzeczywistością psychiczną". Na tym poziomie Jung sytuuje "pełne poznanie bytu psychicznego jako zasadniczej istoty świata" zachodzące dzięki przeżytemu doświadczeniu a nie poprzez dociekania i spekulacje umysłu. Autor daje za przykład Boga niepodlegającego prawom czasu i przestrzeni: jeśli zaistnieje doświadczenie psychiczne – to uznamy je jako fakt psychiczny, koncepcję czy pojęcie Boga wywiedziemy dopiero ze zrozumienia tego faktu psychicznego. Dla człowieka, który osiągnął poziom tej ćakry, właśnie fakty psychiczne stanowią realność: realność psychiczna stoi tu niejako w opozycji do realiów fizycznych. Wiśuddha w procesie indywiduacji odpowiada doświadczeniom archetypu Starego Mędrca.

</doc>
<doc id="475300" url="https://pl.wikipedia.org/wiki?curid=475300" title="Mato Kosyk">
Mato Kosyk



</doc>
<doc id="475304" url="https://pl.wikipedia.org/wiki?curid=475304" title="Cornelia Bouman">
Cornelia Bouman

Cornelia „Kea” Bouman-Tiedemann (ur. 23 listopada 1903 w Almelo, zm. 17 listopada 1998 w Delden) – holenderska tenisistka, zwyciężczyni wielkoszlemowych mistrzostw Francji w grze pojedynczej i podwójnej, medalistka olimpijska w grze mieszanej.
Kariera tenisowa.
Była zawodniczką o dobrym serwisie i skutecznym returnie, często okazującą na korcie swoje emocje. W 1927 wygrała międzynarodowe mistrzostwa Francji w Paryżu, pokonując w finale reprezentantkę Afryki Południowej Irene Peacock 6:2, 6:4. Był to pierwszy zdobyty przez tenisistkę z Holandii tytuł singlowy w imprezie zaliczanej do Wielkiego Szlema. Do zwycięstwa wimbledońskiego Richarda Krajicka w 1996 pozostawał to zarazem jedyny holenderski tytuł wielkoszlemowy w singlu. Bouman wygrała turniej paryski również w deblu – dwa lata później w parze z Hiszpanką Lili de Alvarez.
Trzecim sukcesem Bouman odniesionym w Paryżu był brązowy medal olimpijski w grze mieszanej, który Holenderka zdobyła w parze z Hendrikiem Timmerem na igrzyskach w 1924 (w grze pojedynczej odpadła w IV rundzie). Po paryskich igrzyskach tenis stracił na kilkadziesiąt lat status sportu olimpijskiego, a po przywróceniu dyscypliny do programu igrzysk gry mieszanej nie rozgrywano aż do 2012 roku. Mniej szczęśliwie Holenderka rywalizowała na Wimbledonie, gdzie nigdy nie awansowała dalej niż do półfinału. W 1927 była w półfinale miksta w parze z francuskim „Muszkieterem” Jeanem Borotrą. Na kortach wimbledońskich rozegrała także głośny deblowy mecz pokazowy, w parze z Brytyjką Kathleen Godfree przeciwko Suzanne Lenglen i Elizabeth Ryan. Na meczu tym obecna była brytyjska para królewska.
Cornelia Bouman zdobyła łącznie czternaście tytułów mistrzyni Holandii w tenisie – cztery w grze pojedynczej, pięć w deblu i pięć w mikście. W 1928 została sklasyfikowana na 8. miejscu na świecie. Podobnie jak wielu sportowców swojej epoki z powodzeniem uprawiała inne dyscypliny, przede wszystkim golf i hokej na trawie. Karierę sportową zakończyła na początku lat 30., wyszła za mąż za inżyniera Alexandra Tiedemanna. Wiele lat spędziła w Indiach Holenderskich i USA. Zmarła w wieku 95 lat, cztery dni po śmierci Hendrika Timmera.

</doc>
<doc id="475305" url="https://pl.wikipedia.org/wiki?curid=475305" title="Kea Bouman">
Kea Bouman



</doc>
<doc id="475307" url="https://pl.wikipedia.org/wiki?curid=475307" title="Adźńa">
Adźńa

Adźńa – według tradycji hinduskiej ćakra ulokowana na czole, powyżej brwi odpowiada za procesy poznawcze i percepcyjne. Steruje pracą pozostałych ćakr. Jej aktywizacja wiąże się z percepcją pozazmysłową. Uaktywnienie tej ćakry niesie za sobą zdolności parapsychologiczne takie jak czytanie w myślach czy widzenie pól energetycznych.
Według C.G. Junga.
Ćakrę adźńa, w charakterystyce Junga, dominuje tematyka Boga: nie ma tu żadnego czynnika psychicznego a jedyną rzeczywistość stanowi Bóg
. Wkraczając na poziom adźńaćakry, człowiek istniejący w pełni jako realność psychiczna, staje w obliczu innej realności psychicznej – odwiecznego obiektu psychicznego (czyli Boga). Zachodzi pełne utożsamienie z tym „nie-ja”, rozpłynięcie w Nim
, powrót do miejsca początku. To poziom pełni świadomości o wszystkim, wszechogarniającej wiedzy, doświadczanie bytu we wszystkim co istnieje. Śiwa i Śakti są zjednoczeni, Śpiąca Królewna (kundalini śakti), teraz manifestując się pod postacią Dewi, powróciła do Boga.

</doc>
<doc id="475309" url="https://pl.wikipedia.org/wiki?curid=475309" title="Sahasrara">
Sahasrara

Sahasrara – według tradycji hinduskiej najwyższa ćakra, odpowiedzialna za postrzeganie życia z wysokiej perspektywy. Na tym poziomie ulatują wszelkie niedoskonałości, strach przestaje istnieć. Łatwo osiągnąć wtedy stan odprężenia i relaksu.
Według C.G. Junga.
Ćakra sahasrara opisana jest jako pozostająca poza doświadczaniem, ponieważ zachodzi jedność wszystkiego z wszystkim. Cytując opis z tego rozdziału: "nie ma już Boga, jest tylko Brahman".

</doc>
<doc id="475311" url="https://pl.wikipedia.org/wiki?curid=475311" title="Fryderyki – album roku pop">
Fryderyki – album roku pop

Laureaci i nominowani do Nagrody Akademii Fonograficznej Fryderyk w kategorii album roku pop / pop-rock.
W 2012 roku wyróżnienie w tej kategorii przyznano po raz ostatni.
W 2015 roku wyróżnienie w tej kategorii powróciło do Fryderyków.

</doc>
<doc id="475312" url="https://pl.wikipedia.org/wiki?curid=475312" title="MonoDevelop">
MonoDevelop

MonoDevelop – wolne zintegrowane środowisko programistyczne dla GNOME, pierwotnie przeznaczone dla C# oraz innych języków platformy .NET. Początkowo MonoDevelop był tylko portem SharpDevelop dla Gtk#, od tego czasu bardzo się rozwinął.
MonoDevelop od wersji 0.13 pozwala na otwieranie i edycję projektów stworzonych w Microsoft Visual Studio 2005. Od wersji 2.0 domyślnym formatem projektów jest format zgodny z Visual Studio 2008, ale formaty zgodne z Visual Studio 2005 i Visual Studio 2010 również są wspierane.
Oprócz C#, MonoDevelop obsługuje także język Visual Basic oraz F#. Ponadto wersje dla niektórych systemów operacyjnych obsługują również takie języki jak Java, Boo, C/C++, Python i Vala.

</doc>
<doc id="475315" url="https://pl.wikipedia.org/wiki?curid=475315" title="Fryderyki – album roku rock">
Fryderyki – album roku rock

Laureaci i nominowani do Nagrody Akademii Fonograficznej Fryderyk w kategorii album roku rock / pop-rock / rock (w tym hard, metal, punk).
W 2012 roku wyróżnienie w kategorii przyznano po raz ostatni.
W 2015 roku wyróżnienie w tej kategorii powróciło do Fryderyków.
W 2022 roku kategoria ta została połączona z metalem pod nazwą album roku – rock / metal.

</doc>
<doc id="475316" url="https://pl.wikipedia.org/wiki?curid=475316" title="Epokofit">
Epokofit



</doc>
<doc id="475317" url="https://pl.wikipedia.org/wiki?curid=475317" title="Ludowo-Demokratyczna Partia Jedności">
Ludowo-Demokratyczna Partia Jedności



</doc>
<doc id="475320" url="https://pl.wikipedia.org/wiki?curid=475320" title="Fryderyk – album roku muzyka tradycji i źródeł / etno / folk / blues">
Fryderyk – album roku muzyka tradycji i źródeł / etno / folk / blues

Laureaci i nominowani do Nagrody Akademii Fonograficznej Fryderyk w kategorii Album roku muzyka tradycji i źródeł / etno / folk / muzyka świata / muzyka korzeni / blues.

</doc>
<doc id="475322" url="https://pl.wikipedia.org/wiki?curid=475322" title="Fryderyki - album roku poezja śpiewana/muzyka autorska">
Fryderyki - album roku poezja śpiewana/muzyka autorska



</doc>
<doc id="475324" url="https://pl.wikipedia.org/wiki?curid=475324" title="Etapy organizacji żywej materii">
Etapy organizacji żywej materii



</doc>
<doc id="475328" url="https://pl.wikipedia.org/wiki?curid=475328" title="Fryderyki – album roku rap/hip-hop/R&amp;B">
Fryderyki – album roku rap/hip-hop/R&amp;B

Laureaci i nominowani do Nagrody Akademii Fonograficznej Fryderyk w kategoriach „Rap &amp; hip-hop”, „Rap/hip-hop”, „Hip-hop”, „Hip-hop/R&amp;B” lub „Hip-hop/R&amp;B/reggae”.
W latach 1997–2000 kategoria funkcjonowała pod nazwą "Album roku – rap/hip-hop", następnie w latach 2001–2003 jako "Album roku – hip-hop". Z kolei w latach 2004–2006 i 2008–2010 nosiła nazwę "Album roku – hip-hop/R&amp;B". W latach 2011–2012 wyróżnienia przyznawano w kategorii pod nazwą "Album roku – hip-hop/R&amp;B/reggae".
W latach 2012–2014 w kategorii nie przyznano nagród. W 2015 roku przywrócono kategorię pod nazwą "Album roku – hip-hop".
Wcześniej kategoria ta nie istniała, jednakże przyznawano nominacje i nagrody wykonawcom muzyki z pogranicza rapu i hip-hopu. W 1995 roku nagrodę w kategoriach "Album roku – muzyka taneczna" i "Album roku – muzyka alternatywna" otrzymała płyta "Alboom" Liroya, natomiast w 1996 roku nominacje w kategorii "Album roku – muzyka alternatywna" otrzymali: Liroy za płytę "Bafangoo! część 1" oraz zespół Kaliber 44 za wydawnictwo "Księga Tajemnicza. Prolog".

</doc>
<doc id="475329" url="https://pl.wikipedia.org/wiki?curid=475329" title="Sd.Kfz.10/4">
Sd.Kfz.10/4

Sd.Kfz.10/4 ("2 cm Flak 30 auf Selbstfahrlafette Zugkraftwagen 1t"), Demag D7 – niemieckie samobieżne działo przeciwlotnicze, uzbrojone w automatyczną armatę przeciwlotniczą 2 cm FlaK 30 kalibru 20 mm. Nowsza wersja z armatą 2 cm FlaK 38 tego kalibru nosiła oznaczenie Sd.Kfz.10/5 ("2 cm Flak 38 auf Sfl. Zgkw. 1t") (w publikacjach często stosowane jest oznaczenie Sd.Kfz.10/4 dla obu wersji).
Był to lekki ciągnik półgąsienicowy Sd.Kfz.10, na którego platformie z tyłu zamontowano automatyczną armatę przeciwlotniczą kalibru 20 mm Flak 30, a od 1941 roku nowszą Flak 38. Dodatkowo platformę wyposażono w opuszczane boczne osłony wykonane z siatki, stanowiące po rozłożeniu podesty dla obsługi. Na pojeździe przewożono 240 nabojów w magazynkach. Część pojazdów późniejszej produkcji, od 1942, posiadała dodatkowe opancerzenie przodu silnika oraz kabiny kierowcy płytami 8 mm. Pojazd mógł holować jednoosiową przyczepkę amunicyjną Sd.Anh.51 (640 nabojów).
Pierwszą serię pojazdów wykonano w 1939 - 195 SdKfz.10/4 dla wojsk lądowych i 175 dla lotnictwa Luftwaffe, dla ochrony lotnisk. Konstrukcja okazała się udana i w 1940 zbudowano dalsze 1000 dla armii i 225 dla Luftwaffe. Dalsza produkcja trwała do 1944.

</doc>
<doc id="475332" url="https://pl.wikipedia.org/wiki?curid=475332" title="Fryderyki – album roku muzyka alternatywna">
Fryderyki – album roku muzyka alternatywna

Laureaci i nominowani do Nagrody Akademii Fonograficznej Fryderyk w kategorii album roku muzyka alternatywna.
W 2012 roku wyróżnienie w kategorii przyznano po raz ostatni.
W 2015 roku kategoria powróciła do Fryderyków łącząc się z elektroniką i indie pod nazwą album roku elektronika / indie / alternatywa.
W 2016 roku kategoria nosiła nazwę album roku elektronika i alternatywa.
Od 2017 roku kategoria nosi nazwę album roku alternatywa.

</doc>
<doc id="475333" url="https://pl.wikipedia.org/wiki?curid=475333" title="Czarny Las (masyw w Górach Kamiennych)">
Czarny Las (masyw w Górach Kamiennych)

Czarny Las – mikroregion w Górach Kamiennych, położony najdalej na północ. Od południowego zachodu sąsiaduje z Górami Kruczymi, a od południowego wschodu z Pasmem Lesistej w Górach Kamiennych. Od północy graniczy z Pogórzem Wałbrzyskim, od północnego zachodu z Kotliną Kamiennogórską, a od południa z Kotliną Krzeszowską.
Składa się z dwóch pasm: na północy pasma Chojniaka i na południu właściwego pasma Czarnego Lasu.
Budowa geologiczna.
Zbudowane z karbońskich piaskowców, zlepieńców i łupków z wkładkami węgla kamiennego oraz karbońskich i permskich melafirów i ich tufów.
Miejscowości.
Miejscowości położone wokół Czarnego Lasu: Borówno (jedyna miejscowość położona w obrębie Czarnego Lasu), Czarny Bór, Grzędy, Kamienna Góra, Krzeszów, Witków.

</doc>
<doc id="475334" url="https://pl.wikipedia.org/wiki?curid=475334" title="Józef Rubiś">
Józef Rubiś

Józef Rubiś (ur. 19 marca 1931 w Zakopanem, zm. 28 września 2010 tamże) – polski biegacz narciarski i biathlonista, dwukrotny olimpijczyk, medalista mistrzostw świata.
Kariera.
Przez pierwszą część kariery zawodniczej startował w biegach narciarskich. Był mistrzem Polski na 30 km (w 1955) i w sztafecie 4 × 10 km (w latach 1955, 1956 i 1957), a także ośmiokrotnym wicemistrzem (w biegach na 15 km i 30 km oraz w sztafecie). Uczestniczył w igrzyskach olimpijskich w Cortina d’Ampezzo (1956), gdzie zajął 34. miejsce w biegu na 15 km, 23. miejsce na 30 km oraz 9. miejsce w sztafecie 4 × 10 km (z Józefem Gąsienicą Sobczakiem, Tadeuszem Kwapieniem i Andrzejem Mateją).
Od 1962 startował w biathlonie. Podczas igrzysk olimpijskich w Innsbrucku (1964) zajął 6. miejsce w biegu na 20 km, jedno z najlepszych w historii polskich startów olimpijskich w tej konkurencji. Na mistrzostwach świata w Elverum (1965) zdobył brązowy medal w konkurencji drużynowej (z Gąsienicą Sobczakiem, Stanisławem Szczepaniakiem i Stanisławem Łukaszczykiem), a indywidualnie był 13. Na rozgrywanych rok później mistrzostwach świata w Garmisch-Partenkirchen zdobył srebrny medal w sztafecie 4 × 7,5 km (też z Gąsienicą Sobczakiem, Szczepaniakiem i Łukaszczykiem), a podczas mistrzostw świata w Altenbergu w 1967 roku zajął 6. miejsce w sztafecie (w tym samym składzie).
Po zakończeniu kariery był trenerem.

</doc>
<doc id="475337" url="https://pl.wikipedia.org/wiki?curid=475337" title="Fryderyki – album roku dance/elektronika/muzyka klubowa">
Fryderyki – album roku dance/elektronika/muzyka klubowa

Laureaci i nominowani do Nagrody Akademii Fonograficznej Fryderyk w kategorii Album roku: „muzyka taneczna (disco polo, dance, techno, hip hop, jungle acid, rave)” / „dance &amp; techno” / „muzyka klubowa” / „muzyka klubowa i elektroniczna” / „dance / techno / elektronika” etc.
W 2012 roku wyróżnienie w kategorii przyznano po raz ostatni.
W 2015 roku kategoria powróciła do Fryderyków łącząc się z alternatywą i indie pod nazwą album roku elektronika / indie / alternatywa.
W 2016 roku kategoria nosiła nazwę album roku elektronika i alternatywa.
Od 2017 roku kategoria nosi nazwę album roku elektronika.

</doc>
<doc id="475338" url="https://pl.wikipedia.org/wiki?curid=475338" title="Piotr Firlej (wojewoda ruski)">
Piotr Firlej (wojewoda ruski)

Piotr Firlej herbu Lewart (zm. 1 września 1553) – polski magnat, dworzanin królewski, kasztelan chełmski (1527), starosta: lubelski, radomski, kazimierski.
Życiorys.
Syn Mikołaja Firleja i Anny Mieleckiej herbu Gryf. 
W czasie wojny z Moskwą 8 września 1514 brał udział w bitwie pod Orszą. Był doradcą królowej Bony, a następnie Zygmunta Augusta. W październiku 1535 mianowany kasztelanem bieckim, a już miesiąc później został kasztelanem wiślickim. Został też w 1537 wojewodą lubelskim (1538) i był nim do 1545, kiedy po śmierci Stanisława Odrowąża ze Sprowy, w 1545 otrzymał godność wojewody ruskiego. Wcześniej był kasztelanem chełmskim (1527). W latach 1551-1552 brał udział w zwalczaniu buntów przeciwko Koronie w Prusach.
W 1532 wziął w dzierżawę starostwo radomskie i zatrzymał je do śmierci. Dzierżawił też starostwo kazimierskie. Był też starostą lubelskim.
Ufundował Janowiec (na gruntach wsi Serokomla) i Lewartów (dziś: Lubartów), gdzie pobudował zamki. Był właścicielem Odrzykonia, Komborni, Korczyny.
Żonaty był z Katarzyną Tęczyńską herbu Topór. Miał z nią dzieci, którymi były: 

</doc>
<doc id="475340" url="https://pl.wikipedia.org/wiki?curid=475340" title="Hendrik Timmer">
Hendrik Timmer

Hendrik Timmer, Henk Timmer (ur. 8 lutego 1904 w Utrechcie, zm. 13 listopada 1998) – holenderski tenisista, reprezentant kraju w Pucharze Davisa, medalista olimpijski.
Praworęczny Holender zaliczał się do europejskiej czołówki tenisowej w latach 20. i 30. XX w. i jest uważany za najlepszego gracza swojego kraju do czasu sukcesów Toma Okkera. W 1934 Harry Hopman określił Timmera jako jednego z najlepiej grających na twardych kortach, a William Tilden uznał Holendra za wszechstronnego zawodnika. Zdobył 23 tytuły mistrza Holandii, z czego 9 w grze pojedynczej. W 1927 i 1929 dochodził do ćwierćfinału Wimbledonu. W parze z rodaczką Keą Bouman zdobył brązowy medal olimpijski na igrzyskach w Paryżu w 1924 w konkurencji gry mieszanej. W grze pojedynczej na tych igrzyskach doszedł do trzeciej rundy.
Na szczególną uwagę zasługują występy Holendra w Pucharze Davisa. Timmer startował w latach 1923–1936 – zarówno jako singlista, jak i deblista – i należy do niego kilka rekordów reprezentacji. Miał na koncie najwięcej zwycięstw w grze pojedynczej w historii zespołu holenderskiego (32 wygrane mecze) i najwięcej zwycięstw ogółem (43 wygrane mecze). W deblu rekord zwycięstw należy do dużo młodszego Paula Haarhuisa. Łączny bilans występów Timmera w Pucharze Davisa to 43 zwycięstwa i 22 porażki (w grze pojedynczej 32 zwycięstwa i 15 porażek). W ramach tych rozgrywek Holender pokonał m.in. znanych reprezentantów Czechosłowacji Jana Kozeluha i Rodericha Menzla w 1930. Z Kozeluhem Timmer wygrał również w 1925, kiedy przyczynił się do awansu Holandii do finału strefy europejskiej Pucharu Davisa; w tymże europejskim finale Holendrzy nie odegrali jednak większej roli, przegrywając 0:4 z ekipą francuską, słynną później jako „Czterej Muszkieterowie Tenisa” (Timmer przegrał w czterech setach z René Lacoste).
Timmer był wszechstronnym sportowcem. Uprawiał także golfa, badminton, hokej na trawie, squash (mistrz Holandii 1941). Trzykrotnie startował w znanych holenderskich zawodach w łyżwiarstwie szybkim "Elfstedentocht" („wyścig jedenastu miast”). Otrzymał tytuł członka honorowego International Lawn Tennis Club van Nederland, a jego imię nadano cyklowi turniejów, w którym rywalizują holenderskie szkoły tenisowe. Timmer dożył jeszcze wielkiego sukcesu holenderskiego tenisa – zwycięstwa wimbledońskiego Richarda Krajicka w 1996. Zmarł dwa lata później w wieku 94 lat; zbiegiem okoliczności cztery dni później zmarła również jego partnerka z igrzysk olimpijskich Kea Bouman.

</doc>
