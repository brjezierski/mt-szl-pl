<doc id="475342" url="https://pl.wikipedia.org/wiki?curid=475342" title="Marcelo Bielsa">
Marcelo Bielsa

Marcelo Alberto Bielsa Caldera (ur. 21 lipca 1955 w Rosario) – argentyński trener, piłkarz występujący na pozycji obrońcy.
Jako zawodnik grał w CA Newell’s Old Boys, później krótko w Instituto AC Córdoba i CA Argentino, ale szybko zakończył karierę sportową i poświęcił się pracy szkoleniowej.
Kariera szkoleniowa.
W połowie lat 80. został trenerem klubu, którego był wychowankiem – CA Newell’s Old Boys. Dwukrotnie zdobył z nim mistrzostwo Argentyny oraz tyle samo razy grał w finale Copa Libertadores. Po przygodzie z ligą meksykańską (Atlas FC i Club América), powrócił do Argentyny i wraz z CA Vélez Sarsfield po raz trzeci w swojej karierze triumfował w rozgrywkach o mistrzostwo kraju.
W 1998 roku po mundialu i rezygnacji Daniela Passarelli stanowisko selekcjonera reprezentacji zaproponowano trenerowi drużyny młodzieżowej Néstorowi Pekermanowi. Jednak Pekerman odmówił i rekomendował Bielsę, który wówczas od kilku tygodni był szkoleniowcem hiszpańskiego RCD Espanyol.
Argentyńczycy z łatwością przeszli przez eliminacje do Mundialu 2002 (13 zwycięstw, 4 remisy, 1 porażka) i z pierwszego miejsca w grupie awansowali do turnieju. Jednak niespodziewanie drużyna zaliczana do głównych pretendentów do zdobycia Pucharu Świata, w której barwach grali wówczas piłkarze należący do światowej czołówki (Roberto Ayala, Walter Samuel, Diego Simeone, Juan Sebastian Veron, Javier Zanetti, Hernán Crespo) odpadła już po fazie grupowej (1–0 z reprezentacją Nigerii, 0–1 z reprezentacją Anglii i 1–1 z reprezentacją Szwecji). Marcelo Bielsie zarzucano to, że zbytnio zaufał zawodnikom o uznanych nazwiskach, przede wszystkim mającemu najlepsze piłkarskie chwile za sobą Gabrielowi Batistucie. Dziennikarze dziwili się, że w kadrze znalazł się 35-letni Claudio Caniggia, który zakończył reprezentacyjną karierę kilka lat wcześniej, a zabrakło w niej miejsca dla młodych Juana Romána Riquelme i Javiera Savioli z FC Barcelona. Po turnieju selekcjoner złożył dymisję, ale nie została ona przyjęta.
Zrezygnował dwa lata później zaraz po Igrzyskach Olimpijskich, na których prowadzona przez niego reprezentacja zdobyła złoty medal. Kilka miesięcy wcześniej doprowadził Argentynę do wicemistrzostwa Ameryki Południowej. Kiedy odchodził powiedział:
Od futbolu odpoczywał przez trzy lata. Po Copa América 2007 zastąpił Nelsona Acostę na stanowisku selekcjonera reprezentacji Chile. W eliminacjach do Mundialu 2010 drużyna zajęła drugie miejsce i wyprzedziła wszystkie inne zespoły oprócz reprezentacji Brazylii (10 zwycięstw, 3 remisy i 5 porażek). Prowadzona przez Marcelo Bielsę reprezentacja Chile, w której barwach występowali wówczas m.in. Claudio Bravo, Gary Medel, Waldo Ponce i Humberto Suazo, zagrała na Mundialu po raz pierwszy od 1998 roku. W Republice Południowej Afryki po zwycięstwach nad reprezentacją Hondurasu i reprezentacją Szwajcarii, a porażce z reprezentacją Hiszpanii, Chilijczycy awansowali do drugiej rundy. Ich rywalem w 1/8 finału była reprezentacja Brazylii. W kwalifikacjach dwukrotnie górą byli Brazylijczycy (wygrali 3–0 i 4–2); tym razem również wygrali podopieczni Carlosa Dungi (3–0).
8 lipca 2011 został szkoleniowcem Athletic Bilbao. W pierwszym sezonie pracy w kraju Basków osiągnął finał Ligi Europy i finału Pucharu Króla. Drugi sezon był gorszy, co przełożyło się na jego zwolnienie w 2013 roku.
Na początku sezonu 2014/2015 został ogłoszony nowym trenerem występującego w Ligue 1 Olympique Marsylia. Z francuskim klubem wywalczył 4. miejsce w lidze. 9 sierpnia 2015 po przegranym 0–1 meczu towarzyskim z SM Caen zrezygnował z posady trenera w Marsylii.
15 czerwca 2018 roku został ogłoszony nowym szkoleniowcem Leeds United FC. Wydarzenia z jego udziałem odbiły się szerokim echem, gdy wiosną 2019 w trakcie meczu przeciwko Aston Villa FC Marcelo Bielsa nakazał swoim piłkarzom oddanie gola przeciwnikom, po tym jak chwilę wcześniej jego drużyna zdobyła tzw. „brudnego gola” (strzelcem gola był Mateusz Klich) w czasie gdy jeden z zawodników gości leżał kontuzjowany na murawie. Ów gest fair play docenił m.in. Arsène Wenger. W lipcu 2020 roku wywalczył z "Pawiami" powrót do Premier League, po szesnastu latach gry w niższych ligach.
Statystyki kariery.
"Aktualne na 29 września 2020."

</doc>
<doc id="475343" url="https://pl.wikipedia.org/wiki?curid=475343" title="Fryderyki – album roku metal">
Fryderyki – album roku metal

Laureaci i nominowani do Nagrody Akademii Fonograficznej Fryderyk w kategorii album roku metal / heavy metal / hard &amp; heavy / heavy.
W 2012 roku wyróżnienie w kategorii przyznano po raz ostatni.
W 2019 roku powrócono do tej kategorii Fryderyków.
W 2022 kategoria została połączona z rockiem i powstała kategoria album roku rock / metal.

</doc>
<doc id="475346" url="https://pl.wikipedia.org/wiki?curid=475346" title="Marek Sobieski (starosta krasnostawski)">
Marek Sobieski (starosta krasnostawski)

Marek Sobieski herbu Janina (ur. 24 maja 1628 w Złoczowie, zm. 3 czerwca 1652 pod Batohem) – polski magnat, starosta jaworowski i krasnostawski, starosta szczurowiecki, rotmistrz wojsk koronnych.
Był najstarszym synem Jakuba Sobieskiego i jego drugiej żony Teofili z Daniłowiczów, bratem króla Jana III Sobieskiego. Nie założył rodziny. Chorował na ospę.
Edukacja.
Początkowe nauki Marek Sobieski pobierał zapewne w domu rodzinnym. 29 października 1639 r. ojciec uzyskał zgodę królewską na scedowanie mu starostwa jaworowskiego. W 1640 r. opatrzony ojcowską instrukcją, pod opieką Pawła Orchowskiego, udał się Marek Sobieski wraz z bratem Janem do Krakowa, gdzie do marca 1643 r. uczył się w Szkołach Nowodworskich, a od półrocza letniego tego roku studiował na Uniwersytecie Krakowskim. 29 kwietnia 1642 r. wygłosił w imieniu ojca mowę na pogrzebie biskupa krakowskiego Jakuba Zadzika. Już jako student w czerwcu 1643 r. brał udział w uroczystości przeniesienia Szkół Nowodworskich do nowej siedziby naprzeciw kościoła św. Anny i wygłosił mowę na cześć obecnego przy tym akcie Władysława IV Wazy ("Oratio graciarum netoria..."). W 1644 r. objął z cesji ojca starostwo krasnostawskie, przekazując jaworowskie bratu Janowi. W lutym 1646 r. wraz z bratem Janem, wyjechał za granicę, by kontynuować tam naukę stosownie do przygotowanej przez ojca instrukcji. Ochmistrzem dworu młodych Sobieskich i zarazem autorem diariusza ich podróży był Sebastian Gawarecki. Przez Niemcy i Niderlandy dotarł Sobieski do Paryża, gdzie odbywał prywatne studia (czerwiec 1646 – maj 1647). Oprócz pogłębiania znajomości języków i przedmiotów humanistycznych odbywał ćwiczenia rycerskie (szermierka, jazda konna). Bracia odbyli następnie objazd Francji (maj – październik 1647 r.) i odwiedzili Anglię (październik – listopad 1647 r.), następnie udali się do Niderlandów (Zjednoczonych Prowincji), gdzie poznawali sztukę fortyfikacyjną. W połowie czerwca 1648 r. otrzymali listy od Matki Teofili wzywające ich do powrotu do domu w związku z niepokojącą sytuacją na południowych kresach Rzeczypospolitej; w końcu września 1648 r. dotarli do Zamościa.
Kariera polityczna i wojskowa 1648–1651.
Marek Sobieski wziął udział w elekcji Jana Kazimierza. Sufragia podpisał z wojewodą ruskim. Natychmiast też przystąpił, wraz z bratem Janem, do zaciągania własnych chorągwi, stawiając się pod komendę wojewody ruskiego, księcia Jeremiego Wiśniowieckiego (100-konna rota husarska Marka Sobieskiego była w kompucie koronnym od I kwartału 1649). Uczestniczył w uroczystościach z okazji koronacji Jana Kazimierza, był posłem sejmiku warszawskiego województwa ruskiego na sejm koronacyjny 1649 roku. W 1649 r. na czele swojej chorągwi, która wchodziła wówczas w skład dywizji podczaszego koronnego Mikołaja Ostroroga, brał udział w obronie Zbaraża (lipiec-sierpień 1649), uczestniczył w wielu wycieczkach na pozycje kozackie. 13 lipca 1649 r. odznaczył się przy powstrzymywaniu szturmu kozackiego na wały zbaraskie. Swą postawą zdobył znaczną popularność w wojsku i poparcie Jeremiego Wiśniowieckiego. 22 listopada 1649 r. zebrane w kole rycerskim pod Lwowem wojsko poleciło swym posłom na Sejm, aby upomnieli się o nagrodę dla niego.
Poseł na sejm 1649/1650 roku z sejmiku wiszeńskiego województwa ruskiego. W 1650 r. służył pod rozkazami Jeremiego Wiśniowieckiego, pod Kamieńcem Podolskim we wrześniu tego roku przejściowo zastępował go w dowodzeniu pułkiem. Po zakończeniu walk pod Kamieńcem Podolskim odesłał chorągiew na leża zimowe. Po raz kolejny reprezentował województwo ruskie na sejmie w końcu 1650 roku. W ramach przygotowań do zimowo wiosennej kampanii hetmana Marcina Kalinowskiego zaciągnął dodatkowo chorągiew kozacką (w kompucie koronnym od I kwartału 1650). Na kampanię przeciw Kozakom stawił się pod Winnicą dopiero 19 marca 1651 r. W walkach z pułkiem Iwana Bohuna stracił tabory swej chorągwi. Był już w tym czasie dowódcą pułku jazdy. Gdy wojsko dotarło do Baru (24 marca 1651 r.) hetman Kalinowski skierował chorągwie na kwatery; pułk Sobieskiego wraz z pułkiem Wiśniowieckiego został rozłożony w Stanisławowie i sąsiednich wioskach. W kwietniu ruszył Sobieski ze swym pułkiem pod Kamieniec Podolski, który miał dać oparcie siłom hetmana Kalinowskiego. Pod Kamieńcem Podolskim stanął 22 kwietnia 1651 r., lecz wkrótce, obawiając się utraty łączności z głównymi siłami kasztelana krakowskiego Mikołaja Potockiego, ruszył na Husiatyn (7 maja 1651). Uczestniczył w bitwie z Kozakami pod Kopyczyńcami (12 maja 1651). Do obozu wojsk koronnych pod Sokalem stawił się 22 maja 1651 r. Według nowego podziału na pułki, dwie z jego chorągwi weszły w skład pułku Mikołaja Potockiego. Sobieski wyróżnił się podczas bitwy pod Beresteczkiem (28–30 czerwca 1651); w nagrodę otrzymał jako łup wojenny szablę po Tuhaj-beju. Brał następnie udział w kampanii białocerkiewskiej, w bitwie pod Białą Cerkwią (23 listopada 1651 r.) walczył pod komendą Stefana Czarnieckiego, dowodzącego pułkiem Mikołaja Potockiego. 28 listopada 1651 r. po bitwie, zgodnie z umową z Kozakami, został oddany Kozakom, jako jeden z dwóch zakładników na okres pobytu w polskim obozie Bohdana Chmielnickiego, który przybył w celu zaprzysiężenia wynegocjowanego traktatu.
Kampania wiosenna 1652.
Wiosną 1652 r. przebywając wraz z chorągwią na leżach, na rozkaz hetmana Kalinowskiego brał Sobieski udział w pacyfikowaniu buntów chłopskich i kozackich w Bracławskiem. Do obozu pod Batohem przybył prawdopodobnie 1 czerwca 1652 r.; jego obie chorągwie znajdowały się już w obozie. 2 czerwca 1652 r. wraz z kasztelanem czernihowskim Janem Odrzywolskim podczas bitwy pod Batohem na czele kilku chorągwi odpierał ataki Ordy. W chwili zatargu części chorągwi z hetmanem Kalinowskim był przy jego osobie i dostał się do niewoli tatarskiej. 3 czerwca 1652 r. został ścięty z większością polskich jeńców na rozkaz Bohdana Chmielnickiego. W wyniku intensywnych zabiegów jego zwłoki, wykupione przez matkę, zostały pochowane tymczasowo w kolegiacie w Żółkwi.
We wrześniu 1655 r. trumnę przeniesiono do ufundowanego przez Teofilę Sobieską kościoła dominikanów i umieszczono w krypcie pod ołtarzem kaplicy św. Dominika, a na ścianie wmurowano epitafium z portretem Sobieskiego. Na polecenie Jana III został Marek Sobieski upamiętniony nagrobkiem z czarnego marmuru z rzeźbami i elementami ornamentacyjnymi z białego stiuku, dłuta Andrzeja Schlutera, z portretem zmarłego w medalionie. W 1946 r. dominikanie, wyjeżdżając z Żółkwi do Lublina, wywieźli szczątki Sobieskiego i jego matki, które następnie przewieziono do krakowskiego kościoła dominikanów. 2 listopada 1983, podczas uroczystych obchodów bitwy wiedeńskiej, odbył się w kaplicy Matki Bożej powtórny pogrzeb Sobieskiego i jego matki.
W literaturze i sztuce.
Postać Sobieskiego wprowadził Henryk Sienkiewicz do powieści "Ogniem i mieczem" (1884), występuje on także w widowisku Antoniego Euzebiusza Halickiego "Z żaka król" (1936). Jest także jednym z głównych bohaterów powieści "Bohun" autorstwa Jacka Komudy, opowiadającej o największej klęsce wojska Rzeczypospolitej pod Batohem w 1652 roku.

</doc>
<doc id="475347" url="https://pl.wikipedia.org/wiki?curid=475347" title="Poręby (Besko)">
Poręby (Besko)

Poręby – część wsi Besko w Polsce, położona w województwie podkarpackim, w powiecie sanockim, w gminie Besko, stanowiąca samodzielne sołectwo.
W latach 1975–1998 Poręby administracyjnie należały do województwa krośnieńskiego.

</doc>
<doc id="475350" url="https://pl.wikipedia.org/wiki?curid=475350" title="Marek Sobieski (wojewoda lubelski)">
Marek Sobieski (wojewoda lubelski)

Marek Sobieski herbu Janina.
(ur. ok. 1550 – zm. 1605) – polski magnat, wojewoda lubelski od 1599, kasztelan lubelski od 1597, chorąży wielki koronny od 1581, starosta łucki.
Syn Jana Sobieskiego i Katarzyny Gdeszyńskiej.
Już za małoletności w 1557 r. został dworzaninem królewskim. Ok. 1597 r. został kasztelanem lubelskim, a następnie w 1599 r. wojewodą lubelskim. Urzędy te dały mu miejsce w senacie oraz uczyniły go magnatem. W 1598 roku przeszedł z kalwinizmu na katolicyzm.
Żonaty z Jadwigą Snopkowską, miał z nią syna Jakuba oraz 5 córek. Po jej śmierci w 1590 r. poślubił Katarzynę Tęczyńską, przedstawicielkę jednego z najpotężniejszych wówczas rodów magnackich. Z drugą żoną miał syna Jana. Jednym z jego wnuków – synem Jakuba – był Jan Sobieski, król Polski.
Był wprawnym szermierzem, odznaczył się zasługami wojennymi, cieszył się w tym zakresie zaufaniem Stefana Batorego. Król mawiał podobno, że gdyby los Rzeczypospolitej zależał od jednego pojedynku, wystawiłby właśnie Sobieskiego. W czasie elekcji 1587 roku głosował na "Piasta". Był posłem z województwa lubelskiego na sejmy lat 1592 i 1596.
Pochowany został obok pierwszej żony w lubelskim kościele bernardynów.

</doc>
<doc id="475351" url="https://pl.wikipedia.org/wiki?curid=475351" title="Marek Sobieski (1628 - 1652)">
Marek Sobieski (1628 - 1652)



</doc>
<doc id="475352" url="https://pl.wikipedia.org/wiki?curid=475352" title="Fryderyki – produkcja muzyczna roku">
Fryderyki – produkcja muzyczna roku

Laureaci i nominowani do Nagrody Akademii Fonograficznej Fryderyk w kategorii produkcja muzyczna roku / producent muzyczny / realizator dźwięku roku.
W 2012 roku wyróżnienie w kategorii przyznano po raz ostatni.
W 2020 roku powrócono do tej kategorii.

</doc>
<doc id="475357" url="https://pl.wikipedia.org/wiki?curid=475357" title="Fryderyki – album roku reedycja/nagranie archiwalne">
Fryderyki – album roku reedycja/nagranie archiwalne

Laureaci i nominowani do Fryderyków w kategorii album roku reedycja/nagranie archiwalne.
W 2004 roku wyróżnienie w kategorii przyznano po raz ostatni.

</doc>
<doc id="475359" url="https://pl.wikipedia.org/wiki?curid=475359" title="Fryderyki – autor roku">
Fryderyki – autor roku

Laureaci i nominowani do Nagrody Akademii Fonograficznej Fryderyk w kategorii autor roku.
W 2012 roku wyróżnienie w kategorii przyznano po raz ostatni.
W 2019 roku ta kategoria powróciła do Fryderyków.

</doc>
<doc id="475362" url="https://pl.wikipedia.org/wiki?curid=475362" title="Kugelblitz">
Kugelblitz

Flakpanzerkampfwagen IV Kugelblitz (niem. "piorun kulisty") – (zwany też "Leichter Flakpanzer IV (3 cm) Kugelblitz") prototypowe niemieckie samobieżne działo przeciwlotnicze testowane pod koniec II wojny światowej. 
W styczniu 1944 wobec panowania Aliantów w powietrzu, rozpoczęto prace nad nowym pojazdem przeciwlotniczym. Początkowo planowano użyć działek 30mm wraz z wcześniej zaprojektowaną do U-Bootów wieżą. Projekt okazał się jednak niewypałem i firmie Daimler-Benz zlecono zaprojektowanie nowej wieży. 
Nowy pojazd składał się ze zmodyfikowanego podwozia czołgu PzKpfw IV (montowanie pierścienia wieży z czołgu Tygrys) i zamkniętej, opancerzonej wieży z dwiema armatami automatycznymi MK 103 kalibru 30 mm (zapas amunicji 1200 sztuk) oraz służącym do samoobrony karabinem maszynowym MG 34 (zapas amunicji 1200 naboi). Wieża umożliwiała wychylanie armaty w zakresie od -5° do +70°. Identyczną wieżę planowano także montować na podwoziach czołgów PzKpfw 38(t). 
Kugelblitz miał być konstrukcją znacznie bardziej zaawansowaną niż inne samobieżne działa przeciwlotnicze eksploatowane podczas wojny. Był to jedyny niemiecki pojazd przeciwlotniczy z całkowicie opancerzoną wieżą. Planowano także zwiększenie siły ognia przez powiększenie uzbrojenia wieży o dwa działka kalibru 20 mm.
Przed zakończeniem wojny wyprodukowano 2 prototypy i 3 seryjne egzemplarze działa Kugelblitz.

</doc>
<doc id="475364" url="https://pl.wikipedia.org/wiki?curid=475364" title="Manta (przedsiębiorstwo)">
Manta (przedsiębiorstwo)

Manta S.A. – istniejące od 1998 roku polskie przedsiębiorstwo z siedzibą w Warszawie, zajmujące sprowadzaniem i dystrybucją sprzętu RTV, AGD oraz IT z Chin. Manta jako pierwsza firma ogłosiła plany sprowadzenia telewizorów 3D w Polsce. Firma ogłosiła także plany rebrandingu i przesunięcia produktów budżetowych do submarek.
Od 2008 roku produkty Manty są oficjalnie dostępne na pozostałych rynkach środkowoeuropejskich, m.in.: czeskim, estońskim i węgierskim.
Produkty.
W ofercie Manta posiada m.in.:

</doc>
<doc id="475365" url="https://pl.wikipedia.org/wiki?curid=475365" title="Fryderyki – kompozytor/aranżer roku">
Fryderyki – kompozytor/aranżer roku

Laureaci i nominowani do Nagrody Muzycznej Fryderyk w kategorii „Kompozytor roku” lub „Aranżer roku”, przyznawanej autorom muzyki rozrywkowej. W 2012 roku wyróżnienie w kategorii „Kompozytor roku” przyznano po raz ostatni. 
W 2019 roku wyróżnienie w kategorii „Kompozytor roku” powróciło do Fryderyków.

</doc>
<doc id="475366" url="https://pl.wikipedia.org/wiki?curid=475366" title="EPS (ekonomia)">
EPS (ekonomia)



</doc>
<doc id="475374" url="https://pl.wikipedia.org/wiki?curid=475374" title="Sean Elliott">
Sean Elliott

Sean Michael Elliott (ur. 2 lutego 1968 w Tucson) – amerykański koszykarz, występujący na pozycji niskiego skrzydłowego, grający w klubach San Antonio Spurs oraz Detroit Pistons. 
W 1985 wystąpił w meczu gwiazd amerykańskich szkół średnich - McDonald’s All-American.
Wybrany w drafcie w 1989 z numerem 3. przez Spurs, spędził w tym klubie większość kariery. W roku 1999, u boku Davida Robinsona zdobył ze Spurs tytuł mistrza NBA. Dwukrotnie wystąpił w meczu gwiazd NBA (1993, 1996).
Karierę skończył przedwcześnie po operacji nerek.

</doc>
<doc id="475378" url="https://pl.wikipedia.org/wiki?curid=475378" title="Przewóz (Spytkowice)">
Przewóz (Spytkowice)

Przewóz – przysiółek wsi Spytkowice, położonej w gminie Spytkowice, w powiecie wadowickim, w województwie małopolskim, nad rzeką Wisłą. Leży na wysokości 227 metrów n.p.m. W latach 1975–1998 miejscowość administracyjnie należała do województwa bielskiego.
Wiglowice zostały wymienione w 1400 w niemieckojęzycznym dokumencie króla Wacława wystawionym w Pradze jako "Flosswicz".

</doc>
<doc id="475379" url="https://pl.wikipedia.org/wiki?curid=475379" title="Grzbiet Kamienicki">
Grzbiet Kamienicki

Grzbiet Kamienicki (do 1945 niem. "der Zacken Kamm") – północno-wschodnia część Gór Izerskich należących do Sudetów Zachodnich, ciągnąca się od doliny Kwisy na północnym zachodzie do doliny Kamiennej na północnym wschodzie.
Położenie.
Od północy graniczy z Pogórzem Izerskim, od wschodu z Kotliną Jeleniogórską, od południowego wschodu z Karkonoszami, a od południa i zachodu z Wysokim Grzbietem. Najwyższym szczytem jest Kamienica (974 m n.p.m.). Z Wysokim Grzbietem łączy się na Rozdrożu Izerskim.
Budowa geologiczna.
Pod względem geologicznym należy do bloku karkonosko-izerskiego, a ściślej metamorfiku izerskiego. Zbudowane ze skał metamorficznych: głównie z różnych odmian gnejsów, a w północnej części łupków łyszczykowych, leukogranitów, leptynitów, podrzędnie występują wkładki amfibolitów oraz skały żyłowe. Na północnym skraju pasma, częściowo na Pogórzu występują trzeciorzędowe bazalty.

</doc>
<doc id="475380" url="https://pl.wikipedia.org/wiki?curid=475380" title="SC Napoli">
SC Napoli



</doc>
<doc id="475383" url="https://pl.wikipedia.org/wiki?curid=475383" title="Kozłoduj">
Kozłoduj

Kozłoduj () – bułgarskie miasto nad Dunajem, w obwodzie Wraca. Około 14 tys. mieszkańców.
W latach 80. XX wieku zbudowano tam elektrownię atomową. Dziś działanie elektrowni jest pod stałym nadzorem. Ze względu na słabą jakość wykonania rozważa się możliwość zamknięcia. Unia Europejska uważa cztery starsze bloki elektrowni w Kozłoduju za niebezpieczne. Ich zamknięcie było jednym z warunków przystąpienia Bułgarii do UE w 2007 roku.

</doc>
<doc id="475386" url="https://pl.wikipedia.org/wiki?curid=475386" title="Armagnac">
Armagnac

Armagnac, armaniak – najstarsza francuska i europejska wódka naturalna z winogron (winiak). Najstarsze udokumentowane wzmianki o handlu armaniakiem pochodzą z 1461 roku. Nazwa pochodzi od francuskiego regionu Armagnac w Gaskonii, w południowo-zachodniej Francji. Armaniak produkuje się w 3 podregionach (apelacjach): Bas-Armagnac, Ténerèze, oraz Haut-Armagnac, które położone są administracyjnie w departamentach: Gers, Landes i Lot i Garonna. Od 2005 niestarzony tzw. biały armaniak ("Blanche") posiada własną apelację. Armaniak jest produkowany przez ciągłą destylację białego wina w specjalnym destylatorze i następnie leżakowany w dębowych beczkach. Rejon Armagnac zdołał uniknąć zdominowania przez wielkie koncerny, jak się to stało w przypadku koniaku i szampana. Właściciele niewielkich winnic nadal produkują swoje trunki o niepowtarzalnym smaku i często wysokiej jakości. Producenci bez własnych urządzeń destylacyjnych wypożyczają na czas destylacji przenośne alembiki.
Winorośl.
Uprawy zajmują między  ha a około  ha.
Do produkcji armaniaku oficjalnie dopuszczono 10 szczepów winogron. Cztery z nich uważa się za najważniejsze:
Destylacja.
Sok z winogron zebranych w październiku fermentuje naturalnie, bez jakichkolwiek dodatków. Powstające wino jest dość kwaśne (co wynika z cech używanych odmian), o stosunkowo słabym aromacie i niskoalkoholowe.
Destylat otrzymuje się w procesie destylacji ciągłej w specjalnym, wykonanym w całości z miedzi alembiku. Został on opatentowany w 1918 roku przez Edouarda Adama i pomimo licznych ulepszeń i modyfikacji, zasada jego działania pozostała niezmieniona. W przeciwieństwie do koniaku wino do produkcji armaniaku destyluje się najczęściej tylko jeden raz, choć przepisy dopuszczają destylację dwukrotną. Destylat ma ok. 52-60% alkoholu.
Termin destylacji ustalany jest odgórnie dla wszystkich producentów i upływa nie później niż 31 marca roku następującego po zbiorach.
Dojrzewanie.
Natychmiast po destylacji armagnac jest umieszczany w 400-litrowych dębowych beczkach z miejscowego dębu. Beczki są składowane w piwnicach winnych o stałej temperaturze i wilgotności. Od tego momentu w winiaku zaczynają zachodzić procesy dojrzewania:
Winiak nabiera bursztynowego koloru, który później przechodzi w mahoniowy. Niekiedy, aby zapobiec dalszemu wchłanianiu garbników, co powoduje nadmierną cierpkość, przelewa się zawartość beczek do szklanych naczyń.
Gotowy armaniak.
Minimalny poziom alkoholu w gotowym armaniaku ustalono na 40%. Armaniak jest sprzedawany w podziale na dwa rodzaje zależnie od składu i czasu leżakowania:
Gdy czas leżakowania jest dostatecznie długi, rozpoczyna się mieszanie: łączenie winiaków z różnych partii. Docelowa zawartość alkoholu może być osiągana przez stopniowe dodawanie „"petites eaux"”, czyli mieszanki wody destylowanej z armaniakiem.
Dla potrzeb handlu przyjął się podział na trzy grupy wiekowe według czasu leżakowania najmłodszego winiaku w mieszance:
Mieszankę, której najmłodszy winiak leżakował co najmniej 10 lat określa się jako „"Hors d'âge"”.
Roczniki, charakterystycznie dla armaniaku, odnoszą się wyłącznie do roku zbioru. Rozcieńczanie nie jest stosowane, ponieważ winiak dojrzewa w wilgotnych piwnicach (nie ma parowania wody) i jest sprzedawany, gdy poziom alkoholu spadnie do około 40-48%. Armaniak tego rodzaju nigdy nie jest młodszy niż 10 lat, a rok zbioru jest wyraźnie zaznaczony na etykiecie.
Wiek armaniaku określa się według momentu zabutelkowania.

</doc>
<doc id="475390" url="https://pl.wikipedia.org/wiki?curid=475390" title="Sacriversum">
Sacriversum

Sacriversum - polski zespół muzyczny wykonujący gothic/death metal. Powstały w Łodzi w 1992 roku. W 2005 roku zespół został rozwiązany. W 2022 roku, zespół ogłosił wznowienie działalności.

</doc>
<doc id="475395" url="https://pl.wikipedia.org/wiki?curid=475395" title="Fryderyki – wideoklip roku">
Fryderyki – wideoklip roku

Laureaci i nominowani do Fryderyków w kategorii wideoklip / teledysk roku / reżyser teledysku roku.
W 2012 roku wyróżnienie w kategorii przyznano po raz ostatni.
Kategoria ta powróciła w 2015 roku.

</doc>
<doc id="475396" url="https://pl.wikipedia.org/wiki?curid=475396" title="Henk Timmer">
Henk Timmer

Hendrik "Henk" Timmer (ur. 3 grudnia 1971 w Hierden) – piłkarz holenderski, bramkarz, reprezentant kraju.
Treningi piłkarskie rozpoczynał w klubie amatorskim VV Hierden, a debiut zawodowy zaliczył 23 grudnia 1989 w barwach PEC Zwolle (później pod nazwą FC Zwolle). Związany był z tym klubem, nieprzerwanie występującym w I lidze ("Eerste divisie", odpowiednik polskiej II ligi) do sezonu 1999/2000, w tym jako podstawowy bramkarz od 1992. Wystąpił łącznie w 285 spotkaniach "Eerste divisie". W 2000 przeniósł się do grającego w ekstraklasie ("Eredivisie") AZ Alkmaar. W sezonach 2001/2002 i 2002/2003 zaliczył krótkie epizody w klubach ścisłej czołówki holenderskiej (z Feyenoordem był na 3. miejscu w lidze, z Ajaxem Amsterdam na 2. miejscu), ale nie zdołał się przebić na pozycję pierwszego bramkarza i powrócił do Alkmaar. Wraz z tym zespołem osiągnął m.in. 3. (2004/2005) i 5. miejsce (2003/2004) w lidze oraz półfinał Pucharu UEFA w 2005 (AZ odpadł po dramatycznym dwumeczu ze Sporting CP, w którym decydująca o awansie zespołu portugalskiego bramka padła w ostatniej minucie dogrywki). W kolejnej edycji Pucharu UEFA Alkmaar odpadł już w 1/16 finału, również po dwumeczu kończonym dogrywką (z Realem Betis).
Do kwietnia 2006 Timmer zaliczył 131 meczów w ekstraklasie holenderskiej. 12 listopada 2005 w Amsterdamie debiutował w reprezentacji narodowej, wchodząc na drugą połowę meczu z Włochami (za Edwina van der Sara). Mecz zakończył się zwycięstwem Włochów 3:1 (do przerwy 2:1).
Prywatnie Timmer jest towarzyszem życiowym łyżwiarki szybkiej Marianne Timmer (zbieżność nazwisk przypadkowa). Oświadczył się jej za pośrednictwem telewizji w czasie igrzysk olimpijskich w Turynie w lutym 2006, na których Marianne zdobyła złoty medal w biegu na 1000 m.

</doc>
<doc id="475397" url="https://pl.wikipedia.org/wiki?curid=475397" title="Fryderyki – najlepsza oprawa graficzna albumu">
Fryderyki – najlepsza oprawa graficzna albumu

Laureaci i nominowani do Nagrody Akademii Fonograficznej Fryderyk w kategorii wydawnictwo specjalne – najlepsza oprawa graficzna.
W 2012 roku wyróżnienie w kategorii przyznano po raz ostatni.
W 2019 roku ta kategoria powróciła do Fryderyków.

</doc>
<doc id="475401" url="https://pl.wikipedia.org/wiki?curid=475401" title="Ilija Petković">
Ilija Petković

Ilija Petković (ur. 22 września 1945 w Kninie, zm. 27 czerwca 2020 w Belgradzie) – serbski piłkarz i trener piłkarski. W 2000 roku oraz w latach 2003-06 był selekcjonerem reprezentacji Serbii i Czarnogóry, z którą w czasie drugiej kadencji wywalczył awans do Mistrzostw Świata 2006.
Kariera piłkarska.
Zaczynał karierę w lokalnym FK Dinar Knin, a następnie przeniósł się do OFK Beograd. W 1973 roku wyjechał do francuskiego Troyes AC. Jako zawodnik tego klubu znalazł się w kadrze na Mistrzostwa Świata 1974. Grał wówczas na prawej pomocy, także przeciw Polsce. Był to jego ostatni, czterdziesty trzeci mecz w reprezentacji.
Kariera szkoleniowa.
Petković prowadził już reprezentację Serbii i Czarnogóry w 2000 roku, kiedy po mistrzostwach Europy zajął miejsce Vujadina Boškova. Utrzymał się na posadzie niecałe pół roku. Oskarżył szefów federacji o korupcję i zrezygnował z pracy.
Powrócił w sierpniu 2003, po zmianach organizacyjnych w związku. W kwalifikacjach do Mundialu 2006 reprezentacja nie poniosła porażki i straciła tylko jedną bramkę. W turnieju Serbowie przegrali wszystkie trzy mecze i z bilansem bramek 2:10 zakończyli udział na ostatnim miejscu w grupie. Petković po mistrzostwach złożył dymisję.

</doc>
<doc id="475407" url="https://pl.wikipedia.org/wiki?curid=475407" title="ADGZ">
ADGZ

Steyr ADGZ – austriacki ciężki samochód pancerny z okresu międzywojennego, używany podczas II wojny światowej przez jednostki SS.
Konstrukcja.
Były to ciężkie, czteroosiowe pojazdy, uzbrojone w działko 20 mm (z zapasem 100 nabojów) i trzy karabiny maszynowe. Jeden z nich znajdował się w wieży, a dwa w kadłubie (kąt ostrzału w pionie od -15° do 45°, w poziomie 15° w obie strony). 
Pojazd posiadał skrętne skrajne osie i dwa stanowiska kierowców, dzięki czemu identyczna była manewrowość i osiągi podczas jazdy do przodu i w tył. Na dwóch środkowych osiach znajdowały się koła bliźniacze.
Historia.
Po Anschlussie Austrii w ręce niemieckie dostało się poza innym sprzętem 27 samochodów pancernych tego typu (przez armię austriacką oznaczanego jako M35 Mittlerer Panzerwagen). W momencie Anschlussu 12 z nich znajdowało się w austriackiej Dywizji Szybkiej, zaś 15 posługiwała się policja. 
Przejęte pojazdy zostały przydzielone jednostkom policji i Waffen-SS i wzięły udział w ataku na Polskę (m.in. w szturmie na Pocztę Polską w Gdańsku), a później były używane przez jednostki zwalczające partyzantkę radziecką na okupowanych terenach ZSRR. W 1941 roku Waffen-SS zamówiło dodatkowe 25 egzemplarzy tego pojazdu.

</doc>
<doc id="475410" url="https://pl.wikipedia.org/wiki?curid=475410" title="Kersko">
Kersko

Kersko – miejscowość w gminie Hradištko, w powiecie Nymburk w Czechach.
W Kersku miał dom letniskowy Bohumil Hrabal i rozsławił tę miejscowość w książce "Święto przebiśniegu", na podstawie której powstał film Jiříego Menzla pod tym samym tytułem. W 1934 oddano do użytku źródło wody mineralnej św. Józefa ("Pramen sv. Josefa").

</doc>
<doc id="475412" url="https://pl.wikipedia.org/wiki?curid=475412" title="Równanie Langevina">
Równanie Langevina

Równanie Langevina – stochastyczne równanie różniczkowe bazujące na równaniu Newtona. Zaproponowane zostało po raz pierwszy w 1906 roku przez Paula Langevina do opisu ruchów Browna.
Jego najprostsza postać to
gdzie formula_2 jest trajektorią śledzonej cząstki, formula_3 to masa cząstki, formula_4 jest współczynnikiem tarcia, formula_5 oznacza deterministyczną zewnętrzną siłę mogącą działać w układzie. formula_6 jest losową składową siły, powstałą na skutek przypadkowych zderzeń śledzonej cząstki z cząstkami otaczającego środowiska. W klasycznym przypadku przyjmuje się, że formula_6 ma postać białego szumu.
Wiele ciekawych wyników można otrzymać bez konieczności rozwiązywania powyższego równania, opierając się na twierdzeniu fluktuacyjno-dysypacyjnym. Wartości średnie (np: prędkości) można otrzymać rozwiązując odpowiednie równanie Fokkera-Plancka opisujące ewolucję czasową gęstości prawdopodobieństwa. 
Często stosowaną metodą wyznaczenia średnich, gdy nieznane są metody analityczne, jest numeryczna symulacja równania (czasami nazywane symulacjami Monte-Carlo).

</doc>
<doc id="475414" url="https://pl.wikipedia.org/wiki?curid=475414" title="Wiatrowice">
Wiatrowice

Wiatrowice – nieistniejąca wieś położona nad Jeziorem Czchowskim, w Małopolsce. Obecnie jest to obręb ewidencyjny wsi Tropie pod nazwą Wiatrowice. Do 1772 własność klucza Tropie. Szlachta osiadła Wiktorowie herbu Brochwicz do pocz. XIX w. W roku 1898 powiat sądowy w Nowym Sączu w kraju Galicja. Wieś liczyła wtedy 118 mieszkańców oraz 22 domy, powierzchnia wsi wynosiła 0,92 km². Na początku XX wieku została włączona do wsi Tropie.
Zobacz też.
 

</doc>
<doc id="475416" url="https://pl.wikipedia.org/wiki?curid=475416" title="Głos Pomorza">
Głos Pomorza

Głos Pomorza – polski dziennik ukazujący się na terenie dawnego województwa słupskiego, a do stycznia 2007 również koszalińskiego.
Ukazuje się od 1952 r., początkowo jako „Głos Koszaliński”, pod obecną nazwą od roku 1975. Od stycznia 2007 roku funkcjonuje jako jedna z trzech lokalnych mutacji „Głosu Dziennika Pomorza”.
Do 2007 roku główna siedziba mieściła się w Koszalinie. Obecnie znajduje się w Słupsku.
W czasach Polskiej Rzeczypospolitej Ludowej „Głos Pomorza” wydawany był przez RSW Prasa-Książka-Ruch jako organ prasowy PZPR. Gazetę sprywatyzowano w 1991 r., a jej wydawaniem zajął się miejscowy koncern wydawniczy. W połowie lat 90. wydawca Głosu Pomorza został, podobnie jak kilka innych dzienników regionalnych, przejęty przez norweską firmę Orkla. Od 2006 roku gazetę wydawały Media Regionalne Sp. z o.o. Oddział w Koszalinie, której właścicielem był brytyjski fundusz inwestycyjny Mecom Europe. 31 października 2013 roku Media Regionalne zostały kupione przez Grupę Wydawniczą Polskapresse, która następnie zmieniła nazwę na Polska Press sp. z o.o.. Periodyk zawiera codzienne i tygodniowe wydania lokalne oraz liczne dodatki. Znaczna część numerów archiwalnych została poddana digitalizacji. Zeskanowane dokumenty dostępne są między innymi w Bałtyckiej Bibliotece Cyfrowej.

</doc>
<doc id="475418" url="https://pl.wikipedia.org/wiki?curid=475418" title="Jan Ciężki Tarnowski">
Jan Ciężki Tarnowski

Jan Ciężki Tarnowski herbu Leliwa (ur. przed 1479 w Bieczu, zm. w maju 1527) – kasztelan sądecki w latach 1525–1527, kasztelan biecki w latach 1521–1525, starosta pilzneński, tenutariusz siepietnicki.
Życiorys.
Był synem wojewody Jana Feliksa Szrama Tarnowskiego oraz Katarzyny z Ligęzów. Był dwukrotnie żonaty: z Kobylańską nieznanego imienia, z którą miał jedną córkę Dorotę, oraz z Agnieszką Beatą z Tęczyńskich, z którą dzieci nie miał.
Był sygnatariuszem aktu traktatu krakowskiego w 1525 roku.

</doc>
<doc id="475422" url="https://pl.wikipedia.org/wiki?curid=475422" title="Fryderyki – album roku piosenka poetycka/muzyka autorska">
Fryderyki – album roku piosenka poetycka/muzyka autorska

Laureaci i nominowani do Nagrody Akademii Fonograficznej Fryderyk w kategorii piosenka poetycka / kraina łagodności / piosenka aktorska i turystyczna / piosenka autorska.
W 2012 roku wyróżnienie w kategorii przyznano po raz ostatni.
W 2019 roku powrócono do tej kategorii, ale pod nazwą muzyka poetycka.

</doc>
<doc id="475423" url="https://pl.wikipedia.org/wiki?curid=475423" title="Teodoret z Cyru">
Teodoret z Cyru

Teodoret z Cyru, "Theodoretus" (ur. ok. 386/393, zm. ok. 457/466) – grecki pisarz, historyk Kościoła starożytnego, teolog, biskup Cyrrhus ("Cyr", arab. "Ḳūrus" w Syrii) (od 423 roku), ojciec Kościoła, egzegeta i teolog oryginalny.
Występował przeciw różnym herezjom i poglądom religijno-historiozoficznym, takim jak millenaryzm czy monofizytyzm Eutychesa.
Życiorys.
Urodzony ok. 393 r. w Antiochii, zdobył tam wykształcenie wśród mnichów, wśród których był m.in. Nestoriusz. Sam został mnichem ok. 416. Kiedy w 430 Cyryl Aleksandryjski rozpoczął kampanię przeciw Nestoriuszowi, stanął w obronie swego nauczyciela. Konsekwentnie, w 431 na Soborze Efeskim, przeciwstawił się potępieniu nestorianizmu, choć nie podzielał bez zastrzeżeń poglądów. Ułożył pięć ksiąg "Pentalogion" przeciw decyzjom soboru i nauce Cyryla. W 447 napisał "Eranistesa" („Żebraka”), występując w obronie prawdy objawionej.
Za tę postawę w sprawach wiary był prześladowany. Na „zbójeckim” synodzie w Efezie w 449 usunięto go ze stolicy biskupiej i zesłano do Apamei Syryjskiej. Dopiero po apelu papieża Leona Wielkiego oraz interwencji u nowego cesarza, Marcjana, wrócił do Cyru. W 451 Sobór Chalcedoński zrehabilitował go po potępieniu przez niego Nestoriusza. Sto lat później, w 553 r, w wyniku dysputy chrystologicznej nad właściwym ujęciem zjednoczenia dwóch natur w Chrystusie, jego dzieła zostały potępione na Soborze Konstantynopolitańskim II, jako jeden z tzw. Trzech rozdziałów. Uznano jego pisma za teologiczne zaplecze koncepcji nestoriańskich.
Pisma.
Teodoret napisał wiele prac, ale najważniejsze są dwie: "Eranistes" („Żebrak”, dzieło teologiczne o podwójnej naturze Chrystusa) oraz "Hellenikon therapeutike pathematon" („Leczenie chorób hellenizmu”, dzieło apologetyczne rozprawiające się z różnymi kwestiami religijnymi ówczesnych czasów).

</doc>
<doc id="475424" url="https://pl.wikipedia.org/wiki?curid=475424" title="Jan Feliks Tarnowski (1417–1484)">
Jan Feliks Tarnowski (1417–1484)

Jan Feliks Tarnowski herbu Leliwa (ur. w 1417 roku – zm. w 1484 roku) – wojewoda lubelski w latach 1479-1484, kasztelan wojnicki w 1479 roku, kasztelan wiślicki w latach 1465-1477, kasztelan biecki w latach 1460-1465, dworzanin królewski w 1454 roku.
Życiorys.
Syn wojewody krakowskiego Jana z Tarnowa i Elżbiety ze Szternebrka.
Był gwarantem pokoju toruńskiego 1466 roku.
Dziedzic Wielowsi, Rzochowa i Wadowic. Kasztelan biecki i wiślicki, wojewoda lubelski przed 10 maja 1480. 
Żonaty z Anną Oleśnicką herbu Dębno, miał z nią córkę Annę i syna Jana Feliksa Szrama Tarnowskiego.

</doc>
<doc id="475425" url="https://pl.wikipedia.org/wiki?curid=475425" title="Hradištko (powiat Nymburk)">
Hradištko (powiat Nymburk)

Hradištko – miejscowość i gmina (obec) w Czechach, w kraju środkowoczeskim, w powiecie Nymburk. W 2022 roku liczyła 761 mieszkańców.

</doc>
<doc id="475427" url="https://pl.wikipedia.org/wiki?curid=475427" title="Tjerk Bogtstra">
Tjerk Bogtstra

Tjerk Bogtstra (ur. 4 czerwca 1966) – holenderski tenisista i trener tenisa, kapitan reprezentacji w Pucharze Davisa.
Jako tenisista Bogtstra nie osiągnął większych sukcesów. Zdobył wraz z Paulem Haarhuisem dwa tytuły mistrza Holandii (1989, 1990), ale na światowej liście rankingowej jego najlepsze pozycje to 254. miejsce w deblu (1991) i 649. w singlu (1990).
Z większym powodzeniem pracuje jako trener tenisa. W latach 1995–2000 prowadził Jana Siemerinka, który pod kierunkiem Bogtstry wygrał kilka turniejów ATP World Tour i doszedł do 14. miejsca w rankingu światowym.
W lutym 2001 roku Bogtstra objął po Michielu Schapersie funkcję kapitana reprezentacji narodowej w Pucharze Davisa. Już w pierwszym roku pracy poprowadził podopiecznych do największego sukcesu Holandii od czasu wprowadzenia najwyższej klasy rozgrywkowej Pucharu – grupy światowej, tj. do półfinału, w którym Holandia przegrała z Francją. Od tego czasu prowadzona przez Bogtstrę reprezentacja utrzymywała miejsce w grupie światowej, a w 2004 i 2005 roku była w ćwierćfinale rozgrywek. Holendrzy spadli z najwyższej klasy Pucharu Davisa po porażce z Czechami we wrześniu 2006 roku, a z funkcji kapitana zrezygnował też Bogtstra, w nowym sezonie zastąpiony przez Jana Siemerinka.

</doc>
<doc id="475428" url="https://pl.wikipedia.org/wiki?curid=475428" title="Monice">
Monice

Monice – część miasta Sieradza w Polsce, w województwie łódzkim, w powiecie sieradzkim. Rozpościerają się wzdłuż ulicy Krakowskie Przedmieście, w południowej części miasta. Położone są na wysokiej skarpie pradoliny Warty, przy dawnym trakcie krakowskim, który stanowi przedłużenie ul. Krakowskie Przedmieście.
Historia.
Dawna wieś posiada bardzo starą metrykę, bowiem odkryto tu szczątki osady z późnego okresu rzymskiego i z okresu wielkiej wędrówki ludów. Monice zostały wymienione po raz pierwszy w bulli papieża Innocentego II z 1136 r. Manin (Manicze) wymienione w dokumencie z 1257 r. według którego Kazimierz Wielki otrzymuje tę wieś (i Żarnowo) od arcyb. Jarosława, w zamian za Spicymierz i inne posiadłości, to zdaniem historyków Monice, nie było bowiem wówczas miejscowości o podobnum brzmieniu. Wieś była królewszczyzną, a jej mieszkańcy, za czasów Stefana Batorego, służyli w piechocie wybranieckiej. Przetrwała legenda kmiecego rodu Gołębiów zwanego "wybrańcami" czy Podsiadłych, którzy wywodzą się od osadzonych tu niegdyś jeńców tatarskich. Wieś była obciążona czynszem z przeznaczeniem na reparacje zamku sieradzkiego. Przetrwały wiadomości o dawnych nadaniach królów na rzecz wsi i o procesie z 1724 r., w którym przed sąd królewski pozwali moniczanie dzierżawiącego wieś starostę sieradzkiego. W 1827 r. było tu 75 dymów, a w 1885 r. 86 dymów (chat). Była też karczma nad Żegliną, młyn wodny i wiatrak. W latach 40. XIX w. wieś została sprzedana Reszotarskim. Przed I wojną św. należała (w II pokoleniu) do Jana Dziembowskiego, a w części do uwłaszczonych po 1864 r. włościan. Dwór i zabudowania folwarczne po II wojnie św. wykorzystała Gminna Spółdzielnia. 
Do końca lat 50. XX w. przetrwała w Monicach tradycja noszenia sieradzkich strojów ludowych. W dalszym ciągu wyrabia się tu na warsztatach tkackich tradycyjne zapaski i pasiaki, pająki ze słomy, wycinanki, hafty, pisanki.
W okresie okupacji niemieckiej, w latach 1941-45 Monice objęte były poligonem niemieckich wojsk pancernych. Ludność polską w większości wysiedlono, część domów zburzono. Wybudowano drewniane baraki z przeznaczeniem dla wojska, jeńców wojennych, warsztaty naprawcze czołgów. W 1944 r. wokół wsi zbudowano schrony i umocnienia wojenne. Po wojnie wieś w zasadzie powstała od nowa. 
Historia administracyjna.
Monice to wieś królewska w starostwie sieradzkim w powiecie sieradzkim województwa sieradzkiego w końcu XVI wieku. W latach 1867–1953 należały do gminy Bogumiłów w powiecie sieradzkim, której były siedzibą. W Królestwie Polskim przynależała do guberni kaliskiej, a w okresie międzywojennym do woj. łódzkiego. Tam, 19 listopada 1933 utworzyły gromadę Monice w granicach gminy Bogumiłów, składającą się z kolonii Dębowa Górka, kolonii Grobla, osady Grobla-Sadykierz, wsi Monice, kolonii Monice Poduchowne, kolonii Monice cz. I, folwarku Monice A, fowlarku Monice B, parceli Monice-Rasson, osady Monice-Dwa Młyny, osady Matusiaków-Monice, części folwarku Monice-Rasson i kolonii Sadykierz.
Podczas II wojny światowej włączona do III Rzeszy. Po wojnie ponownie w powiecie sieradzkim w woj. łódzkim. 21 września 1953 weszły w skład gminy Monice, utworzonej z obszaru zniesionej gminy Bogumiłów. W związku z reorganizacją administracji wiejskiej (zniesienie gmin) jesienią Mokre Wojsławskie weszło w skład nowo utworzonej gromady Monice w powiecie sieradzkim. Tam przetrwały do końca 1972 roku, czyli do kolejnej reformy gminnej.
1 stycznia 1973, w związku z kolejną reformą administracyjną (odtworzenie gmin i zniesienie gromad i osiedli) Monice weszły w skład nowo utworzonej gminy Sieradz. W latach 1975–1979 miejscowość administracyjnie należała do województwa sieradzkiego. 1 grudnia 1979 Monice włączono do Sieradza.

</doc>
<doc id="475430" url="https://pl.wikipedia.org/wiki?curid=475430" title="Głos Koszaliński">
Głos Koszaliński

Głos Koszaliński – gazeta codzienna wydawana od listopada 1991, powstała z rozłamu w „Głosie Pomorza”. Początkowo ukazywała się na terenie dawnego województwa koszalińskiego. Od 2007 roku ukazuje się w regionie koszalińskim jako jedna z trzech lokalnych mutacji „Głosu Dziennika Pomorza”.
W czasach Polskiej Rzeczypospolitej Ludowej pod nazwą „Głos Koszaliński” w latach 1952–1975 był wydawany organ prasowy Komitetu Wojewódzkiego PZPR, który w 1975 zmienił nazwę na „Głosie Pomorza”. Gazetę sprywatyzowano w 1991 r., a jej wydawaniem zajął się miejscowy koncern wydawniczy. W połowie lat 90. wydawca „Głosu Pomorza” został, podobnie jak kilka innych dzienników regionalnych, przejęty przez norweską firmę Orkla. Od 2006 roku gazetę wydawały Media Regionalne Sp. z o.o. Oddział w Koszalinie, której właścicielem był brytyjski fundusz inwestycyjny Mecom Europe. 31 października 2013 roku Media Regionalne zostały kupione przez Grupę Wydawniczą Polskapresse, która następnie zmieniła nazwę na Polska Press sp. z o.o.
Do 11 stycznia 2007 na terenie województwa słupskiego „Głos Koszaliński” ukazywał się pod tytułem „Głos Słupski”. Szefem działu miejskiego był Grzegorz Śliżewski.

</doc>
<doc id="475437" url="https://pl.wikipedia.org/wiki?curid=475437" title="Zasław (Zagórz)">
Zasław (Zagórz)

Zasław (dawniej Zaosławie, Zasławie) – dawna wieś nad Osławą, obecnie część składowa Zagórza tworząca dwa osiedla administracyjne miasta: Zasław Bloki i Zasław za Torami. 
Jesienią 1954 Zasław wszedł w skład gromady Zagórz, której 31 grudnia 1959 nadano status osiedla, przez co Zasław stał się integralną częścią Zagórza. 1 listopada 1972 osiedle Zagórz włączono do Sanoka, przez co Zasław stał się integralną częścią Sanoka. 1 lutego 1977 Zasław wyłączono z Sanoka jako składową nowo utworzonego miasta Zagórz.
Historia.
Wieś jest położona w pobliżu ujścia rzeki Osławy do Sanu. Nazwa wsi wywodzi się od faktu, że jest położona za rzeką Osława. Była też określana jako Zaosławie, Zasławie. Zgodnie powtarzanym jeszcze przed 1939 miejscowym podaniem „"Woda Zasław przyniosła i woda go zabierze"”. 
Na przestrzeni lat w Zasławiu osiedli się mieszkańcy Zagórza oraz innych pobliskich miejscowości Wielopola i Doliny. We wsi wykształcił się przysiółek Kocaby, której nazwa wywodzi się o nazwiska pierwszych mieszkańców tego rejonu.
Przez wiele lat Zasław był własnością rodziny Łępkowskich. W połowie XIX wieku właścicielem posiadłości tabularnej Zasławie był Karol Łępkowski. Pod koniec XIX wieku właścicielem tabularnym dóbr we wsi był Maksymilian Łepkowski. Na początku XX wieku Artur Goldhammer posiadał we wsi obszar 361,3 ha, a Karol Łepkowski 234,8.
W 1906 w Zasławiu rodzina Łepkowskich założyła cegielnię, w 1947 przejęła ją Gminna Spółdzielnia „Samopomoc Chłopska”, w 1955 Zakłady Przemysłu Terenowego w Sanoku, w 1974 Rzeszowskie Przedsiębiorstwo Ceramiki Budowlanej, a w latach 90 XX w. przedsiębiorcy prywatni.
Według stanu z 1936 w Zasław liczył 600 mieszkańców. Spośród nich 507 to grekokatolicy, 80 to wyznawcy obrządku rzymskokatolickiego, a 13 było wyznawcami religii mojżeszowej. Mieszkańcy wsi byli wtedy w większości rolnikami małorolnymi, zarobnikami i robotnikami kolejowymi, natomiast jedną rodzinę stanowili ziemianie. Przed 1939 w Zasławiu zamieszkiwali Polacy, Rusini (Łemkowie, Ukraińcy), Żydzi. W tym czasie przyjęło się, że mieszkający w dolnej części wsi byli określani jako „Dołyńślańci”, a górnej jako „Horyślańci”. 
W drugiej połowie lat 30 XX wieku przy drodze wiodącej od Zagórza istniały ruiny zabudowań nieukończonej fabryki celulozy i papieru. Przed 1939 we wsi istniała szkoła. 
W okresie II wojny światowej na terenie wsi znajdował się przejściowy obóz koncentracyjny Zwangsarbeitslager Zaslaw dla ludności żydowskiej, w którym zginęło ponad 10 000 Żydów. Po wojnie ustanowiono tam upamiętnienia. Istnieją także pozostałości po sowieckich bunkrach granicznych z II wojny światowej (tzw. Linia Mołotowa).
W latach 1972-1977 Zasław znajdował się w granicach administracyjnych "wielkiego" Sanoka jako osiedle.
W Zasławiu znajduje się Kościół dojazdowy pw. Miłosierdzia Bożego.
Zabytki.
Dwór rodu Zasławskich (obecnie w ruinie). W okresie II wojny światowej w konspirację zaangażowała się mieszkająca we dworze Olga Sulimirska, udzielając pomocy uciekinierom obozowym. W dworze były wytwarzane płótna do snopowiązałek, wata izolacyjna i działała tapicernia. W późniejszych latach działała tam Spółdzielnia Inwalidów „Spójnia” z Sanoka
Przemysł.
Na początku lat 50 XX w. w zabudowaniach byłej fabryki celulozy stworzono produkcję przyczep Sanockiej Fabryki Autobusów Autosan, później pod nazwą Zakład Budowy Przyczep i Naczep w Zasławiu, obecnie funkcjonujący w Andrychowie jako Zasław TSS. Był największym producentem przyczep w kraju oraz współpracował z włoskim producentem „Piacenza”. W 1991 zakład został usamodzielniony w odrębną spółkę, a w 1994 podzielony na Zakład Przyczep i Naczep oraz Zakład Mechaniczny. Na terenie przemysłowym powstały inne podmioty, m.in. Zakład Usług Przemysłowych.

</doc>
<doc id="475440" url="https://pl.wikipedia.org/wiki?curid=475440" title="Zborówek Nowy">
Zborówek Nowy

Zborówek Nowy (do 2012 "Nowy Zborówek") – wieś w Polsce, położona w województwie świętokrzyskim, w powiecie buskim, w gminie Pacanów.
W latach 1975–1998 miejscowość administracyjnie należała do województwa kieleckiego.
W 2012 r. zmieniono urzędowo nazwę miejscowości z "Nowy Zborówek" na "Zborówek Nowy", zmieniając jednocześnie typ jednostki osadniczej z "części wsi Zborówek" na "wieś". Ponadto do wsi przyłączono część miejscowości o nazwie "Za Wodą", dotychczas część wsi Zborówek.

</doc>
<doc id="475442" url="https://pl.wikipedia.org/wiki?curid=475442" title="Zagajewiczki">
Zagajewiczki

Zagajewiczki – wieś w Polsce położona w województwie kujawsko-pomorskim, w powiecie inowrocławskim, w gminie Dąbrowa Biskupia.
W latach 1975–1998 miejscowość należała administracyjnie do województwa bydgoskiego.

</doc>
<doc id="475443" url="https://pl.wikipedia.org/wiki?curid=475443" title="Maurycy Stefanowicz">
Maurycy Stefanowicz

Maurycy „Mauser” Stefanowicz (ur. 1976 w Szczytnie) – polski muzyk, kompozytor, wokalista i instrumentalista. Założyciel i lider deathmetalowej grupy muzycznej Dies Irae. W latach 1997–2008 był członkiem kwartetu deathmetalowego Vader. W 2006 roku założył gothic metalową formację UnSun, w której występował do jej rozwiązania w 2016 roku. Stefanowicz był również basistą i wokalistą wspierającym w blackmetalowej grupie Christ Agony.
W młodości pobierał lekcje gry na skrzypcach. Stefanowicz jest żonaty z wokalistką grupy UnSun Ayą z którą ma syna Ignacego. Muzyk ma również dziecko z pierwszego małżeństwa, Eryka Stefanowicza.
Kariera.
Maurycy Stefanowicz działalność artystyczną rozpoczął w 1992 roku w deathmetalowej formacji Dies Irae, której był założycielem. W zespole początkowo pełnił funkcję gitarzysty i wokalisty. Debiutanckie nagrania formacji ukazały się w 1994 roku na kasecie demo zatytułowanej "Fear of God". W międzyczasie Stefanowicz dołączył do blackmetalowej grupy Christ Agony, w której objął obowiązki basisty i wokalisty wspierającego. Muzyk opuścił trio w 1996 roku po nagraniu dwóch albumów studyjnych: "Moonlight - Act III" (1996) oraz "Darkside" (1997).
W 1997 roku zespół Dies Irae zawiesił działalność. Natomiast Stefanowicz dołączył do zespołu Vader, w którym zastąpił Jarosława „Chinę” Łabieńca. Również w 1997 roku ukazał się album "Black to the Blind", jednakże muzyk – mimo że wymieniony na płycie – nie brał udziału w nagraniach. W 1998 roku Stefanowicz odbył z Vader trasę koncertową w Japonii, której owocem była wydana w 1998 roku koncertowa płyta "Live in Japan". W międzyczasie ukazał się także minialbum zatytułowany "Kingdom" (1998), oraz kaseta VHS "Vision and Voice" (1998).
W 2000 roku ukazał się pierwszy album Vader zrealizowany z udziałem Stefanowicza "Litany". Album ten uzyskał nominację do Fryderyka w kategorii „album roku metal”. W międzyczasie Stefanowicz wznowił działalność Dies Irae. Jeszcze w 2000 roku ukazał się debiutancki album formacji "Immolated". Rok później grupa Vader zrealizowała minialbum "Reign Forever World". W 2002 roku Stefanowicz nagrał z zespołem album "Revelations". Wydawnictwo uzyskało również nominację do Fryderyka w kategorii „album roku metal”. Także w 2002 roku ukazał się drugi album Dies Irae – "The Sin War". 
W 2004 roku ukazał się kolejny album Vader zatytułowany "The Beast" oraz trzecia płyta Dies Irae "Sculpture of Stone". Płyta "The Beast" przysporzyła zespołowi Vader kolejną nominację do Fryderyka. Pod koniec 2005 roku ukazał się minialbum zatytułowany "The Art of War". Było to pierwsze wydawnictwo Vader na którym ukazał się utwór skomponowany przez Stefanowicza. Natomiast w 2006 roku ukazał się album "Impressions in Blood", na którym znalazły się cztery utwory Stefanowicza. Nagrania zostały nominowane do Fryderyka w kategorii „album roku rock/metal”. Również 2006 roku muzyk wraz z żoną Anną założył gothic metalową grupę UnSun.
W 2008 roku ukazała się przekrojowa kompilacja nagrań Vader "XXV", zawierającego ponownie zarejestrowane w nowych aranżacjach wczesne utwory grupy. 30 sierpnia w warszawskim klubie Stodoła odbył się jubileuszowy koncert Vader z okazji dwudziestopięciolecia działalności artystycznej. Był to również ostatni koncert z udziałem Stefanowicza, który odszedł z zespołu w związku ze wzmożoną działalnością grupy UnSun, której debiut "The End of Life" ukazał się jeszcze w 2008 roku. W 2009 roku po wieloletnim opóźnieniu ukazał się pierwszy materiał DVD Dies Irae zatytułowany "The Art of an Endless Creation". Rok później gitarzysta wydał drugi album zrealizowany z UnSun "Clinic For Dolls".

</doc>
<doc id="475444" url="https://pl.wikipedia.org/wiki?curid=475444" title="Intrastat">
Intrastat

Intrastat – wprowadzony w Polsce 1 maja 2004, a funkcjonujący w Unii Europejskiej od 1993 system statystyki handlu towarami pomiędzy państwami członkowskimi Unii Europejskiej. Dzięki systemowi Intrastat przekazywane są informacje przedsiębiorców o dokonanym przywozie lub wywozie towarów między krajami należącymi do Wspólnoty Europejskiej. 
W obrocie z krajami Unii Europejskiej, który nie jest objęty obowiązkiem celnym, dokument Intrastat zastąpił sporządzane do 30 kwietnia 2004 deklaracje celne, jak np. dokument SAD (Single Administrative Document).
Deklaracja Intrastat zawiera dane podobne do deklaracji celnej (kod taryfy celnej CN, kraj pochodzenia towaru, masa netto, deklarowana wartość i ilość we właściwej dla danego towaru uzupełniającej jednostce miary, jeśli dany kod CN wymaga takiej jednostki). 
Deklaracja Intrastat jest składana za okresy miesięczne, osobno dla przywozu i wywozu, jeżeli przez przedsiębiorcę zostały przekroczone w poprzednim roku sprawozdawczym kwoty obrotów określonych progami statystycznymi, ogłaszanymi corocznie przez GUS. 
W Polsce są stosowane 2 progi: 
Oprócz systemu Intrastat, w krajach UE funkcjonuje także system Extrastat. 

</doc>
<doc id="475448" url="https://pl.wikipedia.org/wiki?curid=475448" title="GEORGE">
GEORGE

GEORGE – rodzina systemów operacyjnych zastępujących system EXEC komputerów serii ICL 1900, wyposażonych w interpreter poleceń. W Polsce lat 70.-80. XX wieku rozpowszechniony na komputerach serii Odra 1300, konstruowanych przez nieistniejące już zakłady ELWRO we współpracy z angielską firmą ICL (mających m.in. 100% wymienność każdego oryginalnego oprogramowania ICL).
System GEORGE 3 przyjmował, planował, uruchamiał i wykonywał zadania stosownie do zleceń w tzw. "języku opisu zadań", wydawanych bezpośrednio z ekranopisu (obecna nazwa: konsola lub monitor użytkownika) lub zapisanych w pliku makrodefinicji (obecna nazwa: skrypt).
Charakterystycznymi cechami systemu GEORGE 3 (nazwa nie pochodzi od imienia, lecz jest akronimem) były:
Makrodefinicja systemu GEORGE 3 zawierała ciągi zleceń (obecnie: poleceń). Każde zlecenie rozpoczynało się nazwą, po której ewentualnie występowały ciągi parametrów oddzielonych przecinkami oraz kwalifikatorów ujętych w nawiasy. Nazwy zleceń mogły być podawane w postaci pełnej lub dwuliterowych skrótów. Zlecenie mogło być poprzedzone etykietą. W jednym wierszu można było umieścić jedno zlecenie. W przypadku kontynuacji zlecenia w kolejnym wierszu, wiersz należało zakończyć znakiem „-”.
Kompletne makrodefinicje lub poszczególne zlecenia wprowadzane były:
Zlecenia w obrębie skryptu były wykonywane w kolejności wprowadzania, chyba że przeniesienie do określonej etykiety nastąpiło za pomocą instrukcji skoku GOTO, IF … GOTO …, WHENEVER.
Przykładowe zlecenia: JOB &lt;nazwa zadania&gt;, &lt;nazwa użytkownika&gt;..., LOGIN &lt;nazwa zadania&gt;, &lt;nazwa użytkownika&gt;..., NEWPASSWORD &lt;hasło&gt;, INPUT &lt;nazwa użytkownika&gt;, &lt;opis zbioru&gt;..., RUNJOB, GOTO, DOCUMENT, LOGOUT, ENDJOB i in.
GEORGE 3 na ogólnych zasadach (sterowany makrowywołaniami) uruchamiał kompilatory języków ALGOL, PLAN, PLAN4, FORTRAN, COBOL, BASIC, JEAN, PASCAL, GIN, a w Polsce dla maszyn Odra 1305 także języka SNOBOL, RATFOR i in. (nazwy języków podano w ówczesnej pisowni).
Należy nadmienić, że powstała cała rodzina systemów operacyjnych GEORGE, rozwijanych równolegle jako GEORGE 1, GEORGE 2, GEORGE 3, GEORGE 4. Oznaczeń tych nie należy utożsamiać z wersjami systemu, ponieważ były to odrębne systemy o różnym stopniu złożoności (współpracujące np. tylko z pamięcią taśmową PT (GEORGE 2) lub z pamięcią taśmową PT i dyskami DS (GEORGE 3).

</doc>
<doc id="475451" url="https://pl.wikipedia.org/wiki?curid=475451" title="SuperMemo">
SuperMemo

SuperMemo – metoda przyswajania wiedzy wykorzystująca wiedzę o zapominaniu oraz pakiet oprogramowania wykorzystujący tę metodę.
Metoda ta umożliwia szybkie uczenie się dzięki specjalnemu systemowi powtarzania materiału, opartemu na stochastycznym modelu pamięci długotrwałej, zawierającym dwa komponenty: dostępność, określającą prawdopodobieństwo wywołania danego śladu pamięciowego, oraz stabilność, odnoszącą się do szybkości zanikania śladów pamięciowych (krzywa zapominania). System ten opiera się na redukcji do minimum efektu przerwy. Według autorów, dana ilość wiedzy może zostać przyswojona w czasie 10-50-krotnie krótszym niż przy zastosowaniu tradycyjnych metod.
SuperMemo jest rozwijane od 1985 r. Autorami modelu teoretycznego, na którym została oparta ta metoda, byli dwaj polscy naukowcy z Akademii Medycznej w Poznaniu: dr Piotr Woźniak (biolog i informatyk) oraz dr Edward Jacek Gorzelańczyk (lekarz i biochemik, obecnie dr hab., profesor UKW w Bydgoszczy). Implementacją i komercyjnym zastosowaniem metody zajął się jednak wyłącznie Piotr Woźniak, do którego dołączył fizyk dr Janusz Murakowski.
SuperMemo a oprogramowanie.
Z metody można korzystać przy użyciu programu komputerowego na systemy Windows, Pocket PC, PalmOS, Android i iOS, można również wykorzystać przeglądarkę internetową. Istnieje także napisana w Javie wersja na telefony komórkowe. Oprogramowanie SuperMemo (w wersji UX) jest darmowe, płatne są gotowe, komercyjne kursy, np. Extreme English.
Kilka innych programów również wykorzystuje algorytm SuperMemo w starszej wersji (SM-2), są to między innymi bezpłatne, otwartoźródłowe Mnemosyne i Anki. Ten ostatni dzięki możliwości dodawania baz danych online, posiada bardzo szeroki asortyment bezpłatnych, wielojęzycznych kursów.
Wersje oprogramowania SuperMemo dla PC.
Po roku 2000 oprogramowanie SuperMemo dla PC ma dwie niezależne od siebie linie:

</doc>
<doc id="475460" url="https://pl.wikipedia.org/wiki?curid=475460" title="Kościół Podwyższenia Krzyża Świętego w Rzeszowie">
Kościół Podwyższenia Krzyża Świętego w Rzeszowie

Kościół pod wezwaniem Podwyższenia Krzyża Świętego – kościół i parafia pod tym samym wezwaniem w Rzeszowie.
Kościół i parafia powstały w 1978 r. bez zezwolenia władz dla upamiętnienia krzyża, który został zdjęty przez władze komunistyczne. Krzyż powrócił na dawne miejsce; obecnie stoi powyżej kościoła po drugiej stronie ul. Krakowskiej.
Proboszczem parafii jest od chwili jej powstania ks. Franciszek Kołodziej.

</doc>
<doc id="475472" url="https://pl.wikipedia.org/wiki?curid=475472" title="Dariusz Brzozowski">
Dariusz Brzozowski

Dariusz „Daray” Brzozowski (ur. 30 stycznia 1980 w Nowym Dworze Mazowieckim) – polski perkusista rockowy i heavymetalowy. Członek Akademii Fonograficznej ZPAV. Współzałożyciel blackmetalowej grupy Vesania i deathmetalowej Masachist. W latach 2004–2008 członek olsztyńskiej grupy Vader. Od 2008 roku członek norweskiej formacji Dimmu Borgir, a od 2009 roku polskiej grupy Hunter. Prowadził również warsztaty perkusyjne.
Brzozowski współpracował ponadto z grupami i wykonawcami jak: Neolithic, Black River, Armagedon, Arysta, Azarath, Pyorrhoea, Sunwheel, Insidious Disease, Nerve, Faust, Crystal Abyss i Crionics, z którą występował podczas koncertów. Wraz z grupą Vader był dwukrotnie nominowany do nagrody polskiego przemysłu fonograficznego Fryderyka w kategorii album roku metal za wydawnictwa "The Beast" (2004) i "Impressions in Blood" (2006). W 2009 roku czasopismo branżowe Topdrummer uhonorowało go tytułem najlepszego perkusisty w kategorii rock metal.
W 2009 roku Daray wziął udział w targach Musikmesse we Frankfurcie, w Niemczech. Spotkanie odbyło się na stanowisku talerzy perkusyjnych firmy Meinl, która sponsoruje muzyka.
Życiorys.
1994-2004.
Grę na perkusji Brzozowski rozpoczął w wieku czternastu lat, jednak jego pierwszym instrumentem muzycznym była gitara. W 1997 roku Brzozowski wraz z gitarzystą Tomaszem "Orionem" Wróblewskim i basistą Filipem "Heinrichem" Hałuchą założyli grupę muzyczną Vesania. Na przełomie 2001 i 2002 roku w poszerzonym składzie w olsztyńskim Selani Studio nagrał z grupą debiutancki album pt. "Firefrost Arcanum". Płyta ukazała się w 2003 roku nakładem Empire Records w Europie oraz Crash Music w USA.
W 2005 roku ukazał się drugi album grupy Vesania pt. "God The Lux". Nagrania zrealizowano w lubelskich Hendrix Studios we współpracy z Arkadiuszem "Maltą" Malczewskim, miksowanie i mastering wykonali Wojciech i Sławomir Wiesławscy. Album został wydany przez Empire Records w Polsce oraz dzięki Napalm Records na świecie. Pod koniec 2007 roku ukazał się kolejny album pt. "Distractive Killusions". W Polsce płyta została wydana w styczniu 2008 roku nakładem Mystic Production.
W grupie Neolithic Brzozowski występował od 2003 roku. Nagrał z nią minialbum pt. "Team 666" (2004), który ukazał się nakładem Empire Records. Zespół został rozwiązany w 2006 roku. Na jego kanwie powstał rockowy zespół Black River, w którego składzie występują dotychczasowi członkowie Neolithic.
2004–2008.
W 2004 roku dołączył jako muzyk sesyjny do olsztyńskiej grupy deathmetalowej Vader, w której zastąpił ówcześnie kontuzjowanego Krzysztofa Raczkowskiego. Brzozowski o początkach w grupie Vader:
Tego samego roku z Vader nagrał album pt. "The Beast", który ukazał się nakładem Metal Blade Records. Rok później Brzozowski został oficjalnym członkiem grupy; w tym samym roku nagrał minialbum "The Art of War" (2005), dedykowany pamięci zmarłego Krzysztofa Raczkowskiego. W 2006 roku nagrał kolejny album grupy, zatytułowany "Impressions in Blood", wydany nakładem Regain Records. Wydawnictwo zostało nominowane do nagrody polskiego przemysłu fonograficznego Fryderyka w kategorii album roku metal.
W sierpniu 2008 roku, tuż po jubileuszowym koncercie z okazji dwudziestopięciolecia zespołu Vader, Brzozowski wraz z gitarzystą Maurycym Stefanowiczem odszedł z zespołu. Wkrótce potem dołączył do norweskiej grupy blackmetalowej Dimmu Borgir. Odejście Daraya skomentował w następujący sposób lider zespołu Vader, Piotr Wiwczarek:
W 2006 roku wraz z gitarzystą Mariuszem Domoradzkim, byłym członkiem Yattering, założył grupę Masachist. Debiutancki album grupy pt. "Death March Fury" ukazał się w marcu 2009 roku nakładem Witching Hour Productions.
Od 2008.
W 2008 roku Brzozowski na zaproszenie Piotra Wtulicha dołączył jako perkusista do zespołu muzycznego Black River. Tego samego roku nakładem Mystic Production ukazał się debiutancki album zespołu pt. "Black River". Wydawnictwo było promowane teledyskiem do utworu pt. "Silence" w reżyserii Romana Przylipiaka. W nagraniu wystąpiła gościnnie aktorka Agnieszka Warchulska. W 2009 roku debiutancki album grupy uzyskał nominację do nagrody polskiego przemysłu fonograficznego Fryderyka w kategorii album roku – metal.
Jesienią 2008 roku wraz z Dimmu Borgir Brzozowski zagrał trasę koncertową "Blackest of the Black". Gitarzysta Dimmu Borgir – Silenoz o Brzozowskim:
8 stycznia 2009 roku Brzozowski dołączył do grupy Hunter, w której zastąpił jej wieloletniego członka, Grzegorza "Brooza" Sławińskiego. Z grupą nagrał album pt. "HellWood", który ukazał się 14 kwietnia 2009 roku nakładem wytwórni muzycznej Mystic Production. W ramach promocji wydawnictwa do utworu pt. "Labirynt Fauna" został zrealizowany teledysk w reżyserii Dariusza Szermanowicza. W 2010 roku z zespołem Dimmu Borgir nagrał pierwszy album zatytułowany "Abrahadabra".
Instrumentarium.
Brzozowski od 2007 roku grał na bębnach Premier, model Maple Classic, natomiast od 2008 gra na talerzach perkusyjnch Meinl. Wcześniej grał m.in. na bębnach Tama, model Starclassic i talerzach Alchemy Professional. Podczas sesji nagraniowej do albumu "The Beast" Vader używał bębnów firmy Yamaha, model Maple Custom. W latach 2010-2013 był endorserem firmy Pearl. Następnie przez niespełna rok współpracował z firmą Yamaha. Natomiast od 2014 roku gra na instrumentach firmy Tama.

</doc>
<doc id="475477" url="https://pl.wikipedia.org/wiki?curid=475477" title="Czerniewice (Toruń)">
Czerniewice (Toruń)

Czerniewice – część urzędowa Torunia zlokalizowana na lewobrzeżu.
Przy podziale miasta dla potrzeb rad okręgów (jednostek pomocniczych gminy), teren Czerniewic współtworzy okręg „Czerniewice”.
Lokalizacja.
Czerniewice zlokalizowane są w południowo-wschodniej części miasta, od północy graniczą z Rudakiem, od wschodu z rzeką Wisłą, zaś od południa i zachodu z gminą Wielka Nieszawka.
Ulice.
Do głównych ulic przecinających lub stanowiących granice Czerniewic zaliczyć należy: Łódzką, Włocławską oraz Zdrojową.
Historia.
W średniowieczu był to majątek rycerski, potem szlachecki. W 1667 roku jego właścicielem został Mikołaj Tulibowski, a w 1738 roku należał do Augusta Gąsiorowskiego, a następnie przeszedł do Klemensa Łempickiego. Od 1874 roku majątek Czerniewice należał do rodziny Modrzejewskich.
W 1862 roku otwarto linię kolejową: Toruń – Otłoczyn granica zaborów Alexandrowo – Warszawa, która przecięła ziemie należące do majątku. Pod koniec XIX wieku na terenie majątku dworskiego odkryto źródła wód mineralnych (solanki jodowo–bromowe) o mniejszym stężeniu niż solanka ciechocińska. Do 1920 roku, gdy Ciechocinek, był oddzielony od Torunia granicą, Czerniewice ze źródłem leczniczej solanki były dla torunian ulubionym miejscem wypoczynku. Dobre przyjęcie gości zapewniała restauracja z krytym tarasem i widokiem na Wisłę. W 1898 roku otwarto zakład kąpielowy. W roku 1907 roku w letnie niedziele do Czerniewic dowoziło gości aż pięć toruńskich parowców z muzyką. W okresie międzywojennym powstało uzdrowisko dla kilkunastu kuracjuszy. Zakład powstał dzięki inicjatywie ówczesnego właściciela majątku Józefa Modrzejewskiego, w sąsiedztwie lasów iglastych porastających wydmowe tereny Puszczy Bydgoskiej. Likwidacja po pierwszej wojnie światowej granicy między Toruniem i Ciechocinkiem położyła kres popularności Czerniewic.
Po wojnie w 1946 roku istniał tu folwark miejski, włączony w 1955 roku do miasta.
Rozbudowa dzielnicy.
Miniosiedle Czerniewic położone na rogu ul. Solankowej i Włocławskiej. W 2000 roku powstał pomysł na zbudowanie tego osiedla. Zbudowane przez Toruńskie Towarzystwo Budownictwa Społecznego w latach 2001–2005. Od 1999 roku zostało oddane do użytku 357 mieszkań w okolicy. Docelowo miało być 19 budynków. Osiedle znane z dużej ilości zieleni (z trzech stron otoczone jest lasem sosnowym).
Zabudowa mieszkalna.
Na terenie Czerniewic dominuje zabudowa jednorodzinna, wyjątkiem jest Osiedle Solanki w północnej części dzielnicy.

</doc>
<doc id="475481" url="https://pl.wikipedia.org/wiki?curid=475481" title="Księżyc (herb szlachecki)">
Księżyc (herb szlachecki)

Księżyc – herb szlachecki.
Opis herbu.
W polu błękitnym – nad półksiężycem złotym – trzy gwiazdy sześciopromienne złote. Nad hełmem w koronie – trzy pióra strusie. Labry błękitne podbite złotem.
Herbowni.
Wiecki, Trzebiatowski, Wietecki, Szumliński.

</doc>
<doc id="475487" url="https://pl.wikipedia.org/wiki?curid=475487" title="Fryderyki – najlepszy album zagraniczny">
Fryderyki – najlepszy album zagraniczny

Laureaci i nominowani do Nagrody Akademii Fonograficznej Fryderyk w kategorii najlepszy album zagraniczny (na polskim rynku).
W 2012 roku wyróżnienie w kategorii przyznano po raz ostatni.
W 2019 roku ta kategoria powróciła do Fryderyków.

</doc>
<doc id="475492" url="https://pl.wikipedia.org/wiki?curid=475492" title="Hof">
Hof

 

</doc>
<doc id="475498" url="https://pl.wikipedia.org/wiki?curid=475498" title="Efemerofit">
Efemerofit

Efemerofit (łac. "ephemerophyta", ang. "ephemerophyte", z gr. ἐφήμερος "dzienny", φυτόν "roślina") – gatunek roślin obcego pochodzenia, który przypadkowo został zawleczony i – zwykle przejściowo – występuje we florze danego kraju lub obszaru. Stosunkowo często efemerofity pojawiają się wokół miejsc przeładunku towarów, np. wokół portów, dworców kolejowych lub innych stacji przeładunkowych, a także wokół szkółek ogrodniczych i ogrodów botanicznych, w których uprawia się gatunki obce. Efemerofity zwykle nie mają możliwości przejścia całego cyklu rozwojowego w klimacie, jakim się znalazły, dlatego w krótkim czasie zanikają.
Niektórym gatunkom jednak, czy to w wyniku skrzyżowania z rodzimymi gatunkami, czy też w wyniku pewnych przemian ewolucyjnych, udaje się czasami trwale zaaklimatyzować. Trwa to dość długo, np. czas potrzebny do pełnej aklimatyzacji (tzw. "time lag" – czas wyczekiwania) czeremchy amerykańskiej w Niemczech wyniósł 30 lat, zaś klonu jesionolistnego – 180 lat.
Według badań prof. K. Rostańskiego z 1986 w polskiej florze było 531 efemerofitów. Liczby te zmieniają się jednak ciągle. Efemerofity wraz z ergazjofigofitami tworzą grupę diafitów.
W tym ujęciu pojęcie efemerofity odnosi się tylko do historyczno-geograficznego podziału świata roślin. Niektóre źródła jednak rozszerzają pojęcie efemerofitów również na ich cykl życiowy i uznają go za synonim roślin efemerycznych (np. encyklopedia Wiem).

</doc>
<doc id="475501" url="https://pl.wikipedia.org/wiki?curid=475501" title="Smart Media">
Smart Media



</doc>
<doc id="475506" url="https://pl.wikipedia.org/wiki?curid=475506" title="Quanzhou">
Quanzhou

Quanzhou () – miasto na prawach prefektury w południowo-wschodnich Chinach, w prowincji Fujian, nad Cieśniną Tajwańską, na północny wschód od miasta Xiamen. Prefektura miejska w 2010 roku liczyła 8 128 533 mieszkańców, z czego samo miasto Quanzhou zamieszkiwało 1 154 731 osób. Ośrodek rzemiosła artystycznego oraz przemysłu spożywczego, włókienniczego i chemicznego; port żeglugi kabotażowej.
Historia.
Od czasów dynastii Tang miasto było jednym z najważniejszych chińskich portów. W Europie znany był pod arabską nazwą Zaiton, która dała początek nazwie satyna. Gościł tu m.in. Ibn Battuta, a Marco Polo na początku 1292 r. stąd wyruszył z flotą 14 statków w drogę powrotną do Europy. Swoją świetność Quanzhou osiągnęło za czasów dynastii Song; mieszkało tu wówczas ponad 500 tysięcy ludzi, w tym kilka tysięcy cudzoziemców.
Po 1949 roku nastąpił upadek miasta. Najpierw, z powodu strategicznego położenia w pobliżu Tajwanu, Quanzhou znalazło się na obszarze strefy wojskowej, co zahamowało jego rozwój. Po rozpoczęciu reform gospodarczych w latach 80. XX wieku Quanzhou straciło na znaczeniu na rzecz pobliskiego Xiamen, gdzie utworzono specjalną strefę ekonomiczną.
Gospodarka.
Quanzhou jest dużym ośrodkiem przemysłu odzieżowego. W mieście znajduje się także wielka cukrownia, fabryka owoców kandyzowanych, a także fabryka porcelany.
Edukacja.
Od 1960 roku w Quanzhou działa uczelnia wyższa.
Zabytki.
Świadectwem bogatej historii miasta są liczne zabytki. Do najsłynniejszych należą pochodzący z VII wieku buddyjski klasztor Kaiyuan si, pięciometrowy posąg Laozi oraz liczne zabytki pozostałe po kupcach arabskich, w tym zbudowany w 1009 roku meczet Qingjing. W północnej części miasta znajduje się 1100-metrowy most Luoyang, zabytek techniki z XI w.
Podział administracyjny.
Prefektura miejska Quanzhou podzielona jest na:

</doc>
<doc id="475509" url="https://pl.wikipedia.org/wiki?curid=475509" title="Barbara Jordan">
Barbara Jordan

Barbara Jordan (ur. 2 kwietnia 1957 w Milwaukee) – amerykańska tenisistka, zwyciężczyni gry pojedynczej kobiet podczas wielkoszlemowego Australian Open 1979.
Kariera sportowa.
Praworęczna zawodniczka preferowała tenis bezpieczny, regularnie przebijając piłki, w odróżnieniu od swojej młodszej siostry Kathy, woleistki, zwyciężczyni ponad 40 turniejów deblowych. Barbara Jordan w 1975 była klasyfikowana jako wiceliderka rankingu juniorek amerykańskich, odnosiła sukcesy w rozgrywkach międzyuczelnianych. Później w rankingu seniorskim USA zajmowała odległe lokaty (poza czołową trzydziestką). Jej zwycięstwo w Australian Open 1979 było zupełnie niespodziewane. Do turnieju (słabo obsadzonego) przystępowała jako 68. rakieta świata, ale udało się jej pokonać jedną z głównych faworytek Mandlíkovą (rozstawioną z numerem 2) w ćwierćfinale, a w półfinale inną Czeszkę Renátę Tomanovą (nr 3). W decydującym meczu okazała się lepsza od rodaczki Sharon Walsh (nr 4 rozstawienia) 6:3, 6:3, stając się w ten sposób jedyną amerykańską triumfatorką mistrzostw Australii w latach 70.
Poza Australian Open udało się jej wygrać jeszcze jeden turniej w grze pojedynczej (Detroit 1978), była w jednym finale (Nagoya 1980) i jednym półfinale (Tokio 1981). W deblu wygrała sześć imprez. Drugie zwycięstwo wielkoszlemowe świętowała w grze mieszanej, wygrywając w 1983 French Open w parze z Eliotem Teltscherem. Podobnie jak siostra Kathy działała w Women's Tennis Association. Kathy i Barbara Jordan stanowiły pierwszy od prawie stu lat (od pierwszego finału Wimbledonu kobiet w 1884) duet sióstr-finalistek turniejów wielkoszlemowych w grze pojedynczej. W odróżnieniu od swoich poprzedniczek z 1884 (Maud i Lillian Watson) nie spotkały się jednak w tym samym finale (Kathy wystąpiła w decydującym meczu Australian Open w 1983, ulegając Martinie Navrátilovej).

</doc>
<doc id="475512" url="https://pl.wikipedia.org/wiki?curid=475512" title="Kalamazoo">
Kalamazoo

Kalamazoo – miasto w Stanach Zjednoczonych, w południowo-zachodniej części stanu Michigan, siedziba hrabstwa Kalamazoo, nad rzeką Kalamazoo (uchodzącą do jeziora Michigan). W mieście znajduje się Western Michigan University.
Historia.
Założone w 1829 r., prawa miejskie uzyskało w 1883 r. René-Robert Cavelier de La Salle znalazł się w okolicach obecnego miasta w 1680 r. Tornado w roku 1980 zniszczyło centrum miasta, zabijając 5 ludzi i raniąc 79.
Gospodarka.
W mieście rozwinął się przemysł drzewny, farmaceutyczny, samochodowy oraz metalowy.

</doc>
<doc id="475515" url="https://pl.wikipedia.org/wiki?curid=475515" title="Limeira">
Limeira

Limieira − miasto w południowo-wschodniej Brazylii, we wschodniej części stanu São Paulo. Około 270,7 tys. mieszkańców.

</doc>
<doc id="475517" url="https://pl.wikipedia.org/wiki?curid=475517" title="Vinh">
Vinh

Vinh – miasto portowe w północnym Wietnamie, w pobliżu ujścia rzeki Sông Cả do Zatoki Tonkińskiej, ośrodek administracyjny prowincji Nghệ An.
Historia.
W czasie trwania wojny wietnamskiej Vinh odgrywało istotną rolę, gdyż był w nim początek tajnego rurociągu dostarczającego paliwo dla walczących w Wietnamie Południowym partyzantów Wietkongu jak i regularnych oddziałów Ludowej Armii Wietnamu. Miasto było bombardowane przez US Air Force.
5 września 2008 roku zostało zaliczone do „miast I stopnia” tak jak m.in. Hajfong, Đà Nẵng i Huế. Jest najważniejszym ośrodkiem miejskim w Regionie Wybrzeża Północno-Środkowego.
Wg danych z 2009 roku liczyło 215 577 mieszkańców.
Siedziba rzymskokatolickiej diecezji Vinh.

</doc>
<doc id="475524" url="https://pl.wikipedia.org/wiki?curid=475524" title="Ergazjofigofit">
Ergazjofigofit

Ergazjofigofit – gatunek rośliny uprawnej obcego pochodzenia, który przejściowo dziczeje. Ergazjofigofity zwykle pojawiają się w siedliskach naturalnych lub półnaturalnych wokół terenów upraw danego gatunku, ale nie udaje im się trwale zadomowić. Gatunki te zwykle nie mają szans na przejście całego cyklu rozwojowego w określonych warunkach klimatycznych i w krótkim czasie zanikają ze stanowisk spontanicznych. Nielicznym jednak, czy to w wyniku skrzyżowania z rodzimymi gatunkami, czy też korzystnych dla nich zmian w środowisku, udaje się czasami trwale zaaklimatyzować.
Ergazjofigofity we florze polskiej.
Według badań Krzysztofa Rostańskiego z 1989 r. w polskiej florze było 149 ergazjofigofitów. Liczba ta jednak zmienia się ciągle. Ergazjofigofity wraz z efemerofitami tworzą grupę diafitów.
Przykłady ergazjofigofitów we florze polskiej:

</doc>
<doc id="475533" url="https://pl.wikipedia.org/wiki?curid=475533" title="Thomas Kastenmaier">
Thomas Kastenmaier

Thomas Kastenmaier (ur. 31 maja 1966 w Monachium) – piłkarz niemiecki.
Kastenmaier występował głównie jako prawy, ofensywny obrońca. Kilka sezonów grał też w pomocy. Nie był wybitnym piłkarzem, choć w latach dziewięćdziesiątych z pewnością należał do czołowych postaci powoli już podupadającej Borussii Mönchengladbach.
W roku 1998 z powodu przewlekłych kontuzji przedwcześnie zakończył karierę.
Początkowo Kastenmaier szkolił młodzież w Mönchengladbach. W sezonie 2005–2006 był asystentem trenera Paula Linza w drugoligowym LR Ahlen.
Sukcesy:

</doc>
<doc id="475534" url="https://pl.wikipedia.org/wiki?curid=475534" title="Fernando Torres">
Fernando Torres

Fernando José Torres Sanz (ur. 20 marca 1984 w Fuenlabrada) – hiszpański piłkarz, który występował na pozycji napastnika. Reprezentant Hiszpanii, z którą zdobył Mistrzostwo Świata 2010 oraz Mistrzostwo Europy 2008 i 2012. Obecny trener Atlético Madrid Juvenil A.
Torres zaczął karierę w Atlético Madryt, w którym występował we wszystkich młodzieżowych drużynach. W pierwszym zespole zadebiutował w 2001, łącznie zagrał w 174 meczach Primera División, strzelając 75 goli. Wcześniej przez dwa sezony reprezentował barwy klubu w Segunda División, zaliczając 40 spotkań, w których zdobył siedem bramek. W 2007 odszedł do Liverpoolu stając się najdroższym piłkarzem w historii angielskiego klubu. W debiutanckim sezonie zdobył ponad 20 goli w lidze, czego ostatnio dokonał Robbie Fowler w sezonie 1995/1996. W grudniu 2009 roku strzelił 50 bramkę w lidze i został najszybszym zawodnikiem, który tego dokonał. W styczniu 2011 roku Torres przeszedł z Liverpoolu do Chelsea F.C. za szóstą co do wysokości kwotę w historii futbolu 58,5 mln euro. W 2015 roku został zawodnikiem klubu A.C. Milan, po czym ponownie reprezentował barwy ekipy ze stolicy Hiszpanii. W 2018 roku przeszedł do Sagan Tosu. W czerwcu 2019 zakończył karierę piłkarską.
Występował w reprezentacji Hiszpanii, w której zadebiutował w meczu przeciwko Portugalii w 2003. Z drużyną narodową wziął udział w Mistrzostwach Europy 2004, Mistrzostwach Świata 2006, Mistrzostwach Europy 2008, Mistrzostwach Świata 2010, Mistrzostwach Europy 2012 i Mistrzostwach Świata 2014. Nie strzelił gola na turnieju w 2004, dwa lata później trzykrotnie trafił do siatki. Na Euro 2008 zdobył dwie bramki, w tym zwycięską w wygranym 1:0 finale z Niemcami. Cztery lata później strzelił trzy bramki, w tym jedną w finałowym meczu z Włochami. Na Mistrzostwach Świata 2014 wystąpił w trzech meczach zdobywając jednego gola.
Dzieciństwo i początki kariery.
Urodzony 20 marca 1984, jest trzecim dzieckiem Flori i José. Siostra Mari Paz przyszła na świat osiem lat wcześniej, a brat Israel siedem lat przed zawodnikiem. Piłką nożną zaczął interesować się jako dziecko. W wieku 5 lat dołączył do swojego pierwszego zespołu, Parque 84. Jego dziadek nie był wielkim fanem futbolu, pomimo to zagorzale kibicował Atlético Madryt, do którego miłość zaszczepił w Torresie.
Początkowo Hiszpan chciał być bramkarzem, na tej pozycji grał jego starszy brat. Mając siedem lat zaczął regularnie występować na pozycji napastnika w halowym zespole dziecięcym Mario’s Holland. Trzy lata później, w wieku 10 lat, trafił do Rayo 13, występującej w rozgrywkach drużyn składających się z jedenastu zawodników. Po sezonie, w którym strzelił 55 goli, Torres został jednym z trzech zawodników zespołu, którzy zostali wysłani na próbne testy do Atlético Madryt. Swoją grą zrobił wrażenie na skautach i w 1995, w wieku 11 lat, dołączył do klubu. Rok później Torres otrzymał ofertę przenosin do Realu Madryt, rywala Atlético, którą odrzucono.
Kariera klubowa.
Atlético Madryt.
Trzy lata po przyjściu do drużyny, zwyciężył z zespołem w międzynarodowym turnieju U-15 Nike Cup. Po zakończeniu zawodów został uznany za najbardziej utalentowanego piłkarza Europy w swojej kategorii wiekowej. W 1999 otrzymał wartą 2 miliony euro ofertę przenosin do Valencii, którą odrzucono, a z zawodnikiem podpisano profesjonalny kontrakt z klauzulą sprzedaży za trzy miliony euro. Pierwszy rok gry spędził w młodzieżowym zespole, a następny sezon rozpoczął w Honour Divison. Rozgrywki zaczęły się dla niego pechowo, gdyż we wrześniu złamał nogę i pauzował do grudnia. W przygotowaniach do kolejnego sezonu trenował z pierwszym zespołem, w którym ostatecznie zadebiutował 27 maja 2001 na Vicente Calderón wchodząc na murawę w 65. minucie spotkania z CD Leganés. W czasie występu miał 17 lat i 68 dni, co uczyniło go najmłodszym debiutantem w historii klubu. Tydzień później zdobył swojego pierwszego ligowego gola w spotkaniu przeciwko Albacete Balompié, a Atlético zakończyło rozgrywki poza miejscem premiującym awans do Primera División.
W kolejnym sezonie, w którym to Torres wystąpił w 36 spotkaniach, zespół wywalczył promocję do pierwszej ligi. Pierwszy sezon w Primera División Hiszpan zakończył z 29 występami i 12 zdobytymi golami, a Atlético uplasowało się na 11. miejscu. W kolejnym sezonie Torres poprawił swoje osiągnięcie z poprzednich rozgrywek, strzelając 19 bramek w 35 ligowych spotkaniach, co dało mu trzecie miejsce w klasyfikacji strzelców&lt;ref name="Spanish Primera División - Top Scorers - 2003/04"&gt;&lt;/ref&gt;. W wieku 19 lat został najmłodszym kapitanem w historii klubu. Atlético nie zdołało się zakwalifikować do Pucharu UEFA, ale dzięki zajęciu w lidze 7. pozycji uzyskało awans do Pucharu Intertoto. W spotkaniu z OFK Beograd zdobył dwa gole, które były jego pierwszymi w europejskich pucharach. Atlético dotarło do finału, w którym przegrało po rzutach karnych z Villarreal CF. W 2005 sprowadzeniem Torresa zainteresowana była Chelsea, ale prezes hiszpańskiego klubu Enrique Cerezo nie wyraził zgody na transfer. Cerezo ogłosił w styczniu 2006 roku, że klub jest gotów rozważyć oferty za zawodnika, a sam Torres stwierdził, że w marcu otrzymał ofertę od Newcastle United.
Po Mistrzostwach Świata 2006, w których Torres dotarł z reprezentacją do 1/8 finału, Chelsea ponownie zaczęła starania o pozyskanie zawodnika, ale ten zdecydował, że jeszcze przez rok pozostanie w Atlético. W następnym sezonie, w którym zdobył w lidze 14 bramek, na nowo rozpoczęły się spekulacje dotyczące przyszłości piłkarza po tym, jak Atlético nie zakwalifikowało się do Pucharu UEFA. Według angielskich mediów Hiszpan był głównym celem transferowym Liverpoolu. Kilka dni później poinformowano, że kluby doszły do porozumienia; kwota transferu wyniosła 25 milionów funtów, a do Atlético w ramach transakcji odszedł Luis García. 30 czerwca Atlético ogłosiło pozyskanie z Villarrealu Diego Forlána, jeszcze przed oficjalnym podpisaniem kontraktu Torresa z Liverpoolem. 2 lipca zawodnik sfinalizował umowę z angielskim klubem. Następnego dnia piłkarz pomyślnie przeszedł testy medyczne, po których powrócił do Madrytu na pożegnalną konferencję prasową. Z momentem podpisania umowy Torres stał się najdroższym piłkarzem w historii Liverpoolu.
Liverpool.
Sezon 2007/2008.
Po transferze do Liverpoolu wielu ekspertów piłkarskich twierdziło, że kwota transferu była za wysoka na zawodnika, który nie zdobywał wielu bramek w lidze hiszpańskiej. Torres zadebiutował w Liverpoolu 11 sierpnia 2007 w wygranym 2:1 wyjazdowym meczu z Aston Villą. Premierowy występ dla klubu w Lidze Mistrzów zanotował cztery dni później w zakończonym zwycięstwem 1:0 spotkaniu z Toulouse FC, wchodząc na murawę w 79. minucie. Pierwszego gola w Premier League zdobył 19 sierpnia w debiucie na Anfield, w 16. minucie meczu z Chelsea. Pierwszego hat-tricka strzelił 25 września 2007 w wygranym 4:2 meczu Pucharu Ligi Angielskiej z Reading. Pierwszą bramkę w Lidze Mistrzów zdobył w swoim trzecim występie w tych rozgrywkach, w zakończonym wynikiem 4:1 pojedynku z FC Porto. Torres w tamtym spotkaniu zdobył dwa gole. 11 grudnia Torres zdobył bramkę w meczu z Olympique Marsylia, która później została wybrana bramką sezonu strzeloną przez Liverpool.
Torres został wybrany najlepszym piłkarzem lutego w Premier League, a podstawę do wręczenia nagrody Hiszpanowi stanowiły cztery strzelone gole w dwóch ligowych występach, w tym hat-trick w spotkaniu z Middlesbrough, 23 lutego 2008. Ten i kolejne trzy gole zdobyte w zakończonym zwycięstwem 4:0 meczu z West Ham United sprawiły, że stał się czwartym graczem w historii Liverpoolu, któremu udało się strzelić hat-tricka w dwóch kolejnych spotkaniach na własnym boisku. W 33 kolejkach Premier League zdobył 21 bramek, jako pierwszy od czasów Robbiego Fowlera przekraczając granicę 20 trafień w sezonie. W kwietniu zdobył kolejnego gola w Lidze Mistrzów, w rewanżowym spotkaniu z Arsenalem w ramach ćwierćfinału, przyczyniając się do awansu zespołu do dalszej fazy rozgrywek. Było to jego 29 trafienie w sezonie, dzięki czemu pobił rekord byłego zawodnika Liverpoolu, Michaela Owena. 11 kwietnia 2008 Torres został nominowany do nagrody Piłkarza Roku Ligi Angielskiej, którą ostatecznie otrzymał zawodnik Manchesteru United Cristiano Ronaldo. Hiszpan otrzymał także nominację do nagrody Młodego Piłkarza Roku Ligi Angielskiej, której laureatem został gracz Arsenalu Cesc Fàbregas. Wybrano go również do Jedenastki Roku Ligi Angielskiej. W maju w plebiscycie na Piłkarza Roku Ligi Angielskiej według Dziennikarzy zajął drugie miejsce.
4 maja 2008 Torres strzelił gola w 57. minucie spotkania z Manchester City, zdobywając bramkę w ósmym kolejnym meczu ligowym na własnym boisku. Wyrównał tym samym klubowy rekord Rogera Hunta. Po strzeleniu 24 ligowej bramki w ostatnim meczu sezonu, wygranym 2:0 z Tottenham Hotspur, został najskuteczniejszym zagranicznym debiutantem w historii Premier League, poprawiając poprzedni rekord należący do Ruuda Van Nistelrooya (23 trafienia). Rozgrywki zakończył na drugim miejscu ex aequo z Emmanuelem Adebayorem w klasyfikacji strzelców ligi&lt;ref name="Premier League - Top Scorers - 2007/08"&gt;&lt;/ref&gt;. Po zakończeniu został wybrany przez kibiców najlepszym piłkarzem Liverpoolu w sezonie 2007/2008.
Pod koniec maja media spekulowały, że Chelsea zamierza złożyć opiewającą na 50 milionach funtów ofertę za Hiszpana, jednak sam zawodnik stwierdził, że nie zamierza w najbliższej przyszłości opuszczać klubu. Prezes Liverpoolu Tom Hicks również negatywnie odniósł się do tego pomysłu, twierdząc, że Torres nie zostanie sprzedany za żadną cenę.
Sezon 2008/2009.
Hiszpan obiecująco rozpoczął sezon 2008/2009, strzelając gola w wygranym 1:0 wyjazdowym spotkaniu z Sunderlandem. 31 sierpnia 2008 zerwał ścięgna podkolanowego w zremisowanym 0:0 meczu z Aston Villą, która miała go wykluczyć z gry na trzy tygodnie. Na boisko powrócił 16 września, występując w wygranym meczu z Olympique Marsylia w Lidze Mistrzów. 27 września zdobył dwie bramki w wygranych 2:0 derbach Merseyside. Następnie wygranym 3:2 meczu z Manchesterem City strzelił dwa gole, przy czym pierwszy z nich był 1000 bramką zdobytą przez Liverpool w Premier League od momentu założenia tej ligi w 1992 roku. 22 października Liverpool rozegrał mecz z byłym klubem Torresa, Atlético w ramach rozgrywek grupowych Ligi Mistrzów na Vicente Calderon, jednak kontuzja więzadła Hiszpana, której doznał w meczu reprezentacji Hiszpanii z Belgią uniemożliwiła mu grę w spotkaniu. 27 października został wybrany do najlepszej drużyny sezonu 2007/08 według FIFPro.
Do gry po kontuzji powrócił w wygranym 3:0 meczu z West Bromwich Albion, wchodząc na murawę w 72. minucie. Na początku listopada Torres przyznał, że chciałby przed zakończeniem kariery powrócić do Atlético. 26 listopada w wygranym 1:0 meczu Ligi Mistrzów z Olympique Marsylia doznał urazu ścięgna, która miała go wykluczyć z gry na okres od dwóch do czterech tygodni. 2 grudnia w plebiscycie France Football na najlepszego piłkarza Europy roku 2008 zajął trzecie miejsce, ustępując Leo Messiemu i zwycięzcy Cristiano Ronaldo. Następnie Torres został nominowany do nagrody Piłkarza Roku FIFA. W plebiscycie tym zajął ostatecznie trzecie miejsce, ustępując tak samo jak w przypadku Złotej Piłki Leo Messiemu i zwycięzcy Cristiano Ronaldo. 3 stycznia 2009 powrócił do gry po kontuzji, kiedy to wystąpił w wygranym 2:0 spotkaniu Pucharu Anglii z Preston North End, i zdołał zdobyć swoją pierwszą bramkę w rozgrywkach, ustanawiając w 93. minucie wynik meczu. 1 lutego w wygranym 2:0 meczu z Chelsea Torres zdobył obydwie bramki dla swojego zespołu. Mimo iż półtora roku w klubie, Torres znalazł się na 50. miejscu na liście 50 najlepszych graczy Liverpoolu według "The Times".
10 marca Liverpool grał z Realem Madryt w 1/8 Lidze Mistrzów. Torres mimo urazu stawu skokowego mógł zagrać w tym meczu, ponieważ przed tym spotkaniem otrzymał zastrzyk znieczulający. Torres zdobył pierwszą bramkę w tym meczu, a Liverpool wygrał 4:0 i awansował do dalszej fazy rozgrywek. Cztery dni później zdobył wyrównującą bramkę w wygranym 4:1 spotkaniu z Manchesterem United. 26 kwietnia po raz drugi znalazł się w Jedenastce Sezonu Premier League. W ostatnim meczu sezonu z Tottenhamem Hotspur, wygranym 3:1, strzelił 50. bramkę dla klubu, a Liverpool zajął ostatecznie drugie miejsce w tabeli, ustępując Manchesterowi United.
Sezon 2009/2010.
28 maja 2009 roku Torres zaakceptował nowy kontrakt z klubem, który podpisał 14 sierpnia. Dzięki tej umowie zarobki piłkarza zwiększyły się do 110 tysięcy funtów na tydzień, a Hiszpan będzie mógł przedłużyć kontrakt o jeden rok po tym jak wygaśnie w 2013 roku. 19 września Torres zdobył dwie bramki w wygranym 3:2 meczu z West Ham United. Tydzień później, w wygranym 6:1 meczu z Hull City zdobył hat-tricka. Po zdobyciu pięciu bramek w lidze i przewodzenia w klasyfikacji najlepszych strzelców Premier League, Torres został wybrany najlepszym graczem września w Premier League. 25 października zdobył pierwszą bramkę w wygranym 2:0 meczu z Manchesterem United. Po tym spotkaniu Benítez pochwalił go, mówiąc: "Czekaliśmy na to ostatnie podanie, kiedy Torres doszedł do piłki, wiedzieliśmy, że zdobędzie gola".
16 grudnia Torres wystąpił w meczu z Wigan Athletic. Był to jego setny występ dla Liverpoolu. Sześć dni później po raz drugi został wybrany do najlepszej drużyny sezonu według FIFPro&lt;ref name="FIFA/FIFPRO World XI announced"&gt;&lt;/ref&gt;. 29 grudnia w meczu z Aston Villą Torres w doliczonym czasie gry zdobył zwycięską bramkę dla Liverpoolu. Był to jego 50 gol w lidze dla Liverpoolu i zarazem najszybciej strzelone 50 bramek w historii klubu i Premier League. 13 stycznia 2010 roku w meczu Pucharu Anglii z Reading doznał kontuzji kolana, która miała go wykluczyć z gry na sześć tygodni. Na boisko powrócił 21 lutego, kiedy to wystąpił w zremisowanym 0:0 meczu z Manchesterem City. W marcu 2010 roku pojawiły się spekulacje o odejściu Torresa w letnim okienku transferowym, jednak piłkarz zaprzeczył tym pogłoskom mówiąc: "Moje miejsce jest w Liverpoolu i Anglii. Ciągle mam jeszcze trzy lata do wygaśnięcia kontraktu". W kwietniu kontuzja kolana, której doznał w styczniu odnowiła się. Wykluczyła go z meczu z Fulham (0:0), rozegranego 11 kwietnia. Torres zdecydował się na wizytę u lekarza-specjalisty.
Chelsea.
Sezon 2010/2011.
27 stycznia 2011 Chelsea oficjalnie wyraziła swoje zainteresowanie Torresem przez złożenie Liverpoolowi pierwszej oferty opiewającej na 40 mln funtów, odrzuconej przez "The Reds". Następnego dnia sam zawodnik poprosił klub o pozwolenie na transfer do londyńskiej drużyny – Liverpool ponownie nie wydał zgody na przenosiny. Transfer doszedł do skutku w trakcie zimowego okienka transferowego 31 stycznia 2011, za szóstą w historii futbolu najwyższą kwotę – 50 mln funtów (58,5 mln euro) (Real Madryt zapłacił 94 mln euro za Cristiano Ronaldo, 73,5 mln za Zinedine Zidane'a, FC Barcelona 69,5 mln za Ibrahimovicia oraz Real 65 mln za Kakę i 60 mln za Figo). Strony podpisały 5,5 letni kontrakt. Pierwszą bramkę dla Chelsea zdobył w wygranym spotkaniu z West Ham United – swoim dziesiątym meczu w Premier League dla tego klubu, kończąc okres 903 minut bez trafienia. Do końca sezonu Hiszpan nie strzelił już bramki i sezon zakończył z 14 spotkaniami i jednym golem.
Sezon 2011/2012.
Torres zaczął sezon jako podstawowy gracz. Jednak jego niemoc strzelecka zmusiła nowego trenera klubu André Villas-Boasa na odesłanie go na ławkę rezerwowych. Pierwszą bramkę w sezonie ligowym zdobył w przegranym 1:3 wyjazdowym meczu z Manchesterem United. Swój dorobek o gola powiększył w następnym spotkaniu z Swansea. W tym samym spotkaniu obejrzał bezpośrednią czerwoną kartkę po faulu dwiema nogami na Marku Gowerze. 19 października 2011 zdobył dwa gole w wygranym 5:0 spotkaniu Ligi Mistrzów przeciwko Racingowi Genk. Kolejne miesiące były dla Torresa fatalne. Przez ponad 5 miesięcy nie trafił do siatki rywala. Na jego kolejną bramkę trzeba było czekać do 18 marca 2012 roku. "El Niño" zdobył wtedy dwa gole w Pucharze Anglii w meczu z Leicester City, kończąc tym samym serię 24 spotkań bez trafienia. 31 marca 2012 zdobył swoją trzecią bramkę w sezonie ligowym w meczu z Aston Villa. 24 kwietnia podczas drugiego, półfinałowego meczu Ligi Mistrzów z FC Barcelona strzelił bramkę na 2:2, czym ostatecznie przypieczętował awans The Blues do finału Ligi Mistrzów. W pierwszym meczu półfinałowym Chelsea wygrała na swoim stadionie 1:0. Pięć dni później Fernando ustrzelił hat-tricka w wygranym 6:1 spotkaniu z Queens Park Rangers. 19 maja wygrał z klubem Ligę Mistrzów, pokonując po rzutach karnych Bayern Monachium. Torres wszedł na boisko w 85. minucie zmieniając Salomona Kalou. Hiszpan wywalczył rzut rożny po którym padła bramka na 1:1.
Sezon 2012/2013.
Sezon dla Chelsea rozpoczął się meczem o Tarczę Wspólnoty z Manchesterem City. Torres zdobył w nim gola otwierającego wynik spotkania, jednak The Blues przegrali 2:3. W Premier League "El Niño" rozpoczął strzelanie w 2 kolejce z Reading – gol Hiszpana dał prowadzenie The Blues 3:2. Trafiał również w spotkaniach z Newcastle United, Arsenalem i Norwich City, przyczyniając się do objęcia przez Chelsea prowadzenia w ligowej tabeli na początku sezonu. 25 września Torres zdobył bramkę w wysoko wygranym 6:0 spotkaniu przeciwko Wolverhampton w Pucharze Ligi Angielskiej. W ligowym spotkaniu 28 października 2012 Torres został odesłany do szatni po otrzymaniu dwóch żółtych kartek, w tym drugiej za symulowanie, a osłabiona Chelsea przegrała 3:2 z Manchesterem United.
Pierwszą bramkę w rozgrywkach Ligi Mistrzów w sezonie 2012/2013 zdobył w spotkaniu z Szachtarem Donieck, wbijając do bramki piłkę odbitą przez Andrija Piatowa. 21 listopada 2012 na stanowisku menedżera Roberta Di Matteo zastąpił Rafa Benítez, który już trenował Torresa w Liverpoolu. Z nowym trenerem wiązano duże nadzieje i liczono na poprawę gry Hiszpana. Torres zakończył 11-godzinną serię bez gola w spotkaniu Ligi Mistrzów z FC Nordsjælland, trafiając do siatki dwukrotnie – były to zarazem ostatnie trafienia Hiszpana w tej edycji Ligi Mistrzów, gdyż Chelsea zajęła 3. miejsce w grupie E (za Juventusem i Szachtarem) i nie awansowała do fazy pucharowej rozgrywek. Trzy dni później zdobył kolejne dwie bramki, tym razem w lidze w wygranym 3:1 spotkaniu z Sunderlandem, przerywając złą passę 8 meczów ligowych Hiszpana bez gola. Strzelił też w półfinałowym spotkaniu Klubowych Mistrzostw Świata w Piłce Nożnej 2012 przeciwko meksykańkiemu CF Monterrey i trzy dni później zaliczył występ w przegranym 1:0 finale z brazylijskim Corinthians Paulista.
Trzecie miejsce w grupie Ligi Mistrzów pozwoliło The Blues na grę w fazie pucharowej Ligi Europy. W tych rozgrywkach Torres rozpoczął strzelanie od 1/16 gdzie londyńczycy zmierzyli się ze Steauą Bukareszt. Dzięki tej bramce ustanowił klubowy rekord – w jednym sezonie trafiał do bramki w 7 różnych rozgrywkach. W Lidze Europy strzelał gole również w meczach ćwierćfinałowych z Rubinem Kazań (trzykrotnie) i półfinałowym z FC Basel (jedna bramka). W zwycięskim 2:1 finale z Benfiką Hiszpan otworzył wynik meczu. W 9 spotkaniach Ligi Europy w sezonie 2012/2013 "El Niño" zdobył 6 bramek. W ostatnim meczu sezonu ligowego z Evertonem Torres zdobył zwycięską bramkę na 2:1 – swoją pierwszą w tych rozgrywkach w kalendarzowym 2013 roku – i zakończył sezon z 22 trafieniami we wszystkich rozgrywkach zostając najlepszym strzelcem drużyny.
Sezon 2013/2014.
Torres został wybrany do wyjściowej jedenastki przeciwko Hull City A.F.C. przez José Mourinho w pierwszym meczu sezonu 2013/14. Swojego pierwszego gola w sezonie 2013/2014 strzelił w meczu o Superpuchar Europy przeciwko Bayernowi Monachium. 28 września został zawieszony po otrzymaniu dwóch żółtych kartek w zremisowanym meczu ligowym z Tottenhamem na White Hart Lane. 22 października 2013 po raz setny wystąpił w koszulce Chelsea przeciwko FC Schalke 04 w meczu Ligi Mistrzów strzelając dwie bramki w wygranym meczu 3:0. 27 października strzelił swojego pierwszego gola w sezonie ligowym w 93 minucie spotkania z Manchesterem City (2:1) dając tym samym zwycięstwo The Blues. W tym samym meczu asystował przy trafieniu André Schürrle na 1:0. 14 grudnia Hiszpan otworzył wynik spotkania w zwycięskim meczu z Crystal Palace F.C. (2:1). 27 kwietnia w meczu ligowym przeciwko FC Liverpool znalazł się w okazji sam na sam z bramkarzem, lecz wybrał podanie do Williana, który podwyższył wynik spotkania na 2:0. 30 kwietnia w meczu Ligi Mistrzów Torres strzelił gola swojemu byłemu klubowi Atlético Madryt, jednak mecz zakończył się przegraną Chelsea 1:3. Ostatniego gola w sezonie zdobył przeciwko Cardiff City F.C. w ostatniej kolejce Premier League. Torres sezon zakończył z 11 golami w 44 spotkaniach wszystkich rozgrywek.
Powrót do Atlético.
29 grudnia 2014 mistrzowie Hiszpanii poinformowali o wypożyczeniu Fernando Torresa z A.C. Milan do końca sezonu 2015/2016. Na oficjalną prezentację zawodnika na Vicente Calderón, która odbyła się 4 stycznia, przybyło 45 tys. widzów. Swój pierwszy mecz po powrocie do zespołu z Madrytu zagrał już trzy dni później, w meczu 1/8 finału Pucharu Króla z Realem Madryt. Atlético wygrało 2:0 przy znikomym wkładzie Torresa. W spotkaniu rewanżowym Torres trafiał dwukrotnie – w 1. i 46. minucie meczu. Mecz zakończył się wynikiem 2:2, dzięki czemu Atlético awansowało do 1/4 Pucharu Króla. W lutym 2016 zdobył swoją setną bramkę w barwach Atlético w wygranym 3:1 ligowym spotkaniu z SD Eibar.
Po zakończeniu okresu wypożyczenia do A.C. Milan w lipcu 2016 Torres podpisał roczny kontrakt z Atlético. W związku z zakazem transferowym klubu z Madrytu do stycznia 2018, w lipcu 2017 Torres zgodził się na kolejny roczny kontrakt z "Rojiblancos". 15 października 2017 rozegrał 300. ligowe spotkanie w hiszpańskiej piłce, z czego 260 w najwyższej klasie rozgrywkowej, a 40 w Segunda División.
W spotkaniu ligowym z Levante UD 15 kwietnia 2018 Torres zdobył swoją setną bramkę w Primera División. 16 maja 2018 wystąpił w zwycięskim finale Ligi Europy przeciwko Olympique Marsylia, zmieniając Antoine'a Griezmanna w doliczonym czasie gry. W ostatnim meczu w barwach Atletico, przeciwko SD Eibar, Torres trafił do siatki dwukrotnie, a spotkanie zakończyło się remisem 2:2.
Sagan Tosu.
10 lipca 2018 Fernando Torres przeniósł się do występującego w J1 League Sagan Tosu, wiążąc się z klubem na 1,5 roku z opcją przedłużenia o kolejny rok. Łącznie w 35 ligowych występach w Sagan Tosu zdobył 5 bramek, przechodząc w tym czasie przez 6-miesięczny okres bez zdobytego gola. W czerwcu 2019 ogłosił zakończenie piłkarskiej kariery zawodniczej. Pożegnalny mecz rozegrał 23 sierpnia 2019, w którym drużyna z Tosu przegrała 1:6 z Vissel Kobe z Andrésem Iniestą i Davidem Villą w składzie.
Kariera reprezentacyjna.
W lutym 2001 roku z reprezentacją Hiszpanii U-16 zwyciężył w turnieju Algarve. Mając 15 lat zdobył z reprezentacją Młodzieżowe Mistrzostwo Europy do lat 16 strzelając w finale zwycięską bramkę, ponadto zwyciężył w klasyfikacji strzelców oraz wybrany został graczem turnieju. W listopadzie 2001 roku reprezentował Hiszpanię w Młodzieżowych Mistrzostwach Świata U-17, ale zespół nie wyszedł z grupy. W lipcu 2002 roku odniósł z kadrą zwycięstwo w Mistrzostwach Europy U-19, ponownie zdobywając w finale gola na wagę triumfu, kończąc również zawody jako najlepszy strzelec i gracz turnieju.
6 września 2003 zadebiutował w pierwszej reprezentacji w towarzyskim meczu z Portugalią. Pierwszego gola zdobył 28 kwietnia 2004 w spotkaniu z Włochami. Został powołany na Mistrzostwa Europy 2004, na których dwukrotnie wchodził z ławki rezerwowych, a pierwszy występ w podstawowym składzie zaliczył w decydującej o awansie do dalszych gier potyczce z Portugalią, którą Hiszpania przegrała 0:1 i odpadła z turnieju.
W eliminacjach do Mistrzostw Świata 2006 strzelił 7 goli w 11 spotkaniach, dzięki czemu został najlepszym strzelcem Hiszpanii w kwalifikacjach. W swoim pierwszym występie na mistrzostwach świata, zdobył gola wolejem, którym przypieczętował zwycięstwo 4:0 z Ukrainą. W drugim grupowym meczu przeciwko Tunezji, wygranym 3:1, Torres dwukrotnie wpisał się na listę strzelców. Turniej zakończył z trzema bramkami na koncie, będąc ex aequo z Davidem Villą najlepszym strzelcem drużyny. Hiszpan pojechał z reprezentacją na Mistrzostwa Europy 2008, zaliczając w pierwszym meczu z Rosją asystę przy golu Villi. Torres został skrytykowany po tym, jak schodząc z boiska w 55. minucie meczu nie podał ręki selekcjonerowi kadry Luisowi Aragonésowi. Zawodnik zaprzeczał potem jakoby miał być w konflikcie z selekcjonerem, twierdząc, że był "zły na samego siebie". Swojego pierwszego gola w turnieju strzelił w następnej potyczce Hiszpanów, zwyciężonej 2:1 ze Szwecją. W wygranym 1:0 finale Torres zdobył zwycięską bramkę i został uznany piłkarzem meczu. Razem z drugim napastnikiem w drużynie, Davidem Villą, znalazł się w jedenastce turnieju.
15 października 2008 w meczu z Belgią, rozegranym w ramach eliminacji do Mistrzostw Świata 2010, Torres doznał kontuzji ścięgna podkolanowego, przez co musiał pauzować przez kilka dni. 28 marca 2009 w spotkaniu z Turcją w eliminacjach do Mistrzostw Świata 2010, rozegrał swój 60 mecz dla drużyny narodowej, stając się tym samym najmłodszym zawodnikiem hiszpańskim, który tego dokonał. W czerwcu otrzymał powołanie na Puchar Konfederacji w RPA. W pierwszym spotkaniu Hiszpanii na turnieju, przeciwko Nowej Zelandii, Torres w przeciągu 17. minut zdobył swojego drugiego w karierze hat-tricka dla kadry; był to również najszybszy hat-trick w historii reprezentacji. W półfinale Hiszpania przegrała ze Stanami Zjednoczonymi 0:2. W meczu o trzecie miejsce, Torres został zmieniony w 57. minucie meczu, a spotkanie zakończyło się zwycięstwem Hiszpanii po dogrywce 3:2.
14 czerwca w meczu z Irlandią na EURO 2012 zdobył 2 bramki, Hiszpanie zwyciężyli 4:0. Wszedł z ławki na boisko w 75. minucie finału tej imprezy – zdobył w niej bramkę na 3:0 w 84. minucie oraz asystował Juanowi Macie przy bramce na 4:0. Dzięki temu został królem strzelców Euro 2012.
W czerwcu 2013 roku został powołany przez Vicente del Bosque na Puchar Konfederacji w Brazylii. W pierwszym meczu turnieju, gdzie Hiszpanie zmierzyli się z mistrzem Ameryki Południowej Urugwajem, Torres nie pojawił się na boisku. W kolejnym meczu, przeciwko Tahiti zdobył 4 bramki, mimo że nie wykorzystał rzutu karnego. Mecz zakończył się wysokim zwycięstwem "La Roja" 10:0. W następnym meczu Hiszpania zmierzyła się z mistrzem Afryki Nigerią. Torres wszedł na boisko w 60. min, a w 62. min wpisał się na listę strzelców w spotkaniu wygranym 3:0. W półfinale turnieju Hiszpania zmierzyła się z Włochami. Fernando wystąpił od początku spotkania, ale w 94. min został zmieniony przez Javiego Martíneza. Mecz rozstrzygnęły rzuty karne, w których lepsi okazali się Hiszpanie. W finale La Roja zmierzyła się z gospodarzami turnieju Brazylią. Torres po raz kolejny zaczął od początku spotkania, ale w 59. min meczu na placu gry zastąpił go David Villa. Hiszpanie ulegli Canarinhos 0:3. Fernando Torres otrzymał Złotego Buta turnieju kończąc go z pięcioma bramkami na koncie.
Po 11 miesiącach od ostatniego występu w reprezentacji, 30 maja 2014 Torres zdobył bramkę w towarzyskim, przygotowującym do mistrzostw świata w Brazylii meczu z Boliwią. Dzień później otrzymał powołanie do ostatecznego składu na turniej mistrzostw świata. Po występach z ławki w pierwszych dwóch spotkaniach, w trzecim, wygranym 3:0 meczu z Australią zagrał od pierwszej minuty i wpisał się na listę strzelców. Reprezentacja Hiszpanii zajęła trzecie miejsce w grupie, tracąc szanse na awans do fazy pucharowej po drugim, przegranym 0:2 spotkaniu z Chile.
Styl gry.
Torres jest nominalnym napastnikiem, mimo iż początkowo grał jako bramkarz.
Hiszpan jest szybkim, silnym, dobrze grającym w powietrzu zawodnikiem.
Kariera trenerska.
25 lipca 2021 został trenerem Atlético Madrid Juvenil A (drużyna Atlético do lat 19).
Życie prywatne.
27 maja 2009 Torres poślubił Olallę Domínguez Liste. Ceremonia odbyła się w miejscowości El Escorial na północy Hiszpanii. Oboje znają się od 1992 roku, zaś związani są ze sobą od 2001. 8 lipca 2009 na świat przyszło ich pierwsze dziecko, córka Nora Torres Domínguez. 6 grudnia 2010 kolejne, syn Leo Torres Dominguez. 26 października 2015 urodziło się ich trzecie dziecko, córka Elsa.
Inne.
W 2003 wystąpił w teledysku do piosenki „Ya Nada Volverá A Ser Como Antes” jednego ze swoich ulubionych zespołów, El Canto del Loco, ponadto przyjaźni się z jego wokalistą Danim Martínem. Dwa lata później pojawił się gościnnie w filmie komediowym "Torrente 3: El protector". W 2009 wydał swoją autobiografię zatytułowaną "El Niño: My Story"
Osiągnięcia.
Atlético Madryt
Reprezentacja Hiszpanii
Chelsea FC
Indywidualne
Torres ustanowił także kilka rekordów. Jest najmłodszym debiutantem oraz najmłodszym kapitanem w historii. Najszybciej zdobył 50 bramek w Premier League (72 występy). W sezonie 2007/2008 strzelił 24 bramki w lidze co uczyniło go najbardziej bramkostrzelnym zagranicznym zawodnikiem w swoim debiutanckim sezonie w Premier League. Torres jest najskuteczniejszym obcokrajowcem w całej historii Liverpoolu oraz jednym z dwóch graczy, którzy ośmiokrotnie z rzędu zdobywali gole w meczach na Anfield. W dniu 14 marca 2013 stał się pierwszym piłkarzem w historii, który w przeciągu jednego sezonu strzelał bramki w 7 rozgrywkach (Premier League, FA Cup, Puchar Ligi, Liga Europejska, Liga Mistrzów, Tarcza Wspólnoty oraz Klubowe Mistrzostwa Świata).

</doc>
<doc id="475535" url="https://pl.wikipedia.org/wiki?curid=475535" title="REXX">
REXX

REXX (ang. "REstructured eXtended eXecutor") jest proceduralnym interpretowanym językiem programowania zaprojektowanym przez Mike'a Cowlishawa. Jego składnia jest zbliżona do języka angielskiego. Po raz pierwszy pojawił się na platformie VM/SP Relase 3 w 1983 roku. Dużą zaletą tego języka jest możliwość zastosowania go jako języka programowania wsadowego w różnych systemach operacyjnych oraz języka skryptowego dla różnych środowisk i aplikacji. REXX charakteryzuje się dużym zestawem wbudowanych funkcji o naturalnych nazwach i argumentach, posiada tablice dynamiczne, nie trzeba deklarować zmiennych i określać ich typów. Na podstawie REXXa powstały dwa języki obiektowe NetRexx i ObjectRexx dla tych trzech języków (REXX, NetRexx, ObjectRexx) obowiązuje zasada "write once, run anywhere". Przy pomocy wizualnych środowisk zdarzeniowego programowania w REXXie (np.VisPro/Rexx, GpfRexx, VX Rexx) można w bardzo prosty sposób tworzyć aplikacje z interfejsem graficznym GUI. ARexx, implementacja języka Rexx dla AmigaOS i MorphOS, jest integralnym elementem tych systemów. Bardzo duża część oprogramowania dla AmigaOS/MorphOS jest wyposażona w porty ARexxa. Ta cecha znacznie rozszerza możliwość programów i umożliwia komunikowanie się ich między sobą. 
Zaimplementowany jest na wszystkich znaczących platformach firmy IBM:
Można go używać także na platformach niezwiązanych z IBM jak:
Składnia.
Instrukcja warunkowa IF
Przykład wykorzystania instrukcji warunkowej:
Operatory porównania
SELECT jest używany w przypadku kiedy ma się wykonać jedna z kilku możliwych instrukcji warunkowych (pozostałe zostają pominięte).
Pętla 
Aby zaimplementować pętle w języku Rexx należy użyć wyrazów DO oraz END. DO wskazuje na początek pętli i jest umieszczane przed pierwszą instrukcją w pętli, natomiast END kończy pętlę i jest umieszczane po ostatniej instrukcji w pętli.
Standardowa pętla
Inne przykłady wykorzystania pętli:
Wykorzystanie słowa FOREVER spowoduje wykonanie się pętli nieskończenie wiele razy. Taką pętle można przerwać przy pomocy instrukcji opuszczenia LEAVE
Przykładowy program.
Należy pamiętać, że każdy program w REXX'ie rozpoczyna się od komentarza. Jako rozszerzenie pliku przyjmuje się ".rexx" lub ".rex".

</doc>
<doc id="475539" url="https://pl.wikipedia.org/wiki?curid=475539" title="Wrzęchy">
Wrzęchy

Wrzęchy (Pentastomida, pięciouste, "Linguatulida") – podgromada pasożytów wewnętrznych. Znanych jest ok. 95 gatunków. 
Tryb życia.
Postacie dojrzałe pasożytują w płucach i drogach oddechowych węży i krokodyli, rzadziej u ssaków, bardzo rzadko u ptaków, płazów i ryb. Do rozwoju większość gatunków wymaga żywicieli pośrednich, którymi są ssaki, rzadziej ryby. Szkody wyrządzane żywicielom są nieznaczne. Tylko masowe występowanie larw u żywicieli pośrednich może obniżać ich zdrowotność. W strefach tropikalnych larwy niektórych wrzęch otorbiają się w płucach, rzadziej w wątrobie człowieka i mogą wywoływać poważne schorzenia. Wrzęchy występują na wszystkich kontynentach, ale w większości w strefach tropikalnych. 
Budowa zewnętrzna.
Dojrzałe osobniki są od 2 do 13 mm długie. Ciało mają białawe lub żółtawe. Wydłużone robakowato, obłe, liściaste lub językowate (synonim: "Linguatulida") spłaszczone grzbietowo-brzusznie. Odcinek przedni jest stożkowo rozszerzony. Na szczycie stożka występuje otwór gębowy. U wrzęch uważanych za pierwotniejsze, po bokach stożka osadzone są 4 wyrostki, będące narządami czepnymi, każdy zaopatrzony w oskórkowe haki, a otwór gębowy występuje na kurczliwym wyrostku. U wyżej stojących w systematyce wrzęch, wyrostki mogą być krótkie kikutowate, albo nie występują, a na bokach ciała pokrycie stożka pokrycie ciała jest zagłębione w 4 kieszonki, z oskórkowymi hakami, wysuwanymi z otworów kieszonek specjalnymi mięśniami. W sumie u tego ostatniego typu wrzęch na przodzie ciała występuje 5 otworów, uważanych przez dawniejszych badaczy za wejścia do układu pokarmowego i stąd wzięła się nazwa tradycyjna nazwa typu: pięciouste – "Pentastomida". Reszta ciała, zwana tułowiem, jest zewnętrznie pierścieniowana. Liczba pierścieni jest stała dla gatunku. Są one przejawem metamerii zewnętrznej. Postacie dojrzałe u części gatunków i postacie młodociane u wszystkich gatunków, są pokryte gęsto ułożonymi pierścieniami oskórkowych kolców. Otwór odbytowy osadzony jest na końcu tułowia.
Systematyka.
Wrzęchy były tradycyjnie klasyfikowane w randze typu. W 1972 Wingstrand wykazał podobieństwa pomiędzy nimi a splewkami. Podobieństwa te zostały potwierdzone badaniami molekularnymi, co spowodowało zaliczenie wrzęch do stawonogów.

</doc>
<doc id="475543" url="https://pl.wikipedia.org/wiki?curid=475543" title="Radziwie">
Radziwie



</doc>
<doc id="475546" url="https://pl.wikipedia.org/wiki?curid=475546" title="Dorota Dziekońska">
Dorota Dziekońska

Dorota Dziekońska-Pawełczyk (ur. 6 lutego 1962 w Warszawie, zm. 28 grudnia 1990) – polska tenisistka, reprezentantka kraju w Pucharze Federacji, mistrzyni Polski.
Kariera tenisowa.
Treningi tenisowe rozpoczęła w Kędzierzynie pod opieką Wandy Ostrowskiej, później była zawodniczką Piasta Gliwice, gdzie jej trenerem został Ireneusz Łyżwiński. Zdobywała tytuły mistrzyni Polski juniorek, a po przejściu do kategorii seniorów została trzykrotnie mistrzynią Polski w grze podwójnej (1980, 1983, 1984), międzynarodową mistrzynią Polski w tej samej konkurencji (1983) oraz kilkakrotnie finalistką mistrzostw Polski i międzynarodowych mistrzostw Polski w grze pojedynczej. Największy sukces odniosła na mistrzostwach Polski w Sopocie w 1984 roku, sięgając po tytuły mistrzowskie we wszystkich trzech konkurencjach – singlu, deblu i mikście.
W 1980 została powołana na zawody Pucharu Federacji w Niemczech. Zagrała cztery mecze, wygrywając dwa z nich. W parze z Iwoną Kuczyńską miała okazję zmierzyć się ze znanymi Amerykankami Kathy Jordan i Rosie Casals, przegrywając spotkanie po zaciętej walce w trzech setach.
Życie prywatne.
Ukończyła studia z italianistyki na Uniwersytecie Jagiellońskim. Od połowy lat 80. grała głównie we Włoszech i Niemczech. Wyszła za mąż za Piotra Pawełczyka (ur. 1957), również tenisistę, zawodnika ligowego Piasta Gliwice. 28 grudnia 1990 oboje ponieśli śmierć w wypadku samochodowym, gdy w okolicach miejscowości Ochaby w Fiata Uno, którym podróżowali, uderzył jadący z naprzeciwka samochód BMW na niemieckich numerach rejestracyjnych. Oboje zostali pochowani w grobowcu rodzinnym.
Pamięć małżeństwa tenisistów uczczono turniejem – Memoriałem Doroty Dziekońskiej i Piotra Pawełczyka, rozgrywanym w Gliwicach. Przez czternaście pierwszych edycji (do 2004 roku) turniej miał charakter krajowy, w 2005 roku przeszedł pod opiekę Międzynarodowej Federacji Tenisowej ("Vattenfall Gliwice Open", z pulą nagród 20 tysięcy dolarów).

</doc>
<doc id="475549" url="https://pl.wikipedia.org/wiki?curid=475549" title="Społeczeństwo acefaliczne">
Społeczeństwo acefaliczne

Społeczeństwo acefaliczne (inaczej: społeczeństwo najprostsze, z jęz. ; ) – spójna grupa o znacznym rozproszeniu, nieposiadająca stałych ośrodków decyzyjnych. Najczęściej spotykane wśród społeczeństw małych, w których istnieje bezpośredni kontakt jednostki z pozostałymi członkami grupy. Społeczeństwo acefaliczne przeciwstawia się ludom, które wykształciły scentralizowaną władzę (zob. wodzostwo).
J. J. Honigmann wyodrębnił dwa podstawowe typy jednostek plemiennych o acefalicznej organizacji:
Poszczególne grupy są niezależne politycznie, posiadają własne terytorium i mogą też posiadać formalną organizację polityczną oraz łączyć się z innymi grupami dla własnych korzyści (tj. wojny). Bardzo często członkowie takich społeczności muszą wybierać między lojalnością wobec swojej grupy lokalnej lub oddalonych od nich członków grupy krewniaczej.
Obie grupy acefalicznych społeczeństw charakteryzują się wykształceniem niepolitycznych form sprawnego działania i kontroli społecznej. W dużej mierze opierają się one na związkach pokrewieństwa. Nie posiadają stałego ośrodka integrującego grupę, dlatego wielkość tych społeczeństw zmienia się od różnych okoliczności, a granice organizmów politycznych mają zmienny charakter. Pojawiają się one dopiero, kiedy społeczeństwo chce zjednoczyć się wobec zagrożenia z zewnątrz lub też w przypadku konfliktu wewnętrznego za pomocą arbitrażu.
Porządek społeczny.
Problem porządku społecznego jest rozwiązywany za pomocą stałej groźby, zemsty i odpowiedzialności grupy. W ten sposób możliwość odpłaty powoduje uzależnienie się od norm w ramach grupy krewniaczej lub społeczności lokalnej. Czasem w mniej ważnych sprawach sankcje i kary mogą ograniczać się do publicznego wyrażenia dezaprobaty słownej, która sprowadza się do jawnego okazania lekceważenia (np.: drwiny). Natomiast w sytuacjach ekstremalnych, grupa może doprowadzić do wykluczenia czy eliminacji danej osoby (np. kara śmierci). Wtedy na egzekutora kary wyznaczany zostaje często krewny winnego.
Bardzo ważna jest także nieformalna instytucja rozjemstwa, czyli droga mediacji pomiędzy skłóconymi stronami. Mediatorem zostaje osoba spokrewniona z obiema stronami konfliktu i prowadzi rozmowę tak, aby doszło do obustronnego porozumienia. W przypadku gdy mediacja nie jest w stanie zakończyć sporu, takie społeczeństwa posiadają środki zapobiegające zatargom – formy uregulowanej walki fizycznej lub „szermierki słownej” pod kontrolą reszty społeczeństwa (np. „śpiewy pojedynkowe” u Eskimosów).
Działania zbiorowe.
Wszystkie decyzje gospodarcze, polityczne lub prawne opierają się tu nie na stałym i określonym autorytecie, lecz na zgodnym stanowisku w jakiejś sprawie. W dyskusji każda jednostka danej społeczności występuje jako osoba równouprawniona, czasami jednak może zaznaczyć się dominacja starszyzny. Nie ma możliwości, aby władza skupiała się trwale w rękach jednostki lub grupy osób. Decyzyjność przemieszcza się w zależności od wymaganej sytuacji oraz czy dana jednostka lub grupa osób posiada jakieś zdolności wymagane w danej dziedzinie potrzebne do podjęcia końcowego orzeczenia (rzadko decyduje czynnik położenia ekonomicznego jednostki lub jej miejsce w strukturze krewniaczej).
Społeczeństwo proste w XXI wieku.
Do dziś na świecie występują społeczeństwa acefaliczne: m.in. w Afryce, Nowej Gwinei, Brazylii i Peru.
Przykładem takiego społeczeństwa m.in. jest lud Aka, żyjący w południowo-zachodnich lasach tropikalnych Republiki Środkowoafrykańskiej i północnego Konga, Samburu w Kenii, Dassenach w Etiopii oraz Dani z Nowej Gwinei.

</doc>
<doc id="475554" url="https://pl.wikipedia.org/wiki?curid=475554" title="Mk VIII Cromwell">
Mk VIII Cromwell

A27M Cruiser Tank VIII Cromwell – brytyjski czołg pościgowy nazwany na cześć Olivera Cromwella, był to jeden z bardziej udanych brytyjskich czołgów pościgowych, pierwsza konstrukcja tego typu dorównująca ówczesnym czołgom średnim. Był to pierwszy brytyjski czołg z działem „uniwersalnym” (z armatą przeciwpancerną przystosowaną także do strzelania amunicją burzącą i odłamkową), miał dużą mobilność i dobre opancerzenie. W końcowym okresie II wojny światowej w niektórych jednostkach brytyjskich zastąpił amerykańskie czołgi M4 Sherman. Na jego konstrukcji bazował Comet, uważany za pierwszy nowoczesny czołg podstawowy.
Historia.
Cromwell został zaprojektowany na zamówienie armii brytyjskiej jako następca czołgu Crusader. Specyfikacje techniczne nowego czołgu zostały ustalone pod koniec 1940, a pierwsze projekty nowych maszyn pojawiły się już na początku 1941.
Pierwszym z nich był Cavalier, zaprojektowany w bardzo krótkim czasie czołg z licznymi wadami i silnikiem Liberty o niewystarczającej mocy. Nowy silnik Meteor bazował na rozwiązaniach silnika lotniczego Rolls-Royce Merlin, który używany był między innymi do napędu myśliwców Supermarine Spitfire. Ze względu na priorytetową produkcję silników lotniczych w zakładach Rolls Royce’a wykonanie Meteora powierzono wytwórni Rover Car Company. Tymczasowo powstał nowy model czołgu nazwany A27 Mk VIII z nowym silnikiem o mocy 600 KM (447 kW – dwukrotnie większej niż moc silnika Liberty).
Ponieważ fabryka Rover potrzebowała kilku miesięcy na przygotowanie nowej linii produkcyjnej, pierwsze modele A27 zostały wyposażone w przestarzałe silniki Liberty. Czołgi te otrzymały oznaczenie A27L Centaur. Pierwsze Meteory zeszły z linii produkcyjnej dopiero w styczniu 1943 i można było rozpocząć produkcję A27M Cromwell.
Zanim nowy czołg wszedł do służby, dokonano w nim kilku dodatkowych zmian, przede wszystkim wymienione główne uzbrojenie – zamiast armaty 6-funtowej użyto działa Ordnance QF 75mm, nowszej wersji „sześciofuntówki” przystosowanej do strzelania tą samą amunicją co amerykańska armata czołgowa 75 mm.
Służba.
Chrzest bojowy Cromwelli odbył się dopiero w czerwcu 1944, w czasie operacji "Overlord". Nie zdobyły one specjalnej popularności wśród załóg. Były chwalone za szybkość i niską sylwetkę (niższą od Shermana). Krytycznie odnoszono się do jego opancerzenia. Grubość pancerza czołowego tych dwóch czołgów była porównywalna, ale płyta pancerna „Shermana” była bardziej pochylona i lepiej wyprofilowana. Krytykowano także główne uzbrojenie Cromwella. W praktyce okazało się, że jego działo 75 mm nie było tak skuteczne jak wcześniejsza armata 6-funtowa czy amerykańskie działo czołgowe 75 mm używane w Shermanach.
Czołgi typu Cromwell, znajdowały się także na uzbrojeniu Polskich Sił Zbrojnych na Zachodzie. Znalazły się tam na wyposażeniu 10 Pułku Strzelców Konnych, walczącego w składzie 1 Dywizji Pancernej 1 Korpusu.
Wersje.
Centaur I.
Pierwsza wersja produkcyjna uzbrojona w armatę 6-funtową, używana tylko do szkolenia załóg.
Centaur II.
Odmiana eksperymentalna Mk I z szerszymi gąsienicami i bez karabinu maszynowego w kadłubie.
Centaur III.
Wersja z armatą 75mm, w 1943 większość Mk I została zmodyfikowana do wersji Mk III
Centaur IV.
Wersja z haubicą 95 mm, jedyna odmiana Centaura użyta bojowo.
Centaur AA I.
Czołg przeciwlotniczy uzbrojony w podwójne działo Oerlikon 20 mm. Początkowo użyte w czasie walk w Normandii, ale wycofane ze służby po uzyskaniu przez aliantów przewagi w powietrzu.
Centaur AA II.
Odmiana AA I, ale uzbrojona w podwójne działka Polsten.
Cromwell I.
Łączna produkcja – 600. Dokładnie taki sam jak Centaur I, ale z silnikiem Meteor.
Cromwell II.
Wersja eksperymentalna Cromwell I z szerszymi gąsienicami i bez karabinu maszynowego w kadłubie. Nie weszła do produkcji.
Cromwell III.
Łączna produkcja ok. 200, modyfikacja Centaur I z silnikiem Meteor.
Cromwell IV.
Łączna produkcja – 1935+, modyfikacja Centaur III z silnikiem Meteor. Czołgi te były używane przez 1 Dywizję Pancerną.
Cromwell V.
Pierwsza wersja Cromwella budowana oryginalnie z armatą 75 mm, kadłub spawany.
Cromwell VI.
Cromwell z haubicą 95 mm.
Cromwell VII.
Łączna produkcja – ok. 1500. Modyfikacja Cromwell IV i V z dodatkowym opancerzeniem, szerszymi gąsienicami i dodatkową skrzynią biegów.
Cromwell VIII.
Modyfikacja Cromwell VI do takiego samego standardu jak Cromwell VII.

</doc>
<doc id="475557" url="https://pl.wikipedia.org/wiki?curid=475557" title="Wodzostwo">
Wodzostwo

Wodzostwo - forma organizacji społeczno-politycznej o zhierarchizowanej i scentralizowanej formie, charakteryzująca się redystrybucyjnym systemem ekonomicznym. Rozwój wodzostwa i stabilizacja mogą doprowadzić do powstania struktury państwowej.

</doc>
<doc id="475562" url="https://pl.wikipedia.org/wiki?curid=475562" title="Sethian">
Sethian

Sethian – zespół heavymetalowy pochodzący z Finlandii. Został założony w 1998 w miejscowości Savonlinna, przez Tapio Wilske i Jussi Koponena.

</doc>
<doc id="475566" url="https://pl.wikipedia.org/wiki?curid=475566" title="Konrad Meyer-Hetling">
Konrad Meyer-Hetling

Konrad Meyer-Hetling (ur. 15 maja 1901 w Salzderhelden/Einbeck, zm. 25 kwietnia 1973 w Salzderhelden) – niemiecki agronom znany ze swojego wkładu w powstanie oraz realizacji Generalnego Planu Wschodniego.
Życiorys.
Urodził się w Salzderhelden niedaleko Einbeck w południowej części Dolnej Saksonii jako syn nauczyciela szkolnego.
Do NSDAP przyłączył się 1 lutego 1932 otrzymując numer członkowski 908.471, a do SS 20 czerwca 1933 otrzymując numer 74.695.
W stopniu SS-Oberführera kierował opracowaniem Generalnego Planu Wschodniego. Był szefem departamentu planowania Komisariat Rzeszy do spraw Umacniania Niemczyzny (niem. "Reichkomissar für die Festigung deutsches Volkstums") – urzędu III Rzeszy zajmującego się planowaniem polityki germanizacyjnej oraz kierowaniem przesiedleniami ludności cywilnej na terenach okupowanych.
Krytycznie odnosił się do jednego z niezrealizowanych wersji Generalnego Planu Wschodniego przygotowanego przez Alexandra Dolezaleka.
Okres powojenny.
Skazany w procesie RuSHA na 2 lata i 10 miesięcy.
Był jednym z rozmówców Krzysztofa Kąkolewskiego w jego zbiorze wywiadów ze zbrodniarzami nazistowskimi "Co u pana słychać?" (zmarł w kilka tygodni po przeprowadzeniu wywiadu).

</doc>
<doc id="475569" url="https://pl.wikipedia.org/wiki?curid=475569" title="Prętnik trójbarwny">
Prętnik trójbarwny

Prętnik trójbarwny, ("Trichogaster chuna") – gatunek słodkowodnej ryby okoniokształtnej z rodziny guramiowatych (Osphronemidae). Bywa hodowana w akwarium.
Występowanie.
Indie, Bangladesz
Dymorfizm płciowy.
Dorastają do 5 cm długości.
Warunki hodowlane.
Gatunek ten jest polecany zaawansowanym akwarystom. Prętników trójbarwnych nie wolno hodować razem z dużo większymi od nich rybami. Należy trzymać kilka osobników. Akwarium powinno być jasno oświetlone i dobrze zarośnięte drobnolistnymi roślinami.
Rozmnażanie.
Ryba jajorodna.

</doc>
<doc id="475572" url="https://pl.wikipedia.org/wiki?curid=475572" title="White Anglo-Saxon Protestant">
White Anglo-Saxon Protestant

WASP (z ang. "White Anglo-Saxon Protestant") – biali Anglosasi wyznań protestanckich, którzy osiedlali się od XVII wieku na wschodnim wybrzeżu Stanów Zjednoczonych, tworząc brytyjskie kolonie. Stanowią oni pierwotny trzon narodu amerykańskiego. WASP do dziś stanowi najliczniejszą grupę zamieszkującą Nową Anglię.
Opublikowany w 2012 roku przez waszyngtoński think-tank Pew Forum on Religion and Public Life raport informuje, że po raz pierwszy protestanci nie są już większością społeczeństwa amerykańskiego, stanowią 48 procent. W 2007 roku było ich 53 procent.

</doc>
<doc id="475583" url="https://pl.wikipedia.org/wiki?curid=475583" title="Pasmo Posłowickie">
Pasmo Posłowickie

Pasmo Posłowickie – pasmo Gór Świętokrzyskich. Położone na południu Kielc w granicach administracyjnych miasta należy do Chęcińsko-Kieleckiego Parku Krajobrazowego. Rozciąga się od doliny Bobrzy na zachodzie, aż do Pasma Dymińskiego na wschodzie. Pokryte jest lasami bukowo-jodłowymi.
Na zboczu góry Pierścienicy znajduje się licząca 500 metrów narciarska trasa zjazdowa z różnicą poziomów 58 m, wyposażona w podwójny wyciąg orczykowy o przepustowości 1000 osób na godzinę i sztuczne oświetlenie. Koło początku trasy znajdowała się zburzona w 2006 roku skocznia narciarska o punkcie konstrukcyjnym K-60. U podnóża Kamiennej Góry znajduje się rezerwat przyrody nieożywionej Biesak-Białogon.
Przez całe pasmo prowadzi niebieski szlak turystyczny z Chęcin do Łagowa.

</doc>
<doc id="475585" url="https://pl.wikipedia.org/wiki?curid=475585" title="Hannu Lepistö">
Hannu Lepistö

Hannu Lepistö (ur. 17 maja 1946) – fiński trener skoków narciarskich. Od kwietnia 2006 roku do 11 marca 2008 roku trener reprezentacji Polski, a od 30 stycznia 2009 roku do końca kariery indywidualny trener Adama Małysza.
Hannu Lepistö podczas swojej kariery trenerskiej miał w swoich drużynach wielu medalistów wielkich imprez, takich jak mistrzostwa świata, igrzyska olimpijskie, czy Puchar Świata.
Kariera trenerska.
Hannu Lepistö rozpoczął karierę trenerską w 1980 roku. W latach 1980–1985 trenował kadrę A Finlandii. Jego podopieczni osiągnęli m.in. dwukrotne zwycięstwo w klasyfikacji łącznej PŚ oraz złoty i srebrny medal olimpijski Mattiego Nykänena, czy dwukrotny triumf drużyny w Pucharze Narodów.
Sukcesy podopiecznych Lepistö w Finlandii w latach 1980-1985 (chronologicznie)
W latach 1986–1992 był trenerem reprezentacji Włoch. Za jego kadencji Roberto Cecon zdobył brązowy medal na mistrzostwach świata w lotach 1992 na skoczni Čerťák w Harrachovie.
Sukcesy podopiecznych Lepistö we Włoszech w latach 1986-1992 (chronologicznie)
Po dwuletniej przerwie, w 1994 roku powrócił do trenowania, ponownie objął reprezentację Finlandii. Jego podopiecznym był Janne Ahonen – dwukrotnie był trzeci w PŚ, został także mistrzem świata w 1997. Drużyna fińska dwukrotnie wygrała Puchar Narodów, a także dwukrotnie zwyciężyła na mistrzostwach świata. W 1998 Jani Soininen zdobył złoty i srebrny medal olimpijski. W konkursie drużynowym Finowie zajęli dopiero 5. miejsce, po czym po sezonie olimpijskim zrezygnował ze szkolenia fińskich skoczków.
Po olimpijskim sezonie Lepistö ponownie powrócił do Włoch. Po roku Fin zrezygnował ze szkolenia skoczków i został komentatorem w stacji telewizyjnej Eurosport.
Sukcesy podopiecznych Lepistö w Finlandii w latach 1994-1998 (chronologicznie)
W 2002 został zatrudniony jako trener reprezentacji Austrii. Wprowadził do niej nowe twarze, m.in. Thomasa Morgensterna, Floriana Liegla, Andreasa Koflera i Christiana Nagillera. Zawodnicy ci zaczęli zajmować wysokie miejsca w zawodach PŚ. Austria w sezonie 2002/2003 wygrała Puchar Narodów, a Andreas Widhölzl zajął 3. miejsce w klasyfikacji końcowej PŚ, jednak sporym rozczarowaniem był występ na mistrzostwach świata w Val di Fiemmie gdzie Austriacy w żadnym z konkursów nie zdobyli medalu. Sezon 2003/2004 nie był tak udany dla Austriaków jak poprzedni (3. miejsce w Pucharze Narodów i brąz na MŚ w lotach w konkursie drużynowym), w związku z czym Lepistö zrezygnował ze stanowiska trenera reprezentacji.
Sukcesy podopiecznych Lepistö w Austrii w latach 2002-2004 (chronologicznie)
W 2004 po raz kolejny wrócił do Włoch. Jego asystentem został Roberto Cecon. Mieli oni za zadanie zbudować silną drużynę młodych skoczków na igrzyska olimpijskie w Turynie. W 2005 podczas zawodów PŚ w Pragelato (arena IO w Turynie) Włoch zdobył pierwsze punkty w Pucharze Świata od czasu Cecona. Stefano Chiapolino zajął tam 20. miejsce, co dało mu 11 punktów. Po pierwszej serii skoków zajmował wysoką, 6. lokatę. Tak dobrego wyniku Chiapolino już nie powtórzył. W sezonie olimpijskim z kadry Lepistö i Cecona wybił się Sebastian Colloredo. W zawodach w czeskim Harrachovie odnotował miejsce w pierwszej dziesiątce (był 10.). Od tamtej pory Włoch najczęściej plasował się na miejscach w okolicach 20.–30. Obok Colloredo całkiem niezłe występy zaliczał także inny członek kadry Fina, Andrea Morassi. Na igrzyskach w Turynie Włosi nie spisali się zbyt dobrze, indywidualnie żaden z nich nie wszedł do czołowej 30., a drużynowo zajęli 11. miejsce. Jednak z powodu kontuzji dwóch reprezentantów, drużyna musiała być uzupełniona zawodnikiem kombinacji norweskiej, Davidem Bresadolą. Po sezonie 2005/2006 Lepistö odszedł z Włoch, głównie z powodu nieuregulowanych wobec niego spraw finansowych.
W kwietniu 2006 przyjął propozycję Polskiego Związku Narciarskiego i został trenerem reprezentacji Polski. W sezonie 2006/2007 do wysokiej formy powrócił prowadzony przez Lepistö Adam Małysz, który zdobył swój czwarty złoty medal mistrzostw świata, a po dziewięciu zwycięstwach w Pucharze Świata triumfował po raz czwarty w klasyfikacji generalnej, wyrównując tym samym osiągnięcie byłego podopiecznego Lepistö Mattiego Nykänena.
Kolejny sezon był zarówno dla Adama Małysza jak i pozostałych polskich skoczków nieudany i 11 marca 2008 roku Polski Związek Narciarski rozwiązał umowę z Hannu Lepistö ze skutkiem natychmiastowym. Podczas ostatniej rundy Pucharu Świata w Planicy, Polaków poprowadził jego dotychczasowy asystent Łukasz Kruczek – były skoczek narciarski. Po tym wydarzeniu Fin wrócił do pracy komentatora dla stacji Eurosport. W trakcie sezonu 2008/2009 na prośbę Adama Małysza zdecydował się zostać jego osobistym trenerem, tym samym porzucając pracę w telewizji. Pod wodzą Lepistö, polski skoczek podczas zawodów Pucharu Świata trzykrotnie stawał na podium (zawsze na drugiej pozycji). W kolejnym sezonie Fin doprowadził swego podopiecznego do dwóch srebrnych medali igrzysk olimpijskich w Vancouver. Poza tym, Adam Małysz zajął 5. miejsce w klasyfikacji generalnej Pucharu Świata sześć razy zajmując miejsce w pierwszej trójce zawodów (cztery drugie miejsca i dwa trzecie). W 2010 roku odznaczony Krzyżem Kawalerskim Orderu Odrodzenia Polski.
3 marca 2011 roku wraz z Adamem Małyszem ogłosił, że odchodzi na trenerską emeryturę. 16 marca przed wylotem do Planicy poczuł się źle na lotnisku w Helsinkach, po czym trafił do szpitala i nie wziął udziału w ostatnich konkursach Małysza w karierze i na jego benefisie 26 marca na Wielkiej Krokwi w Zakopanem.
Sukcesy podopiecznych Lepistö w Polsce w latach 2006–2011 (chronologicznie)
Życie prywatne.
Hannu Lepistö mieszka na co dzień w Lahti z żoną. Ma jednego syna, Kalle, który jest komentatorem fińskiego Eurosportu. Jego pasją jest wędkarstwo oraz wyścigi konne. Posiada 4 konie, które biorą udział w prestiżowych wyścigach. Twierdzi, że najlepiej czuje się w Finlandii.

</doc>
<doc id="475589" url="https://pl.wikipedia.org/wiki?curid=475589" title="Manson">
Manson

Osoby
Miejsca

</doc>
<doc id="475592" url="https://pl.wikipedia.org/wiki?curid=475592" title="Teatr improwizacji">
Teatr improwizacji



</doc>
<doc id="475593" url="https://pl.wikipedia.org/wiki?curid=475593" title="Charles Victoire Emmanuel Leclerc">
Charles Victoire Emmanuel Leclerc

Charles Victoire Emmanuel Leclerc (ur. 17 marca 1772 w Pontoise, zm. 2 listopada 1802 na Tortudze) – generał francuski z czasów rewolucji i wczesnych wojen napoleońskich.
W roku 1792 wstąpił do batalionu ochotniczego w okręgu Seine-et-Oise. Wyróżnił się w czasie oblężenia Tulonu i został mianowany kapitanem. W tym czasie zwrócił na niego uwagę Napoleon Bonaparte i powierzył mu ważne funkcje dowódcze w czasie kampanii w Niderlandach i podczas pierwszej kampanii włoskiej. W roku 1796 Leclerc był już zastępcą szefa sztabu armii francuskiej we Włoszech. Po bitwach pod San Giorgio i Rivoli został mianowany generałem.
W roku 1797 poślubił siostrę Napoleona, Paulinę, w tym samym roku objął funkcję szefa sztabu armii gen. Berthiera w czasie walk o Rzym. Leclerc odegrał bardzo ważną rolę przy zamachu stanu Napoleona w dniu 18 Brumaire (9 listopada 1799) – jego grenadierzy rozpędzili Radę Pięciuset, która nie chciała przekazać Napoleonowi władzy Pierwszego Konsula. Napoleon nagrodził go za to stopniem generała dywizji przy Armii Renu, a po pokoju w Lunéville mianował go dowódcą francuskiego korpusu ekspedycyjnego, który otrzymał zadanie stłumienia murzyńskiego powstania we francuskiej części wyspy San Domingo. Po trzech miesiącach walk powstanie stłumiono, ale po niedługim czasie wybuchło na nowo. Francuscy i polscy żołnierze Leclerca byli dziesiątkowani przez choroby, szczególnie przez żółtą febrę, na którą zapadł też generał. Leclerc przekazał dowództwo generałowi Rochambeau i wycofał się na pobliską wyspę Tortugę, gdzie zmarł 2 grudnia 1802. Również brat Leclerca, Louis Nicolas Marin Leclerc des Essarts (1770–1820) był na San Domingo.
Z Pauliną Bonaparte generał Leclerc miał syna Dermide’a, który zmarł w 1806 roku w wieku 8 lat.
W 1869 roku w celu uczczenia osoby Charles’a Leclerca został wystawiony pomnik w jego rodzinnej miejscowości Pontoise.

</doc>
<doc id="475596" url="https://pl.wikipedia.org/wiki?curid=475596" title="Nowohucka Biblioteka Publiczna">
Nowohucka Biblioteka Publiczna

Nowohucka Biblioteka Publiczna – instytucja kultury, powstała w 1995 roku. 1.01.2017 utworzono Bibliotekę Kraków po połączeniu czterech samodzielnych dzielnicowych sieci bibliotek. Biblioteka Kraków tworzy sieć 57 placówek w dotychczasowych siedzibach
Historia.
W roku 1951 powstała pierwsza biblioteka na terenie Nowej Huty, była to filia Miejskiej Biblioteki Publicznej w Krakowie.
W roku 1975 powstała samodzielna organizacyjnie jednostka, Dzielnicowa Biblioteka Publiczna, która od 1995 roku funkcjonowała pod nazwą Nowohucka Biblioteka Publiczna. Instytucja ta składała się z biblioteki wiodącej i 10 filii bibliotecznych. Podzielona była na czytelnię dla dorosłych, czytelnię naukową (baza danych REGION) i czytelnię dla dzieci.
Działalność.
Biblioteka działała w obrębie krajowej sieci bibliotecznej. Główną siedzibą biblioteki był budynek w Krakowie na os. Stalowym 12, a obszarem jej działania był teren dawnej dzielnicy Nowa Huta.
Biblioteka upowszechniała czytelnictwo gromadząc i udostępniając zbiór książek i czasopism, prowadziła działalność kulturalno-oświatową, organizowała imprezy takie jak: prelekcje, spotkania autorskie, konkursy, promocje wydawnictw, montaże słowno muzyczne, recitale aktorskie, wieczory baśni i poezji, wycieczki, lekcje biblioteczne. Nowohucka Biblioteka Publiczna współdziałała z lokalnym środowiskiem uczestnicząc w realizacji programów edukacyjno-wychowawczych i ekologicznych.

</doc>
<doc id="475598" url="https://pl.wikipedia.org/wiki?curid=475598" title="Ford Scorpio">
Ford Scorpio

Ford Scorpio – samochód osobowy klasy wyższej produkowany pod amerykańską marką Ford w latach 1985 – 1998.
Pierwsza generacja.
Ford Scorpio I został po raz pierwszy zaprezentowany w 1985 roku.
Ford Scorpio I sprzedawany był na rynku brytyjski jako trzecia generacja modelu Granada, w której dopisek "Scorpio" oznaczał najwyższą wersję wyposażeniową pojazdu. Początkowo pojazd oferowany był wyłącznie z nadwoziem typu liftback, które było rozwinięciem koncepcji zaprezentowanej kilka lat wcześniej w prototypach studyjnych i modelu Sierra. Kształt nadwozia pojazdu zaprojektowany został w tunelu aerodynamicznym, dzięki czemu współczynnik oporu powietrza pojazdu Cx wynosi 0,33. 
W plebiscycie na Europejski Samochód Roku 1986 model zajął 1. pozycję.
Lifting.
W 1990 roku wprowadzona została wersja sedan pojazdu, przy okazji której samochód przeszedł obszerną restylizację (poprawiono nieznacznie wyposażenie seryjne, zmieniono grill, na który trafił znaczek Forda, w standardzie pojawiły się cztery światła drogowe -dwa niezależne i dwa zintegrowane ze światłami mijania, kierunkowskazy białe - jako opcja), a dwa lata później wersja kombi, która pojawiła się przy okazji dużego face liftingu w którym zmienione zostały m.in. przednie reflektory i kierunkowskazy, atrapa chłodnicy, maska silnika, lampy tylne oraz deska rozdzielcza. Z tyłu pomiędzy lampami dodano plastikową listwę (liftback, sedan).
Ameryka Północna.
W latach 1987–1989 auto oferowane było także na rynku amerykańskim pod marką Merkur. Auto sprzedawane było w wybranych salonach Lincolna oraz Merkura z silnikiem V6 oraz bogatym wyposażeniem, m.in. skórzanymi fotelami z pompowanym za pomocą gruszek podparciem. Największą różnicą w porównaniu do europejskiego odpowiednika jest to, że Merkur posiadał boczne wzmocnienia karoserii, oraz większe i szersze zderzaki, zgodnie z ówczesnymi normami bezpieczeństwa w Ameryce Północnej.
Zawieszenie.
Z przodu pojazdu zastosowane zostały kolumny McPhersona z pojedynczym wahaczem poprzecznym. Natomiast z tyłu zawieszenie oparto na trójkątnych wahaczach wleczonych, sprężynach śrubowych, amortyzatorach teleskopowych i skrętnym stabilizatorze przechyłów.
Wersje wyposażeniowe.
Standardowe wyposażenie podstawowej wersji pojazdu CL obejmowało m.in. system ABS oraz regulowaną kierownicę. W 1987 roku podstawowa wersja CL wyposażona została standardowo także m.in. we wspomaganie kierownicy, zamek centralny oraz regulację wysokości siedzenia kierowcy. 
Wersja GL wyposażona była standardowo w elektryczne sterowanie szyb przednich, elektryczne sterowanie lusterek, obrotomierz oraz przyciemnione szyby. Wersja Ghia pojazdu standardowo wyposażona była m.in. w elektrycznie regulowane fotele, welurową tapicerkę, elektryczne sterowanie szyb tylnych, gniazdo słuchawkowe, alufelgi, światła przeciwmgłowe oraz komputer pokładowy, po liftingu poduszki powietrzne czołowe .
Opcjonalnie auto wyposażyć można było m.in. w skórzane oraz podgrzewane przednie fotele, klimatyzację, elektrycznie sterowany szyberdach, podgrzewaną przednią szybę oraz tempomat.
Druga generacja.
Ford Scorpio II został zaprezentowany po raz pierwszy w 1994 roku.
Druga generacja Scorpio powstała na zmodernizowanej bazie poprzednika, dzieląc z nim m.in. drzwi i kształt dachu. Pojazd w stosunku do pierwszej generacji modelu zyskał nową stylistykę nawiązującą do amerykańskich modeli marki, w której charakterystycznym elementem pojazdu była ogromna atrapa chłodnicy oraz owalne przednie reflektory. Wersja kombi pojazdu, standardowo wyposażona jest w Nivomat, który utrzymuje stały prześwit pojazdu niezależnie od obciążenia. W przeciwieństwie do wersji sedan, odmiana kombi w znacznie mniejszym stopniu odróżniała się od poprzednika wyglądem - kształt tylnych lamp i kształt nadwozia pozostał taki sam.
Lifting.
Pod koniec produkcji pojazdu, w 1998 roku auto przeszło delikatny lifting. Przemodelowane zostały przednie reflektory, jak i tylne lampy . Produkcję pojazdu zakończono w 1998 roku z uwagi na zbyt kontrowersyjną stylistykę oraz słaby popyt.
Wersje wyposażeniowe.
Pojazd wyposażony mógł być m.in. w elektryczne sterowanie szyb, elektryczne sterowanie lusterek, klimatyzację automatyczną, radio, zmieniarkę płyt CD, skórzane fotele, tempomat, a także fotochromatyczne lusterko wsteczne, system TCS oraz wielofunkcyjną kierownicę. System ABS, dwie poduszki powietrzne oraz immobilizer oferowane są standardowo.

</doc>
<doc id="475600" url="https://pl.wikipedia.org/wiki?curid=475600" title="Jan Tarło (cześnik koronny)">
Jan Tarło (cześnik koronny)

Jan Tarło (?–1550) – polski szlachcic.
Życiorys.
Syn Stanisława Tarło i Małgorzaty Magiera (córka Jana Magiery – kasztelana). Pieczętował się herbem Topór. 
Był krajczym wielkim koronnym od 1522, podczaszym wielkim koronnym od 1546, cześnikiem koronnym od 1550 oraz starostą pilzneńskim. 
Żonaty z Dorotą Tarnowską herbu Leliwa. Miał z nią dzieci, którymi były:

</doc>
<doc id="475604" url="https://pl.wikipedia.org/wiki?curid=475604" title="Marion Jones (ujednoznacznienie)">
Marion Jones (ujednoznacznienie)

Nazwa tego hasła odnosi się do dwóch osób:

</doc>
<doc id="475607" url="https://pl.wikipedia.org/wiki?curid=475607" title="Trinidad (Kuba)">
Trinidad (Kuba)

Trinidad de Cuba – miasto w środkowej Kubie, w prowincji Sancti Spíritus, położone na wzgórzach w pobliżu Morza Karaibskiego i zamieszkane przez około 73 tys. ludzi. W XVIII wieku jeden z wiodących ośrodków handlu cukrem w Nowym Świecie, obecnie jedna z głównych atrakcji turystycznych wyspy. Kolonialna starówka wpisana została w 1988 roku na listę światowego dziedzictwa UNESCO.
Historia.
Trinidad stanowi trzecią najstarszą osadę na Kubie, po Baracoa i Bayamo. Miasto zostało założone w 1514 roku przez hiszpańskiego konkwistadora Diego Velazqueza de Cuéllar, jako baza do planowanej inwazji Hernána Cortésa na współczesny Meksyk. Jego oryginalną nazwą była "La Villa de la Santísima Trinidad", czyli Wioska Najświętszej Trójcy. Kilkanaście lat później miejscowość przeniesiono około 14 kilometrów w głąb lądu, by zabezpieczyć mieszkańców przed regularnymi atakami piratów. Do 1550 większość rdzennej populacji Indian wyginęła z powodu chorób przywleczonych przez Europejczyków oraz ciężkiej pracy na polach trzciny cukrowej. Począwszy od XVIII wieku datuje się dynamiczny rozwój miasta, związany z hiszpańskim monopolem na handel cukrem. W pobliskiej "Valle de los Ingenios" (Dolina Cukrowni) znajdują się okazałe rezydencje magnatów cukrowych oraz wysoka na 45 metrów dzwonnica "Manaca Iznaga", z której nadzorcy obserwowali pracę niewolników. Okres handlowego "prosperity" zaznaczył się w architekturze miasta - ulice dzisiejszej starówki wybrukowano kostką sprowadzoną specjalnie na ten cel z Bostonu; powstawały charakterystyczne, okratowane okna kamienic i wysokie, drewniane bramy. Miejscowe "Museo Municipal" (Muzeum Miejskie) założono w starej rezydencji barona cukrowego Cantero. Znaleźć można w nim wyposażenie wnętrz typowe dla hiszpańskiej architektury kolonialnej, obszerne patio oraz wieżę, z której roztacza się panorama miasta i jego intensywnie czerwonych dachówek. W szczytowym okresie z tej niewielkiej miejscowości pochodziła 1/3 cukru produkowanego na wyspie.
Szczęśliwe lata dla Trinidadu skończyły się wraz ze zmianą szlaków handlowych na początku XIX wieku. Właśnie wtedy położona ok. 50 km na północny zachód miejscowość Cienfuegos zasiedlona została przez osadników zbiegłych z objętej rewolucją niewolników, francuskiej kolonii Haiti i szybko wyrosła na centrum handlowe środkowej Kuby. Sytuację pogorszyła blokada kontynentalna narzucona Hiszpanii przez Napoleona w 1806 roku, która skutecznie zablokowała eksport cukru do Wielkiej Brytanii, jednego z głównych odbiorców "białego złota". Ubocznym skutkiem tego wydarzenia było rozpowszechnienie sposobu otrzymywania cukru z buraków w Europie. 
Trinidad nie miał żadnych innych znaczących źródeł dochodu i stopniowo pauperyzował się. Kolej doprowadzono dopiero w 1919 roku, a na drogę kołową trzeba było czekać do lat 50. XX wieku. Do dzisiaj konne bryczki są powszechnym widokiem na ulicach miasta. Zapomnienie uratowało jednak kolonialną starówkę od przebudowy, dzięki czemu centrum zachowało się w praktycznie niezmienionym stanie. Doceniło to UNESCO, wpisując w 1988 roku Trinidad na listę światowego dziedzictwa kulturowego, wraz z położoną w głębi lądu Valle de los Ingenios. W 1991 upadł Związek Radziecki i dla Kuby nastały trudne czasy, związane z utratą pomocy gospodarczej. Na wyspie wprowadzono tzw. "Periodo Special" (Okres Specjalny); zaostrzono reglamentację żywności, a transport publiczny praktycznie upadł. Z pomocą Kubie przyszli turyści, których napływ dopuścił w połowie lat 90. Fidel Castro. Do dziś stanowią oni największe źródło dochodów dla mieszkańców Trinidadu. Większość zorganizowanych wycieczek zwiedza miasto w ciągu dnia, dzięki czemu wieczorami cieszyć się można niepowtarzalną atmosferą starówki, wciąż opanowanej przez miejscowych.
Główne atrakcje.
Najważniejsze zabytki miasta skupiają się wokół centralnie położonego "Plaza Mayor". Należy do nich barokowa katedra, oraz były klasztor świętego Franciszka ("Convento San Francisco") z charakterystyczną dzwonnicą, obecną na kubańskiej monecie o nominale 25 "centavos", i "Museo Nacional de la Lucha Contra Bandidos" (Narodowe Muzeum Walki z Bandytami) w środku. Dokumentuje ono zwalczanie kontrrewolucyjnej partyzantki w pobliskich górach Escambray pomiędzy 1959 a 1965 rokiem. Ulubionym miejscem spotkań mieszkańców jest natomiast plac przed zamkniętym kościołem "Nuestra Señora de la Candelaria", najstarszą świątynią miasta położoną na wzgórzu przy granicy miejscowości. W odległości kilkunastu kilometrów na południe od centrum znajduje się z kolei popularna wśród turystów plaża na półwyspie "Ancón".
Spośród lokalnych obyczajów na uwagę zasługują klatki dla kanarków, zawieszane przez mieszkańców przy wejściach do pomalowanych w ciepłe barwy kamienic, mające zapewniać szczęście i dostatek. Trinidad słynie na Kubie z koronkarstwa. Na uwagę zasługuje również regionalny napój z miodu, rumu i soku cytrynowego, nazywany "Chanchanchara". Podobnie jak na całej Kubie spotkać też można kobiety w odświętnych strojach, celebrujące uroczysty dzień swoich 15 urodzin, tradycyjnie uważany na wyspie za granicę dorosłości.

</doc>
<doc id="475608" url="https://pl.wikipedia.org/wiki?curid=475608" title="Gorzkie Żale">
Gorzkie Żale



</doc>
<doc id="475610" url="https://pl.wikipedia.org/wiki?curid=475610" title="Bauhenk">
Bauhenk

Bauhenk – skocznia narciarska o punkcie konstrukcyjnym K100 (HS-109) w słoweńskiej miejscowości Kranj. Została wybudowana w 2004 roku. Obiekt jest wyposażony w igelit. W lutym 2006 na skoczni Bauhenk przeprowadzono mistrzostwa świata juniorów. W tym samym roku na tym obiekcie zostały przeprowadzone zawody Letniego Grand Prix.
W sezonie 2007/2008 miał się tu odbyć konkurs Pucharu Świata, jednak z powodu braku śniegu został odwołany i przeniesiony do Villach (Villacher Alpenarena).
Rekordzistą skoczni jest Peter Prevc, który 9 stycznia 2011 oddał skok na odległość 119 metrów.
W skład kompleksu wchodził również drugi obiekt o rozmiarze HS-87. Obydwie skocznie posiadały wspólny zeskok. W 2015 roku najazd mniejszej skoczni został zlikwidowany.
Zawody międzynarodowe rozegrane na skoczni Bauhenk.
"Stan po zakończeniu sezonu 2011/2012"
Mistrzostwa świata weteranów.
Zwycięzcy w poszczególnych kategoriach wiekowych.

</doc>
<doc id="475613" url="https://pl.wikipedia.org/wiki?curid=475613" title="Jan Tarło (zm. 1587)">
Jan Tarło (zm. 1587)

Jan Tarło ze Szczekarzowic herbu Topór (ur. ok. 1527, zm. 1587) – wojewoda lubelski w latach 1574–1587, kasztelan radomski w latach 1565–1574, kasztelan małogoski w latach 1563–1565, sekretarz królewski w 1556 roku, dworzanin królewski od 1554 roku.
Życiorys.
Syn Jana Tarły i Doroty Tarnowskiej.
Był wojskim lwowskim, sekretarzem królewskim od 1556, kasztelanem małogoskim od 1563, kasztelanem radomskim od 1565, wojewodą lubelskim od 1574, a także starostą łomżyńskim i pilzneńskim.
Był gorliwym kalwinistą, podobnie jak jego dwie żony. Był członkiem komisji do rewizji królewszczyzn na sejmie 1563/1564 roku. Był sygnatariuszem aktu unii lubelskiej 1569 roku. Popierał uchwalenie Konfederacji Warszawskiej. W 1573 roku potwierdził elekcję Henryka III Walezego na króla Polski. W 1575 roku w czasie wolnej elekcji głosował na cesarza Maksymiliana II Habsburga.
Po raz pierwszy ożenił się z Anną Gostomską (córką wojewody rawskiego Anzelma Gostomskiego).
Powtórnie żonaty, z Agnieszką Szafraniec – kasztelanówną biecką i sandomierską – córką Stanisława Szafrańca. Miał z nią dzieci, którymi były:
Po jego śmierci małoletnimi synami zajął się ich dziad, Stanisław Szafraniec.

</doc>
<doc id="475614" url="https://pl.wikipedia.org/wiki?curid=475614" title="Baicheng">
Baicheng

Baicheng (chiń. 白城; pinyin: "Báichéng") – miasto o statusie prefektury miejskiej w północno-wschodnich Chinach, w prowincji Jilin, na północny zachód od miasta Changchun. W 2010 roku liczba mieszkańców miasta wynosiła 351 212. Prefektura miejska w 1999 roku liczyła 1 994 656 mieszkańców. Ośrodek wydobycia węgla kamiennego i rud żelaza oraz przemysłu metalowego, papierniczego, maszynowego i skórzanego.
Podział administracyjny.
Prefektura Baicheng podzielona jest na:

</doc>
<doc id="475618" url="https://pl.wikipedia.org/wiki?curid=475618" title="Colisa chuna">
Colisa chuna



</doc>
<doc id="475622" url="https://pl.wikipedia.org/wiki?curid=475622" title="Hvar">
Hvar

Hvar (wł. "Lesina") – górzysta wyspa u wybrzeży Chorwacji.
Wyspa Hvar jest długa (68 km) i wąska (4 do 10,5 km). Powierzchnia wynosi 297,38 km², a liczba mieszkańców 11,5 tys. Długość linii brzegowej wynosi 270,0 km. Odbijająca od lądu stałego na wysokości miasta Drvenik, wyspa rozciąga się pomiędzy Bračem a Korčulą, na linii wschód–zachód. Od północy omywa ją Hvarski kanal, a od południa kanały Šćedrovski, Korčulanski i Neretvanski.
Najwyższy szczyt wyspy to "Sveti Nikola" (626 m). Po północnej stronie wybrzeża występują półwyspy i zatoczki, natomiast południowy brzeg jest stromy i skalisty. Wyspa porośnięta jest roślinnością śródziemnomorską (makią), a także lawendą dlatego też Hvar znana jest również jako „lawendowa wyspa”, ze względu na sadzoną masowo lawendę, która jest jednym z głównych źródeł dochodów wyspy. Hvar jest znany z niebezpiecznych i krętych dróg. Chorwaci mają nawet swoje powiedzenie, jeśli chcą komuś źle życzyć: „obyś zginął na drogach Hvaru”. Największe w Chorwacji nasłonecznienie (średnio 2724 godz. rocznie) powoduje że wyspa jest atrakcyjna nawet zimą.
Na Hvarze nie ma żadnych rzek ani jezior, a roczna suma opadów wynosi mniej niż 800 mm. Do tradycyjnych zajęć ludności należy rybołówstwo oraz uprawa winnej latorośli, oliwek, fig, a także lawendy i rozmarynu. Bardziej intratne źródło utrzymania to turystyka, którą też można nazwać „tradycyjną”, jako że rozwija się już od ponad 140 lat (pierwszą organizację turystyczną założono w 1868).
Największe miejscowości na wyspie to Hvar, Jelsa, Stari Grad, Vrboska i Sućuraj.
W 2008 krajobraz kulturowy wyspy Hvar został wpisany na listę światowego dziedzictwa UNESCO pod nazwą "Równina Starego Gradu".
Koronki z Hvaru.
Na wyspie Hvar są wytwarzane koronki teneryfowe są wykonywane z nici zrobionych z włókien agawy. Wykonują je wyłącznie zakonnice z miejscowego klasztoru 
benedyktynek.
Koronkarstwo zostało wpisane na listę niematerialnego dziedzictwa UNESCO w Europie.

</doc>
<doc id="475623" url="https://pl.wikipedia.org/wiki?curid=475623" title="Xiphophorus helleri">
Xiphophorus helleri



</doc>
<doc id="475624" url="https://pl.wikipedia.org/wiki?curid=475624" title="Australian Women’s Hardcourts">
Australian Women’s Hardcourts

Australian Women’s Hardcourts – profesjonalny turniej tenisa żeńskiego, rozgrywany w latach 1997–2008 w australijskim Gold Coast. Był imprezą trzeciej kategorii cyklu WTA, na której rozgrywano konkurencje gry pojedynczej i podwójnej. Pierwszą edycję zawodów wygrała Rosjanka Jelena Lichowcewa. W 2009 roku turniej połączono z turniejem męskim i przeniesiono do Brisbane, pod nazwą Brisbane International.

</doc>
<doc id="475628" url="https://pl.wikipedia.org/wiki?curid=475628" title="Rura obsadowa">
Rura obsadowa

Rura obsadowa - rura stalowa, najczęściej otwarta na obu końcach, jednoczęściowa lub złożona z wielu odcinków, wciskana, wbijana lub wkręcana w grunt w procesie formowania pali.

</doc>
<doc id="475633" url="https://pl.wikipedia.org/wiki?curid=475633" title="Ekstraliga na żużlu (2006)">
Ekstraliga na żużlu (2006)

Ekstraliga żużlowa 2006 – siódmy, od czasu uruchomienia Ekstraligi i 59. w historii, sezon rozgrywek najwyższego szczebla o drużynowe mistrzostwo Polski na żużlu. Tytułu mistrza Polski z sezonu 2005 broniła drużyna Unii Tarnów.
Rozgrywki Ekstraligi rozpoczęły się 9 kwietnia 2006 a zakończyły 24 września. W lidze wystąpiło 8 zespołów, które w rundzie zasadniczej rozegrały 14 kolejek po 4 spotkania (łącznie 56 spotkań). Następnie na podstawie tabeli dokonano podziału na grupę mistrzowską (pierwsze cztery zespoły z tabeli) i spadkową. W każdej grupie rozegrano 6 kolejek po 2 spotkania (łącznie 64 spotkań).
Za zwycięstwo w meczu drużyna dostała 2 punkty, za remis 1, a za porażkę 0. Dodatkowo za zwycięstwo w dwumeczu drużyna otrzymała 1 punkt bonusowy (w przypadku remisu w dwumeczu punktu nie przyznano). Do rundy finałowej drużyny przystąpiły z zaliczeniem punktów zdobytych w rundzie zasadniczej. W rundzie finałowej obowiązywała ta sama zasada punktacji.
Mistrz Polski został uprawiony do startu w Klubowym Pucharze Europy (KPE).
Drużyna z 8 miejsca spadła do I ligi, 7 stoczy baraż z wicemistrzem I ligi o utrzymanie. Przy ustalaniu składu Ekstraligi żużlowej w przyszłym sezonie należy pamiętać, że podobnie jak w piłkarskiej I lidze obowiązuje przyznawanie licencji na grę w Ekstraklasie.
Rozgrywki prowadziła (po raz ostatni) Główna Komisja Sportu Żużlowego (GKSŻ) w imieniu Polskiego Związku Motorowego (PZM).
Zespoły.
Licencji na sezon 2006 nie otrzymało Wybrzeże Gdańsk, które obroniło się przed spadkiem w barażach z KM Intar/Dartom Ostrów Wielkopolski. Drużyna z Gdańska ostatecznie została rozwiązana (z powodów finansowych) i nie przystąpiła także do rozgrywek I ligi. Nowy klub GKŻ Lotos Gdańsk w sezonie 2006 brał udział w rozgrywkach II ligi.
W obliczu niepełnego składu Ekstraligi, GKSŻ w styczniu podjęła decyzję o przyłączeniu klubu z I ligi. ZKŻ Zielona Góra i KM Ostrów zrezygnowały z ubiegania się o „awans” i ostatecznie skład ligi uzupełnił RKM Rybnik. Drużyna ta jednak miała już zbudowany skład na I ligę (w drużynie brak zawodników z Grand Prix i od samego początku rybnicki klub był skazywany na porażkę.
Runda finałowa.
Grupa mistrzowska.
Tabela
Terminarz i wyniki
Grupa spadkowa.
Tabela
Terminarz i wyniki
Baraże o utrzymanie.
Zgodnie zasadami, w barażu bierze udział siódma drużyna Ekstraligi i wicemistrz I ligi.

</doc>
<doc id="475636" url="https://pl.wikipedia.org/wiki?curid=475636" title="Burbank (hrabstwo Los Angeles)">
Burbank (hrabstwo Los Angeles)

Burbank – miasto w hrabstwie Los Angeles, stanie Kalifornia, w Stanach Zjednoczonych.
Dane ogólne.
Burbank jest ośrodkiem przemysłowym m.in. lotnictwa (siedziba Lockheed Aircraft), mieści się tam też port lotniczy. W mieście znajduje się jeden z głównych ośrodków produkcji filmów obok Hollywood. Są tam studia filmowe i telewizyjne oraz główne siedziby, bądź ważne oddziały największych amerykańskich przedsiębiorstw medialnych, m.in. The Walt Disney Company, NBCUniversal, Warner Bros., Warner Music Group, Cartoon Network oraz telewizji PBS.

</doc>
<doc id="475637" url="https://pl.wikipedia.org/wiki?curid=475637" title="Pannonia (marka motocykli)">
Pannonia (marka motocykli)

Pannonia – marka węgierskich motocykli produkowanych w zakładach Csepel w Budapeszcie w latach 1954–1975. Konstrukcja bazowała na przedwojennym motocyklu Csepel 250. Motocykle Pannonia były importowane do Polski.
Pannonia TL – w 1954 roku pojawił się model TL, który bazował wprawdzie na konstrukcji Csepel 250, jednak zastosowano w nim wiele nowoczesnych rozwiązań. Przede wszystkim to rozwiązanie tylnego zawieszenia i zastosowanie zintegrowanej kanapy. Silnik był nieznacznie zmodyfikowaną pewną i sprawdzoną jednocylindrową dwusuwową jednostką z Csepela o pojemności 250 cm³, która generowała moc 10,5 KM. Początkowo produkowano Pannonie tylko w kolorze ciemnoczerwonym. Przez pierwsze dwa lata motocykle produkowano pod starą nazwą, a w 1956 roku wprowadzono markę Pannonia.
Pannonia TLT – już dwa lata później bo w 1956 roku pojawiła się wersja motocykla po kolejnych zmianach. Poszerzyła się gama kolorów najpierw o pistacjowo-zielony, a następnie czarny. Wprowadzono kolejne zmiany konstrukcyjne i udoskonalenia, łańcuch zamknięto w obudowie, błotnik został przymocowany do dolnych lag, aby poruszał się wraz z kołem zachowując stały prześwit, zachowano schowek w baku paliwa, ale dodano dwie puszki na narzędzia i akumulator, zastosowano lakierowane tłumiki, podniesiono moc silnika do 12 KM. W takiej formie produkowano motocykl do 1958 roku.
Pannonia TLF (TLD) później T1 – chyba najbardziej popularna na polskim rynku. Litera F w nazwie symbolizowała zwiększenie mocy do 14 KM, co pozwalało rozpędzić motocykl do ok. 105 km/h. Wersja TLD, rzadziej spotykana, posiadła prądnicę zamiast dynama. Ponownie też dokonano wielu zmian konstrukcyjnych; tylna lampa o kształcie kropli, zmieniono skrzynię biegów, ożebrowanie cylindra, elementy gaźnika, zlikwidowano schowek w zbiorniku paliwa, dodano linkę i cięgno ssania, zastosowano tylne amortyzatory z dwoma położeniami napięcia sprężyny do jazdy solo i z pasażerem, silnik dodatkowo zamocowano do ramy łącznikiem przy głowicy co nadało większej sztywności całej konstrukcji i zmniejszyło wibracje silnika. Produkowano też wersje eksportowe tego motocykla do NRD i krajów skandynawskich, charakteryzowały się szerszą gamą kolorów i większą ilością chromowanych elementów. Model ten z niewielkimi zmianami produkowano do 1964 roku (od 1960 roku najczęściej pod nazwą T1).
Pannonia TLB – na bazie modelu TLF powstała wersja Pannoni o oznaczeniu TLB. Zmiany dotyczyły przede wszystkim karoserii, która została mocno zabudowana i dodano wiele ozdobnych elementów. Tylny błotnik stał się krótszy, ale o wiele głębszy zakrywając częściowo koło, zamocowano chromowany zderzak i lampę o zmienionym kształcie. Z przodu zmodyfikowano obudowy amortyzatorów, a reflektor zabudowano w stylowej osłonie z blach. Dodano również kontrolkę naładowania akumulatora. Silnik został częściowo przysłonięty chromowanymi obudowami, które zajęły miejsce puszek bocznych, dlatego ponownie mocowano zbiorniki paliwa z wbudowanym pojemnikiem. Kanapa została podzielona na dwie części z uchwytem dla pasażera. Wprowadzono też wiele mniejszych zmian i ozdobnych elementów decydujących o niezwykle nowoczesnym na owe czasy wyglądzie tego modelu. Motocykle te były głównie eksportowane do ówczesnego NRD i Związku Radzieckiego. Stosowano standardowy silnik i podobnie jak w przypadku TLF, część z nich występowała w wersji TLD z zapłonem bateryjnym.
Pannonia T5 – w 1964 roku pojawił się model oznaczony symbolem T5, w którym znowu dokonano kilka zmian, z czego najbardziej znamienne było zastosowanie kół z bębnami hamulcowymi o mniejszej średnicy i innym mocowanie szprych. Mimo ciągle dużej popularności Pannoni, która była solidnym motocyklem o dosyć prostej i łatwej w obsłudze konstrukcji, wiadomo było, że technologia z lat 40, na której bazowała ta konstrukcja jest już przestarzała i potrzebna jest gruntowna modyfikacja. Dlatego model T5 nie wniósł wiele nowego, gdyż już w tym czasie w fabryce zaczęto się przygotowywać do zbudowania motocykla odpowiadającego nowym standardom. Eksperymentowano z aluminiowymi cylindrami oraz jednostkami dwucylindrowymi. W przyszłości zaowocowało to powstaniem modelu P20. Powstanie jeszcze lekko zmodyfikowana wersja T5H, która wraz z modelami T10 i P20 będzie produkowana niemal do końca czyli 1975 roku.
Pannonia P10 – w 1967 roku ukazał się model posiadający już cechy nowej konstrukcji, ale jeszcze ciągle bazujący na modelu TLF. Główne zmiany dotyczą przodu motocykla, gdzie zastosowano amortyzatory z tłumieniem olejowym, zmodyfikowano konstrukcję lampy, kierownicy, montowano bak o nowocześniejszej linii, zmodyfikowano kształt głowicy i cylindra silnika, udoskonalono układ wydechowy (wyciszony), zmieniono system pobierania powietrza do gaźnika, tylny wahacz, ale też nieco zmodyfikowano siedzenie.
Motocykle produkowano do 1975 roku. Ogółem wyprodukowano ponad 600 tysięcy sztuk. Ponad 70% produkcji trafiało na eksport, z czego największe ilości sprowadzano do ZSRR (do 25 tysięcy rocznie, począwszy od modelu TLB).

</doc>
<doc id="475647" url="https://pl.wikipedia.org/wiki?curid=475647" title="Fiat 1100">
Fiat 1100

Fiat 1100 – samochód Fiata klasy niższej średniej, produkowany w kilku seriach od 1939 do 1969 roku.
Charakterystyka.
Samochód powstał jako rozwinięcie modelu Fiat 508. Jego pierwsza seria, wprowadzona w 1939, nosiła oznaczenie Fiat 508C, lecz popularnie określana była jako 1100 od pojemności silnika 1100 cm³. Przedwojenna stylizacja samochodu została częściowo zmieniona w modelu 1100B i produkowanej nadal po II wojnie światowej wersji 1100E. Oprócz odmiany osobowej, liczne były odmiany dostawcze samochodu, w której roli dobrze się sprawdzał, popularne były także w roli taksówki. Pierwsza seria produkowana była do 1952.
W 1953 zadebiutowała druga seria, oznaczona jako 1100 model 103 (1100/103). W porównaniu z pierwszą, została zmodernizowana, wprowadzając 4-drzwiowe samonośne nadwozie sedan, z reflektorami w obrysie nadwozia. Istniały dwie wersje wyposażenia: "economica" (zubożona) i "normale" (standardowa). Wprowadzono następnie wersję sportową 1100 TV, wyróżniająca się trzecim środkowym reflektorem z przodu oraz wersję kombi. Od 1956 do 1960 Fiat 1100 poddawany był małym zmianom wyglądu, m.in. otrzymał nową atrapę chłodnicy, bardziej kanciaste kształty i niewielkie tylne płetwy ze światłami ze spiczastymi kloszami. W 1959 wprowadzono wersję 1100 Granluce z większymi oknami i płetwami tylnymi, w której dostępny był opcjonalnie silnik 1200 cm³. 
W 1962 pojawiła się trzecia generacja modelu, oznaczona Fiat 1100D, rozwijająca stylizację 1100 Granluce. Mimo zachowania starej nazwy, pojemność silnika zwiększono w niej do 1221 cm³ (moc 50 KM). Produkowano też wersję kombi. 
Na skutek zmian w stylistyce samochodowej, w 1966 pojawiła się ostatnia czwarta seria 1100R, której pudełkowate nadwozie wzorowane było na nowo wprowadzonym Fiacie 124. Model ten produkowano do 1969, jego następcą stał się Fiat 128.

</doc>
<doc id="475649" url="https://pl.wikipedia.org/wiki?curid=475649" title="Palownica">
Palownica

Palownica – maszyna do drążenia otworów w gruncie i formowania w nim pali – palowania.

</doc>
<doc id="475652" url="https://pl.wikipedia.org/wiki?curid=475652" title="Canberra Women’s Classic">
Canberra Women’s Classic

Canberra Women’s Classic inaczej Richard Luton Properties Canberra International – profesjonalny, kobiecy turniej tenisowy czwartej kategorii, rozgrywany w stolicy Australii, Canberze. Impreza rozpoczęła się w 2001 roku zwycięstwem Belgijki Justine Henin. Historia zawodów jest jednak krótka, z ich rozgrywania zrezygnowano po zakończeniu sezonu 2006.
W 1962 roku została rozegrana pierwsza edycja turnieju, którą wygrała Margaret Smith. Od 2015 roku turniej został wznowiony, ale w randze ITF.

</doc>
<doc id="475654" url="https://pl.wikipedia.org/wiki?curid=475654" title="Jezioro Fręckie">
Jezioro Fręckie

Jezioro Fręckie (także: Fręczek, Fręczki, Fręcki, Frenck, Jezioro Fręckowskie) – jezioro w woj. warmińsko-mazurskim, w powiecie szczycieńskim, w gminie Szczytno, leżące na terenie Pojezierza Mrągowskiego.
Opis.
Jezioro hydrologicznie otwarte, połączone rowem z jeziorem Sasek Wielki. Jezioro wydłużone z północy na południe, najszersze w środkowej części. Brzegi na ogół płaskie, tylko w części południowej wysokie i strome, otoczone są głównie polami i łąkami. Około 500 m na południe dawny "PGR Dębówko", najbliższa miejscowość to Dębówko. Blisko lewego brzegu biegnie droga krajowa nr 57, zapewniająca dojazd ze Szczytna (ok. 3 km od granic miasta). Wędkarsko jezioro zaliczane jest to typu linowo-szczupakowego, jest średnio zasobne w ryby (występują tu m.in. karp, lin, płoć, okoń, szczupak, wzdręga, ukleja i leszcz).
Dane morfometryczne.
Powierzchnia zwierciadła wody według różnych źródeł wynosi od 12,5 ha 
Zwierciadło wody położone jest na wysokości 140,1 m n.p.m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Fręckie". W różnych publikacjach i na mapach topograficznych jezioro to występuje pod nazwą "Fręcki", "Jezioro Fręckowskie" lub "Frenck".

</doc>
<doc id="475655" url="https://pl.wikipedia.org/wiki?curid=475655" title="Fiat Uno">
Fiat Uno

Fiat Uno – samochód osobowy klasy aut miejskich produkowany pod włoską marką FIAT w latach 1983–2021.
Pierwsza generacja.
Fiat Uno I został zaprezentowany po raz pierwszy w 1983 roku.
Nadwozie tego modelu było opracowane przez Giorgetto Giugiaro z firmy Italdesign Giugiaro. Oficjalna prezentacja nastąpiła 20 stycznia 1983 roku na przylądku Canaveral na Florydzie. Wyposażano go w silniki (dane patrz niżej) benzynowe o pojemności 0,9, 1,0, 1,1, 1,3 i 1,5 dm³ oraz silniki wysokoprężne (1,3 (także jako TURBO) i 1,7 dm³). Silnik Diesla 1,3 dm³ opracowano na bazie benzynowego o tej samej pojemności. Wersja Uno Turbo oferowana była w latach 1985–1989.
W ciągu 10 lat produkcji we Włoszech wyprodukowano 6 milionów egzemplarzy. W plebiscycie na Europejski Samochód Roku 1984 model zajął 1. pozycję.
Auto było również produkowane w Brazylii (od października 1984 roku) i Argentynie. W Europie występował w wersji 3- oraz 5-drzwiowej. W Ameryce Południowej znany był również jako kombi o nazwie Elba (w Brazylii i Europie) lub Duna Weekend (na wielu pozostałych rynkach), 2 i 4-drzwiowy sedan o nazwie Premio oraz Duna (poza Brazylią).
Modernizacje.
Przez 27 lat produkcji pierwszej generacji Fiata Uno, samochód przeszedł trzy duże modernizacje, z czego tylko jedna, pierwsza, dotyczyła europejskiego rynku.
Pierwszy lifting (1989).
W 1989 roku samochód przeszedł pierwszy facelifting, w którym zmieniono wygląd zewnętrzny oraz wnętrze. Wymieniono także silniki – wersja 1,1 dm³ została zastąpiona nowym silnikiem FIRE (Fully Integrated Robotized Engine), a wersję 1,3 dm³ zastąpił model 1,4 dm³. Oba te silniki występowały w wersji TURBO. Występowała również poszukiwana przez koneserów bardzo szybka i komfortowa wersja z silnikiem 1,5 dm³, klimatyzacją, szyberdachem, szybami sterowanymi elektrycznie i welurową tapicerką. Z tym silnikiem była też oferowana skrzynia bezstopniowa CTX (Uno Selecta). Wersja Turbo dostępna była w latach 1989–1993.
Fiat Uno po głębokim liftingu był produkowany w także Polsce przez Fiat Auto Poland w Bielsku-Białej (1994–2000) i Tychach (2000–2002), RPA i Turcji (Tofas od 1993). Łącznie w obu tych polskich miastach powstało 173 416 egzemplarzy Uno, z czego 144 826 w Bielsku-Białej. Tam też padł roczny rekord produkcji (w 1997 roku) – 30 316 egzemplarzy.
Z chwilą zakończenia produkcji Uno w Tychach obliczono, że na świecie powstało 8,5 miliona.
Drugi lifting (1995).
Drugi lifting Uno odbył się w 1995 roku i objął jedynie rynek Ameryki Południowej. Zmieniły się przetłoczenia na drzwiach, a także wygląd pasa przedniego, który zyskał bardziej kanciaste lampy i inaczej ukształtowany zderzak. Samochód eksportowany był także do Europy do 1997 roku pod marką Innocenti jako Innocenti Mille. Z kolei produkcja na wewnętrznym rynku brazylijskim trwała do 2004 roku, kiedy to przeprowadzono kolejny lifting. W międzyczasie, w 2001 roku samochód zmienił nazwę na Fiat Mille Fire.
Trzeci lifting (2004).
W 2004 roku Uno przeszło największą od 1989, trzecią w kolei modernizację. Pojawił się zupełnie nowy przedni pas z innymi reflektorami i zmodernizowanym zderzakiem. Zmieniono też wkłady tylnych lamp, a także przeniesiono tablicę rejestracyjną z klapy bagażnika na zderzak. W Brazylii samochód był sprzedawany z silnikiem benzynowo-alkoholowym o pojemności 1,0 dm³ pod nazwą „Fiat Mille Fire” (od 2001 roku), zaś w wersji eksportowej jako „Uno Fire” z silnikiem benzynowym 1,3 dm³. Poza Ameryką Południową, samochód dostępny był w niektórych krajach Afryki. Napędzany był również silnikiem z serii FireFlex 1.0, który przystosowany jest do popularnego w Ameryce Południowej paliwa – benzyny z dodatkiem alkoholu, jednak może być napędzany także benzyną i gazem.
W 2009 roku łącznie z odmianami użytkowymi wyprodukowano 179 774 sztuki. Produkcja ostatecznie zakończyła się w 2010 roku, kiedy to przedstawiono drugą generację Uno - pierwszą, zupełnie nową od czasu prezentacji w 1983 roku.
Silniki (1983–1989).
Silniki benzynowe:
Silniki wysokoprężne:
Silniki (1989–2002).
Silniki benzynowe:
Silniki wysokoprężne:
Wyposażenie (1989–2002).
Bezpieczeństwo:
Komfort:
Stylizacja:
Pozostałe:
Pozycje zaznaczone plusem były dostępne w Polskiej produkcji.
Druga generacja.
Fiat Uno II został zaprezentowany po raz pierwszy w 2010 roku.
Jesienią 2010 roku na rynek trafiła druga generacja Uno - pierwsze w historii nowe wcielenie tego modelu od 1983 roku. Pojazd produkcji w Betim w Brazylii w pierwszej połowie 2010 roku i został przeznaczony wyłącznie na rynek Ameryki Południowej. Auto powstało na skróconej platformie Fiata Punto. Prace projektowe pod kryptonimem „Projekt 327” prowadzono w Brazylii i we Włoszech według tych samych zasad które stosowano projektując model Uno I. Trzy charakterystyczne pionowe otwory umieszczone na ścianie przedniej między logo marki a lewym reflektorem nawiązują stylistycznie do modelu Fiat Panda pierwszej generacji.
W modelach produkowanych w Brazylii zastosowano dwa silniki z zasilaniem benzynowo-alkoholowym typu Fuel-Flex. Najmniejszy i ze względów podatkowych najpopularniejszy silnik 1,0 dm³ Evo Flex w zależności od rodzaju paliwa rozwija moc maksymalną 73 lub 75 KM. Większy, przeznaczony głównie do modeli eksportowanych, 1,4 dm³ Evo Flex rozwija moc maksymalną 85 lub 88 KM.
Ofertę w 2012 roku wzbogaciła także uterenowiona wersja „Fiat Uno Way” z powiększonym prześwitem i z plastikowymi osłonami na karoserię.
We wrześniu 2016 roku przedstawiono model po liftingu, w ramach którego odświeżono wygląd pasa przedniego.

</doc>
<doc id="475662" url="https://pl.wikipedia.org/wiki?curid=475662" title="Jezioro Linowskie (powiat szczycieński)">
Jezioro Linowskie (powiat szczycieński)

 
Jezioro Linowskie – jezioro w woj. warmińsko-mazurskim, w pow. szczycieńskim, w gminie Dźwierzuty, leżące na terenie Pojezierza Mrągowskiego.
Opis.
Jezioro owalne o osi skierowanej z północy na południe. Płaskie brzegi, często podmokłe, porośnięte łąkami i skrawkami pól Przy północnym brzegu leży wieś Linowo, wzdłuż wschodniego brzegu biegnie droga krajowa nr 57, tak więc doskonały dojazd ze Szczytna. Odległość ok. 8 km od granic miasta
Jest to jezioro typu linowo-szczupakowy, średnio zasobny w ryby., hydrologicznie otwarte, połączone rowem z jeziorem Sasek Wielki
Dane morfometryczne.
Powierzchnia zwierciadła wody według różnych źródeł wynosi od 7,9 ha do 8,5 ha.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Linowskie". W różnych publikacjach i na mapach topograficznych jezioro to występuje pod nazwą "Linowskie k. Linowa", "Linówko", "Linowskie Jezioro" lub "Linowo".

</doc>
<doc id="475663" url="https://pl.wikipedia.org/wiki?curid=475663" title="Palowanie">
Palowanie

Palowanie – jedna z grup robót fundamentowych polegająca na osadzaniu w gruncie przy użyciu odpowiednich technologii stałych pali.
W procesie palowania można wyróżnić fazy:

</doc>
<doc id="475664" url="https://pl.wikipedia.org/wiki?curid=475664" title="Osuchowa">
Osuchowa

Miejscowości w Polsce:

</doc>
<doc id="475665" url="https://pl.wikipedia.org/wiki?curid=475665" title="Rosmalen Open">
Rosmalen Open

Rosmalen Open – kobiecy oraz męski turniej tenisowy wchodzący w skład rozgrywek WTA Tour o kategorii WTA 250 oraz ATP Tour o kategorii ATP Tour 250, rozgrywany w holenderskim Rosmalen niedaleko ’s-Hertogenbosch.
Turniej męski zainaugurowany został w 1990 roku, natomiast turniej kobiecy w 1996 roku.
W latach 1990–2009 turniej nosił nazwę "Ordina Open". W latach 2010–2012 zawody były rozgrywane pod nazwą "UNICEF Open", a pomiędzy 2013–2015 nazwa rozgrywek brzmiała "Topshelf Open". Edycje 2016–2017 nazywano "Ricoh Open", a od 2018 "Libéma Open".

</doc>
<doc id="475667" url="https://pl.wikipedia.org/wiki?curid=475667" title="Polluks">
Polluks



</doc>
<doc id="475668" url="https://pl.wikipedia.org/wiki?curid=475668" title="Kastor (gwiazda)">
Kastor (gwiazda)

Kastor ("Alfa Geminorum", "α Gem") – druga co do jasności gwiazda w gwiazdozbiorze Bliźniąt (obserwowana wielkość gwiazdowa: +1,58 dla całego układu). Odległa od Słońca o 51 lat świetlnych.
Nazwa.
Nazwy gwiazdozbioru i jego najjaśniejszych dwóch gwiazd pochodzą od Kastora i Polideukesa (Polluksa), bliźniaków w mitologii greckiej i rzymskiej, którzy są symbolem prawdziwej przyjaźni. Były one także identyfikowane z Apollem i Heraklesem – w tym przypadku pierwsza nazwa odpowiada gwieździe Alfa Geminorum. Pomimo oznaczenia literą alfa w systemie Bayera, Kastor jest mniej jasny od Polluksa. Międzynarodowa Unia Astronomiczna w 2016 roku formalnie zatwierdziła użycie nazwy Kastor dla określenia tej gwiazdy, a ściślej – najjaśniejszego składnika Alfa Geminorum Aa.
Historia obserwacji.
W 1715 roku James Bradley i James Pound zaobserwowali, że Kastor nie jest gwiazdą pojedynczą, a w 1803 roku William Herschel ogłosił, że dwa widoczne przez teleskop optyczny składniki tworzą układ fizycznie podwójny. W 1896 roku Aristarch Biełopolski odkrył, że składnik B to gwiazda spektroskopowo podwójna, a w 1904 Heber Curtis stwierdził to samo w przypadku składnika A. W 1916 roku Walter Sydney Adams i Alfred Joy odkryli że składnik C, znany też jako YY Geminorum, jest trzecią gwiazdą spektroskopowo podwójną w systemie, zaś w 1926 Hendrik van Gent zauważył, że jest to także gwiazda zmienna zaćmieniowa. Okazało się zatem, że Kastor to gwiazda sześciokrotna.
Charakterystyka fizyczna.
Dwa najjaśniejsze składniki Aa i Ba to białe gwiazdy typu widmowego A. Na niebie dzieli je odległość 5,20 sekundy kątowej (pomiar z 2017 roku), gwiazdy indywidualnie mają obserwowaną wielkość gwiazdową odpowiednio 1,93 i 2,97. Okrążają wspólny środek masy w okresie około 467 lat, ich średnia odległość to 104 jednostki astronomiczne, ale zbliżają się na 71 i oddalają do 138 au. Promieniowanie rentgenowskie pochodzące z tego układu najprawdopodobniej generuje aktywność magnetyczna składników Ab i Bb.
Poniższa tabela zawiera podstawowe informacje o gwiazdach systemu:
Systemowi towarzyszy też optyczny towarzysz, Kastor D o wielkości 10,07, oddalony od składnika A o 181,9″ (pomiar z 2012 roku). Gdyby okazał się być siódmym składnikiem Kastora, musiałby znajdować się w odległości prawie 3000 au od gwiazdy A.
Kastor A.
Kastor A to układ podwójny o okresie obiegu 9,21 d. Składniki dzieli w przestrzeni odległość 0,125 ± 0,018 au, orbita składnika Ab wokół Aa jest nachylona pod kątem 39° ± 12° do kierunku obserwacji. Oba składniki są gwiazdami ciągu głównego, choć niektórzy autorzy stwierdzili, że składnik Aa to już podolbrzym. Jasna, widoczna gwiazda ma temperaturę ok. 9500 K i jasność 37 razy większą niż Słońce. Jej masa to około 2,7 , zaś jej słaby towarzysz Ab to czerwony karzeł o masie niecałych 0,4 masy Słońca.
Kastor B.
Kastor B to układ podwójny o okresie obiegu 2,93 d. Składniki dzieli w przestrzeni odległość 0,0564 ± 0,0079 au, orbita składnika Ab wokół Aa jest nachylona pod kątem 53° ± 15° do kierunku obserwacji. Oba składniki są gwiazdami ciągu głównego, przy czym klasyfikację widmową składnika Ba utrudniają silne linie metali. Jasny składnik Ba ma temperaturę ok. 8300 K i jasność 13 razy większą niż Słońce. Jego masa to około 2,3 , a słabszy towarzysz Bb to czerwony karzeł o masie ponad 0,5 masy Słońca.
Kastor C.
Kastor C to układ podwójny o okresie obiegu 19,5 godziny. Jest oddalony o 71″ od pary AB, ma tę samą odległość i ruch własny. W przestrzeni jest on odległy o co najmniej 1000 au od czterech wyżej opisanych gwiazd i obiega je w czasie co najmniej 14 tysięcy lat. Jego składniki to prawie identyczne czerwone karły o temperaturach efektywnych , masach około 0,6 masy Słońca i promieniach 0,62 promienia Słońca. Gwiazdy dzieli w przestrzeni odległość około 3,9 promieni Słońca.

</doc>
<doc id="475670" url="https://pl.wikipedia.org/wiki?curid=475670" title="Małszewko (jezioro)">
Małszewko (jezioro)



</doc>
<doc id="475671" url="https://pl.wikipedia.org/wiki?curid=475671" title="Polydeukes">
Polydeukes



</doc>
<doc id="475674" url="https://pl.wikipedia.org/wiki?curid=475674" title="Ladies Linz">
Ladies Linz

Ladies Linz – kobiecy turniej tenisowy kategorii WTA 250 zaliczany do cyklu WTA Tour. Rozgrywany na kortach twardych w hali w austriackim Linzu w latach 1987–2021 i ponownie od 2023.

</doc>
<doc id="475677" url="https://pl.wikipedia.org/wiki?curid=475677" title="Spitygniew II">
Spitygniew II

Spitygniew II (czes. "Spytihněv II."; ur. 1031(?), zm. 28 stycznia 1061) – książę Czech od 1055 roku z dynastii Przemyślidów.
Był najstarszym synem Brzetysława I i Judyty ze Schweinfurtu; bratem Wratysława II, Konrada I, Ottona I Pięknego i Jaromira Gebharta.
Przypuszcza się, że w 1039 roku został wysłany przez ojca jako zakładnik na dwór cesarza Henryka III.
W nieznanym bliżej roku został księciem w Žatcu, skąd z ramienia ojca około 1053 roku nadzorował przebudowę zamku w Hradczanach.
W roku 1055 przyjął w lenno Czechy od cesarza Henryka III.
W roku 1057 założył w Litomierzycach na wzgórzu Dómskim kapitułę z bazyliką romańską, przebudowaną później w stylu gotyckim. Za jego panowania powstała rotunda Świętego Wita w bazylice romańskiej na praskim zamku.
Był żonaty z Idą z Wettynów. Z tego małżeństwa pochodził Świętobór Fryderyk.

</doc>
<doc id="475680" url="https://pl.wikipedia.org/wiki?curid=475680" title="Wratysław II Czeski">
Wratysław II Czeski



</doc>
<doc id="475682" url="https://pl.wikipedia.org/wiki?curid=475682" title="Upadek (film 1993)">
Upadek (film 1993)

Upadek () – filmowy dramat z 1993 roku w reżyserii Joela Schumachera. Był nominowany do Złotej Palmy na Festiwalu w Cannes w 1993 roku. Serwis Rotten Tomatoes przyznał mu wynik 73%.
Fabuła.
Akcja toczy się w Los Angeles. William Foster (Michael Douglas) spieszy się na urodziny swojej córki. Przeżywa trudny okres, jest rozwiedziony i stracił pracę. Sfrustrowany korkiem na autostradzie porzuca swój samochód, posiadający tablicę rejestracyjną o symbolicznej nazwie D-Fens ( – obrona). W tym samym czasie policjant z wydziału kryminalnego, Martin Prendergast (Robert Duvall), odchodzi na emeryturę. W ostatnim dniu swojej pracy otrzymuje polecenie znalezienia i powstrzymania Fostera.

</doc>
<doc id="475691" url="https://pl.wikipedia.org/wiki?curid=475691" title="Kompleks Jokasty">
Kompleks Jokasty

Kompleks Jokasty – chorobliwe przywiązanie matki do syna o podtekście erotycznym, wyraża się w nadopiekuńczości, a niekiedy prowadzi do zachowań kazirodczych. 
Mitycznym prawzorem jest Jokasta, żona Lajosa, która po urodzeniu syna Edypa porzuciła go z woli męża. Edyp zabił Lajosa i poślubił matkę, nie wiedząc, że byli jego rodzicami.

</doc>
<doc id="475694" url="https://pl.wikipedia.org/wiki?curid=475694" title="Onager (machina wojenna)">
Onager (machina wojenna)

 
Onager (gr. ὄναγρος ónagros) – rodzaj machiny wojennej, typ katapulty rozpowszechnionej w starożytności, a następnie rozwijanej w średniowieczu.
Nazwa.
Rzymianie wcześniej zwali tę machinę "tormentum" albo skorpionem ("scorpio"); u Greków nosiła ona nazwę monankon („jednoramienny”). Jej postać średniowieczna znana była jako manganon lub mangonela (fr. "mangonneau"). 
Budowa.
Urządzenie to osadzano na podstawie w kształcie dwóch równoległych płóz, często ruchomej – przesuwanej na niewielkich walcowatych kołach. Pomiędzy belkami podstawy przeciągnięta była napięta wiązka elastycznych cięciw (lin konopnych), w której tkwiło skośnie pochylone do przodu, długie ramię zakończone zwisającym pojemnikiem (procą) na kamienie lub inne miotane pociski. Bocznie ramię to obejmowały dwie szyny zamknięte oporowym podkładem, ograniczającym ruch ramienia z procą do przodu. Potrzebna do strzału energia pochodziła z odpowiednio silnego skręcenia sprężystych lin konopnych, pomiędzy którymi umieszczone było ramię miotające. Wyrzutnię napinano liną nawijaną na tylny poziomy walec za pomocą korby bądź lewarów wkładanych w otwory walca. 
Dla wystrzelenia pocisku uniesione ramię mocno odciągano wstecz, odchylając je niemal do pozycji poziomej i ostatecznie ryglując o zaczep. W pojemniku umieszczano odpowiedni pocisk; po zwolnieniu zaczepu i sznura ramię prostując się gwałtownie, uderzeniem o poduszkę oporową wyrzucało go w pożądanym kierunku. Działanie to kojarzone było z wierzganiem dzikiego osła, od czego miała pochodzić nazwa machiny; wcześniejsza nazwa powstała wskutek podobieństwa drewnianej belki z procą do kolca jadowego skorpiona; "tormentum" oznacza skręcony sznur, linę, a pierwotnie oznaczało ogólnie machiny wojenne. 
Miotacza używano przede wszystkim do strzelania kamiennymi kulami. Onagery nierzadko jednak wykorzystywano również do miotania innych obiektów, na przykład węży, nieczystości (między innymi odchodów albo ściętych głów ludzkich), dla zastraszenia ludności obleganego miasta czy wywołania chorób, a tym samym dla obniżenia morale obrońców.
Ten typ machiny miotającej wykorzystywany był jeszcze w średniowieczu (między innymi przez krzyżowców), a podczas I wojny światowej został reaktywowany w postaci okopowego miotacza min.

</doc>
<doc id="475700" url="https://pl.wikipedia.org/wiki?curid=475700" title="Franciszek Vaccari">
Franciszek Vaccari

Franciszek Vaccari właściwie Francesco Maria Vaccari (ur. 1814 w Fuscaldi, zm. 20 stycznia 1856) – włoski ksiądz katolicki, pierwszy generał pallotynów (w latach 1850-1856).
Vaccari święcenia kapłańskie przyjął w 1838. Gruntownie wykształcony, po czterech latach przybył do Rzymu z zamiarem uzyskania wysokiego stanowiska w hierarchii kościelnej.
Po spotkaniu ze św. Wincentym Pallottim opuściła go wszelka chęć ubiegania się o zaszczyty. Stał się jednym z najbliższych współpracowników Pallottiego, brał udział w ustalaniu Reguły dla powstającej pallotyńskiej Kongregacji Księży i Braci, głosił misje i rekolekcje wspólnie z Pallottim.
W 1846 – jako pierwszy – wraz z ks. Wincentym Pallottim złożył przyrzeczenia wiążące go z Kongregacją.
Od 1848 ks. Vaccari zasiadł w pierwszej Radzie Generalnej pallotynów, został też mianowany rektorem domu generalnego.
Ks. Franciszek Vaccari został wybrany generałem pallotynów 29 lipca 1850.
Gdy w 1854 umiera kard. Alojzy Lambruschini, przyjaciel Pallottiego i opiekun jego dzieła, odżyły wysuwane w latach poprzednich niesłuszne zarzuty przeciw pallotynom. Zaczęto znowu twierdzić, że Wincenty Pallotti nadając swemu dziełu miano "Apostolstwa Katolickiego" przywłaszcza sobie i swojemu dziełu apostolską władzę, jaka w Kościele katolickim przysługuje papieżowi wraz z biskupami, oraz uprawnienia przysługujące Kongregacji Rozkrzewiania Wiary.
Ta Kongregacja 9 kwietnia 1954, powołując się na decyzję papieża Piusa IX, zmieniła pallotynom nazwę "Stowarzyszenie Apostolstwa Katolickiego" na "Pobożne Stowarzyszenie Misyjne".
Pierwotna nazwa została przywrócona pallotynom dopiero w 1947 za kadencji ks. generała Wojciecha Turowskiego.
W 1855 z powodu nieuleczalnej choroby, ks. Vaccari postanowił zamieszkać w swoim rodzinnym domu w Fuscaldi. Tam w wieku 42 lat zmarł (20 stycznia 1856) i tam też został pochowany.

</doc>
<doc id="475711" url="https://pl.wikipedia.org/wiki?curid=475711" title="Pasmo Stanowe">
Pasmo Stanowe

Pasmo Stanowe (ros. Становой хребет) – łańcuch górski położony w azjatyckiej części Rosji.
Tworzy równoleżnikowy, lekko wygięty ku południu łańcuch pomiędzy środkowym biegiem Olokmy (prawy dopływ Leny) na zachodzie, a górnym biegiem Uczuru (prawy dopływ Ałdanu). Rozciąga się na długości 700 km, szerokość dochodzi do 100–180 km, a wysokości dochodzą do 2412 m n.p.m. 
Zbudowany z łupków krystalicznych, gnejsów i granitów. Składa się z dwóch głównych równoległych grzbietów, oddzielonych głębokimi obniżeniami. Wierzchowiny są spłaszczone i pokryte rumowiskiem skalnym. Zbocza do wysokości 1300 m n.p.m. porośnięte są modrzewiową tajgą, doliny są zabagnione. Pasmo Stanowe tworzy dział wodny Morza Arktycznego i Morza Ochockiego. Występują tu złoża złota, węgla kamiennego, węgla brunatnego, żelaza, miki. Zaludnienie poniżej 1 mieszkańca na km².
Południowe zbocza Pasma Stanowego zajmuje Park Narodowy „Tokinsko-Stanowoj”.

</doc>
<doc id="475712" url="https://pl.wikipedia.org/wiki?curid=475712" title="German Open (WTA Tour)">
German Open (WTA Tour)

German Open – kobiecy turniej tenisowy kategorii WTA 500 zaliczany do cyklu WTA Tour, rozgrywany na kortach trawiastych w Berlinie.
Profesjonalny turniej tenisowy był rozgrywany na nawierzchni ceglanej najpierw w Hamburgu (w latach 1896–1978), a w 1979 roku zawody zostały przeniesione do Berlina. Była to impreza pierwszej kategorii, jedna z najważniejszych przed wielkoszlemowym turniejem Rolanda Garrosa. Po 2008 roku rozgrywki nie były przeprowadzane aż do 2021 roku, kiedy powróciły do kalendarza cyklu WTA Tour.

</doc>
<doc id="475719" url="https://pl.wikipedia.org/wiki?curid=475719" title="Nasze Morze">
Nasze Morze

Nasze Morze ("Nasze Morze maritime magazine") – miesięcznik o tematyce morskiej i żeglugowej wydawany przez wydawnictwo "Okrętownictwo i Żegluga" z Gdańska.
Historia.
Miesięcznik "Nasze Morze" ukazywał się od stycznia 2006 do marca 2012 i w założeniu miał być kontynuatorem tradycji i linii programowej czasopisma "Morze" wydawanego od przedwojnia do grudnia 2000. Poruszał tematykę związaną z żeglugą, okrętownictwem, gospodarką morską i dziedzinami pokrewnymi. Dodatkiem było pismo poświęcone przemysłowi stoczniowemu – Budownictwo Okrętowe, które do czasu pojawienia się na rynku "Naszego Morza" było samodzielnym miesięcznikiem.
Funkcję redaktora naczelnego pełnił Grzegorz Landowski. Stanowisko zastępcy redaktora naczelnego objął Piotr Witek, zajmując je od stycznia do marca 2006. Po odejściu P. Witka z redakcji funkcja zastępcy została zlikwidowana. Sekretarzem redakcji był Czesław Romanowski. Dziennikarzami stale piszącymi do miesięcznika byli: Piotr B. Stareńczak, Tomasz Falba, natomiast współpracę z redakcją Naszego Morza podjęli: Andrzej Perepeczko, Jerzy Bitner, Jerzy Drzemczewski, Bogdan Huras, Krzysztof Kubiak, Mariusz Konarski, Marian Lenz i Marek Twardowski.
Od stycznia 2006 do marca 2012 wydrukowano 75 numerów miesięcznika Nasze Morze. Wydawcy starając się uatrakcyjnić formułę czasopisma dodawali do miesięcznika płyty zawierające materiały filmowe produkcji gdańskiego oddziału Telewizji Polskiej oraz zdjęcia zgodne z profilem pisma. Stałymi dodatkami były także reprodukcje starych pocztówek przedstawiających statki oraz kartonowe modele jednostek pływających do sklejania. Wszystkie numery periodyku dostępne są w Bałtyckiej Bibliotece Cyfrowej.

</doc>
<doc id="475722" url="https://pl.wikipedia.org/wiki?curid=475722" title="Hawker Henley">
Hawker Henley

Hawker Henley – brytyjski samolot do holowania celów (projektowany jako bombowiec nurkujący) z okresu II wojny światowej.
Historia.
W połowie lat 30. XX wieku brytyjskie Ministerstwo Lotnicze ("Air Ministry") w związku z potrzebą modernizacji swoich sił wydało szereg wymagań na nowe samoloty wojskowe; jedne z nich – numer P.4/34 z 1934 roku dotyczyły lekkiego bombowca nurkującego, który miał zastąpić dwupłaty Hawker Hart i przy niewielkim udźwigu bomb mógł rozwijać znaczną prędkość.
Na podstawie tych wymagań wytwórnia lotnicza Hawker Aircraft Co. Ltd. opracowała projekt samolotu, zbliżonego swoją konstrukcją do samolotu myśliwskiego Hawker Hurricane. Projekt opracowany przez konstruktora Sydneya Camma oznaczono jako Hawker Henley. Jego konkurentem był Fairey P.4/34.
W dniu 10 marca 1937 roku został oblatany prototyp samolotu Hawker Henley z silnikiem Rolls-Royce Merlin Mk I, to jest z takim samym jak samolot myśliwski Hawker Hurricane. Spełniał on wymagania stawiane przez Ministerstwo Lotnicze, lecz w międzyczasie lotnictwo brytyjskie zrezygnowało z zamówienia bombowców nurkujących. Rozważano zaadaptowanie projektu jako myśliwiec pokładowy dla lotnictwa marynarki, jednakże wybrano w tym celu samolot Fairey Fulmar. Ostatecznie samolot Hawker Henley zamówiono jako nieuzbrojony samolot do holowania celów. Samolot w tej wersji, oznaczony jako Hawker Henley Mk III TT (TT – "target tug" – holownik celów), oblatano 26 maja 1938 roku, a następnie skierowano do produkcji seryjnej.
Ze względu na to, że wytwórnia Hawker Aircraft Co. Ltd. rozpoczęła w tym czasie produkcję samolotów Hawker Hurricane, produkcję samolotów Hawker Henley podjęła wytwórnia lotnicza Gloster Aircraft. Łącznie wyprodukowano 200 sztuk samolotów tego typu. Później zrezygnowano z ich produkcji.
Służba w lotnictwie.
Samoloty Hawker Henley Mk III TT po rozpoczęciu produkcji seryjnej skierowano do szkół lotniczych szkolących strzelców pokładowych. Nie sprawdziły się jednak w tej roli z uwagi na małą szybkość, jaką mogły rozwijać ciągnąc rękaw lotniczy. W związku z tym zaczęto ich używać do szkolenia artylerii przeciwlotniczej.
W trakcie eksploatacji okazało się, że silnik użyty w tym samolocie ulega częstym awariom, w związku z tym od 1942 roku wycofano je z użytkowania, wprowadzając na miejsce samoloty Boulton Paul Defiant, wycofywane z jednostek bojowych.
Opis konstrukcji.
Samolot Hawker Henley to jednosilnikowy, dolnopłat o konstrukcji metalowej, kabiny dwumiejscowa zakryte, podwozie wciągane w locie.

</doc>
<doc id="475723" url="https://pl.wikipedia.org/wiki?curid=475723" title="Henry Wilde">
Henry Wilde

Henry Tingle Wilde (ur. 21 września 1872, zm. 15 kwietnia 1912) – brytyjski marynarz, główny oficer na RMS Titanic.
Życiorys.
Karierę na morzu rozpoczął jako młody chłopiec pracując na żaglowcach należących do armatora James Chambers &amp; Co. Po uzyskaniu patentu drugiego oficera podjął pracę dla Maranhan Steamship Company. Wkrótce zdobył patent pierwszego oficera i rozpoczął pracę dla White Star Line. Służył na statkach pływających z Liverpoolu do Nowego Jorku i Australii, m.in. „Arabic”, „Celtic”, „Medic” i „Cymric”. W 1911 roku został mianowany głównym oficerem na „Olympicu”, którym dowodził kapitan Edward Smith, i był na pokładzie w momencie zderzenia z krążownikiem HMS Hawke.
W kwietniu 1912 roku Wilde został mianowany głównym oficerem na „Titanicu”. Na pokładzie zameldował się o 6 rano 10 kwietnia 1912 roku. W liście do siostry napisał: "Nie lubię tego statku. Mam dziwne przeczucia".
14 kwietnia 1912 roku, o 2 po południu, Wilde objął wachtę na mostku, zwalniając ze służby pierwszego oficera Williama Murdocha. O 6 po południu Wilde został zastąpiony przez drugiego oficera Charlesa Lightollera. Po zderzeniu „Titanica” z górą lodową udał się, razem z kapitanem Edwardem Smithem i Thomasem Andrewsem, na inspekcję w celu oszacowania uszkodzeń statku.
W czasie ewakuacji pasażerów odpowiadał za łodzie ratunkowe ponumerowane parzyście, które były rozmieszczone na lewej burcie.
Niewiele wiadomo o działaniach Wilde’a bezpośrednio przed zatonięciem transatlantyku. Ostatni raz widziano go na pokładzie, gdy próbował opuścić na wodę składane łodzie ratunkowe A i B.
Zginął w katastrofie w wieku 39 lat. Jego ciało nigdy nie zostało znalezione.
Na cmentarzu Kirgdale w Liverpoolu stoi obelisk ku jego pamięci.
W filmie Titanic Jamesa Camerona w postać Wilde’a wcielił się Mark Lindsay Chapman.

</doc>
<doc id="475726" url="https://pl.wikipedia.org/wiki?curid=475726" title="Konrad I Przemyślida">
Konrad I Przemyślida

Konrad I (ur. ok. 1035 r., zm. 6 września 1092 r. w Pradze) – książę w Brnie w latach 1054–1055 i 1061–1092, książę Czech z dynastii Przemyślidów od 1092 r.
Był trzecim synem Brzetysława I i Judyty ze Schweinfurtu. W 1061 r. Wratysław II, nowy książę Czech, podzielił Morawy między swoich braci: część wschodnią otrzymał Otto I Piękny, zaś zachodnią Konrad. W 1082 roku wraz z Wratysławem II i Ottonem Pięknym brał udział w bitwie pod Mailbergiem, w której został pokonany margrabia austriacki Leopold II.
W 1091 r. Wratysław II mianował go swoim następcą. Przejął władzę w Czechach po śmierci swojego brata Wratysława II. Zmarł po ośmiu miesiącach panowania.
Jego żoną była Wirpirka (niem. Hildeburga), córka hrabiego Fryderyka z Tenglingu.
Dzieci Konrada I:

</doc>
<doc id="475731" url="https://pl.wikipedia.org/wiki?curid=475731" title="Konrad I (książę czeski)">
Konrad I (książę czeski)



</doc>
<doc id="475735" url="https://pl.wikipedia.org/wiki?curid=475735" title="Babięcka Struga">
Babięcka Struga

Babięcka Struga – rzeka w północno-wschodniej Polsce.
Naprawdę jest to nazwa środkowo-górnego biegu rzeki Krutynia. Przyjmuje się, że nazwa "Babięcka Struga" obowiązuje od jeziora Gant do jeziora Zyzdrój Wielki.
Właściwy bieg rzeki z uwzględnieniem początkowego nazewnictwa przedstawiono od dołu do góry. Drukiem wytłuszczonym zaznaczono nurt główny rzeki, zwykłym dopływy.

</doc>
<doc id="475736" url="https://pl.wikipedia.org/wiki?curid=475736" title="Ewangelia Judasza Iskarioty">
Ewangelia Judasza Iskarioty



</doc>
<doc id="475739" url="https://pl.wikipedia.org/wiki?curid=475739" title="Międzynarodowe Braterstwo Adwentystów Dnia Siódmego">
Międzynarodowe Braterstwo Adwentystów Dnia Siódmego

Międzynarodowe Braterstwo Adwentystów Dnia Siódmego (, w skrócie: SDA Kinship) – chrześcijańska organizacja religijna, zrzeszająca Adwentystów Dnia Siódmego o orientacji homoseksualnej i biseksualnej oraz osoby transseksualne i transgenderyczne. Heteroseksualiści akceptujący LGBT również mogą być członkami wspólnoty.
Historia i nauczanie.
Braterstwo wyłoniło się z Kościoła Adwentystów Dnia Siódmego w roku 1976. Stanowisko Kościoła Adwentystów Dnia Siódmego, otwarcie potępiające praktyki homoseksualne jako grzech oraz popierające praktykę wyłączania praktykujących homoseksualnych adwentystów ze zborów, stało się przyczyną zawiązania Międzynarodowego Braterstwa Adwentystów Dnia Siódmego.
Międzynarodowe Braterstwo Adwentystów Dnia Siódmego uważa, że każdy człowiek został stworzony na obraz Boży i dlatego też nie wolno dyskryminować nikogo z powodu jego orientacji seksualnej. Wiara homoseksualnych Adwentystów opiera się prawie w całości na zasadach Kościoła Adwentystów Dnia Siódmego, a więc akceptują Biblię jako nieomylne źródło wiary, uznają powszechny upadek rodzaju ludzkiego, pojednawczą śmierć Jezusa Chrystusa za grzechy ludzkie, Bożą ofertę zbawienia z łaski przyjmowanego wiarą, świętość sabatu, bliskie powtórne przyjście Chrystusa. Braterstwo odrzuca naukę o nieśmiertelności duszy ludzkiej, modlitwę do świętych, kult maryjny. Praktykuje się trzy obrzędy: chrzest dorosłych przez zanurzenie, Wieczerzę Pańską pod obiema postaciami oraz umywanie nóg. Niektórzy członkowie przyjmują dar proroczy Ellen G. White.
Struktura i działalność.
Prezydentem Braterstwa jest pastor Bob Bouchard, zaś wiceprezydentem – pastor Taylor Ruhl. Braterstwo prowadzi aktywną działalność wydawniczo-ewangelizacyjną na całym świecie. Prowadzi cotygodniowe nabożeństwa sobotnie, organizuje doroczne konferencje oraz liczne seminaria. Obecnie Braterstwo ma oficjalne przedstawicielstwa na terenie Stanów Zjednoczonych, Kanady, Meksyku, Brazylii, Holandii, Niemiec, Wielkiej Brytanii, Australii oraz Nowej Zelandii.

</doc>
<doc id="475740" url="https://pl.wikipedia.org/wiki?curid=475740" title="Bausch &amp; Lomb Championships">
Bausch &amp; Lomb Championships



</doc>
<doc id="475745" url="https://pl.wikipedia.org/wiki?curid=475745" title="Subskrypcja">
Subskrypcja

Subskrypcja – mechanizm (element stron WWW) służący do pobierania od użytkowników ich adresów e-mail, które są katalogowane w bazach danych i używane do wysyłania określonych informacji (np. newslettera czy ofert handlowych).
Element składa się z formularza, w którym użytkownik wpisuje swój e-mail oraz przycisku, który wysyła zawartość formularza do skryptu przetwarzającego. W celu uniknięcia rozsyłania informacji do osób, które sobie tego nie życzą – po zapisaniu się do subskrypcji na podany e-mail przychodzi list (generowany automatycznie), który zawiera link. Dopiero po kliknięciu łącza użytkownik jest zapisywany na listę mailingową i od tego momentu może otrzymywać informacje. Mechanizm subskrypcji zawiera również możliwość wypisania się z listy mailingowej przez użytkownika w dowolnym momencie.

</doc>
<doc id="475746" url="https://pl.wikipedia.org/wiki?curid=475746" title="Czarna Rzeka (dopływ Omulwi)">
Czarna Rzeka (dopływ Omulwi)

Czarna Rzeka ("Czarna Struga", "Czarna") – struga w Polsce, lewy dopływ Omulwi o długości 9,76 km i powierzchni zlewni 56,73 km².
Struga wypływa z jeziora Czarne, do którego woda wpływa także z jezior Łabuny Małe i Łabuny Wielkie, a poniżej wpływają do niej cieki z jezior Przyjamy, Kociołek, Dłużek i Kwiatkowo.

</doc>
<doc id="475753" url="https://pl.wikipedia.org/wiki?curid=475753" title="Ratusz we Lwowie">
Ratusz we Lwowie

Ratusz we Lwowie () – ratusz w Śródmieściu Lwowa, na Rynku, wzniesiony w latach 1827–1835 w stylu klasycystycznym według projektu Józefa Markla i Franciszka Treschera.
Pierwotny ratusz wybudowano przed 1381 rokiem w stylu gotyckim. W 1489 roku królewicz Jan I Olbracht położył kamień węgielny pod budowę murowanego gmachu ratusza, który wzniesiono w latach 1491–1504 jednocześnie z wieżą. W 1615 Marcin Kampian przebudował ratusz w stylu renesansowym, wznosząc nową, ośmioboczną wieżę o wysokości 58 m.
14 lipca 1826 roku wieża runęła, niszcząc znaczną część obiektu i grzebiąc pod swoimi gruzami 8 osób. Zachowany opis dowodzi, że współwinnymi tragedii byli najwybitniejsi fachowcy wchodzący w skład specjalnej komisji, która rano, w dniu upadku wieży, przeprowadziła jej oględziny techniczne. Wszyscy orzekli, a nawet sporządzili opinię na piśmie, że wprawdzie wieża jest w złym stanie, ale nic jej nie grozi w najbliższym czasie i nie trzeba podejmować nadzwyczajnych środków ostrożności oprócz zamurowania pęknięć.
W latach 1827–1835 postawiono nowy ratusz według projektów Józefa Markla i Franciszka Treschera. 2 listopada 1848 roku, w wyniku bombardowania Lwowa przez Austriaków, ratusz spłonął. Odbudowa trwała rok, nieznacznie zmieniając pierwotny projekt – usunięto z wieży kopułę. Przed I wojną światową planowano przebudować obiekt w stylu polskiego renesansu, jednak planów tych nie zrealizowano.
25 września 1921 roku, w miejscu dwugłowego austriackiego orła zdjętego 3 maja 1919, na szczycie wieży ratusza odsłonięto polskiego Orła Białego. Projektantem był docent lwowskiej Politechniki Eugeniusz Czerwiński. Godło państwowe wykonali we lwowskiej pracowni artystyczno-ślusarskiej i budowlanej Franciszka Będkowskiego, sam właściciel z werkmistrzem Józefem Drezowskim.

</doc>
<doc id="475759" url="https://pl.wikipedia.org/wiki?curid=475759" title="GFLOPS">
GFLOPS



</doc>
<doc id="475761" url="https://pl.wikipedia.org/wiki?curid=475761" title="Pan Duże Pe">
Pan Duże Pe



</doc>
<doc id="475765" url="https://pl.wikipedia.org/wiki?curid=475765" title="Flaga Organizacji Narodów Zjednoczonych">
Flaga Organizacji Narodów Zjednoczonych

Flaga Organizacji Narodów Zjednoczonych – oficjalna flaga Organizacji Narodów Zjednoczonych.
Historia i symbolika.
W lutym 1945 roku przyjęto biały emblemat złożony z dwóch elementów: przedstawienia wszystkich kontynentów (nie licząc Antarktydy), będącej terenem bez państw na tle siatki kartograficznej (symbol globalnego charakteru organizacji) oraz wieńca ze stylizowanych gałązek oliwnych, tradycyjnego symbolu pokoju. Błękit tła jest kolejnym symbolem pokoju (w przeciwieństwie do czerwieni, koloru wojny). 
Mapa zorientowana była w taki sposób, że dolną linię pionową stanowił południk przechodzący przez Nowy Jork (siedzibę ONZ). 7 grudnia 1946 zmieniono orientację mapy tak, aby linię pionową tworzył południk zerowy, dzięki czemu żadne państwo nie było wyszczególnione. Obecny kształt flagi został przyjęty 20 października 1947.

</doc>
<doc id="475777" url="https://pl.wikipedia.org/wiki?curid=475777" title="Brzetysław II">
Brzetysław II

Brzetysław II (ur. ok. 1060, zm. 22 grudnia 1100) – książę Czech z dynastii Przemyślidów od 14 września 1092 roku.
Był najstarszym synem króla Czech Wratysława II i jego żony Adelajdy. Wstąpił na tron po krótkim, ośmiomiesięcznym panowaniu swojego stryja Konrada I. Słynął ze swojej walki z poganami. W 1093 najechał Śląsk i ponownie przyłączył do Czech ziemię kłodzką. Za jego rządów w roku 1096 doszło do pogromu Żydów. W roku 1098 Brzetysław kazał skonfiskować żydowskie majątki. Za jego panowania doszło do zatargu z Polską o Śląsk.
Brzetysław II poślubił we wrześniu 1094 Ludgardę von Bogen. Miał syna Brzetysława.

</doc>
<doc id="475780" url="https://pl.wikipedia.org/wiki?curid=475780" title="Strafprozeßordnung">
Strafprozeßordnung



</doc>
<doc id="475781" url="https://pl.wikipedia.org/wiki?curid=475781" title="Ibas z Edessy">
Ibas z Edessy

Ibas z Edessy, Ihiba, Hiba (zm. 28 października 457) – biskup Edessy w latach 435–449, teolog posługujący się językiem syryjskim. Autor jednego z "Trzech Dzieł", potępionych w 553, już po jego śmierci, przez sobór konstantynopolitański II.
Biografia.
Jako prezbiter w Edessie był kontynuatorem teologii Teodora z Mopsuestii, jego pisma tłumaczył na syryjski i propagował na Wschodzie. Umożliwiała mu to szkoła teologiczna w Edessie, do której przybywała po naukę młodzież z całej Persji. Według pewnych źródeł był nawet kierownikiem tej szkoły. 
 
Nauczanie Ibasa i jego mistrza, biskupa Mopsuestii zostało uznane przez energicznego biskupa Edessy Rabbulasa za nieortodoksyjne. Pisma zostały poddane anatemie i spalone. 
Ibas uczestniczył jako kapłan w soborze efeskim (431 r.). W liście do swego znajomego, Marisa, biskupa Hardaszir w Persji opisał biskupa Aleksandrii Cyryla Aleksandryjskiego i jego nauczanie. W jego 12 anatematyzmach przeciw doktrynie Nestoriusza dostrzegł błędy apolinaryzmu. Zarzucił mu pełne utożsamienie człowieczeństwa i bóstwa w Chrystusie i zaprzeczanie katolickiej doktrynie o dwóch naturach w jednej osobie. Ibas w liście tym ostro skrytykował też Nestoriusza za odmowę przyznania Najświętszej Maryi Pannie tytułu "Bogarodzicy" ("Theotokos"). List ten ponad sto lat później został jako jedno z "Trzech Dzieł" potępiony przez sobór konstantynopolitański II.
Gdy biskup Edessy Rabbulas zmarł w 435 lub 436 roku, Ibas został wybrany jako jego następca. W międzyczasie kilku prezbiterów jego diecezji, zaczęło szeroką zakrojoną i nieprzebierającą w środkach kampanię przeciw swemu biskupowi. Odwołali się najpierw do patriarchy Antiochii Domnusa, a później także do samego patriarchy Konstantynopola Flawiana i cesarza Teodozjusza.
Po wielu burzliwych przesłuchaniach i synodach lokalnych, w 449 r. na tzw. Soborze zbójeckim (sobór efeski II) Ibas został zdjęty z biskupstwa. Jednak zrehabilitowano go dwa lata później na Soborze chalcedońskim (451 r.). 
Kontrowersja między sympatykami ujęć akcentujących dwie natury w Chrystusie, których wypaczeniem był nestorianizm a zwolennikami podejścia Cyrylowego, podkreślającego dominację natury Boskiej w Chrystusie, których z kolei wypaczeniem był monofizytyzm, po soborze chalcedońskim trwała dalej. Sto lat później przybrała ona postać sporu o "Trzy Dzieła". Jednym z tych dzieł był list Ibasa pisany na soborze efeskim. List ten został ostatecznie razem z fragmentami pism Teodora z Mopsuestii oraz jego ucznia Teodoreta z Cyru potępiony przez soborze konstantynopolitańskim II w 553.
Po latach, papież Grzegorz I, broniąc autorytetu orzeczeń tego soboru napisał w liście do patriarchów Konstantynopola, Aleksandrii, Antiochii i Jerozolimy, napisał, że na V soborze: 

</doc>
<doc id="475787" url="https://pl.wikipedia.org/wiki?curid=475787" title="Natać (jezioro)">
Natać (jezioro)

 
Natać – jezioro w woj. warmińsko-mazurskim, w powiecie szczycieńskim, w gminie Jedwabno, na południowy zachód od Jeziora Sędańskiego.
Jezioro jest hydrologicznie otwarte poprzez cieki: na północy wpływa rzeka Sawica z jeziora Sawica; na południu wypływa rzeka Sawica, która następnie łączy się z rzeką Saska i wpływają do Jeziora Sędańskiego.
Opis.
Zbiornik wąski i wydłużony z północnego zachodu na południowy wschód. Brzegi północne i południowe są płaskie, tam też leżą podmokłe łąki. Na pagórkowatych bądź łagodnie wzniesionych brzegach wschodnim i zachodnim rośnie las. Jezioro położone jest na obszarze Natura 2000.
Zbiornik linowo-szczupakowy, występuje także m.in. okoń.
Dojazd ze Szczytna drogą krajową nr 58 w stronę Nidzicy, następnie we wsi Sawica w lewo jedną z dróg gruntowych.
Dane morfometryczne.
Powierzchnia zwierciadła wody według różnych źródeł wynosi od 18,5 ha do 21,3 ha.
Zwierciadło wody położone jest na wysokości 130,2 m n.p.m. lub 130,0 m n.p.m. Średnia głębokość jeziora wynosi 2,0 m, natomiast głębokość maksymalna 5,6 m.

</doc>
<doc id="475791" url="https://pl.wikipedia.org/wiki?curid=475791" title="Na Szerokim Świecie">
Na Szerokim Świecie

Na Szerokim Świecie – polski tygodnik, wydawany w latach 1928-1939. Drukowany przez zakłady graficzne Ilustrowanego Kuriera Codziennego w Krakowie. Jeden egzemplarz tygodnika kosztował 30 groszy. Gazeta liczyła 16 stron, część (w tym pierwsza i ostatnia) z nich była kolorowa. 
Tygodnik zawierał informacje bieżące (rubryka "Tydzień zdarzeń", później "Radiogram tygodnia"), powieści w odcinkach, humor (w tym karykatury polityczne) oraz dział rozrywki. W latach trzydziestych tygodnik zamieszczał ilustrowane relacje z podróży Kazimierza Nowaka w Afryce. Prowadzono także konkurs "Polskie dziecko", w którym nagrody sponsorowane były przez PKO. Publikowano także serie fotografii kobiet zatytułowanych "Typy urody kobiet w Polsce".
Redaktorem naczelnym był prezes grupy Ilustrowanego Kuryera Codziennego – Marian Dąbrowski, redaktorem odpowiedzialnym – Anatol Krakowiecki.

</doc>
<doc id="475797" url="https://pl.wikipedia.org/wiki?curid=475797" title="Kryzelnice">
Kryzelnice

Kryzelnice (Phoronida) – typ niewielkich morskich zwierząt bezkręgowych obejmujący dziesięć współcześnie żyjących, w większości kosmopolitycznych gatunków występujących gromadnie na szelfach w piasku, mule lub na skałach. Zwierzęta te wyposażone są w charakterystyczny fałd otaczający otwór gębowy, na którym znajdują się dwa rzędy czułków zwiniętych w kształt kryzy – stąd nazwa. Tego typu aparat czułkowy nazywa się również lofoforem. Za pomocą jego rytmicznych ruchów kryzelnice naganiają drobny morski plankton stanowiący ich pokarm. Są to dość powszechnie występujące zwierzęta oceaniczne, odgrywające jednak relatywnie niewielką rolę ekologiczną.
Pojedynczy osobnik posiada cylindryczne ciało trwale schowane w chitynowym domku, wytwarzanym z wydzielin naskórka; w koloniach może następować zlewanie się sąsiednich domków, podobnie jak to ma miejsce u koralowców. Kryzelnice charakteryzują się skrajnie prostą budową: posiadają skromny rozproszony układ nerwowy, pojedyncze komórki czuciowe zlokalizowane głównie na czułkach, U-kształtny układ pokarmowy oraz pozbawiony serca układ krwionośny. Rozmnażają się wegetatywnie (przez podział poprzeczny) lub płciowo. W tym drugim wypadku powstają okresowo gonady, jaja rozwijają w uchyłkach aparatu czułkowego i wylęga się z nich larwa zwana aktinotrochą.
Najnowsze dane – tak paleontologiczne, jak i genetyczne – wskazują na to, że kryzelnice to w istocie skrajnie wyspecjalizowana grupa ramienionogów bezzawiasowych.
Współcześnie żyjące kryzelnice zaliczane są do trzech rodzajów:

</doc>
<doc id="475801" url="https://pl.wikipedia.org/wiki?curid=475801" title="Rabbula">
Rabbula



</doc>
<doc id="475802" url="https://pl.wikipedia.org/wiki?curid=475802" title="Rabulas">
Rabulas



</doc>
<doc id="475803" url="https://pl.wikipedia.org/wiki?curid=475803" title="Rabulas z Edessy">
Rabulas z Edessy



</doc>
<doc id="475804" url="https://pl.wikipedia.org/wiki?curid=475804" title="Ibas">
Ibas



</doc>
<doc id="475806" url="https://pl.wikipedia.org/wiki?curid=475806" title="Kiełbrak Wielki">
Kiełbrak Wielki

 
Kiełbrak Wielki – jezioro w woj. warmińsko-mazurskim, w pow. szczycieńskim, w gminie Pasym. Jezioro leży na granicy Pojezierza Olsztyńskiego i Pojezierza Mrągowskiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Kiełbrak Wielki". W różnych publikacjach i na mapach topograficznych jezioro to występuje pod nazwą "Wielki Kiełbark" lub "Kiełbark Duży" lub "Natać".
Dane.
Powierzchnia zwierciadła wody według różnych źródeł wynosi od 3,0 ha do 6 ha.
Opis.
Zbiornik w przybliżeniu okrągły.
Dojazd ze Szczytna drogą krajową nr 53 w stronę Olsztyna, następnie we wsi Grom w lewo drogą utwardzoną, po czym ponownie w lewo utwardzoną.

</doc>
<doc id="475808" url="https://pl.wikipedia.org/wiki?curid=475808" title="Alfred Kleniewski">
Alfred Kleniewski

Alfred Edmund Kleniewski (ur. 9 listopada 1918 w Mączewie, powiat Mława; zm. 17 grudnia 1942 w pobliżu miejscowości Żejtun) – sierżant, polski lotnik, strzelec pokładowy.
Życiorys.
Uczył się najpierw w Szkole Handlowej w Mławie, później w Gimnazjum Ogólnokształcącym w Działdowie. Po jego ukończeniu wstąpił do szkoły Orląt w Dęblinie. Po wybuchu II wojny światowej, przedostał się do Francji, a następnie do Anglii, gdzie został przydzielony do 307 dywizjonu myśliwsko-nocnego jako strzelec pokładowy. W 1941, po przezbrojeniu jednostki w samoloty bez stanowiska strzelca, przeniesiony do lotnictwa bombowego. Wcielony został do 300 dywizjonu bombowego „Ziemi Mazowieckiej”. W styczniu 1942 skierowany do 18 Jednostki Szkolenia Operacyjnego w charakterze instruktora. We wrześniu 1942 przydzielony do polskiej eskadry 138 dywizjonu RAF. 
17 grudnia 1942 podczas lotu z Kairu do Wielkiej Brytanii, po międzylądowaniu w Luqa na Malcie samolot Handley Page Halifax o numerze DT542-NF-Q, którym leciał Kleniewski rozbił się w pobliżu miejscowości Żejtun. Cała załoga i wszyscy pasażerowie zginęli. Pochowany został wraz z resztą załogi i pasażerami samolotu na cmentarzu w Kalkarze na Malcie.
Odznaczenia.
Został odznaczony przez gen. Władysława Sikorskiego Krzyżem Srebrnym Virtuti Militari nr 9261 a także cztery razy Krzyżem Walecznych.

</doc>
<doc id="475811" url="https://pl.wikipedia.org/wiki?curid=475811" title="Kiełbrak Mały">
Kiełbrak Mały

 
Kiełbrak Mały – jezioro w woj. warmińsko-mazurskim, w powiecie szczycieńskim, w gminie Pasym.
Opis.
Zbiornik w przybliżeniu okrągły, niewielkie znaczenie.
Dojazd ze Szczytna drogą krajową nr 53 w stronę Olsztyna, następnie we wsi Grom w lewo drogą utwardzoną, po czym ponownie w lewo utwardzoną.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Kiełbrak Mały". W różnych publikacjach i na mapach topograficznych jezioro to występuje pod nazwą "Mały Kiełbrak".

</doc>
<doc id="475812" url="https://pl.wikipedia.org/wiki?curid=475812" title="Göppingen">
Göppingen

Göppingen – miasto powiatowe w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, siedziba powiatu Göppingen, oraz wspólnoty administracyjnej Göppingen. Leży na przedpolu Jury Szwabskiej, nad rzeką Fils, ok. 35 km na wschód od Stuttgartu.
Po II wojnie światowej w mieście znajdował się obóz repatriacyjny.
Dzielnice.
Miasto dzieli się osiem dzielnic: Göppingen, Bartenbach, Bezgenriet, Faurndau, Hohenstaufen, Holzheim, Jebenhausen, Maitis.
Transport.
Miasto leży przy drogach krajowych B10 i B297 oraz linii kolejowej InterCity Stuttgart–Ulm, ze stacją Göppingen. Około 10 km na południe położona jest autostrada A8.
Gospodarka.
W mieście rozwinął się przemysł maszynowy, metalowy, włókienniczy, odzieżowy, chemiczny oraz drzewny.
Współpraca.
Miejscowości partnerskie:

</doc>
<doc id="475814" url="https://pl.wikipedia.org/wiki?curid=475814" title="Andri van Tiggelen">
Andri van Tiggelen



</doc>
<doc id="475815" url="https://pl.wikipedia.org/wiki?curid=475815" title="Adri van Tiggelen">
Adri van Tiggelen

Adrianus A. „Adri” van Tiggelen (ur. 16 czerwca 1957 w Oud-Beijerland) – holenderski piłkarz, grający na pozycji lewego obrońcy. Z reprezentacją Holandii, w której barwach od 1983 do 1992 roku rozegrał 56 meczów, zdobył w 1988 roku mistrzostwo Europy, a cztery lata później brązowy medal na Euro 1992. Był zawodnikiem m.in. Sparty Rotterdam, FC Groningen, RSC Anderlecht i PSV Eindhoven.

</doc>
<doc id="475816" url="https://pl.wikipedia.org/wiki?curid=475816" title="Dąbrówek">
Dąbrówek

Dąbrówek – jezioro w woj. warmińsko-mazurskim, w pow. szczycieńskim, w gminie Pasym. Jezioro leży na granicy Pojezierza Olsztyńskiego i Pojezierza Mrągowskiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Dąbrówek". W różnych publikacjach jezioro to występuje pod nazwą " Kiełbark", "Dąbrówko"lub "Dąbrówka".
Powierzchnia zwierciadła wody według różnych źródeł wynosi od 4,7 ha 5,5 do ha.
Jest to jezioro typu linowo-szczupakowego. Jezioro jest hydrologicznie otwarte poprzez cieki:
Jezioro wydłużone z północy na południe. Dość wysokie, lecz łagodnie wzniesione brzegi otoczone są polami i łąkami. Jezioro leży między szosą Szczytno-Olsztyn a linią kolejową Szczytno-Olsztyn. Niedaleko przystanek kolejowy Grom.
Dojazd ze Szczytna drogą krajową nr 53 w stronę Olsztyna. Jezioro jest po lewej stronie szosy, przy samej wsi Grom. Na jeziorze jest wiele atrakcji m.in. skoki do wody na linie lub skoki z trampoliny.

</doc>
<doc id="475817" url="https://pl.wikipedia.org/wiki?curid=475817" title="Borzywoj II">
Borzywoj II

Borzywoj II (ur. ok. 1064, zm. 2 lutego 1124) – książę Czech z dynastii Przemyślidów od 25 grudnia 1100 roku do maja 1107 i od grudnia 1117 do 16 sierpnia 1120 roku.
Był synem Wratysława II i Świętosławy Swatawy, przyrodnim bratem Brzetysława II, rodzonym bratem Bolesława, Władysława I i Sobiesława I.
W 1103 dokonał najazdu na Polskę.
Jego wybór na tron praski naruszył zasadę senioratu.
Borzywoj II ożenił się 18 października 1100 r. z Helbirgą (zmarła 13 lipca 1142 r.), córką margrabiego Leopolda II Pięknego z dynastii Babenbergów. Z tego związku pochodziło pięcioro dzieci:

</doc>
<doc id="475821" url="https://pl.wikipedia.org/wiki?curid=475821" title="Machniacz">
Machniacz

 
Machniacz – jezioro w woj. warmińsko-mazurskim, w pow. szczycieńskim, w gminie Pasym. Jezioro leży na granicy Pojezierza Olsztyńskiego i Pojezierza Mrągowskiego.
Powierzchnia zwierciadła wody według różnych źródeł wynosi od 10,0 ha do 10,3 ha.
Zwierciadło wody położone jest na wysokości 139,5 m n.p.m.
Głębokość maksymalna jeziora wynosi 6,3 m.
Jest to jezioro linowo-szczupakowe, hydrologicznie otwarte na południu poprzez rów łączący z jeziorem Kiełbark.
Jezioro wydłużone z północy na południu z zaokrągloną zatoką w części zachodniej. Wschodni brzeg jeziora wysoki, pozostałe płaskie lub łagodnie wzniesione. Dookoła pola i łąki. Na północy ściśle przylega szosa.
Dojazd ze Szczytna drogą krajową nr 53 w stronę Olsztyna. Jezioro jest po lewej stronie szosy, przy samej wsi Grom.

</doc>
<doc id="475823" url="https://pl.wikipedia.org/wiki?curid=475823" title="Imperium Mongołów">
Imperium Mongołów



</doc>
<doc id="475826" url="https://pl.wikipedia.org/wiki?curid=475826" title="1869 w literaturze">
1869 w literaturze



</doc>
<doc id="475831" url="https://pl.wikipedia.org/wiki?curid=475831" title="Świętopełk Przemyślida">
Świętopełk Przemyślida

Świętopełk (zm. 21 września 1109) – książę Czech z ołomunieckiej linii dynastii Przemyślidów. Panował w latach 1107-1109.
Świętopełk był starszym synem Ottona I Pięknego, księcia ołomunieckiego, i jego żony Eufemii. Jego wujem był król Wratysław II. W 1103 roku, wspólnie z księciem Borzywojem II, uczestniczył w wyprawie na Polskę. W 1105 podjął nieudaną próbę obalenia Borzywoja II. W 1107 roku, dzięki wyprawie Bolesława Krzywoustego i króla węgierskiego Kolomana przeciw Czechom, Świętopełk został osadzony na stolcu praskim 14 maja 1107.
W 1108 roku książę czeski uczestniczył w niemiecko-czeskim najeździe na Węgry, co spowodowało najazd ze strony Bolesława Krzywoustego na Czechy. Polska wyprawa na Czechy była także związana z brakiem wypełnienia przez Świętopełka układu, w którym zobowiązywał się do zwrotu przez Czechów, zagarniętych grodów na Śląsku (m.in. Racibórz, Kamieniec, Koźle). Próba zdetronizowania go przez polskiego księcia i osadzeniu na jego miejscu Borzywoja II nie doszła do skutku. W 1109 roku pomagał królowi niemieckiemu Henrykowi V w walkach z Polską.
Z nieznaną z imienia żoną miał syna Wacława Henryka.
Z jego rozkazu doszło do ostatecznej rozprawy z możnowładczym rodem Wrszowców. W akcie zemsty został przez nich zamordowany.

</doc>
<doc id="475839" url="https://pl.wikipedia.org/wiki?curid=475839" title="1868 w literaturze">
1868 w literaturze



</doc>
<doc id="475842" url="https://pl.wikipedia.org/wiki?curid=475842" title="Ő">
Ő

Ő – litera używana w językach węgierskim i farerskim. Powstała w XIX wieku tak jak litera ű.
Język węgierski.
W języku węgierskim litera jest odpowiednikiem wydłużonej litery ö.
Język farerski.
W języku farerskim bywa używana w piśmie ręcznym zamiast ø.

</doc>
<doc id="475846" url="https://pl.wikipedia.org/wiki?curid=475846" title="Marek Koszur">
Marek Koszur

Marek Koszur (ur. 4 maja 1953 w Szczecinie) – dziennikarz, dokumentalista specjalizujący się w tematyce morskiej, z wykształcenia polonista.
Życiorys.
Związany ze szczecińskim oddziałem Polskiego Radia i Telewizji. Pracę w mediach rozpoczął w trakcie studiów w 1972 roku. Stworzył wtedy cykle "Ludzie morza", "Morze w kulturach świata", "Starożytni żeglarze", "Człowiek i morze". Od 1976 roku współpracuje z ogólnopolskimi i regionalnymi gazetami. Współorganizator Kongresu Kultury Morskiej. Autor i realizator popularnego programu "Morze" z lat 80. i 90. XX wieku. W latach 1991-1995 był dyrektorem programowym Telewizji Szczecin. Współorganizował powstanie regionalnego kanału TVP3. Twórca firmy Club CD.
Autor książki "Kapitan kapitanów" – monografii na temat kapitana ż.w. Konstantego Matyjewicza-Maciejewicza.

</doc>
<doc id="475848" url="https://pl.wikipedia.org/wiki?curid=475848" title="Oparzanie">
Oparzanie

Oparzanie, krótkorwałe gotowanie we wrzątku lub nad parą wodną drobiu i tusz wieprzowych. Ułatwia to usuwanie szczeciny lub skubanie. Służy do tego urządzenie zwane oparzarką.

</doc>
<doc id="475849" url="https://pl.wikipedia.org/wiki?curid=475849" title=".org">
.org

.org – internetowa domena najwyższego poziomu przeznaczona dla pozarządowych organizacji non-profit; została utworzona w 1985 roku, a jej operatorem jest (od 1 stycznia 2003) Public Interest Registry. 
Domena .org jest używana przez organizacje m.in. zajmujące się oprogramowaniem open source.

</doc>
<doc id="475851" url="https://pl.wikipedia.org/wiki?curid=475851" title="1867 w literaturze">
1867 w literaturze



</doc>
<doc id="475855" url="https://pl.wikipedia.org/wiki?curid=475855" title=".travel">
.travel

.travel – internetowa domena najwyższego poziomu przeznaczona dla biur podróży, linii lotniczych, hoteli, tourism itp; została utworzona 8 kwietnia 2005 roku. 

</doc>
<doc id="475858" url="https://pl.wikipedia.org/wiki?curid=475858" title="Flaga Ligi Państw Arabskich">
Flaga Ligi Państw Arabskich

Flaga Ligi Państw Arabskich – oficjalna flaga Ligi Państw Arabskich. 
Historia i symbolika.
Została przyjęta w 1945 roku. Zielony kolor i biały półksiężyc oznaczają islam. Nad półksiężycem umieszczono w języku arabskim nazwę organizacji. Łańcuch oznacza jedność, a wieniec laurowy symbolizuje pokój i godność.

</doc>
<doc id="475861" url="https://pl.wikipedia.org/wiki?curid=475861" title="Four Corners">
Four Corners

Four Corners (pol. "cztery rogi") – czwórstyk w zachodniej części Stanów Zjednoczonych, w którym schodzą się granice stanów (wymieniane są zgodnie z ruchem wskazówek zegara, poczynając od północnego zachodu): Utah, Kolorado (ang. "Colorado"), Nowy Meksyk (ang. "New Mexico") oraz Arizony. Leży na terenie rezerwatu narodu Navaho (Arizona, Nowy Meksyk, Utah) oraz Indian Ute (Kolorado). Jest to jedyne miejsce na terenie USA, gdzie granice czterech stanów łączą się pod kątem prostym.

</doc>
<doc id="475864" url="https://pl.wikipedia.org/wiki?curid=475864" title=".edu">
.edu

.edu – internetowa domena najwyższego poziomu przeznaczona dla instytucji naukowych. Została ogłoszona 1985 roku. W niektórych krajach jest domeną drugiego rzędu (np. ".edu.mx" w Meksyku, ".edu.pl" w Polsce, ".ac.uk" w Wielkiej Brytanii).

</doc>
<doc id="475866" url="https://pl.wikipedia.org/wiki?curid=475866" title="Wiesław Gąsiorek">
Wiesław Gąsiorek

Wiesław Gąsiorek (ur. 13 stycznia 1936 w Poznaniu, zm. 4 lutego 2002 tamże) – polski tenisista, wielokrotny mistrz Polski, mistrz Europy w grze podwójnej w 1971 roku, reprezentant Polski w Pucharze Davisa i halowym King’s Cup, trener tenisa.
Kariera zawodnicza.
Jeden z najlepszych zawodników w historii polskiego tenisa. W okresie 1958-1970 zdobył 21 razy tytuł mistrza Polski (gra pojedyncza, podwójna, mieszana), w tym 12 razy z rzędu w grze pojedynczej w latach 1959–1970, 5 razy w grze podwójnej w latach 1959, 1960, 1962, 1965, 1967 (z Józefem Piątkiem) oraz 4 razy w grze mieszanej w latach 1958, 1962, 1963, 1965 (z Jadwigą Jędrzejowską). 8-krotnie zostawał także narodowym wicemistrzem Polski, w tym raz w singlu (1971 rok), 7 razy w deblu: 1958 (z Andrzejem Licisem), 1961, 1963, 1964, 1966, 1968, 1971 (z Józefem Piątkiem) i raz w mikście (1966 rok; z Jadwigą Jędrzejowską).
Ponadto 6 razy zdobył tytuł międzynarodowego mistrza Polski, w tym 4-krotnie w grze pojedynczej (1960, 1966, 1967, 1968), raz w 1971 w grze podwójnej i w 1967 w grze mieszanej oraz 6-krotnie międzynarodowego wicemistrza Polski, w tym 4-krotnie w grze pojedynczej (1963, 1964, 1969, 1972) i w grze podwójnej w 1960 i 1975 roku.
W halowych mistrzostwach Polski w grze pojedynczej 2-krotnie zdobył trofeum (1963, 1966) i 2-krotnie zostawał finalistą (1964, 1965) oraz 7-krotnie wygrywał w rywalizacji deblistów (1959–1961, 1963–1966).
W przeciągu swojej kariery udało mu się zdobyć tytuł mistrza Polski juniorów w grze podwójnej w 1953 i 1954 roku. W roku 1954 został także wicemistrzem Polski juniorów w grze pojedynczej.
W rozgrywkach drużynowych I ligi z sekcją tenisową KS Warta Poznań zdobył tytuł drużynowego mistrza Polski w latach 1965 i 1970, a w latach 1961, 1964, 1966, 1969 tytuł wicemistrzowski. W 1967 KS Warta Poznań wycofała się z rozgrywek krajowej ekstraklasy na znak protestu przeciwko zawieszeniu Wiesława Gąsiorka przez Polski Związek Tenisowy. W 1976 roku osiągnął triumf z GKS Olimpią Poznań.
Był numerem jeden na liście klasyfikacyjnej PZT w latach 1960–1970.
Odnosił wielokrotnie sukcesy w szeregu turniejach krajowych i zagranicznych m.in. na French Open (w 1967 i 1969 awansował do czwartej rundy), na Wimbledonie i w US Open. W 1967 nie wykorzystał dwóch piłek meczowych w pojedynku o awans do ćwierćfinału w paryskim turnieju wielkoszlemowym podczas meczu z Australijczykiem Owenem Davidsonem. Dwa lata później na drodze do ćwierćfinału stanął Gąsiorkowi kolejny Australijczyk, Tony Roche.
Wśród pokonanych przez niego graczy byli m.in. Thomaz Koch, Pierre Darmon, Daniel Contet, Nicola Pietrangeli, István Gulyás, Ion Țiriac, Butch Buchholz, Wilhelm Bungert, Dieter Ecklebe, Mike Sangstern, Robert Howe, Wojciech Fibak, Tom Okker.
W latach 1959–1972 bronił barw Polski w Pucharze Davisa. Bilans jego występów w tych rozgrywkach wynosi 25 zwycięstw i 24 porażki. Występował również w reprezentacji w halowym Pucharze Króla (King’s Cup). Rozegrał w nim 33 spotkania, w których odniósł 10 zwycięstw. W ramach tych ostatnich rozgrywek stał się współwłaścicielem rekordu w liczbie rozegranych gemów – w 1967 przegrał z Anglikiem Rogerem Taylorem w Warszawie 27:29, 31:29, 4:6. W epoce przed wprowadzeniem tie-breaka tenisiści rozegrali – w spotkaniu do dwóch wygranych setów – 126 gemów, głównie dzięki szybkiej nawierzchni halowej, która utrudniała przełamanie serwisu.
W 1971 roku Wiesław Gąsiorek wspólnie z Tadeuszem Nowickim wywalczyli tytuł mistrzów Europy amatorów w Luksemburgu. W 1973 był trenerem reprezentacji Polski. Od 1975 był zawodnikiem i trenerem w GKS Olimpii Poznań, a od 1982 do 2000 roku był zawodnikiem oraz trenerem w klubie tenisowym „Blau-Weiß” z niemieckiego Saarbrücken.
Został pochowany na cmentarzu Miłostowo w Poznaniu.

</doc>
<doc id="475867" url="https://pl.wikipedia.org/wiki?curid=475867" title="Marian Łoziński">
Marian Łoziński

Marian Zdzisław Łoziński (ur. 29 stycznia 1913 w Niemirowie, zm. 28 października 1998 w Krakowie) – kapitan Wojska Polskiego.
Życiorys.
Urodził się 29 stycznia 1913 w Niemirowie, dawny powiat Rawa Ruska (obecnie w obwodzie lwowskim, rejon jaworowski na Ukrainie). W 1936 w stopniu kaprala podchorążego ukończył Szkołę Podchorążych 12 Dywizji Piechoty w Tarnopolu. Po klęsce wrześniowej w lutym 1940 podczas przekraczania granicy polsko-rumuńskiej został aresztowany przez wojska radzieckie i wywieziony do Związku Radzieckiego na Ural, gdzie w skrajnych warunkach katorżniczo pracował przy wyrębie drzew. Przebywał tam do września 1941. Tam też zastał go układ polsko-radziecki powołujący na terenie ZSRR Armię Polską. Po długiej wędrówce poprzez Tockoje, G‘uzor, Krasnowodsk, Iran, Palestynę, Aden, Irak, ponownie Palestynę, Egipt – już jako podporucznik Polskich Sił Zbrojnych 22 grudnia 1943 staje na ziemi włoskiej, gdzie jako zastępca dowódcy kompanii 5 batalionu 3 Dywizji Strzelców Karpackich brał udział m.in. w drugim, zwycięskim uderzeniu 2 Korpusu na pozycje niemieckie w masywie Monte Cassino, a następnie w walkach swego batalionu na szlaku adriatyckim do „Linii Gotów”. W czerwcu 1946 roku wyjeżdża do Anglii. Tam w sierpniu 1947 zdemobilizował się i 25 października wrócił do kraju.
W latach 1948-1950 pełnił funkcję burmistrza miasta Niska. W 1955 osiadł w Skawinie. W latach pięćdziesiątych XX w. został opiekunem 8 Drużyny Harcerzy „Czerwone Maki” im. Bohaterów Monte Cassino, wkrótce zlikwidowanej przez władze komunistyczne. W 1981 – mimo oporu władz harcerskich – doprowadził do powstania w Skawinie Kręgu Instruktorskiego „Czerwony Mak” im. Bohaterów Monte Cassino i został jego opiekunem.
Autor wspomnień zatytułowanych "Przechodniu, powiedz Polsce... Wspomnienia z lat 1941–1945 rozpoczęte w Ahwazie, 150 km od Zatoki Perskiej". Tytuł wspomnień został zaczerpnięty z inskrypcji na polskim cmentarzu na Monte Cassino:
"„PRZECHODNIU, POWIEDZ POLSCE, ŻEŚMY POLEGLI WIERNI W JEJ SŁUŻBIE, ZA WOLNOŚĆ NASZĄ I WASZĄ,MY ŻOŁNIERZE POLSCY ODDALIŚMY – BOGU DUCHA, ZIEMI WŁOSKIEJ CIAŁO, A SERCA POLSCE”"
Zmarł 28 października 1998 i został pochowany w grobowcu rodzinnym na cmentarzu Rakowickim w Krakowie.

</doc>
<doc id="475868" url="https://pl.wikipedia.org/wiki?curid=475868" title="Władysław I Przemyślida">
Władysław I Przemyślida

Władysław I (zm. 12 kwietnia 1125) – książę Czech z dynastii Przemyślidów w latach 1109–1117 i 1120–1125.
Był piątym synem Wratysława II, księcia (a od 1085 króla) czeskiego, a trzecim pochodzącym z jego małżeństwa ze Świętosławą Swatawą, córką Kazimierza I Odnowiciela, księcia polskiego. Imię otrzymał po swoim wuju, Władysławie I Hermanie.
Wychowawcą Władysława był Pawlik syn Markwarta.
W 1107 roku doprowadził do przewrotu w Czechach. Do Władysława przybyli Bożej i Męcina z rodu Wrszowców, zagrożeni uwięzieniem przez księcia Borzywoja II. Za ich namową Władysław wysłał posłańca do swojego brata stryjecznego Świętopełka, księcia morawskiego na Ołomuńcu, z ofertą objęcia tronu. Świętopełk skorzystał z oferty i został księciem Czech, z kolei Borzywoj II wraz z najmłodszym bratem Sobiesławem I schronił się w Polsce.
Po śmierci Świętopełka uzyskał poparcie cesarza rzymskiego Henryka V w staraniach o tron czeski. Potwierdził on jego władzę książęcą w styczniu 1110 roku w Rokycanach.
Pod koniec 1117 roku do Czech wrócił Borzywoj II. Władysław dobrowolnie zrzekł się władzy na jego korzyść, zostawiając dla siebie tylko krainę na wschodzie kraju. Latem 1120 roku ponownie wrócił do władzy.
W 1109 roku poślubił Rychezę z Bergu, córkę hrabiego Henryka. Z tego małżeństwa pochodziło czworo dzieci:

</doc>
<doc id="475874" url="https://pl.wikipedia.org/wiki?curid=475874" title="Dorosłe dzieci">
Dorosłe dzieci

Dorosłe dzieci – pierwszy album polskiej grupy heavymetalowej Turbo. Wydany w roku 1983 nakładem wydawnictwa Polton.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="475878" url="https://pl.wikipedia.org/wiki?curid=475878" title="Bela IV">
Bela IV

Bela IV, (ur. 1206, zm. 3 maja 1270) – król Węgier i Chorwacji w latach 1235–1270 z dynastii Arpadów.
Życiorys.
Bela urodził się w 1206. Był synem króla Andrzeja II. W 1213, gdy miał 7 lat, jego matka, Gertruda z Meran, została zamordowana. Ojciec próbował pomścić żonę, jednak nie powiodło mu się i po jego śmierci w 1235 obowiązek pomszczenia królowej Gertrudy spoczął na Beli, który zrobił to w 1236, 23 lata po śmierci matki.
Po śmierci ojca w 1235 Bela w wieku 29 lat został koronowany na króla Węgier. W trzecim roku jego panowania, w 1238 na Węgry najechało plemię Połowców, którzy uciekali przed hordami Mongołów. Bela obmyślił sojusz z tym barbarzyńskim szczepem, udzielając im azylu w swym państwie oraz wzmacniając przymierze przez ożenek swojego syna, Stefana, z córką chana Połowców, Kutena. Oprócz tego na rozkaz Beli Połowcy zostali ochrzczeni i przyjęli chrześcijaństwo.
Przed inwazją Mongołów.
Z małym powodzeniem Bela próbował przywrócić dawną świetność Węgrom poprzez odzyskanie utraconych terenów. Jego działalność nie podobała się węgierskim możnowładcom i magnatom, kiedy Mongołowie już przemierzali Europę na zachód. W związku z zagrożeniem ze strony hord niepokojowo nastawionych Azjatów Bela rozkazał magnatom, aby zjednoczyli siły i przygotowali się do obrony Węgier przed Mongołami. Wystosował też listy do papieża Grzegorza IX oraz do cesarza Fryderyka II z prośbą o pomoc i wsparcie, lecz nie otrzymał żadnej odpowiedzi.
W 1241 na Węgry najechali Mongołowie. Bela od razu wyruszył ze swoją armią na wojnę z nimi. Stoczył z Mongołami wiele bitew. 11 kwietnia 1241 wojska Beli zmierzyły się z Mongołami w bitwie pod Mohi. Zwyciężyli Mongołowie, co miało wielki wpływ na dalsze losy ich inwazji na Europę. Przed bitwą węgierscy magnaci zamordowali Kocjana, chana Połowców.
W obliczu wielkiego zagrożenia Bela uciekł do Austrii, a potem do Dalmacji, gdzie schronił się w Trogirze.
Po inwazji Mongołów.
Mongołowie wybili prawie połowę populacji Węgier i zrównali z ziemią węgierskie miasta. Byli na Węgrzech ponad rok, dopóki w 1242 dowiedzieli się, że w Mongolii zmarł ich przywódca, Ugedej. Wycofali się z Węgier i Bela powrócił do swego kraju. Po powrocie do władzy Bela rozpoczął odbudowę kraju – w okolicach granic Węgier zbudował bardzo dobrze zorganizowany system fortec i zamków oraz stworzył dużą armię w razie ewentualnego powrotu Mongołów. Odbudował wiele miast i zbudował wiele nowych zamków; właśnie za to otrzymał od historyków przydomek Wielki ().
Po zakończeniu wojny z Mongołami Bela prowadził jeszcze dwie wojny. W 1242 rozpoczął się konflikt z księciem Austrii i Styrii Fryderykiem II Bitnym z dynastii Babenbergów. Wojna, w której Bela bohatersko zwyciężył, trwała do 1246 gdy pokonał Fryderyka w Bitwie nad Litawą. Drugą wojnę rozpoczął w 1252 z królem Czech Ottokarem II o tereny księstwa Styrii i Austrii, które pragnął opanować. Tę wojnę Bela przegrał, pokonany w bitwie pod Kressenbrun w wyniku czego utracił Styrię.
Ostatnie lata życia Beli zostały „zepsute” przez bunt jego syna Stefana, który zażądał od ojca, aby ten podzielił Węgry na dwa królestwa i oddał mu jedno. Bela, pokonany musiał się na to zgodzić. Stefan i Bela rządzili dwoma niezależnymi państwami – o różnych stolicach i o innej polityce.
W 1267 Bela IV podpisał wraz z synem, Stefanem V tzw. "Złotą Bullę", która ustanawiała nowe prawo na Węgrzech, a co najważniejsze, dzieliła społeczność na stan magnacki i stan szlachecki, stwarzała szlachtę węgierską i przyznawała jej bardzo liczne prawa (nawet możliwość wypowiedzenia królowi posłuszeństwa), co jednocześnie ograniczało władzę króla. Dokument ten miał ogromny wpływ na późniejszą historię Węgier 
Bela IV zmarł 3 maja 1270, w wieku 64 lat. Jego następcą został jego syn, Stefan V.
Genealogia.
Bela IV miał dwóch synów i osiem córek, z czego dwie zostały później kanonizowane, jedna beatyfikowana, a inne dwie zmarły jeszcze w dzieciństwie. Dwie córki Beli zostały wydane za książąt polskich.

</doc>
<doc id="475880" url="https://pl.wikipedia.org/wiki?curid=475880" title="Phaethon rubricauda">
Phaethon rubricauda



</doc>
<doc id="475882" url="https://pl.wikipedia.org/wiki?curid=475882" title="Morus bassanus">
Morus bassanus



</doc>
<doc id="475883" url="https://pl.wikipedia.org/wiki?curid=475883" title="Himantura">
Himantura

Himantura – rodzaj morskich i słodkowodnych ryb chrzęstnoszkieletowych z rodziny ogończowatych (Dasyatidae).
Klasyfikacja.
Gatunki zaliczane do tego rodzaju:

</doc>
<doc id="475885" url="https://pl.wikipedia.org/wiki?curid=475885" title="Smak ciszy">
Smak ciszy

Smak ciszy – drugi album polskiej grupy heavymetalowej Turbo. Wydany w roku 1985. Nagrany w 1985 w studiu krakowskiego Teatru STU. Płyta dedykowana zespołowi Iron Maiden. W 2000 roku album został wznowiony w wersji CD nakładem Metal Mind Productions.

</doc>
<doc id="475890" url="https://pl.wikipedia.org/wiki?curid=475890" title="Propontyda">
Propontyda



</doc>
<doc id="475891" url="https://pl.wikipedia.org/wiki?curid=475891" title="Propontis">
Propontis



</doc>
<doc id="475893" url="https://pl.wikipedia.org/wiki?curid=475893" title="Sobiesław I czeski">
Sobiesław I czeski

Sobiesław I (cz. Soběslav I.; ur. 1086-1087, zm. 14 lutego 1140 w Hostinném) – książę Czech z dynastii Przemyślidów od 12 kwietnia 1125 do śmierci.
Sobiesław był najmłodszym synem Wratysława II i jego trzeciej żony Świętosławy/Swatawy. Na temat jego młodości nie zachowały się informacje. W 1107 po przejęciu władzy przez Świętopełka udał się wraz z obalonym księciem Borzywojem II na emigrację do Polski. Dwa lata później, po śmierci Świętopełka poparł Borzywoja II i przyprowadził mu na pomoc polskie wojska dowodzone przez Bolesława Krzywoustego. Borzywoj jednak odesłał Polaków do domu. Wkrótce król niemiecki Henryk V wezwał do siebie Borzywoja II i rywalizującego z nim Władysława I, by rozstrzygnąć ich spór. Książęta przybyli do Rokycan koło Starego Pilzna. Tam władca Niemiec uwięził Borzywoja umożliwiając Władysławowi I objęcie władzy. Sobiesław wrócił do Polski. We wrześniu 1110 Bolesław Krzywousty najechał na Czechy. W wyprawie wziął udział Sobiesław. W wyniku tej wyprawy Władysław I wydzielił bratu w 1111 Žatec jako dzielnicę.
18 czerwca 1113 Sobiesław I polecił zamordować palatyna Vacka, który doradzał Władysławowi I by uwięził brata. Sobiesław uciekł do Polski tracąc dzielnicę. W 1114 wraz z polskim wojskiem najechał na Kłodzko. Dzięki pośrednictwu Krzywoustego w marcu 1115 pojednał się z bratem otrzymując od niego Hradec Králové. Jeszcze w tym samym miesiącu Władysław I wymienił je na księstwo brneńskie. Około 1120 (wg starszej literatury w 1122) Sobiesław poślubił Adelajdę, córkę węgierskiego księcia Almosa. W 1123 Władysław I pozbawił go księstwa brneńskiego, które przekazał Ottonowi II Czarnemu, który miał zostać jego następcą.
W 1125 pod wpływem matki Świętosławy (Swatawy) i biskupa Ottona z Bambergu umierający Władysław I pojednał się z Sobiesławem, co umożliwiło temu drugiemu objęcie władzy. W tej sytuacji Otto II Czarny zbiegł do Niemiec i zwrócił się o pomoc do króla Lotara III. Wojska niemieckie wkroczyły do Czech. Doszło do bitwy pod Chlumcem, w której zwyciężył Sobiesław I, a Otto II Czarny poległ. Sobiesław po bitwie zawarł porozumienie z pokonanym władcą Niemiec i od tej pory był jego sojusznikiem.
W 1130 wydał przywilej dla kanoników wyszehradzkich.
W 1130 książę odkrył spisek na swoje życie zawiązany przez biskupa praskiego Menharta (przebywał wówczas w Ziemi Świętej) i księcia Brzetysława (syna Brzetysława II). Większość spiskowców została po procesie stracona, książę Brzetysław został oślepiony. Sobiesław usiłował także bezskutecznie usunąć z urzędu biskupa Menharta.
W 1132 Sobiesław I znalazł się w konflikcie z Bolesławem Krzywoustym. Czeski książę popierał króla węgierskiego Belę II Ślepego. Jego rywala Borysa wspierał Krzywousty. W latach 1132-1134 Sobiesław dokonał serii niszczycielskich najazdów na Śląsk.
30 maja 1137 zawarł z Krzywoustym porozumienie, kończące polsko-czeską wojnę o Śląsk. Śląsk pozostał przy Polsce, ziemia kłodzka, Śląsk Opawski i Karniowski przy Czechach.
W lutym 1137 ustanowił swojego nieletniego syna Władysława księciem ołomunieckim. Planował mu przekazać władzę w Czechach po swojej śmierci. W 1138 poparł nowego władcę Niemiec Konrada III.
Sobiesław ożenił się z Adelajdą, córką węgierskiego księcia Almosa. Z tego małżeństwa pochodzili:

</doc>
<doc id="475895" url="https://pl.wikipedia.org/wiki?curid=475895" title="Sobiesław I (książę czeski)">
Sobiesław I (książę czeski)



</doc>
<doc id="475896" url="https://pl.wikipedia.org/wiki?curid=475896" title="Kawaleria Szatana">
Kawaleria Szatana

Kawaleria Szatana – trzeci album polskiej grupy heavy/thrashmetalowej Turbo. Wydany w roku 1986. Nagrany na przełomie 1985 i 1986 roku w poznańskim studiu nagraniowym Giełda. Płyta ponownie wydana w wersji zremasterowanej w 1999 roku przez wytwórnię Metal Mind Records.
Lista utworów.
źródło:.
Twórcy.
źródło:.

</doc>
<doc id="475897" url="https://pl.wikipedia.org/wiki?curid=475897" title="Jacek Kawalec">
Jacek Kawalec

Jacek Kawalec (ur. 29 września 1961 w Warszawie) – polski aktor teatralny, filmowy i dubbingowy, a także prezenter telewizyjny, piosenkarz.
Życiorys.
Jest absolwentem Wydziału Aktorskiego Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi (1984).
Współpracuje z warszawskimi teatrami: Polskim, Komedia, Syrena, Ochota i na Woli.
W 1985 zadebiutował na szklanym ekranie epizodyczną rolą w serialu "Żuraw i czapla".
W latach 1992–1998 prowadził program TVP1 "Randka w ciemno".
W 1995 wydał album studyjny pt. "Be My Love, Shakespeare", na którym znalazły się śpiewane przez niego sonety Williama Szekspira. W ramach promocji płyty przygotował widowisko pt. „Miłość to nie igraszka czasu”, które otrzymało nominację do nagrody „Złotej Róży” na Światowym Festiwalu Programów Telewizyjnych „Róże Montreux”.
W 2006 grał Michała Batyckiego w serialu Polsatu "I kto tu rządzi?", a 2007 występował jako „Radosny” w polsatowskim "Halo Hans!". W latach 2006–2009, 2011–2016 kreował postać polonisty Tomasza Witebskiego w serialu TVP1 "Ranczo". W 2007 uczestniczył w szóstej edycji programu rozrywkowego TVN "Taniec z gwiazdami", a w 2008 brał udział w programie Polsatu "Jak oni śpiewają". W 2014 uczestniczył w programie Polsatu "Twoja twarz brzmi znajomo".
Od 2016 koncertuje z recitalem "Niezapomniany Joe Cocker". Od stycznia 2022 współpracuje z zespołem Budka Suflera.
Od lipca 2022 jest jednym z gospodarzy porannego magazynu rozrywkowo-informacyjnego "Poranny rogal", który jest emitowany premierowo przez pięć dni w tygodniu na antenie Zoom TV.
Życie prywatne.
Jest żonaty z Joanną, z którą ma dwójkę dzieci: córkę Kalinę (ur. 17 grudnia 1985) i syna Kajetana (ur. 11 września 1998).

</doc>
<doc id="475899" url="https://pl.wikipedia.org/wiki?curid=475899" title="Wojskowa Centrala Handlowa">
Wojskowa Centrala Handlowa

Wojskowa Centrala Handlowa – polskie przedsiębiorstwo państwowe działające w okresie PRL. 
Historia.
Centrala rozpoczęła działalność 31 grudnia 1949 na podstawie zarządzenia Ministra Obrony Narodowej z dnia 19 grudnia 1949. Zarządzeniem z 9 stycznia 1950 minister nadał centrali statut. Została przekształcona w Wojskowe Przedsiębiorstwo Handlowe.
Działalność.
Przedmiotem działalności centrali było prowadzenie zamkniętej sieci sklepów i detalicznych kantyn dla żołnierzy oraz zakładów usługowych, celem zaspokojenia potrzeb konsumentów wojskowych.

</doc>
<doc id="475900" url="https://pl.wikipedia.org/wiki?curid=475900" title="Marian Kostrzewski">
Marian Kostrzewski

Marian Kostrzewski (ur. 12 marca 1923 w Garkach, zm. 29 września 2001 w Ostrowie Wielkopolskim) – działacz społeczny i kulturalny, nauczyciel, podporucznik AK, artysta fotograf.
Życiorys.
Podczas II wojny światowej członek Szarych Szeregów i żołnierz AK, uczestnik tajnych działań m.in. na terenie Ostrowa Wielkopolskiego, instruktor harcerski.
Ukończył studia na Uniwersytecie im. Adama Mickiewicza w Poznaniu (fizyka) oraz w Wyższej Szkole Grafiki i Sztuki Edytorskiej w Lipsku (fotografia).
Po wojnie pracował jako nauczyciel fizyki w Studium Wychowania Przedszkolnego w Ostrowie.
Entuzjasta fotografii – laureat wielu nagród za udział w konkursach fotograficznych (w kraju i za granicą), inicjator i współorganizator od 1977 r. Ogólnopolskiego Biennale Fotografii w Technikach Specjalnych REMIS. Wytrwały turysta-krajoznawca odkrywał wciąż „nowe” zabytki architektury drewnianej, opracowując do nich dokumentację fotograficzną i biograficzną.
Został pochowany na Starym Cmentarzu w Ostrowie Wielkopolskim.
Publikacje.
Jego prace prezentowane były m.in. w Galerii Sztuki Współczesnej w Ostrowie Wielkopolskim na wystawie autorskiej w 1984 r. – „Zabytkowe kościoły drewniane”, na cyklicznych Biennale – REMIS, wielu wystawach i konkursach.

</doc>
<doc id="475904" url="https://pl.wikipedia.org/wiki?curid=475904" title="Yach Film 2000">
Yach Film 2000

9. Festiwal Polskich Wideoklipów Yach Film 2000 – festiwal odbył się w dniach 8-10 września 2000 roku.
Grand Prix.
Opracowano na podstawie materiału źródłowego.
Reżyseria.
Opracowano na podstawie materiału źródłowego.
Scenariusz.
Opracowano na podstawie materiału źródłowego.
Montaż.
Opracowano na podstawie materiału źródłowego.
Zdjęcia.
Opracowano na podstawie materiału źródłowego.
Plastyczna aranżacja przestrzeni.
Opracowano na podstawie materiału źródłowego.
Animacja.
Opracowano na podstawie materiału źródłowego.
Kreacja aktorska wykonawcy utworu muzycznego.
Opracowano na podstawie materiału źródłowego.

</doc>
<doc id="475905" url="https://pl.wikipedia.org/wiki?curid=475905" title="Zachęta Narodowa Galeria Sztuki">
Zachęta Narodowa Galeria Sztuki

Zachęta – Narodowa Galeria Sztuki – galeria sztuki w Warszawie, narodowa instytucja kultury. Misją Zachęty jest prezentacja i promocja sztuki współczesnej. Galeria organizuje wystawy indywidualne i zbiorowe artystów polskich i zagranicznych oraz wystawy problemowe.
Budynek.
 Budynek wpisany jest do rejestru zabytków pod nr rej.: 705 z 1.07.1965.
W lutym 1862 Towarzystwo Zachęty Sztuk Pięknych ogłosiło pierwszy konkurs na projekt gmachu wystawienniczego. Ponieważ nie zgromadzono ani odpowiednich funduszy, ani odpowiedniej działki, projekt nie został zrealizowany. Po otrzymaniu w 1894 od magistratu Warszawy działki u zbiegu ulicy Królewskiej i placu Ewangelickiego ogłoszono trzeci konkurs. Zwycięzcą został Stefan Szyller, twórca między innymi gmachu głównego Politechniki Warszawskiej. Projekt przewidywał wzniesienie gmachu w stylu renesansowym o dwóch kondygnacjach. 
Przed rozpoczęciem realizacji Towarzystwo uzyskało prawa do większej działki, dzięki zapisowi właścicielki kamienicy przy ulicy Królewskiej Ludwiki z Lindów Góreckiej. W związku z tym ogłoszono czwarty, zamknięty konkurs na budowę większego gmachu. Ponownie wygrał go Szyller z projektem zakładającym budowę czteroskrzydłowego gmachu złożonego z kilku części: budynku frontowego, skrzydeł bocznych i galerii z tyłu gmachu. Gmach w stylu akademickiego renesansu włoskiego z elementami klasycystycznymi ozdobiły dekoracje Zygmunta Otto. Budowę rozpoczęto we wrześniu 1898, a oficjalne otwarcie budynku frontowego nastąpiło 15 grudnia 1900 W dniu 15 października 1903 nastąpiło otwarcie południowego skrzydła przeznaczonego na wystawę stałą złożoną z dzieł polskich z kolekcji własnej Towarzystwa Zachęty. Ze względu na to, że z kamienicy zajmującej pozostałą część parceli Towarzystwo czerpało dochody, dalsze skrzydła gmachu przewidziane w projekcie nie zostały zrealizowane.
W trakcie oblężenia Warszawy w 1939 gmach ocalał pomimo poważnych zniszczeń okolicznych budynków. Po wywiezieniu zbiorów, w 1942 Zachęta została przekształcona w "Haus der Deutschen Kultur" (Dom Kultury Niemieckiej), w którym urządzano wystawy propagandowe. W Sali Matejkowskiej zamiast Bitwy pod Grunwaldem zawisł pruski orzeł i swastyka. Na ustawionej scenie odbywały się koncerty. Budynek został uszkodzony podczas powstania warszawskiego. Pomimo przygotowania do podpalenia gmach nie został zniszczony.
W kwietniu 1945 Biuro Odbudowy Stolicy rozpoczęło remont gmachu. Stał się siedzibą Naczelnej Dyrekcji Muzeów i Ochrony Zabytków i Państwowych Pracowni Konserwacji Zabytków. W 1951 gmach ponownie stał się miejscem wystaw i siedzibą Centralnego Biura Wystaw Artystycznych. W 1958 Ministerstwo Kultury i Sztuki zdecydowało o rozbudowie, która stała się możliwa, gdyż kamienica przy Królewskiej, która blokowała rozbudowę, uległa zniszczeniu w czasie wojny. Oskar Hansen, Lech Tomaszewski i Stanisław Zamecznik przedstawili koncepcję, według której gmach miał zostać uzupełniony o stalową, całkowicie przeszkloną, konstrukcję pozwalającą na dowolne kształtowanie wnętrza. Ruchome stropy na suwnicach umożliwiałyby również zmianę wysokości sal wystawienniczych. Projekt nie został jednak zrealizowany. 
W 1982 rozpoczęto wznoszenie skrzydła północno-zachodniego według projektu Feliksa Dzierżanowskiego. W latach 1991-1993 budowę nadzorowała firma Dom i Miasto (Czesław Bielecki, Jerzy Heymer, Maria Twardowska, Michał Owadowicz, Tomasz Czerkawski), a następnie w latach 1993-1999 Autorskie Biuro Architektoniczne Barbary i Janusza Twardowskich. W trakcie prac przedłużono klatkę schodową w holu głównym umożliwiając bezpośrednie wejście do sali wystawowej w nowej części budynku. 14 grudnia 2000 nad wejściem do sali Narutowicza odsłonięto tablicę upamiętniającą Gabriela Narutowicza, który został zastrzelony w Zachęcie 16 grudnia 1922 oraz tablicę pamięci Wojciecha Gersona współzałożyciela Towarzystwa, nad salą jego imienia. 
Od 1900 w pałacu „Zachęty” mieściły się następujące instytucje:
Historia.
Początki Zachęty.
Historia Zachęty sięga 1860, kiedy w Królestwie Polskim powstało Towarzystwo Zachęty Sztuk Pięknych. Początkowo celem Towarzystwa było organizowanie wystaw, zakup dzieł sztuki do kolekcji narodowej i udzielanie pomocy młodym artystom. Obecna siedziba Zachęty, zaprojektowana przez Stefana Szyllera, wzniesiona dzięki wysiłkom Towarzystwa i hojności społecznej, stała się jednym z głównych warszawskich ośrodków sztuki, promującym nowe malarstwo.
Budowę siedziby rozpoczęto we wrześniu 1898, natomiast oficjalnego otwarcia dokonano 15 grudnia 1900.
20-lecie międzywojenne.
16 grudnia 1922 w pałacu "Zachęty" został zamordowany pierwszy prezydent Rzeczypospolitej Polskiej Gabriel Narutowicz.
II wojna światowa.
Podczas oblężenia Warszawy w 1939 płonęły sąsiednie budynki (kościół ewangelicko-augsburski oraz gimnazjum im. M. Reja), jednak gmach TZSP ocalał, choć doznał pewnych uszkodzeń. W czasie oblężenia Warszawy z budynku nie ewakuowano zbiorów, co więcej – nie przeniesiono ich nawet do piwnic gmachu. Spadające pociski przebijały dach i wybuchały w salach wystawowych, niszcząc wiszące na ścianach obrazy. Jedynym dziełem wywiezionym z "Zachęty" w czasie kampanii wrześniowej była znajdująca się tam wówczas "Bitwa pod Grunwaldem" Jana Matejki. W chwili kapitulacji Warszawy znajdowały się w nim zbiory i dokumenty Towarzystwa Zachęty Sztuk Pięknych. Gmach zarekwirowali okupanci, Towarzystwo Zachęty Sztuk Pięknych zostało rozwiązane, a większość zbiorów przewieziono do Muzeum Narodowego. Kilkaset obrazów transportowano w otwartych ciężarówkach, bez żadnych spisów czy protokołów tej procedury. Warszawska Zachęta została przekształcona w "Haus der Deutschen Kultur", w którym odbywały się propagandowe imprezy niemieckie."
W trakcie powstania bomba burząca i pociski artyleryjskie poważnie uszkodziły budynek. Wycofujące się niemieckie oddziały prawdopodobnie planowały podpalenie budynku, na co wskazywały znalezione tuż po wojnie na ścianach ślady oblania substancją palną.
1945-1989.
Po drugiej wojnie światowej Towarzystwo Zachęty Sztuk Pięknych nie zostało reaktywowane. Jego zbiory zostały przeniesione do Muzeum Narodowego, gdzie dziś stanowią ważną część Galerii Malarstwa Polskiego. Gmach Zachęty został przeznaczony na siedzibę Centralnego Biura Wystaw Artystycznych.
Po 1989.
Po zmianach 1989 CBWA ulegało stopniowemu przekształcaniu, tracąc swój centralistyczny charakter. W 1994 na mocy zarządzenia Ministra Kultury i Sztuki została powołana "Zachęta Państwowa Galeria Sztuki". 25 września 2003 decyzją ministra kultury Waldemara Dąbrowskiego, Galeria otrzymała status narodowej instytucji kultury i nazwę "Zachęta Narodowa Galeria Sztuki".
Działalność.
Działalność wystawiennicza.
O planach wystawowych i działalności decyduje Rada Programowa oraz Zespół Kuratorski, którym przewodniczy Dyrekcja. W skład Zespołu Kuratorskiego Galerii w latach 2009-2010 wchodziły: dr Agnieszka Morawińska (Dyrektor – do dnia 1 listopada 2010), Hanna Wróblewska (I z-ca dyrektora, w listopadzie 2010 p.o. dyrektora, od 1 grudnia 2010 dyrektor Galerii), Maria Brewińska, Magdalena Kardasz, Julia Leopold, Karolina Lewandowska (do sierpnia 2010), Anna Tomczak. W 2011: Hanna Wróblewska (Dyrektor), Maria Brewińska, Magdalena Kardasz, Julia Leopold (do lutego 2011), Anna Tomczak.
Skład Rady Programowej jest następujący: Jacek Dehnel, dr Rainer Fuchs, Piotr Gruszczyński, Beatrice Joss, Krzysztof Knittel, doc. dr hab. Marta Leśniakowska, prof. Andrzej Mencwel, Dorota Monkiewicz, prof. Mark Nash, prof. dr Piotr Piotrowski, prof. dr Krzysztof Pomian, prof. dr Maria Poprzęcka, prof. Jacek Sempoliński, Andrzej Starmach, prof. Maciej Świeszewski, Artur Żmijewski.
Kolekcja.
Kolekcja stała Zachęty Narodowej Galerii Sztuki obejmuje dzieła współczesnej sztuki polskiej: malarstwa, rzeźby, instalacji, fotografii, kinematografii. Nie jest jednak ona prezentowana w formie stałej. Wystawy w Zachęcie to jedynie wystawy czasowe.
Biblioteka i Dział Dokumentacji.
Biblioteka gromadzi:
Biblioteka oferuje także pomoc bibliograficzną.
Dział Dokumentacji prowadzi dokumentację twórczości polskich artystów współczesnych (od 1945). Dokumentacja zawiera notatkę biograficzną, spis wystaw, w których brał udział artysta, wycinki prasowe oraz katalogi wystaw. Dokumentacja jest udostępniana tylko w formie prezentacyjnej (na miejscu w bibliotece).
W Galerii funkcjonuje także Księgarnia Artystyczna, gdzie dostępne są zarówno polskie i zagraniczne książki o sztuce i z pokrewnych dziedzin, czasopisma, oraz katalogi wystaw Zachęty i Kordegardy. Można nabyć także gadżety reklamowe Zachęty.

</doc>
<doc id="475907" url="https://pl.wikipedia.org/wiki?curid=475907" title="Frameserver">
Frameserver

Frameserver - aplikacja, która przekazuje obraz wideo bezpośrednio do innej aplikacji. 
Większość frameserverów potrafi to robić poprzez tworzenie fałszywego pliku, który inne programy mogą odczytać jakby to był bardzo duży (nieskompresowany) plik AVI. 

</doc>
<doc id="475909" url="https://pl.wikipedia.org/wiki?curid=475909" title="Jacek Jarosz">
Jacek Jarosz

Jacek Jarosz (ur. 1 stycznia 1942, zm. 4 sierpnia 2009 w Warszawie) – polski aktor filmowy, dubbingowy i teatralny. W 1965 roku ukończył studia na PWST w Warszawie, a na deskach teatru debiutował 13 listopada 1965 r. Występował w Teatrze Studio w Warszawie.
Polski dubbing.
oraz

</doc>
<doc id="475919" url="https://pl.wikipedia.org/wiki?curid=475919" title="Bukowa Góra (Góry Świętokrzyskie)">
Bukowa Góra (Góry Świętokrzyskie)

Bukowa Góra – najwyższy szczyt w Paśmie Klonowskim w Górach Świętokrzyskich. Składa się z dwóch wierzchołków, o wysokości 484 i 465 (Cerle) m n.p.m. Jest zbudowany z piaskowców dewońskich. Porośnięty lasem jodłowo-bukowym. Pod szczytem od strony północnej ciągnie się pasmo skałek piaskowcowych (pomnik przyrody nieożywionej) o wysokości ok. 5 metrów i szerokości ok. 6 metrów. Na zachodnim zboczu znajduje się kamieniołom. Na grzbiecie kapliczka wystawiona prawdopodobnie na grobie napoleońskiego żołnierza oraz mogiła partyzancka z 1943 r.
Przez górę przechodzi zielony szlak turystyczny ze Starachowic do Łącznej. Bukowa Góra jest punktem początkowym żółtego szlaku turystycznego prowadzącego do Barczy.

</doc>
<doc id="475922" url="https://pl.wikipedia.org/wiki?curid=475922" title="Jacek Włosowicz">
Jacek Włosowicz

Jacek Władysław Włosowicz (ur. 25 stycznia 1966 w Skalbmierzu) – polski polityk, samorządowiec, senator VI, IX i X kadencji (2005–2007, od 2015), deputowany do Parlamentu Europejskiego VII kadencji (2009–2014).
Życiorys.
W 1991 ukończył studia na Politechnice Krakowskiej, a w 1994 na Akademii Ekonomicznej w Krakowie. W latach 1995–2005 prowadził własną firmę doradczą w Kielcach.
W 2002 wstąpił do Prawa i Sprawiedliwości i z listy Porozumienia Samorządowego zdobył mandat w kieleckiej radzie miasta. W wyborach parlamentarnych w 2005 z ramienia PiS uzyskał mandat senatorski w okręgu kieleckim. W wyborach w 2007 bez powodzenia ubiegał się o reelekcję.
W 2009 w wyborach do Parlamentu Europejskiego uzyskał mandat deputowanego, startując z listy PiS w okręgu krakowskim. Otrzymał 5610 głosów, najmniej spośród nowo wybranych deputowanych. W kwietniu 2011 wystąpił z delegacji PiS w Europarlamencie, pozostając członkiem partii. W grudniu tego samego roku odszedł do Solidarnej Polski. W styczniu 2012 został sekretarzem tymczasowego zarządu tego ugrupowania, a na kongresie założycielskim partii w marcu objął funkcję jej skarbnika. 14 grudnia 2013 ponownie wybrany na skarbnika tej partii. W 2014 nie został ponownie wybrany do PE.
W wyborach w 2015 wystartował do Senatu z ramienia PiS w okręgu nr 81. Uzyskał mandat senatora IX kadencji, otrzymując 69 115 głosów. W 2019 został wybrany na kolejną kadencję Senatu (głosowało na niego 121 321 osób). W grudniu tego samego roku przestał pełnić funkcję skarbnika Solidarnej Polski, a w kwietniu 2022 został wykluczony z tej partii.

</doc>
<doc id="475925" url="https://pl.wikipedia.org/wiki?curid=475925" title="Burnley">
Burnley

Burnley – miasto w Wielkiej Brytanii (Anglia), położone w hrabstwie
Lancashire, w dystrykcie Burnley.
W mieście rozwinął się przemysł bawełniany, maszynowy oraz metalowy.

</doc>
<doc id="475929" url="https://pl.wikipedia.org/wiki?curid=475929" title="Władysław II Przemyślida">
Władysław II Przemyślida

Władysław II (ur. 1110, zm. 18 stycznia 1174) – książę Czech z dynastii Przemyślidów w latach 1140–1158 i drugi król czeski, panujący w latach 1158–1172.
Życiorys.
Władysław był synem Władysława I, księcia czeskiego, i Rychezy z Bergu, córki Henryka hrabiego Bergu (Rycheza była siostrą Salomei, drugiej żony księcia Polski Bolesława Krzywoustego). 
Nie mając realnej możliwości objęcia władzy w czasie panowania jego wuja Sobiesława I przeniósł się do Bawarii. Powrócił po śmierci wuja w 1140 roku i z pomocą szwagra, króla niemieckiego Konrada III został księciem Czech. W 1147 towarzyszył Konradowi w zakończonej porażką drugiej krucjacie, jednak w Konstantynopolu zawrócił. W drodze powrotnej odwiedził Kijów i Kraków. Dzięki wstawiennictwu Fryderyka Barbarossy otrzymał 11 stycznia 1158 roku koronę Czech, stając się tym samym po Wratysławie II drugim królem Czech. Jego syn, Wojciech, został arcybiskupem Salzburga.
W 1172 abdykował bez porozumienia z możnymi i bez zgody cesarza na rzecz swojego syna Fryderyka. Ten po niecałym roku panowania utracił tytuł na rzecz Sobiesława II, starszego syna Sobiesława I. Władysław został skazany na banicję, uszedł na ziemie swojej żony, gdzie umarł w styczniu 1174 roku. Został pochowany w katedrze miśnieńskiej. Później jego szczątki przeniesiono do opactwa na Strahovie.
W czasie swojego panowania ufundował w Czechach wiele opactw norbertanów (Strahov, Želiv, Doksany) i cystersów (Plasy, Pomuk). Z jego panowaniem wiąże się również budowa kamiennego mostu na Wełtawie w Pradze, nazwanego na cześć drugiej żony Władysława, matki Przemysła Ottokara I, "Mostem Judyty".
Władysław II był dwukrotnie żonaty. Jego pierwszą małżonką została około 1140 r. Gertruda (zm. 8 kwietnia 1150), córka margrabiego Leopolda III. Z tego małżeństwa pochodzili:
W 1153 r. Władysław II ożenił się z Judytą (zm. po 9 września 1174 r.), córką landgrafa Turyngii Ludwika I. Z drugiego małżeństwa pochodzili:

</doc>
<doc id="475930" url="https://pl.wikipedia.org/wiki?curid=475930" title="Tockoje">
Tockoje

Tockoje – wieś w Rosji, w obwodzie orenburskim, nad Samarą (l. dopływ Wołgi). Kilka kilometrów dalej znajduje się nieco większe osiedle typu miejskiego Tockoje Drugie (Tockoje Wtaroje) i Poligon Tockoje.
W czasie II wojny światowej (wrzesień 1941-styczeń 1942) w Tockoje formowała się polska 6 Dywizja Piechoty pod dowództwem gen. Michała Tokarzewskiego-Karaszewicza. Funkcję komendanta Placu w Tockoje pełnił płk kaw. Roman Józef Safar, a komendanta Uzupełnień Nr 1 mjr piech. st. spocz. Witold Zubkowski-Okołow.
W Tockoje znajduje się pomnik ku czci żołnierzy polskich.

</doc>
<doc id="475931" url="https://pl.wikipedia.org/wiki?curid=475931" title="Cena regulowana">
Cena regulowana

Ceny regulowane - jedna z form ustalania cen sprzedaży produktów dostępnych na rynku w drodze urzędowej regulacji, gdzie cena pozostająca pod kontrolą państwa, które poprzez system przepisów prawnych uniemożliwia dostosowanie cen określonego towaru lub grupy towarów do poziomu cen rynkowych.
Ceny regulowane w czasach PRL.
Dekretem z dnia 3 czerwca 1953 r. (Dz. U., nr 31, poz. 122, z póz. zm.) została powołana "Państwowa Komisja Cen" przy Radzie Ministrów. Do zakresu działania Komisji należało: prowadzenie prac związanych z ustaleniem cen poszczególnych artykułów i elementów składowych cen skupu, marż detalicznych i hurtowych; opracowywanie projektów aktów prawnych o charakterze branżowym, regulujących zasady i tryb ustalania cen; udzielanie pomocy jednostkom resortowym, gospodarczym; opiniowanie zasad i stawek rozliczeń ze Skarbem Państwa; przeprowadzanie analiz funkcjonowania systemu cen; udzielanie informacji, wyjaśnień i opinii o cenach poszczególnych artykułów; kontrola. 
Państwowa Komisja Cen została zlikwidowana w 1982 r. na podstawie ustawy z dnia 26 lutego 1982 r. (Dz. U. nr 82, poz. 753) w ramach reformy cenowej. Zgodnie z ustawą o cenach z 26 lutego 1982 r. cenami regulowanymi były ceny ustalane przez sprzedawców i ich zrzeszenia na podstawie zasad określonych przez właściwe organy administracji państwowej. W miejsce likwidowanej komisji powstał Urząd Cen. Urząd Cen przejął zadania Państwowej Komisji Cen. W ramach Urzędu działała Inspekcja Cen. Ministra do Spraw Cen wspierała Rada do Spraw Cen w skład której wchodzili przedstawiciele związków zawodowych i organizacji. W 1985 r. na podstawie ustawy z dnia 12 listopada 1985 r. zniesiono Urząd Ministra Cen. Jego kompetencje przejęło Ministerstwo Finansów.

</doc>
<doc id="475941" url="https://pl.wikipedia.org/wiki?curid=475941" title="Jezioro Białe (powiat szczycieński)">
Jezioro Białe (powiat szczycieński)

Jezioro Białe – jezioro w woj. warmińsko-mazurskim, w pow. szczycieńskim, w gminie Szczytno i Pasym. Jezioro leży na granicy Pojezierza Olsztyńskiego i Pojezierza Mrągowskiego.
Dane.
Powierzchnia zwierciadła wody wynosi od 9,0 ha.
Zwierciadło wody położone jest na wysokości 135,7 m n.p.m.
Opis.
Owalne jeziorko o osi północny zachód – południowy wschód. Otoczenie płaskich lub łagodnie wzniesionych brzegów stanowią łąki i pola, a od południowego zachodu las. Jezioro leży blisko linii kolejowej Szczytno – Olsztyn, blisko jezior Kiełbrak Wielki i Mały. Dno mocno zamulone, przy brzegu dużo wodorostów. Woda pierwszej klasy czystości, długi pomost i 8 małych kładek.
Dojazd trudny. Ze Szczytna drogą krajową nr 58 w stronę Nidzicy, następnie w miejscowości Sawica w prawo i ok. 3,5 km drogą gruntową. Jezioro jest po prawej stronie. Dzierżawione jest przez mieszkańca Szczytna i jest na bieżąco zarybianym łowiskiem komercyjnym. Nie jest odławiane sieciami.

</doc>
<doc id="475942" url="https://pl.wikipedia.org/wiki?curid=475942" title="Hiperolbrzym">
Hiperolbrzym

Hiperolbrzymy – najjaśniejsze i największe gwiazdy mające klasę jasności 0. Są niezwykle rzadkie. Najbliższy Ziemi hiperolbrzym to VV Cephei, odległy od Ziemi o około 3000 lat świetlnych. Hiperolbrzymy są nawet ponad 100 razy masywniejsze od Słońca i tysiące razy jaśniejsze od niego. Średnice niektórych hiperolbrzymów są porównywalne ze średnicą orbity Saturna. Gwiazdy te żyją bardzo krótko, około miliona lat.
Przykładami hiperolbrzymów są:

</doc>
<doc id="475943" url="https://pl.wikipedia.org/wiki?curid=475943" title="Borki (Katowice)">
Borki (Katowice)

Borki (niem. "Borken") − część miasta Katowice, położona w jednostce pomocniczej Szopienice-Burowiec, nad rzeką Brynicą.
Dawna kolonia robotnicza, którego historia sięga XIX wieku. Do lat 70. XIX wieku przy obecnej ul. Borki powstało osiedle patronackie dla pracowników zakładów spółki "Georg von Giesches Erben", obecnie częściowo opuszczone. W latach 2014–2015 zostało ono częściowo wyburzone, a od marca 2015 roku jest w gminnej ewidencji zabytków. Do osady Borki dociera z południa ul. Korczaka i ul. Borki z zachodu, która łączy się z al. Roździeńskiego (droga ekspresowa S86). 
Historia.
Początki.
Początki Borek sięgają XIX wieku jako kolonii robotniczej położonej nad brzegiem Brynicy na terenie Roździenia, przy granicy prusko-rosyjskiej. Mieszkali w niej robotnicy okolicznych zakładów przemysłowych. W 1813 roku w pobliżu kolonii rozpoczęła produkcja huta żelaza "Dietrich", która w 1845 roku zatrudniała dwunastu pracowników i wyprodukowała wówczas 713 cetnarów surówki. Została ona zamknięta w drugiej połowie XIX wieku. W latach 60. lub 70. XIX wieku dla pracowników zakładów spółki "Georg von Giesches Erben" powstaje osiedle patronackie przy dzisiejszej ul. Borki.
Pomiędzy 1872 a 1873 rokiem przy obecnej ul. Korczaka 95 powołano szkołę. Szkoła podstawowa była czynna do 1968 roku, po czym dzieci z Borek zaczęły naukę w Szkole Podstawowej nr 45. Po zamknięciu szkoły w budynku znajdowało się Młodzieżowe Schronisko Turystyczne. Na przełomie XIX i XX wieku Borki, położone wówczas w gminie Roździeń, liczyły ponad 1000 osób. W 1912 roku pomiędzy Borkami i główną zabudową gminy Roździeń wybudowano secesyjną wieżę wodną projektu Zillmanów, dla hut cynku spółki "Georg von Giesches Erben". 
Lata międzywojenne.
W 1922 roku Borki zostały włączone do Polski, a właścicielem kolonii pozostała spółka "Giesche". W okresie międzywojennym w pobliżu Borek, na terenie gminy Dąbrówka Mała, czynna była kopalnia węgla kamiennego "Polska" (w 1937 roku zmieniono jej nazwę na "Dąbrówka Śląska"). Załoga kopalni często organizowała strajki, żądając niezamykania kopalni bądź wypłaty zaległych pensji. W latach 1922–1923 miejscowa drużyna palanta "Gwiazda Borki" rozsławiła osadę zdobywając dwukrotne mistrzostwo Polski. W 1930 roku gminę Roździeń (wraz z Borkami) połączono z gminą Szopienice, tworząc gminę Roździeń-Szopienice (od 1934 roku zrezygnowano z pierwszego członu, a oficjalna nazwa to gmina Szopienice). 
Lata powojenne.
Po II wojnie światowej osiedle przeszło w zarząd Huty Metali Nieżelaznych Szopienice, W tamtym czasie, w 1954 roku uruchomiono kopalnię upadową kopalnię węgla kamiennego "Borki", która zakończyła funkcjonowanie w 1 czerwca 1954 roku. W latach 50. i 60. XX wieku osiedle patronackie uległo degradacji na skutek działalności górniczej, po czym zabudowa została otynkowana i pomalowana na pomarańczowo. Kolonia robotnicza przeszła w zarząd Hutniczo-Górniczej Spółdzielni Mieszkaniowej. W dniu 31 grudnia 1959 roku Borki wraz z Szopienicami zostały włączone do miasta Katowice. 
Po 1989 roku planowano wyburzyć osiedle patronackie. Pierwsze plany pochodzą z początku XXI wieku, lecz z powodu sprzeciwu władz miasta oraz mieszkańców wówczas do tego nie dopuszczono. W 2013 roku powstaje nowe osiedle pomiędzy Burowcem a Borkami, przy ul. Andersa. W latach 2014-2015 rozpoczęto wyburzanie kolonii patronackiej przy ul. Borki, argumentując groźbą zawalenia budynków i niskimi walorami funkcjonalnymi. Część budynków zamurowano. W marcu 2015 pozostała część obiektów została objęta ochroną w ramach gminnej ewidencji zabytków, co skutkowało wstrzymaniem wyburzeń. 
Charakterystyka.
Borki pod względem administracyjnym położone są w województwie śląskim i stanowią część jednostki pomocniczej Katowic – Szopienice-Burowiec. Graniczą one od północy z Sosnowcem, od południa z Roździeniem i Szopienicami, a od zachodu z Burowcem i Dąbrówką Małą. Borki położone są przy stawie Borki, będącym fragmentem zespołu przyrodniczo-krajobrazowy "Szopienice-Borki" 
Główną część osady stanowią dwukondygnacyjne ceglane domy kilkurodzinne (familoki), położone przy ul. Borki w trójszeregowym układzie urbanistycznym, o prostej architekturze. Dwa z tych obiektów wyburzono w latach 2014–2015. W marcu 2015 roku wpisano do gminnej ewidencji zabytków budynki przy ul. Korczaka 33, 35, 43, 45, 47, 49, 51, 53, 55 i 57. Pierwotnie obiekty te miały elewację ceglaną, przykrytą w późniejszym czasie warstwą tynku. Budynki te zostały wzniesione na planie prostokąta z zewnętrzną klatką schodową i dwuspadowym dachem. Do osiedla prowadziła brama w postaci łuku nad drogą, a same domy były połączone murkami. Wewnątrz znajdowały się piece do pieczenia chleba oraz chlewiki.
W latach 60. XIX wieku powstały również domy jednorodzinne wzdłuż ul. Korczaka 78-86, a od lat 70. do lat 90. XIX wieku powstaje większa część zabudowy dzielnicy. W latach 60. i 70. powstają budynki magazynowe, a 2013 roku osiedle pomiędzy Burowcem a Borkami, przy ul. Andersa.
Działalność gospodarcza w Borkach jest rozproszona. Działa tu hurtownie materiałów instalacyjnych i węgla kamiennego, producent materiałów biurowych, sklep ogrodniczy, sklep z artykułami do dekoracji okien, firma oferująca przeprowadzki oraz hostel.
Wierni rzymskokatoliccy z Borek przynależą do parafii Matki Bożej Nieustającej Pomocy w Katowicach przy ul. Siewnej w Roździeniu.
Borki łączą dwie ulice o klasie dróg lokalnych: Borki i Korczaka. Ul. Borki łączy osadę w kierunku zachodnim z węzłem z aleją Roździeńskiego (droga ekspresowa S86) i z Dąbrówką Małą (ul. Pod Młynem), natomiast ul. Korczaka łączy dzielnicę z Roździeniem. Do osady Borki kursują autobusy na zlecenie Zarządu Transportu Metropolitalnego. Znajdują się tu dwa przystanki: Borki Korczaka i Borki Pętla. Z obydwóch odjeżdża jedna linia autobusowa – nr 70, która w kursuje ze średnią częstotliwością 1-2 kursów na godzinę. Łączy ona Borki z północnymi dzielnicami Katowic: z Szopienicami, Roździeniem, Zawodziem, Bogucicami, Koszutką, Śródmieściem, Załężem i Osiedlem Witosa. Na skrzyżowaniu ul. Korczaka i Andersa znajduje się stacja rowerów miejskich City by bike "Korczaka-Andersa".

</doc>
<doc id="475947" url="https://pl.wikipedia.org/wiki?curid=475947" title="Aníbal Ruiz">
Aníbal Ruiz

Aníbal „Maño” Ruiz Leites (ur. 30 grudnia 1942 w Salto, zm. 10 marca 2017 w Veracruz) – urugwajski piłkarz i trener piłkarski.
Wychowywał się w wielodzietnej rodzinie (posiadał czwórkę rodzeństwa) pochodzenia hiszpańskiego (jego dziadkowie byli emigrantami z Saragossy). Jako profesjonalny piłkarz występował bez większych sukcesów w Urugwaju, Kolumbii, Wenezueli, Peru i Kostaryce. Przez pewien czas był również zawodnikiem drużyn juniorskich hiszpańskiego Realu Saragossa. Grał na pozycji ofensywnego pomocnika.
Po zakończeniu kariery (lata 1977–1984) pracował jako asystent słynnego trenera Luisa Cubilli. W tej roli zdobył sześć trofeów (z czego pięć z paragwajską Olimpią): dwukrotnie mistrzostwo Paragwaju (Olimpia – 1979, 1982), zaś po razie Copa Libertadores (Olimpia – 1979), Copa Interamericana (Olimpia – 1980), Puchar Interkontynentalny (Olimpia – 1980), jak również mistrzostwo Urugwaju (Peñarol – 1981).
Jako pierwszy trener pracował w latach 1985–2014. Podczas bogatej kariery szkoleniowej prowadził ogółem szesnaście zespołów, w tym wiele czołowych drużyn Ameryki Łacińskiej – dwa w Paragwaju (Olimpia, Guaraní), dwa w Kolumbii (Atlético Nacional, Cúcuta Deportivo), jeden w Urugwaju (Montevideo Wanderers), sześć w Meksyku (Necaxa, UdeG, Veracruz, Correcaminos UAT, Puebla, León), dwa w Ekwadorze (Deportivo Quito, Emelec), dwa w Peru (Universidad San Martín, León Huánuco) oraz jeden w Gwatemali (Municipal). Na kanwie klubowej wywalczył dwa trofea; mistrzostwo Paragwaju (Olimpia – 1985) i mistrzostwo Peru (Universidad San Martín – 2010). W międzyczasie – na początku lat 90. – krótko prowadził reprezentację Salwadoru.
Największą sławę zyskał jednak w latach 2002–2006, jako selekcjoner reprezentacji Paragwaju. Przejął paragwajską kadrę z rąk Włocha Cesare Maldiniego i w dobrym stylu, z czwartego miejsca kwalifikacji awansował z nią na Mistrzostwa Świata w Niemczech. W 2005 roku otrzymał w prestiżowym plebiscycie dziennika „El País” nagrodę dla Południowoamerykańskiego Trenera Roku. Na mundialu jego drużyna spisała się jednak przeciętnie – Paragwajczycy odpadli w fazie grupowej, zajmując w niej trzecią pozycję, po porażkach z Anglią (0:1), Szwecją (0:1) oraz zwycięstwie nad Trynidadem i Tobago (2:0).
Pod koniec życia (lata 2015–2017) był asystentem szkoleniowca José Cardozo – swojego byłego podopiecznego z kadry Paragwaju – w meksykańskich klubach Toluca, Chiapas i Puebla.
Zmarł niespodziewanie w Veracruz, kiedy to dostał zawału serca na płycie boiska obiektu Estadio Luis „Pirata” Fuente, w czasie przedmeczowej rozgrzewki przed rozpoczęciem spotkania ligi meksykańskiej pomiędzy tamtejszym CD Veracruz i Pueblą. Ruiz miał w tym meczu poprowadzić drużynę Puebli, w zastępstwie za zawieszonego dyscyplinarnie trenera José Cardozo. Pomimo udzielenia natychmiastowej pomocy medycznej i przetransportowaniu do miejskiej kliniki, po dotarciu do szpitala stwierdzono zgon 74-latka.
Obdarzony przydomkiem „Maño” (ze względu na pochodzenie; w hiszpańskiej mowie potocznej mianem „Los Maños” określa się mieszkańców Saragossy). Słynął z ogromnego przywiązania do taktyki i defensywnego stylu gry.
Był żonaty, miał dwóch synów i córkę.

</doc>
<doc id="475948" url="https://pl.wikipedia.org/wiki?curid=475948" title="Anibal Ruiz">
Anibal Ruiz



</doc>
<doc id="475949" url="https://pl.wikipedia.org/wiki?curid=475949" title="Karen Grassle">
Karen Grassle

Karen Grassle (ur. 25 lutego 1942 w Berkeley) – amerykańska aktorka telewizyjna, znana przede wszystkim z roli Caroline Ingalls w długoletnim serialu "Domek na prerii". 
Absolwentka londyńskiej Królewskiej Akademii Sztuki Dramatycznej. Zaczynała od gry w teatrze, do którego powróciła w latach 80.

</doc>
<doc id="475951" url="https://pl.wikipedia.org/wiki?curid=475951" title="Borówko (jezioro w powiecie szczycieńskim)">
Borówko (jezioro w powiecie szczycieńskim)

Borówko (Jezioro Leśne, Persk) – jezioro w Polsce położone w województwie warmińsko-mazurskim, w powiecie szczycieńskim, w gminie Dźwierzuty.
Opis.
Jeziorko o owalnym kształcie z osią północny wschód – południowy zachód. Płaskie brzegi są otoczone lasem i śródleśnymi łąkami. Około 1000 m na zachód leży wieś Grzegrzółki. Na północnym zachodzie uchodzą do jeziora rowy odwadniające podmokłe łąki. Dno od strony południowej i wschodniej pokryte piaskiem i kamieniami, z pozostałych stron zamulone. Roślinność bardzo rozwinięta.
Dojazd średni, jezioro leży kilkaset metrów od drogi powiatowej 26601, łączącej Pasym i Dźwierzuty, w okolicy połowy drogi. Pasym leży na drodze krajowej nr 53 Szczytno – Olsztyn. Dzierżawione jest od AWRSP przez Zarząd Okręgu Mazowieckiego PZW.

</doc>
<doc id="475956" url="https://pl.wikipedia.org/wiki?curid=475956" title="Janów (Katowice)">
Janów (Katowice)

Janów (Janów Śląski, niem. "Janow") – historyczna część Katowic w dzielnicy Janów-Nikiszowiec oraz Mysłowic (wschodnia część Janowa – obecnie Janów Miejski) w dzielnicy Janów Miejski-Ćmok, nad Boliną. 
Dawna wieś od założenia w okolicy XVIII wieku do rewolucji przemysłowej była związana z rodem Mieroszewskich, którzy mieli swój dworek (istniejący do 2021 roku). Tereny te rozwinęły się dzięki przemysłowi wydobywczemu (głównie położonej na terenie dawnej gminy kopalni węgla kamiennego "Wieczorek"), a także rozwijającemu się w okolicy hutnictwu cynku. Na terenach gminy, na początku XX wieku powstały dwa unikatowe osiedla robotnicze – Giszowiec i Nikiszowiec. Janów po transformacji gospodarczej ma charakter głównie mieszkaniowo-usługowy. Główną drogą przebiegającą przez centrum Janowa jest ulica Oswobodzenia. Przez Janów również przebiega linia kolejowa, na której kursują pociągi towarowe. Z Janowem związana jest grupa malarzy-amatorów – Grupa Janowska, a także hokejowy klub sportowy Naprzód Janów.
Geografia.
Janów pod względem administracyjnym położony jest w województwie śląskim, we wschodniej części Katowic, w dzielnicy Janów-Nikiszowiec. Historyczna, wschodnia część Janowa (Janów Miejski) położona jest w zachodniej części Mysłowic, w dzielnicy Janów Miejski-Ćmok. Od północy sąsiaduje z Szopienicami, od wschodu z Bończykiem (Mysłowice), od południa z Giszowcem, a od zachodu z Nikiszowcem.
Według podziału fizycznogeograficznego Jerzego Kondrackiego osada ta znajduje się w mezoregionie Wyżyna Katowicka (341.13), będącej południową częścią Wyżyny Śląskiej, w podprowincji Wyżyna Śląsko-Krakowska, natomiast pod względem jednostek morfologicznych Janów położony jest na Płaskowyżu Murcek. Północne stoki są rozczłonkowane przez dwie długie doliny, w tym przez przepływającą przez Janów Bolinę.
Pod względem budowy geologicznej Janów zlokalizowany jest w niecce górnośląskiej. Utwory wypełniającego nieckę pochodzą z okresu górnego karbonu i są wykształcone w postaci łupków, piaskowców i zlepieńców z pokładami węgla kamiennego, które powstały przed 300 milionami lat. W dolinach rzek występują natomiast polodowcowe utwory plejstoceńskie w postaci madów, mułów, piasków i żwirów rzecznych.
Tereny Janowa znajdują się w zlewni Boliny, będącej częścią dorzecza Wisły. Bolina na terenie Janowa biegnie w kierunku północno-wschodnim i uchodzi dalej do Czarnej Przemszy. Pod wpływem działalności człowieka wykształciły się na terenie Janowa antropogeniczne zbiorniki wodne, znajdujące się głównie w dolinie Boliny oraz w bezodpływowych obniżeniach. Są to: Bolina, Bolina II, Janów, Trzewiczek i inne mniejsze rozlewiska. Do największych z nich należy zbiornik Bolina II, którego powierzchnia wynosi 4,21 ha.
Klimat Janowa nie wyróżnia się zbytnio od klimatu dla całych Katowic, a jedynie jest modyfikowany przez lokalne czynniki (topoklimat). Występuje tu klimat umiarkowany przejściowy z przewagą prądów oceanicznych nad kontynentalnymi. Dominują wiatry zachodnie (około 60% udziału), a w mniejszym stopniu wschodnie i południowe. Średnia roczna temperatura w wieloleciu 1961-2005 dla stacji w pobliskim Muchowcu wynosi 8,1 °C. Najcieplejszym miesiącem jest lipiec (17,8 °C), a najchłodniejszym styczeń (–2,2 °C). Średnie roczne usłonecznienie w wieloleciu 1966-2005 wynosiło 1474 godziny. Średnia roczna suma opadów dla wielolecia 1951-2005 wynosiła 713,8 mm.
Historia.
Początki i okres przed rozwojem przemysłu.
Pierwszą wzmiankę o Janowie jako osadzie leśnej notuje się w 1742 roku, lecz miejscowość ta była już ukazywana na wcześniej wydanych mapach, w tym z 1736 roku pod nazwą "Jonow". Ponadto istnieje hipoteza, że w miejscu Janowa istniała wcześniej wieś Jaźwice. 
Tereny Janowa do 1617 roku należały do Salomonów, a potem do Mieroszewskich. Nazwa "Janów" pochodzi od jednego z właścicieli ziem Jana Krzysztofa Mieroszewskiego. W latach 1694–1755, gdy te ziemie należały do niego, teren ten przeżył znaczny rozkwit. Na początku XVIII wieku, na prawym brzegu Boliny, podjęto decyzję o budowie nowej osady. Pierwszym budynkiem był drewniany dworek myśliwski, wybudowany w tym samym miejscu, co istniejący do dziś zameczek przy ul. Nad Stawem 3a. Pierwszymi mieszkańcami osady byli drwale karczujący okoliczny las, którzy otrzymali kawałek ziemi i wznosili pierwsze domy wokół dworku. W tym samym okresie, na wzniesieniu na prawym brzegu Boliny Jan Krzysztof Mieroszewski oddał do użytku folwark, nazwany od imienia swego założyciela "Janowcem". Składał się on z czterech drewnianych budynków i prowadziła do niego droga do zamku w Mysłowicach, a w drugą stronę droga kierowała się do Szopienic. Nowo założony folwark dał początek rozwijającej się obok osadzie, dla której utarła się nazwa Janów. Sam zaś folwark po raz pierwszy wzmiankowany był w dokumencie z 30 stycznia 1724 roku.
W XVIII wieku przy Bolinie funkcjonowała kuźnia, przesiewalnia potażu oraz huta szkła, a w lasach janowskich wytwarzano węgiel drzewny. W pobliżu znajdowało się kilka kamieniołomów piaskowca, a także zdobywano rudę darniową. W 1783 roku w Janowie mieszkało 141 osób powyżej 16 roku życia, w tym 3 kmieci, 2 młynarzy, 22 zagrodników i 3 chałupników. 
Aleksander Mieroszewski – ostatni dziedzic z rodu Mieroszewskich – 11 maja 1839 roku zamienił całość dóbr na majorat pieniężny wraz z prawem do używania tytułu ordynata. Za jego panowania, przed i w czasie powstania listopadowego Janów był jednym z ważniejszych miejsc, gdzie odbywały się spotkania konspiracyjne. Aleksander Mieroszewski urządził pomiędzy pałacykiem a Boliną ogród w stylu angielskim, a w nim pomnik-obelisk z litego piaskowca z wyrytą datą 1835 rok i inskrypcją po polsku. Pomnik ten przetrwał do dziś i znajduje się przy szpitalu górniczym. Z uwagi na przepełnienie szkoły w Mysłowicach w 1844 roku rozpoczęto rozmowy nad budową szkoły w Janowie, którą ostatecznie ukończono w 1848 roku. Rozpoczęto wówczas naukę w pierwszej szkole jednoizbowej, znajdującej się przy ul. Oswobodzenia. W pierwszym roku funkcjonowania do szkoły uczęszczało 84 dzieci.
Rozwój przemysłu i okres do I wojny światowej.
W pierwszej połowie XIX wieku na terenie gminy Janów rozpoczął się rozwój przemysłowy – wówczas to w latach 30. otwarto cztery kopalnie: "Agnes Amanda" (przy niej powstała Kolonia Amandy), "Gute Amalie", "Morgenroth" oraz "Susanne" (wraz z nią wybudowano Kolonię Zuzanna). Ich współwłaścicielem był Aleksander Mieroszewski, a po sprzedaży majątku rodzina Wincklerów. Były to niewielkie kopalnie, wydobywające węgiel ze słabych górnych pokładów. W drugiej połowie XIX wieku uruchomiono dwie następne kopalnie, należące do koncernu "Georg von Giesches Erben" (): "Guter Albert" i "Giesche". W 1883 roku 10 okolicznych kopalń połączono w jedną – "Giesche".
W 1841 roku rozpoczęła produkcja huta Arnold, a przy niej wybudowano kolonię Huta Arnold. W tamtym czasie budowano głównie domy z drewna. W 1850 roku w Janowie znajdowały się 63 domy mieszkalne. W połowie XIX wieku następował proces uwłaszczenia janowskich chłopów, a do 1870 roku uruchomiono linię Kolei Prawego Brzegu Odry (Szopienice Północne – Janów – Dziedzice).
W 1873 roku powiat bytomski został podzielony, a Janów znalazł się w nowo powstałym powiecie katowickim. Rok później podzielono gminę Mysłowice-Zamek na obszar dworski i obszar gminy. Gmina Janów liczyła wówczas 1200 mieszkańców. Ustanowiono wówczas herb pochodzący od herbu rodziny Taczała, który był również herbem rodu Mieroszewskich. 
9 maja 1899 roku koncern spadkobierców Gieschego wykupił od hrabiego Huberta von Tiele-Winklera za kwotę 30 milionów marek pole górnicze "Reserve" wraz z przyległymi terenami. Łącznie wykupiono blisko 2/3 obszaru lasu mysłowickiego (1900 ha). Dnia 13 maja 1907 roku powołano obszar dworski Giszowiec z administracją w Janowie, który obejmował zasięgiem tereny należące do koncernu spadkobierców Gieschego. W latach 1907-1908 spółka "Georg von Giesches Erben" rozpoczęła budowę dwóch nowych kolonii robotniczych – Giszowiec i Nikiszowiec.
W 1910 roku w gminie Janów mieszkało 5360 osób. Wierni kościoła rzymskokatolickiego z Janowa przynależeli wówczas do parafii w Mysłowicach. 22 października 1910 roku poświęcono tymczasowy kościół, a nowy kościół św. Anny (na terenie osiedla Nikiszowiec) konsekrowano 23 października 1927 roku. 
Na przełomie XIX i XX wieku działały polskie towarzystwa społeczno-kulturalne i sportowe, jak: Związek Towarzystw Polek, gniazdo Polskie Towarzystwo Gimnastyczne „Sokół”, komórka Polskiej Organizacji Wojskowej Górnego Śląska i Towarzystwo Śpiewu "Promień".
Lata międzywojenne i II wojna światowa.
Mieszkańcy Janowa w latach 1919-1921 wykazywali nastroje propolskie. W czasie I powstania śląskiego, 18 sierpnia 1919 roku powstańcy rozbroili kompanię wojskową, a do 24 sierpnia 1919 roku wraz z powstańcami z Giszowca i Nikiszowca walczyli pod Mysłowicami, by ostatecznie wycofać się do Polski, do Sosnowca. W czasie II powstania, w nocy z 18 na 19 marca 1920 roku Janów pod wodzą Walentego Fojkisa został zdobyty przez powstańców. Podczas plebiscytu zorganizowanego 20 marca 1921 roku za Polską głosowało 2045 osób (80,9% ogółu), a za Niemcami 483. Podczas III powstania śląskiego powstańcy brali udział w walkach o Katowice oraz pod Górą św. Anny. Część z powstańców poległa w boju – na ich cześć postawiono w 1928 roku pomnik na tutejszym cmentarzu.
W dniu 15 maja 1922 roku Janów został włączony do Polski i był częścią autonomicznego województwa śląskiego. Dokonano przeorganizowania gminy Janów, a także zlikwidowano obszary dworskie (w tym obszar Giszowiec), przez co część Janowa (Janów Miejski) w 1928 roku włączono do Mysłowic, a w skład nowej gminy Janów prócz osady weszły osiedla Giszowiec i Nikiszowiec oraz kolonie: Amandy, Zuzanny i Arnold. Wówczas 95% obszaru należało do spółki Giesche. W 1924 roku gmina liczyła 18 tys. mieszkańców, a pierwszym naczelnikiem został Oskar Krupa. W 1930 roku otwarto nową siedzibę Urzędu Gminy Janów (ul. Szopienicka 59 – obecnie szpital). W samym Janowie, w 1936 roku mieszkało 5172 osoby. W latach międzywojennych w gminie Janów działało około 110 różnych organizacji społeczno-kulturalnych oraz sportowych.
W czasie II wojny światowej zmieniono nazwę wsi Janów na Gieschewald-Nord. Janów został wyzwolony z okupacji hitlerowskich bez większych szkód 27 stycznia 1945 roku.
Lata powojenne.
Po II wojnie światowej, w 1951 roku gminę Janów włączono do nowo powstałego powiatu miejskiego Szopienice, a od 31 grudnia 1959 roku do Katowic. W okresie powojennym Janów uległ rozbudowie – wybudowano nowe budynki użyteczności publicznej, nowe osiedle przy ul. Zamkowej oraz sztuczne lodowisko dla klubu hokejowego Naprzód Janów. Głównym zakładem pracy w Janowie była nadal kopalnia "Wieczorek". Z Janowem związana jest grupa malarzy-amatorów (Grupa Janowska), powstała wokół urodzonego w 1891 roku Teofila Ociepki, który w 1946 roku stał się współzałożycielem, przy udziale Ottona Klimczoka, zespołu plastycznego.
Gospodarka.
Janów do lat 30. XIX wieku był osadą typowo rolniczą, w której poza uprawą roli trudniono się leśnictwem, wydobyciem i wytopem żelaza, a także funkcjonowały kamieniołomy oraz przy kuźnicy przesiewalnia potasu i huta szkła. Od czasu rewolucji przemysłowej zaczęły powstawać kopalnie węgla kamiennego (na początku były to kopalnie: "Agnes Amanda", "Gute Amalie", "Morgenroth" oraz "Susanne"). W późniejszym czasie spółka "Georg von Giesches Erben" () poszukiwała pola wydobywczego dla zaopatrzenia w węgiel otwartej w sąsiednich Szopienicach huty cynku "Wilhelmina". Pole "Morgenroth" spółka wykupiła od Aleksandra Mieroszewskiego w 1833 roku. W Janowie w 1840 roku uruchomiono również hutę cynku – "Arnold", a w Janowie Miejskim hutę "Amalia". Rozwój przemysłu ułatwiło otwarcie linii kolejowej w 1870 roku. Uruchomiono w tamtym okresie również szyb "Hoffmann" (później "Ligoń"). 
Spółka spadkobierców Gieschego wykupiła pole "Reserve", a w 1904 roku rozwijano dalej kopalnię "Giesche" ("Wieczorek") poprzez budowę dwóch nowych szybów: "Carmer" ("Pułaski") i "Nikisch" ("Poniatowski"). Kopalnia "Wieczorek" ze względu na wyczerpanie złóż surowca jest od 31 marca 2018 roku likwidowana.
Janów po transformacji ustrojowej w 1989 roku stał się osiedlem o charakterze mieszkalno-usługowym. Działalność produkcyjna natomiast koncentruje się w północnej części, przy granicy z Szopienicami. Do głównych ośrodków usługowych w Janowie należy rejon skrzyżowania ul. Lwowskiej, Oswobodzenia i Ociepki, przy którym poza punktami usługowymi znajdują się placówki edukacyjne, a także rejon ul. Zamkowej i Grodowej (odcinek od ul. Zamkowej do ul. Leśnego Potoku), gdzie są placówki handlowo-usługowe, a także kultury, sportu i rekreacji.
Transport.
Układ drogowy Janowa charakteryzuje się wyraźną wiejską genezą jako w formie zurbanizowanej dawnej ulicówki. Główną drogą, przy której rozwijał się Janów przez cały okres istnienia jest obecna ulica Oswobodzenia, która jest drogą zbiorczą. Droga ta łączy Janów z Mysłowicami w kierunku południowo-wschodnim, a na północny zachód i dalej po połączeniu z ul. Szopienicką (droga zbiorcza) łączy z sąsiednimi osadami – Nikiszowcem i Szopienicami. Ul. Lwowska zapewnia połączenie Janowa z Szopienicami, a także łączy się z drogą krajową nr 79 (ul. Bagienną), która umożliwia dogodne połączenie z dalszymi dzielnicami Katowic i z Mysłowicami. Pozostałe ważniejsze drogi w Janowie to ulice: Zamkowa, Grodowa, Leśnego Potoku i Teofila Ociepki (drogi lokalne).
Pierwszą trasą kolejową na terenie Janowa była trasa Kolei Prawego Brzegu Odry. Linię tą na przebiegającym przez Janów odcinku (Szopienice Północne – Murcki i dalej do Dziedzic) uruchomiono 24 czerwca 1870 roku. Obsługiwany jest na niej tylko ruch towarowy. Równolegle do niej, 27 września 1953 roku oddano do użytku zelektryfikowaną linię towarową łączącą posterunek Dorota w Dąbrowie Górniczej z posterunkiem Panewnik przez Muchowiec (linia kolejowa nr 171) oraz w 1960 roku linię łączącą Mysłowice z Murckami. Na powyższych liniach, na wysokości szybu "Pułaski" KWK "Wieczorek" znajduje się posterunek odstępowy Katowice Janów.
Komunikacja miejska w Janowie jest realizowana w formie połączeń autobusowych przez Zarząd Transportu Metropolitalnego. Zapewniają one połączenia z innymi dzielnicami Katowic oraz z sąsiednimi miastami – Mikołowem, Mysłowicami i Siemianowicami Śląskimi. W Janowie wg stanu z lipca 2020 roku znajduje się 9 przystanków komunikacji miejskiej, z czego z przystanku Janów Lwowska Szkoła kursuje 11 linii autobusowych, w tym jedna nocna.
Instytucje i kultura.
Działalność edukacyjna w Janowie prowadzona jest od 1848 roku, kiedy to przy ul. Oswobodzenia wybudowano budynek szkoły. W pierwszym roku funkcjonowania do szkoły uczęszczało 84 dzieci. Obecnie, wg stanu z lipca 2020 roku, w Janowie funkcjonuje: Miejskie Przedszkole nr 62 (ul. Oswobodzenia 61), Miejskie Przedszkole nr 63 (ul. Zamkowa 10) i Szkoła Podstawowa nr 6 Specjalna (ul. Zamkowa 2a). Do innych ważniejszych placówek szkolno-wychowawczych należy Środowiskowy Dom Samopomocy przy Śląskim Stowarzyszeniu "Ad Vitam Dignam" z siedzibą przy ul. Oswobodzenia 92. 
Wierni rzymskokatoliccy z Janowa przynależą do parafii św. Anny. Mieszkańcy wcześniej przynależeli do parafii w Mysłowicach, a w 1902 roku powołali Towarzystwo Katolickich Obywateli, które zabiegało o budowę kościoła. Pierwszy tymczasowy kościół powstał w budynku kotłowni przy szybie "Wojciech" kopalni "Giesche" w 1910 roku, a dwa lata później – 1 sierpnia 1912 roku erygowano parafię św. Anny. Nowy kościół konsekrowano 23 października 1927 roku. Cmentarz parafialny położony jest przy ul. Cmentarnej.
Z Janowa pochodzi Grupa Janowska – grupa malarzy nieprofesjonalnych, działająca od 1946 roku, kiedy to Otton Klimczok w przykopalnianej świetlicy kopalni "Wieczorek" powołał zespół artystów. Wśród nich jednym z najbardziej znanych malarzy był Teofil Ociepka. Ponadto w Janowie, przy ul. Oswobodzenia 1, działa największa prywatna galeria sztuki w Polsce – Galeria Szyb Wilson, w której prezentowane są dzieła sztuki współczesnej, jak i też odbywają się wydarzenia kulturalne o różnej tematyce.
Do najbardziej znanych klubów z Janowa należy klub hokejowy Naprzód Janów, założony w 1920 roku jako klub piłkarski. W latach 50. XX wieku klub uruchomił sekcję hokeja, a w latach 1962-1998 występował nieprzerwanie w ekstralidze. Klub mecze rozgrywa na lodowisku Jantor, mieszczącym się przy ul. Nałkowskiej 10. Przy potoku Bolina w latach 50. XX wieku zorganizowano ośrodek wypoczynkowy Bolina, na którym znajdują się: boisko do gry w piłkę nożną, boisko do gry w koszykówkę i siatkówkę, stoły do gry w ping-ponga i szachy, plac zabaw, zadaszone miejsce na grilla oraz krąg estradowy.

</doc>
<doc id="475957" url="https://pl.wikipedia.org/wiki?curid=475957" title="Dąbrowa (Katowice)">
Dąbrowa (Katowice)

Dąbrowa (niem. "Dombrowa") – historyczna część Katowic, położona w południowej części miasta, na terenie jednostki pomocniczej Podlesie, w rejonie ulic: Podleśnej, Saskiej, Chabrowej i Dąbrowa. 
Składa się ona przeważnie z domów jednorodzinnych z różnego okresu, głównie z lat międzywojennych i z lat 60. XX wieku. Do najbardziej wartościowych budynków w Dąbrowie należą: budynek kolejowy przy ul. Saskiej 43 i leśniczówka przy ul. Saskiej 55 z 1893 roku oraz domy przy ul. Dąbrowa 10/12 i 19 powstałe przed 1939 rokiem. W dwóch obwodach spisowych obejmujących Dąbrowę oraz pozostałe domy z ulicy Saskiej mieszkało według Narodowego Spisu Powszechnego z 2011 roku łącznie 495 osób, w 249 mężczyzn i 246 kobiet. Dąbrowa sąsiaduje z zelektryfikowaną linią kolejową nr 142, a za nią znajduje się kompleks stawów Dupina położonych nad Mleczną.
Historia.
Dąbrowa jako przysiółek Podlesia została założona prawdopodobnie w XVII wieku. Nazwę swoją wzięła od lasu, który stanowił zaplecze pod tą osadę. W czerwcu 1734 roku podczas wojny elekcyjnej o tron polski, na terenie Dąbrowy został wyznaczony obóz szpitalny dla wojsk elektora saskiego Augusta III. Z jednej strony obóz był ograniczony przez rzekę Dupinę (Mleczną) oraz został otoczony zasiekami w obawie przed wojskami króla Stanisława Leszczyńskiego. Wojska saskie pod koniec sierpnia 1734 roku zlikwidowały obóz, zostawiając cmentarz na którym pochowano zmarłych żołnierzy. Pozostałością tych wydarzeń jest nazwa ulicy w Dąbrowie – ulica Saska.
W 1800 roku rejon Podlesia nawiedziła burza gradowa z gradem wielkości kurzych jaj, powodując w rejonie Podlesia straty materialne. Jako wotum przebłagalne, w Dąbrowie usypano mały kopczyk, na którym wybudowano w rejonie dzisiejszej ulicy Saskiej kapliczkę. Sama zaś kapliczka powstała przed 1809 rokiem. Została ona wybudowana na planie kwadratu, dach pokryto gontem, a ściany kaplicy otynkowano i pobielono. W środku znajdowały się drewniane figury świętych oraz obraz Matki Bożej.
W 1868 roku podczas budowy przechodzącej przez Dąbrowę linii kolejowej Towarzystwa Kolei Prawego Brzegu Odry, łączącej Szopienice Północne z Pszczyną przez Podlesie, rozkopano cmentarz żołnierzy saskich. Szczątki żołnierzy wywożono na wzgórze koło kapliczki, gdzie ich pochowano. Samą zaś linię kolejową oddano do użytku 24 czerwca 1870 roku. W grudniu 1885 roku Dąbrowa liczyła 277 mieszkańców i była wówczas osadą na terenie gminy Podlesie w powiecie pszczyńskim. W czasie okupacji niemieckiej, w 1942 roku nakazano rozbiórkę dąbrowskiej kapliczki. W dnu 27 maja 1975 roku Dąbrowę wraz z całym Podlesiem włączono do Katowic.
W centralnej części Dąbrowy, na skrzyżowaniu ulic: Saskiej, Dąbrowa i Chabrowej położony obecnie jest skwer. W ramach budżetu obywatelskiego na 2017 roku, został zgłoszony projekt utworzenia ścieżki edukacyjno-turystyczno-rowerowej oraz rekonstrukcji kapliczki saskiej sprzed 1808 roku, który nie przeszedł weryfikacji merytorycznej. Zgodnie z opinią Miejskiego Konserwatora Zabytków, rekonstrukcja kapliczki jest niemożliwa z uwagi na brak oryginalnego projektu lub inwentaryzacji architektoniczno-budowlanej, a także z uwagi na skąpe źródła ikonograficzne. Dodatkowo, budowa obiektu kultu religijnego nie jest zadaniem własnym gminy. W styczniu 2018 roku Zespół ds. Nazewnictwa Ulic i Placów Komisji Organizacyjnej Rady Miasta Katowice rozpatrywał sprawę nadania nazwy skwerowi imienia Bolesława Holeckiego. Zespół ten jednak zawnioskował o wskazanie innej lokalizacji.

</doc>
<doc id="475958" url="https://pl.wikipedia.org/wiki?curid=475958" title="Rumy (jezioro)">
Rumy (jezioro)

Rumy – jezioro w Polsce położone w województwie warmińsko-mazurskim, w powiecie szczycieńskim, w gminie Dźwierzuty.
Bardzo małe, zamknięte jeziorko o bardzo nieregularnym kształcie. Znaczenie niewielkie, jednak korzystają z niego mieszkańcy najbliższej wsi Rumy. Brzegi płaskie, w większości z polami i łąkami. Dojazd ze Szczytna drogą krajową nr 53 do Dźwierzut, następnie powiatową nr 26607 do wsi Rumy.

</doc>
<doc id="475959" url="https://pl.wikipedia.org/wiki?curid=475959" title="Tugra">
Tugra

Tugra, tughra (osm. طغراء tuğra) – w kulturze islamu monogramowy znak panującego monarchy (sułtana, chana), pełniący w kręgu wpływów państwa osmańskiego rolę herbu, emblematu władców tureckich, a następnie godła państwowego. 
Oprócz imienia władcy tugra zawierała, także imię jego ojca, a niekiedy jego dziadów, tytuł chan z dodatkiem formuły "el-muzzafer-da'ima" ("zawsze zwycięski"). Będąc monogramem przywódcy świeckiego, a zarazem religijnego, tugra tworzyła teozoficzny obraz wszechświata, na którego szczycie znajduje się Bóg (laudacja: "Bóg hojny, wielkoduszny"), a niżej jego ziemski namiestnik – sułtan, którego znak rozciągał się ponad tekstami dotyczącymi spraw ziemskich. 
Według niektórych teorii tugra wywodziła się od jednego z tureckich totemów plemiennych, przedstawiającego sokoła myśliwskiego – tur. "tugri". Inne koncepcje łączą kształt znaku z odciskiem palca lub końskiego ogona (tur. "tug") używanego jako buńczuk. 
Specjalny urzędnik artysta malował tugry złotą, niebieską lub czerwoną farbą na nagłówkach (znak inicjalny) dokumentów. Emblematy te umieszczano także na budynkach, monetach itp. 
Również wyżsi dygnitarze osmańscy używali analogicznych znaków zwanych "penče". Kładziono je jednak na końcu lub na marginesie dokumentu.
Forma tugry jest także kontynuowana współcześnie, czego przykładem mogą być monogramy prezydenta Rosji Władimira Putina oraz japońskiego cesarza Akihito.

</doc>
<doc id="475960" url="https://pl.wikipedia.org/wiki?curid=475960" title="Sigma-ciało">
Sigma-ciało



</doc>
<doc id="475961" url="https://pl.wikipedia.org/wiki?curid=475961" title="Edward Kennedy">
Edward Kennedy



</doc>
<doc id="475963" url="https://pl.wikipedia.org/wiki?curid=475963" title="Jakarta Tomcat">
Jakarta Tomcat



</doc>
<doc id="475969" url="https://pl.wikipedia.org/wiki?curid=475969" title="Pytanie metryczkowe">
Pytanie metryczkowe

Pytanie metryczkowe – pytania używane m.in. w ankietach i wywiadach, mające na celu uzyskanie odpowiedzi dotyczących cech społeczno-demograficznych respondenta, np. wiek, miejsce zamieszkania, płeć, wykształcenie, wykonywany zawód, stan cywilny, itp. Zwykle znajdują się one na końcu kwestionariusza, zwane często metryczką. Mają za zadanie m.in. ustalić pewne dane niezależne, mające później wpływ na inne dane, np. wykształcenie może mieć wpływ na opinię o systemie podatkowym. Są to wartości zmiennych niezależnych w badaniu. Badacz decyduje o wykorzystaniu tych zmiennych ze względu na rodzaj próby i jej problematykę.

</doc>
<doc id="475970" url="https://pl.wikipedia.org/wiki?curid=475970" title="Jan Weese">
Jan Weese

Johann Weese – toruński piernikarz. W 1763 roku założył pierwszy w Toruniu zakład piernikarski na bazie przejętego po pierwszym mężu swej żony Schreiberze warsztatu przy dzisiejszej ul. Strumykowej 4.

</doc>
<doc id="475971" url="https://pl.wikipedia.org/wiki?curid=475971" title="Jezioro Bobięcińskie Wielkie">
Jezioro Bobięcińskie Wielkie

Jezioro Bobięcińskie Wielkie (kaszb. "Jezoro Bòbiecyńsczé Wiôldżé", niem. "Großer Papenzin-See") – jezioro rynnowe w północnej Polsce na Pojezierzu Bytowskim. Jest jeziorem typu lobeliowego.
Powierzchnia jeziora wynosi 524,6 ha, jest ono położone na wysokości 177 m n.p.m. Największa głębia wynosi 48 m. Jezioro charakteryzuje się bardzo rozwiniętą linią brzegową, z kilkoma wyspami. Na jednej z nich, nazywanej niekiedy "Buszowe Grądy" (do 1945 "Buchen Werder" ), położonej w środkowej części jeziora, znajduje się wczesnośredniowieczne grodzisko IX-XII w. Pozostałą część wyspy, ok. 5-6 ha, zajmowała osada otwarta. Wyspa połączona była ze stałym lądem poprzez most datowany na wiek XII (odkryty w 1974). Południowy kraniec jeziora stanowił skrajne północne skrzydło umocnień Wału Pomorskiego wykonanych w okresie pokojowym do roku 1939. Wzdłuż zachodniego brzegu zachowały się umocnienia ziemne.
W północnym sąsiedztwie jeziora znajduje się wzniesienie Skibska Góra (228 m n.p.m.), przy południowym Godna Góra (225 m n.p.m.) oraz nad samym brzegiem zwężająca jezioro Sypała (192,7 m n.p.m.).
W części północnej jezioro połączone jest wykopanym w latach 70. XX w. płytkim, kilkudziesięciometrowej długości kanałem z Jeziorem Bobięcińskim Małym. Najbliższe wsie to Bobięcino i Cybulin.
Według niektórych źródeł jest to największe w Polsce i jedno z największych w Europie jezior lobeliowych.
Po 1933 znany pięściarz Max Schmeling zakupił domek letniskowy nad jeziorem Bobięcińskim Wielkim.

</doc>
<doc id="475976" url="https://pl.wikipedia.org/wiki?curid=475976" title="Tadeusz Czechowicz">
Tadeusz Czechowicz

Tadeusz Czechowicz (ur. 29 lipca 1935 w Małczu, zm. 25 października 2021 w Łodzi) – polityk polski, doktor nauk technicznych, działacz PZPR, pełniący m.in. funkcję I sekretarza Komitetu Łódzkiego PZPR; poseł na Sejm PRL IX kadencji. Od 19 lipca 1981 do 3 lipca 1986 zasiadał w Biurze Politycznym KC PZPR. W latach 1986–1990 sprawował funkcję ambasadora PRL na Węgrzech.
Życiorys.
Pod koniec lat 50. ukończył studia na Wydziale Włókienniczym Politechniki Łódzkiej. Od 1958 do 1961 pracował jako podmistrz i mistrz w Zakładach Przemysłu Wełnianego im. Gwardii Ludowej, od 1961 pracował w Instytucie Włókiennictwa w Łodzi, gdzie w latach 1965–1969 był adiunktem. Od 1976 posiadał stopień doktora nauk technicznych.
W 1959 przystąpił do Polskiej Zjednoczonej Partii Robotniczej. W latach 1961–1964 kolejno sekretarz i przewodniczący Zarządu Łódzkiego Związku Młodzieży Socjalistycznej, a w latach 1963–1964 członek prezydium Zarządu Głównego ZMS. Od 1969 do 1976 był wiceprzewodniczącym Zarządu Głównego Związku Zawodowego Pracowników Przemysłu Włókienniczego, Odzieżowego i Skórzanego. W latach 1976–1977 kierował Ośrodkiem Doskonalenia Kadr Kierowniczych Przemysłu Lekkiego w Łodzi. W 1977 przeszedł do aparatu PZPR, gdzie sprawował funkcję sekretarza Komitetu Łódzkiego PZPR. W latach 1980–1986 był I sekretarzem Komitetu Łódzkiego PZPR. Na IX Nadzwyczajnym Zjeździe PZPR (lipiec 1981) wszedł w skład Komitetu Centralnego PZPR oraz został wybrany na członka Biura Politycznego Komitetu Centralnego PZPR. W latach 1981–1986 był również przewodniczącym Komisji Młodzieżowej KC PZPR. W Biurze Politycznym KC PZPR zasiadał do lipca 1986, po czym do 1990 był ambasadorem PRL na Węgrzech.
W latach 1983–1988 zastępca przewodniczącego Rady Obywatelskiej Budowy Pomnika Szpitala Centrum Zdrowia Matki Polki.
Odznaczony m.in. Krzyżem Komandorskim (1984) i Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej, Srebrnym i Złotym Odznaczeniem im. Janka Krasickiego oraz Honorową Odznaką Miasta Łodzi. Z racji zasiadania w Biurze Politycznym KC PZPR otrzymał również m.in. bułgarski jubileuszowy Medal 100. Rocznicy Urodzin Georgi Dymitrowa (1983), a w 1985 radziecki medal jubileuszowy „Czterdziestolecia zwycięstwa w Wielkiej Wojnie Ojczyźnianej 1941–1945”. Za całokształt pracy w roli ambasadora na Węgrzech został odznaczony Orderem Gwiazdy Węgier ze Złotym Wieńcem. Był również laureatem nagród Komitetu Nauki i Techniki oraz Ministerstwa Nauki, Szkolnictwa Wyższego i Techniki.

</doc>
<doc id="475980" url="https://pl.wikipedia.org/wiki?curid=475980" title="Pojezierze Dobrzyńskie">
Pojezierze Dobrzyńskie

Pojezierze Dobrzyńskie (315.14) – mezoregion wchodzący w skład Pojezierza Chełmińsko-Dobrzyńskiego, położony na północ od Kotliny Płockiej i południe od Doliny Drwęcy, w obrębie form polodowcowych fazy leszczyńskiej i poznańskiej ostatniego zlodowacenia. Jezior jest niewiele i nie zajmują one dużych powierzchni. Największe jeziora: Ostrowite i Żalskie mają po 1,6 km2 powierzchni. Krajobraz miejscami silnie pagórkowaty. Wysokości nie przekraczają 150 m n.p.m. W okolicach Zbójna występuje krajobraz drumlinowy oraz ozy wraz z jeziorami przyozowymi i drumlinowymi. U ujścia Skrwy do Wisły utworzono Brudzeński Park Krajobrazowy.

</doc>
<doc id="475984" url="https://pl.wikipedia.org/wiki?curid=475984" title="Mistrzostwa świata w łyżwiarstwie figurowym juniorów">
Mistrzostwa świata w łyżwiarstwie figurowym juniorów



</doc>
<doc id="475985" url="https://pl.wikipedia.org/wiki?curid=475985" title="Zimowa Uniwersjada">
Zimowa Uniwersjada



</doc>
<doc id="475987" url="https://pl.wikipedia.org/wiki?curid=475987" title="Jezioro Ruskie (Pojezierze Olsztyńskie)">
Jezioro Ruskie (Pojezierze Olsztyńskie)

 
Jezioro Ruskie – jezioro w woj. warmińsko-mazurskim, w powiecie szczycieńskim, w gminie Pasym.
Opis.
Ruskie położone jest około 10 km na północ od Pasymia. Kształt jeziora zbliżony jest do trójkąta równobocznego z jednym wierzchołkiem skierowanym w kierunku południowym. W północnej części leży wysepka porośnięta wokół roślinnością, a na wschód od niej znajduje się mała, kamienna wysepka i wypłycenie usłane olbrzymimi głazami. Trzecia, największa wyspa, porośnięta wysokimi gęstymi drzewami oraz otoczona szczelnie gęstym pasem trzcin, leży w pobliżu południowego brzegu jeziora. Ruskie płytkim rowem łączy się z jeziorem Sąpłaty. Brzegi jeziora są dość wysokie otoczone łąkami i polami. Na zachodnim brzegu leży wieś Rusek Wielki, a na wschodnim Rusek Mały.
Dojazd ze Szczytna lub Olsztyna drogą krajową nr 53 do Pasymia, następnie powiatową nr 26601 w stronę Grzegrzółek, a dalej powiatową 25166 do Ruska Wielkiego.
Na jeziorze obowiązuje strefa ciszy. Jezioro hydrologicznie otwarte poprzez rów na północnym wschodzie łączący je z jeziorem Sąpłaty
Wędkarstwo.
Niewielkie i dość płytkie, jest typowym jeziorem sandaczowym. Dno na znacznej powierzchni bardzo jest kamieniste, a woda ma małą przejrzystość. Ławica przybrzeżna jest krótka, dość stroma i bagnista, zwłaszcza od strony południowo-wschodniej. Głębokość zbiornika na przeważającej powierzchni wynosi około 2,5 m, jedynie w części wschodniej w pobliżu brzegu, naprzeciw wsi Rusek Mały, jest większe zagłębienie wynoszące około 4 m. Dno jeziora jest na przemian kamieniste i muliste, w niektórych jednak miejscach piaszczyste. Wielkie głazy kamienne zalegają na dnie, głównie w części północnej i wschodniej, choć i w części południowej miejscami wąskim pasem ciągną się podwodne rafy kamienne. Woda w jeziorze ma słabą przejrzystość, szczególnie w okresie lata. Roślinność wynurzona, bardzo dobrze rozwinięta, zajmuje powierzchnię 4,8 ha. Oczerety porastają głównie brzegi jeziora oraz wyspy, z wyjątkiem wysepki kamiennej. Roślinność podwodna jest raczej uboga, występuje głównie na małych głębokościach, co spowodowane jest małą przejrzystością wody.
W jeziorze występuje okoń, szczupak, lin, karaś, płoć, wzdręga i węgorz. Z powodu przyduchy kilka lat temu populacja sandaczy wymarła, ale jezioro jest zarybiane i ich liczebność wzrasta.
Dane morfometryczne.
Powierzchnia zwierciadła wody według różnych źródeł wynosi od 42,5 ha do 44,7 ha.
Zwierciadło wody położone jest na wysokości 152,4 m n.p.m. lub m n.p.m. Średnia głębokość jeziora wynosi 2,3 m, natomiast głębokość maksymalna 4,3 m lub 4,5 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Ruskie". W różnych publikacjach i na mapach topograficznych jezioro to występuje pod nazwą "Rusek".

</doc>
<doc id="475988" url="https://pl.wikipedia.org/wiki?curid=475988" title="Pytanie półotwarte">
Pytanie półotwarte

Pytanie – pytanie kwestionariuszowe, które jest połączeniem pytania zamkniętego i pytania otwartego.
Pytanie półotwarte zawiera ustalone gotowe odpowiedzi (jak pytanie zamknięte) oraz daje możliwość swobodnej wypowiedzi (jak w pytaniu otwartym).
Przykładowo pytanie i możliwe odpowiedzi:

</doc>
<doc id="475989" url="https://pl.wikipedia.org/wiki?curid=475989" title="Spałowanie">
Spałowanie

Spałowanie – obdzieranie zębami kory z drzew przez niektóre zwierzęta – parzystokopytne ssaki przeżuwające.
Powodem spałowania jest zapotrzebowanie zwierząt na składniki pokarmowe zawarte w korze drzew. W lasach europejskich najczęściej spałują: jeleń i łoś, rzadziej daniel i muflon. Spośród zwierząt niełownych spałuje żubr. Najczęściej spałowanymi rodzajami drzew są: sosna, dąb, jesion, świerk i jodła. Spały mogą występować na drzewach stojących lub ściętych.
Spały mają różny wygląd w zależności od pory roku, w której następuje uszkodzenie, gatunku drzewa i gatunku zwierzęcia. Jeśli kora łatwo oddziela się od drewna, rany spowodowane spałowaniem są zazwyczaj rozległe i głębokie, zwłaszcza na drzewach liściastych. Ten rodzaj spałowania określa się jako spałowanie letnie (niekiedy wiosenne). Występuje ono wraz z wiosennym ruszaniem soków. Podczas spałowania letniego zwierzę podcina siekaczami korę, następnie szarpnięciem głowy odrywa łatwo oddzielające się pasmo kory. W związku z tym długość spał letnich może znacznie przewyższać zasięg głowy zwierzęcia. W okresie późnej jesieni i zimy trudno oddzielająca się kora jest zestrugiwana z pnia za pomocą siekaczy, w miejscu uszkodzenia pozostaje znaczna część łyka. Pozostawione fragmenty łyka lub rzadziej zewnętrznej warstwy kory tworzą na pniu prążkowaną powierzchnię – są to spały zimowe. Spały zimowe, o małej powierzchni pnia, znacznie łatwiej ulegają zabliźnieniu niż spały letnie.
Spałowanie obniża odporność drzew, może też być bezpośrednią przyczyną ich zamierania. W wyniku łamania się lub zamierania spałowanych drzew powstają w młodnikach luki utrudniające dalszy prawidłowy wzrost i rozwój drzewostanów. Uszkodzenie drzew ułatwia wnikanie czynników chorobotwórczych, co ma ujemny wpływ na zdrowotność drzewostanów i wartość techniczną drewna. S. prowadzi do powstania zabitki, wady drewna z grupy wad budowy.
W celu ochrony przed nadmiernym spałowaniem leśnicy czasem smarują pnie wybranych drzew repelentami.

</doc>
<doc id="475990" url="https://pl.wikipedia.org/wiki?curid=475990" title="Antynazizm">
Antynazizm



</doc>
<doc id="475992" url="https://pl.wikipedia.org/wiki?curid=475992" title="Sąpłaty (jezioro)">
Sąpłaty (jezioro)

Sąpłaty – jezioro w woj. warmińsko-mazurskim, w powiecie szczycieńskim, w gminie Dźwierzuty.
Opis.
Jezioro leży w północnej części powiatu Szczytno w odległości około 24 km od Szczytna i około 14 km od Pasymia. Kształt jeziora wydłużony z północnego wschodu na południowy zachód. Z zachodniego brzegu wybiega w kierunku zachodnim duża, wydłużona zatoka o bardzo urozmaiconej linii brzegowej. Z południowych krańców wypływa rów łączący Sąpłaty z jeziorem Rusek, położonym koło wsi Rusek Wielki. Brzegi jeziora są wysokie, miejscami strome, otoczone polami i łąkami. Przy północnym krańcu leży wieś Sąpłaty, Julianowo i duży ośrodek wczasowy. Przy południowym krańcu leży osada "Mycielin", a wschodnim brzegiem jeziora biegnie szosa.
Jezioro hydrologicznie otwarte poprzez rów na południowym zachodzie łączący je z jeziorem Ruskim
Dojazd ze Szczytna lub Olsztyna drogą krajową nr 53 do Pasymia, następnie powiatową nr 26601 w stronę Grzegrzółek, dalej powiatową 25166 do Ruska Wielkiego i dalej do Sąpłat.
Dane morfometryczne.
Powierzchnia zwierciadła wody według różnych źródeł wynosi od 77,5 ha do 81,4 ha.
Zwierciadło wody położone jest na wysokości 148,8 m n.p.m. lub 147,3 m n.p.m. Średnia głębokość jeziora wynosi 5,0 m, natomiast głębokość maksymalna 16,0 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Sąpłaty". W różnych publikacjach i na niektórych mapach topograficznych jezioro to występuje pod nazwą "Buczek".

</doc>
<doc id="475996" url="https://pl.wikipedia.org/wiki?curid=475996" title="Ciąg Lucasa">
Ciąg Lucasa



</doc>
<doc id="475997" url="https://pl.wikipedia.org/wiki?curid=475997" title="Jacek Zejdler">
Jacek Zejdler

Jacek Zejdler, także jako Zajdler (ur. 19 stycznia 1955 w Łodzi, zm. 2 stycznia 1980 w Opolu) – polski aktor.
Życiorys.
Był synem dr Barbary Zajdler z domu Tomczak (1926-2016), która jako łączniczka uczestniczyła w powstaniu warszawskim, została lekarzem pediatrą, była zatrudniona w Instytucie Ginekologii i Położnictwa Akademii Medycznej w Łodzi oraz jako ordynator Oddziału Noworodków szpitala im. Mikołaja Kopernika w Łodzi.
Był aktorem filmowym i teatralnym. Stał się znany z roli w filmach fabularnych przeznaczonych dla młodzieży, m.in. "Niewiarygodne przygody Marka Piegusa" (1967), "Stawiam na Tolka Banana" (1973) (rola tytułowa, której głos podłożył Andrzej Seweryn) i "Inna" (jako Zenek).
W 1977 ukończył studia na wydziale aktorskim PWSFTviT w Łodzi. Do 1979 był aktorem Teatru im. Jaracza w Łodzi.
Był działaczem opozycji antykomunistycznej w Łodzi, związanym z lokalnym środowiskiem KOR. Zbierał m.in. podpisy pod listem do Sejmu PRL w obronie prześladowanych po wypadkach czerwcowych.
Śmierć.
W ostatnim filmie w jakim wystąpił pt. "Wesela nie będzie", wcielił się w rolę samobójcy odratowanego po kolejnej nieudanej próbie odebrania sobie życia.
Zmarł tragicznie 2 stycznia 1980 i został pochowany na cmentarzu rzymskokatolickim Matki Bożej Nieustającej Pomocy przy ul. Szczecińskiej w Łodzi 5 stycznia 1980. Okoliczności jego śmierci pozostają niewyjaśnione. Na początku mówiło się, że zginął w wypadku samochodowym, inna wersja mówiła o nieszczęśliwym skoku do wody. Wedle informacji z 2010 miał jakoby targnąć się na swoje życie w noc sylwestrową z 31 grudnia 1979 na 1 stycznia 1980, trując się gazem w efekcie kolejnego zawodu miłosnego, zatem być może jego śmierć była samobójstwem. Zabawa sylwestrowa 1979 odbywała się w domu dyrektora opolskiego Teatru im. Kochanowskiego, Bohdana Cybulskiego. Zejdler został zatrudniony w tym teatrze parę miesięcy wcześniej, gdy stracił pracę w bardziej prestiżowym łódzkim Teatrze im. Jaracza. Uczestnicy zabawy byli pijani. Jak wspomina Waldemar Kotas i Wanda Wieszczycka – koledzy ze sceny – Jacek pokłócił się tam z dyrektorem, prawdopodobnie na tle zawodowym, i wzburzony opuścił imprezę. Znaleziono go później w mieszkaniu, leżącego w śpiworze przy otwartym piekarniku. 
Gdy reżyser "Stawiam na Tolka Banana" Stanisław Jędryka kręcił w 1995 reportaż o dalszych losach swoich dziecięcych aktorów, rodzice odmówili rozmowy na temat okoliczności śmierci syna.

</doc>
<doc id="476006" url="https://pl.wikipedia.org/wiki?curid=476006" title="MDC">
MDC

MDC – amerykański zespół punkrockowy. Powstał w Austin w 1979 roku.
Szybko grający, lewicowy zespół pod względem tematyki utworów zbliżony do Jello Biafry i Dead Kennedys. MDC kilkakrotnie zmieniali swoją nazwę będącą rozwinięciem tego skrótu. Grali jako: Millions of Dead Cops, More Dead Cops, Millions of Dead Children, Multi Death Corporations, Millions of Damn Christians i Missile Destroyed Civilization.
We wczesnych latach 80. Teksas był jedną z kolebek ostrzejszej odmiany punk rocka – hardcore punka. Jednym z zespołów grających w tym stylu był MDC, który występował wtedy pod nazwą The Stains, nagrywając jedną płytę. W roku 1982 MDC przeniósł się do San Francisco, gdzie istniała silna scena niezależna. Tam grupa nagrała swoją debiutancką płytę jako MDC – Millions of Dead Cops (we własnej wytwórni R Radical). Obecnie album ten jest uważany za jeden z punkowych klasyków. Zawierał takie utwory jak: „"John Wayne Was A Nazi"”, „"Dick For Brains"” oraz ostro krytykujący policję „"I Remember"”. Oprócz tego zespół krytykował w bezpośredni sposób kapitalizm („Corporate Death Burger”), homofobię i kulturę amerykańską („Violent Rednecks”).
Znaczenie MDC jako ważnej grupy hardcorowej spadło pod koniec lat 80. Brak nowych nagrań i koncertów po 1993 roku oraz osobiste problemy członków zespołu spowodowały zawieszenie jego działalności. W 2000 r. wokalista grupy, Dave Dictor, reaktywował zespół. W 25. rocznicę powstania (2005) zespół zagrał intensywną serię koncertów w oryginalnym składzie.
W 1986 r. rockowa grupa They Might Be Giants odniosła się do MDC w swojej piosence „"Rhythm Section Want-Ad"”.

</doc>
<doc id="476007" url="https://pl.wikipedia.org/wiki?curid=476007" title="Krzywek (jezioro w gminie Jedwabno)">
Krzywek (jezioro w gminie Jedwabno)

 
Krzywek – jezioro w woj. warmińsko-mazurskim, w powiecie szczycieńskim, w gminie Jedwabno.
Opis.
Kształt jeziora to dwie proste części połączone pod kątem prostym. Słabo dostępne, otoczone głównie lasem. Najbliższa miejscowość to Narty.
Wędkarsko jezioro zaliczane jest do typu linowo-szczupakowego. Jezioro jest hydrologicznie zamknięte
Dojazd ze Szczytna drogą krajową nr 58 w stronę Nidzicy, następnie w miejscowości Narty w lewo jedną z dróg gruntowych.
Dane morfometryczne.
Powierzchnia zwierciadła wody wynosi 5,1 ha.

</doc>
<doc id="476008" url="https://pl.wikipedia.org/wiki?curid=476008" title="Scrotum">
Scrotum



</doc>
<doc id="476009" url="https://pl.wikipedia.org/wiki?curid=476009" title="Złotko">
Złotko

Złotko – jezioro położone w Polsce, w województwie warmińsko-mazurskim w powiecie szczycieńskim, w gminie Jedwabno. Powierzchnia jego nie przekracza 3 ha. Jest to jezioro hydrologicznie zamknięte. Ze względu na rybołówstwo zaklasyfikowano je jako typ jeziora linowo-szczupakowego.
Opis.
Jedno z mniej ważnych, choć nazwanych i figurujących na mapach jezior. Słabo dostępne, otoczone głównie lasem. Najbliższa miejscowość to Narty i Warchały. Jezioro rzadko wykorzystywane przez turystów i miejscową ludność, gdyż w sąsiedztwie znajduje się kilka dużych jezior, m.in. Świętajno (Narty) i Warchały.
Dojazd ze Szczytna drogą krajową nr DK58 w stronę Nidzicy, następnie w miejscowości Warchały w lewo jedną z dróg gruntowych. 

</doc>
<doc id="476011" url="https://pl.wikipedia.org/wiki?curid=476011" title="Ipsacja">
Ipsacja



</doc>
<doc id="476014" url="https://pl.wikipedia.org/wiki?curid=476014" title="Rubella">
Rubella



</doc>
<doc id="476015" url="https://pl.wikipedia.org/wiki?curid=476015" title="Musculus rectus abdominis">
Musculus rectus abdominis



</doc>
<doc id="476016" url="https://pl.wikipedia.org/wiki?curid=476016" title="Musculus obliquus externus abdominis">
Musculus obliquus externus abdominis



</doc>
<doc id="476018" url="https://pl.wikipedia.org/wiki?curid=476018" title="Musculus sternocleidomastoideus">
Musculus sternocleidomastoideus



</doc>
<doc id="476019" url="https://pl.wikipedia.org/wiki?curid=476019" title="Systema nervosum">
Systema nervosum



</doc>
<doc id="476020" url="https://pl.wikipedia.org/wiki?curid=476020" title="Musculus subscapularis">
Musculus subscapularis



</doc>
<doc id="476021" url="https://pl.wikipedia.org/wiki?curid=476021" title="Jezioro Czarne (powiat szczycieński)">
Jezioro Czarne (powiat szczycieński)

Jezioro Czarne (Czarny Piec, Jezioro Czarne k. Czarnego Pieca) – jezioro w Polsce, w województwie warmińsko-mazurskim w powiecie szczycieńskim, w gminie Jedwabno.
Grupa jezior.
Jest to jedno z jezior usytuowanych na zachodniej granicy powiatu, w dwóch równoległych rynnach, ciągnących się z północy na południe. W jednej z nich jest jezioro Dłużek, w drugiej jeziora Łabuny Wielkie, Łabuny Małe, Czarne, Przyjamy, Kwiatkowo i Kociołek. z wyjątkiem małych leśnych oczek, wszystkie jeziora są odpływowe i znajdują się w zlewni rzeki Czarnej, która jest dopływem Omulwi. Na południu tej grupy przebiega droga krajowa nr 58, która m.in. łączy Szczytno i Nidzicę, natomiast wzdłuż jezior, z południa na północ ciągną się drogi gruntowe. Wszystkie jeziora położone są w lesie.
Opis jeziora.
Jezioro owalne ułożone na osi wschód – zachód z zatoką wydłużoną na północ. Wypływający z jeziora potok ma dwa oddzielne ujścia, które dopiero po 200 m łączą się w jedno koryto, nazywane już "Czarną" lub "Czarną Rzeką". Brzegi są wysokie i strome, pokryte lasem, jedynie na płaskim zachodnim brzegu leżą podmokłe łąki, a dalej wieś Czarny Piec. Akwen posiada kilka dzikich plaż, jednakże w upalne tygodnie woda "zakwita" i nie nadaje się do kąpieli.
Dojazd ze Szczytna drogą krajową nr 58 w stronę Nidzicy, następnie po 1 km od wsi Dłużek zgodnie z drogowskazem w drogę utwardzoną w prawo do wsi Czarny Piec. Miejscowość przylega do jeziora od zachodu.

</doc>
<doc id="476024" url="https://pl.wikipedia.org/wiki?curid=476024" title="Łabuny Małe">
Łabuny Małe

Łabuny Małe (Łabudy Małe) – jezioro w Polsce, w województwie warmińsko-mazurskim, w powiecie szczycieńskim, w gminie Jedwabno.
Grupa jezior.
Jest to jedno z jezior usytuowanych na zachodniej granicy powiatu w dwóch równoległych rynnach ciągnących się z północy na południe. W jednej z nich jest jezioro Dłużek, w drugiej jeziora Łabuny Wielkie, Łabuny Małe, Czarne, Przyjamy, Kwiatkowo i Kociołek. z wyjątkiem małych leśnych oczek, wszystkie jeziora są odpływowe i znajdują się w zlewni rzeki Czarnej, która jest dopływem Omulwi. Na południu tej grupy przebiega droga krajowa nr 58, która m.in. łączy Szczytno i Nidzicę, natomiast wzdłuż jezior, z południa na północ ciągną się drogi gruntowe. Wszystkie jeziora położone są malowniczo w lesie.
Opis jeziora.
Jezioro owalne ułożone na osi północ - południe. Zbiornik schowany wśród lasu, brzegi pagórkowate, dość łagodnie wzniesione. Dno muliste, dostępność brzegów dobra. W jeziorze wstępują takie ryby jak: sieja, szczupak, leszcz. Jezioro odławiane sieciami, mało zasobne w ryby.
Dojazd ze Szczytna drogą krajową nr 58 w stronę Nidzicy, następnie po 1 km od wsi Dłużek zgodnie z drogowskazem w drogę utwardzoną w prawo do wsi Czarny Piec. Od wsi na północ wzdłuż jezior drogami gruntowymi.

</doc>
<doc id="476025" url="https://pl.wikipedia.org/wiki?curid=476025" title="Łabuny Wielkie">
Łabuny Wielkie

Łabuny Wielkie (Łabuny Duże, Łabudy Duże, Łabudy Wielkie) – jezioro w Polsce, w województwie warmińsko-mazurskim w powiecie szczycieńskim, w gminie Jedwabno.
Grupa jezior.
Jest to jedno z jezior usytuowanych na zachodniej granicy powiatu w dwóch równoległych rynnach ciągnących się z północy na południe. W jednej z nich jest jezioro Dłużek, w drugiej jeziora Łabuny Wielkie, Łabuny Małe, Czarne, Przyjamy, Kwiatkowo i Kociołek. Za wyjątniem małych leśnych oczek, wszystkie jeziora są odpływowe i znajdują się w zlewni rzeki Czarnej, która jest dopływem Omulwi. Na południu tej grupy przebiega drogą krajową nr 58, która m.in. łączy Szczytno i Nidzicę, natomiast wzdłuż jezior, z południa na północ ciągną się drogi gruntowe. Wszystkie jeziora położone są malowniczo w lesie.
Opis jeziora.
Jezioro owalne ułożone na osi północ - południe. Zbiornik schowany wśród lasu, brzeg zachodni wysoki, pozostałe łagodnie wzniesione. Około 2 km na południowy zachód leży Czarny Piec.
Dno muliste, miejscami piaszczyste, dostępność brzegów dobra. W jeziorze występują takie ryby jak: sieja, szczupak, leszcz. Jezioro odławiane sieciami przez kłusowników, mało zasobne w ryby. Woda czysta, dobra do kąpieli, jednak kąpielisk brak.
Dojazd ze Szczytna drogą krajową nr 58 w stronę Nidzicy, następnie po 1 km od wsi Dłużek zgodnie z drogowskazem w drogę utwardzoną w prawo do wsi Czarny Piec. Od wsi na północ wzdłuż jezior drogami gruntowymi.

</doc>
<doc id="476026" url="https://pl.wikipedia.org/wiki?curid=476026" title="Przyjamy">
Przyjamy

Przyjamy (Priamy) – jezioro w Polsce, w województwie warmińsko-mazurskim w powiecie szczycieńskim, w gminie Jedwabno.
Grupa jezior.
Jest to jedno z jezior usytuowanych na zachodniej granicy powiatu, w dwóch równoległych rynnach, ciągnących się z północy na południe. W jednej z nich jest jezioro Dłużek, w drugiej jeziora: Łabuny Wielkie, Łabuny Małe, Czarne, Przyjamy, Kwiatkowo i Kociołek. z wyjątkiem małych leśnych oczek, wszystkie jeziora są odpływowe i znajdują się w zlewni rzeki Czarnej, która jest dopływem Omulwi. W okolicy tej grupy przebiega droga krajowa nr 58, która m.in. łączy Szczytno i Nidzicę, natomiast wzdłuż jezior, z południa na północ ciągną się drogi gruntowe. Wszystkie jeziora położone są malowniczo w lesie.
Opis jeziora.
Jezioro wydłużone z północnego zachodu na południowy zachód z owalną zatoką na zachodzie. Z południowej wypływa potok do Czarnej Rzeki. Obok leży Jezioro Kociołek (Kuchnia). Brzegi dość wysokie, strome, tylko w północnej części płaskie, otoczone lasami. Akwen nie nosi żadnych śladów działalności turystycznej. Bagniste, zalesione i zarośnięte trzciną brzegi, zupełny brak zdatnych do wędkowania pomostów.
Dojazd ze Szczytna drogą krajową nr 58 w stronę Nidzicy, następnie po 1 km od wsi Dłużek należy skręcić w lewo. Jezioro jest bardzo blisko drogi.

</doc>
<doc id="476027" url="https://pl.wikipedia.org/wiki?curid=476027" title="Kociołek (jezioro koło wsi Czarny Piec)">
Kociołek (jezioro koło wsi Czarny Piec)

Kociołek (Kuchnia) – jezioro w Polsce, położone na Pojezierzu Olsztyńskim, na zachód od wsi Jedwabno w województwie warmińsko-mazurskim, w powiecie szczycieńskim, w gminie Jedwabno, na Pojezierzu Olsztyńskim.
Jezioro otwarte, wypływa z niego struga, która następnie wpływa do rzeki Czarna
Grupa jezior.
Jest to jedno z jezior usytuowanych na zachodniej granicy powiatu w dwóch równoległych rynnach ciągnących się z północy na południe. W jednej z nich jest Jezioro Dłużek, w drugiej jeziora Łabuny Wielkie, Łabuny Małe, Czarne, Przyjamy, Kwiatkowo i Kociołek. Za wyjątniem małych leśnych oczek, wszystkie jeziora są odpływowe i znajdują się w zlewni rzeki Czarnej, która jest dopływem Omulwi. W okolicy tej grupy przebiega droga krajowa nr 58, która m.in. łączy Szczytno i Nidzicę, natomiast wzdłuż jezior, z południa na północ, ciągną się drogi gruntowe. Wszystkie jeziora położone są w lesie.
Opis jeziora.
Jeziorko położone w lesie, na południu od Jeziora Przyjamy. Małe, o nieregularnym kształcie. 
Dojazd ze Szczytna drogą krajową nr 58 w stronę Nidzicy, następnie po 1 km od wsi Dłużek w lewo, w drogę gruntową za Jeziorem Przyjamy.

</doc>
<doc id="476028" url="https://pl.wikipedia.org/wiki?curid=476028" title="Kwiatkowo (jezioro)">
Kwiatkowo (jezioro)

Kwiatkowo (Kopań, ) – jezioro w Polsce, w województwie warmińsko-mazurskim w powiecie szczycieńskim, w gminie Jedwabno. Leży na zachód od jeziora Przyjamy (Priamy) i jest z nim połączone wąskim ciekiem; niektóre źródła traktują je jako część jeziora Przyjamy.
Grupa jezior.
Jest to jedno z jezior usytuowanych na zachodniej granicy powiatu w dwóch równoległych rynnach ciągnących się z północy na południe. W jednej z nich jest jezioro Dłużek, w drugiej jeziora Łabuny Wielkie, Łabuny Małe, Czarne, Przyjamy, Kwiatkowo i Kociołek. Z wyjątkiem małych leśnych oczek, wszystkie jeziora są odpływowe i znajdują się w zlewni rzeki Czarnej, która jest dopływem Omulwi. W okolicy tej grupy przebiega droga krajowa nr 58, która m.in. łączy Szczytno i Nidzicę, natomiast wzdłuż jezior, z południa na północ ciągną się drogi gruntowe. Wszystkie jeziora położone są malowniczo w lesie.
Opis jeziora.
Małe jezioro często nie podpisywane na mapach. Znajduje się obok jezior Kociołek i Przyjamy.
Dojazd ze Szczytna drogą krajową nr 58 w stronę Nidzicy, następnie po około 4 km od wsi Dłużek w drogę gruntową w lewo.

</doc>
<doc id="476029" url="https://pl.wikipedia.org/wiki?curid=476029" title="Dłużek (jezioro w gminie Jedwabno)">
Dłużek (jezioro w gminie Jedwabno)

Dłużek – jezioro w woj. warmińsko-mazurskim, w pow. szczycieńskim, w gminie Jedwabno.
Jest to jezioro otwarte, typu sielawowego, wypływa z niego struga, która następnie wpływa do rzeki Czarna.
Grupa jezior.
Jest to jedno z jezior usytuowanych na zachodniej granicy powiatu, w dwóch równoległych rynnach, ciągnących się z północy na południe. W jednej z nich jest jezioro Dłużek, w drugiej jeziora Łabuny Wielkie, Łabuny Małe, Czarne, Przyjamy, Kwiatkowo i Kociołek. z wyjątkiem małych leśnych oczek, wszystkie jeziora są odpływowe i znajdują się w zlewni rzeki Czarnej, która jest dopływem Omulwi. Na południu tej grupy przebiega droga krajowa nr 58, która m.in. łączy Szczytno i Nidzicę, natomiast wzdłuż jezior, z południa na północ ciągną się drogi gruntowe. Wszystkie jeziora położone są w lesie.
Opis jeziora.
Powierzchnia zwierciadła wody według różnych źródeł wynosi od 219,0 ha do 233,8 ha.
Zwierciadło wody położone jest na wysokości 136,2 m n.p.m. lub 136,7 m n.p.m. Średnia głębokość jeziora wynosi 12,5 m, natomiast głębokość maksymalna 38,0 m.
Jezioro wąskie i mocno wydłużone najpierw z północy na południe, potem zmienia kierunek na południowy wschód i znów na południe. Z południowej części wypływa struga do Czarnej. Brzegi są wysokie i strome, w większości otoczone lasem. Jedynie na południu pozostałości pól należących do wsi Dłużek. Obecnie przeważa tu zabudowa letniskowa.
Dojazd ze Szczytna drogą krajową nr 58 w stronę Nidzicy, do wsi Dłużek. Jest tu duże osiedle domków letniskowych, pola namiotowe i kąpieliska. Większa część jeziora wciąż dzika, aby tam dojechać, trzeba od wsi pojechać drogami gruntowymi na północ, wzdłuż brzegów.

</doc>
<doc id="476030" url="https://pl.wikipedia.org/wiki?curid=476030" title="Halloween (ujednoznacznienie)">
Halloween (ujednoznacznienie)



</doc>
<doc id="476031" url="https://pl.wikipedia.org/wiki?curid=476031" title="Rasa negroidalna">
Rasa negroidalna



</doc>
<doc id="476033" url="https://pl.wikipedia.org/wiki?curid=476033" title="Menzura (pojedynek)">
Menzura (pojedynek)

Menzura – tradycyjny rytuał, wywodzący się z pojedynku.
Podczas menzury stają przeciw sobie członkowie dwóch różnych korporacji akademickich. Stosuje się wyłącznie ostrą broń białą. Przebieg menzury jest ściśle ustalony w kodeksach.
Pojęcie wywodzi się od łacińskiego "mensura" – „odmierzenie“, co nawiązuje do stałego odstępu pomiędzy przeciwnikami podczas starć.
Kodeksy menzurowe, jak i wybór broni są różne w zależności od miasta uniwersyteckiego.
Obecnie podczas menzur stosuje się bandaże i osłony uniemożliwiające zadanie śmiertelnego obrażenia. Broń jest dezynfekowana.
W menzurze, oprócz dwóch pojedynkujących się studentów i członków ich korporacji, biorą udział: sędzia, sekundanci, lekarze, osoby odpowiedzialne za stan broni i jej dezynfekcję oraz czasami zaproszeni goście.
Menzury są nierozerwalnym, tradycyjnym elementem w społeczności korporacji akademickich Niemiec, Austrii, Szwajcarii, Litwy, Łotwy, Estonii i Polski. Jednak w korporacjach krajów dawnego bloku socjalistycznego, w tym Polsce, menzury odbywają się sporadycznie.
Wobec menzury korporacje mają różne postawy. I tak wyróżniamy:
Najczęściej używany do menzur jest pałasz (zwany też rapierem lub szlagierem od niemieckiego "schlagen" – bić) obity barwami korporacji. Jest długi na 108 cm. Zaopatrzony w prostą, dwustronnie ostrzoną klingę. Bez względu na stosunek do menzury, często występuje jako element godła korporacji, element tradycyjnego ubioru korporanta, dekoracja kwatery korporacyjnej. W korporacjach nieprowadzących menzury bywa używany do uderzania w stół, celem uciszania zgromadzenia.

</doc>
<doc id="476034" url="https://pl.wikipedia.org/wiki?curid=476034" title="Jan Norblin">
Jan Norblin



</doc>
<doc id="476035" url="https://pl.wikipedia.org/wiki?curid=476035" title="Lincz (film)">
Lincz (film)

Lincz – polski dramat filmowy z 2010 roku w reżyserii Krzysztofa Łukaszewicza.
Film zrealizowano w dniach od 25 maja do 10 czerwca 2010 Za plenery ekipie posłużyła Warmia – Olsztyn, Barczewo, Dźwierzuty i Bartołty Wielkie.
Opis fabuły.
Kanwą dla filmu były wydarzenia z 2005 – znane jako samosąd we Włodowie – w trakcie których w niewielkiej wsi trzech mężczyzn zabiło terroryzującego mieszkańców recydywistę. W zamierzeniu reżysera i scenarzysty, Krzysztofa Łukaszewicza, wydarzenia faktyczne miały stanowić jedynie pretekst do stworzenia obrazu, w którym wątki i bohaterowie są artystyczną fikcją.

</doc>
<doc id="476037" url="https://pl.wikipedia.org/wiki?curid=476037" title="Challenger (A30)">
Challenger (A30)



</doc>
<doc id="476038" url="https://pl.wikipedia.org/wiki?curid=476038" title="Comet (A34)">
Comet (A34)



</doc>
<doc id="476041" url="https://pl.wikipedia.org/wiki?curid=476041" title="Wiesław Ziemianin">
Wiesław Ziemianin

Wiesław Ziemianin (ur. 7 września 1970 w Rabce) – polski biathlonista, brązowy medalista mistrzostw świata, czterokrotny olimpijczyk.
Kariera.
W zawodach Pucharu Świata zadebiutował 17 grudnia 1992 roku w Pokljuce, zajmując 72. miejsce w biegu indywidualnym. Pierwsze pucharowe punkty zdobył 15 stycznia 1993 roku w Val Ridanna, kiedy zajął 12. miejsce w tej samej konkurencji. Nigdy nie stanął na podium indywidualnych zawodów tego cyklu, najwyższą lokatę wywalczył 15 grudnia 1999 roku w Pokljuce, kończąc rywalizację w biegu indywidualnym na czwartej pozycji. W zawodach tych walkę o podium przegrał z Niemcem Frankiem Luckiem. Najlepsze wyniki osiągnął w sezonie 1998/1999, kiedy zajął 41. miejsce w klasyfikacji generalnej.
Wielokrotnie startował w mistrzostwach świata i mistrzostwach Europy. Jego największym sukcesem jest brązowy medal wywalczony w biegu drużynowym (wraz ze starszym bratem Janem Ziemianinem, Tomaszem Sikorą i Wojciechem Kozubem) podczas mistrzostw świata w Osrblie w 1997 roku. Był też między innymi piąty w tej samej konkurencji na mistrzostwach świata w Pokljuce/Hochfilzen rok później. Indywidualnie najlepszy wynik osiągnął na mistrzostwach świata w Ruhpolding w 1996 roku, gdzie był jedenasty w biegu indywidualnym.
Wielokrotnie zdobywał medale mistrzostw Europy: indywidualnie srebrny w sprincie na 10 km i brązowy w biegu na dochodzenie 12,5 km (oba na ME 2001 w Haute-Maurienne) oraz trzykrotnie srebrny w sztafecie 4 × 7,5 km (w 1994, 2000 i 2001) i raz brązowy (w 2004).
Zdobył wiele tytułów mistrza Polski.
15 marca 2009 r. zakończył karierę startem w Chanty-Mansyjsku, ukończonym na 74. miejscu.
Wiesław Ziemianin był żołnierzem 2 Batalionu Dowodzenia Śląskiego Okręgu Wojskowego we Wrocławiu. 27 lipca 2009 pożegnał się z wojskiem.
Poślubił biathlonistkę Sylwię Szelest.
Osiągnięcia.
Puchar Świata.
Miejsca na podium w zawodach.
W. Ziemianin nigdy nie stanął na podium indywidualnych zawodów PŚ.

</doc>
<doc id="476048" url="https://pl.wikipedia.org/wiki?curid=476048" title="Język staroegipski">
Język staroegipski



</doc>
<doc id="476051" url="https://pl.wikipedia.org/wiki?curid=476051" title="Walter von der Vogelweide">
Walter von der Vogelweide



</doc>
<doc id="476063" url="https://pl.wikipedia.org/wiki?curid=476063" title="Zgórskie Góry">
Zgórskie Góry



</doc>
<doc id="476071" url="https://pl.wikipedia.org/wiki?curid=476071" title="Augustyn Bloch">
Augustyn Bloch

Augustyn Hipolit Bloch (ur. 13 sierpnia 1929 w Grudziądzu, zm. 6 kwietnia 2006 w Warszawie) – polski kompozytor i organista.
Życiorys.
W 1950 roku ukończył Państwową Szkołę Muzyczną II stopnia w Gdańsku-Wrzeszczu w klasie organów. Naukę kontynuował w Państwowej Wyższej Szkole Muzycznej w Warszawie, gdzie w 1954 ukończył organy u Feliksa Rączkowskiego, a w 1956 kompozycję u Tadeusza Szeligowskiego. W okresie studiów (w latach 1947–1957) koncertował na organach we Wrocławiu, Gdańsku-Oliwie i Warszawie. W latach 1954–1977 Bloch związany był stałą współpracą z Teatrem Polskiego Radia jako twórca muzyki do słuchowisk.
Był wiceprezesem Zarządu Głównego Związku Kompozytorów Polskich w latach 1977–1979 i 1983-1987. Był przewodniczącym komisji programowej Międzynarodowego Festiwalu Muzyki Współczesnej Warszawska Jesień w latach 1979–1987. Wiele jego kompozycji wykonywano na tym festiwalu.
Współpracował z wieloma teatrami dramatycznymi i scenami muzycznymi w kraju (m.in. z Operą w Bydgoszczy, Operą Bałtycką, Teatrem Muzycznym w Gdyni, Operetką Warszawską), komponował muzykę dla Teatru Polskiego Radia i Teatru Telewizji. 
Mąż śpiewaczki operowej Haliny Łukomskiej.

</doc>
<doc id="476072" url="https://pl.wikipedia.org/wiki?curid=476072" title="Bez hebd">
Bez hebd

Bez hebd, dziki bez hebd ("Sambucus ebulus" L.) – gatunek rośliny wieloletniej z rodziny piżmaczkowatych ("Adoxaceae"), dawniej także w bzowatych ("Sambucaceae") lub przewiertniowatych ("Caprifoliaceae"). Rośnie dziko w Europie, Azji Zachodniej, w Turkmenistanie, na Kaukazie i w Afryce Północnej. W Polsce jest dość pospolity na południu. Jego północny zasięg sięga po Śląsk, Wyżynę Małopolską i Wyżynę Lubelską.
Biologia i ekologia.
Rośnie w cienistych lasach, zaroślach, zrębach i na przydrożach. Na polach uprawnych sąsiadujących z zaroślami jest chwastem. Kwitnie od czerwca do sierpnia, kwiaty zapylane są przez owady. W zbiorowiskach roślinnych gatunek charakterystyczny dla Ass. "Sambucetum ebuli".
Roślina trująca: Cała roślina jest trująca, również owoce są trujące dla ludzi, zjadane są jednak przez niektóre ptaki. U ludzi zatrucie objawia się bólem głowy, wymiotami, biegunką, a nawet utratą przytomności.
Zastosowanie.
Roślina lecznicza, stosowana w medycynie ludowej. Surowcem zielarskim są owoce i kora. Wykazują działanie napotne i przeczyszczające.

</doc>
<doc id="476074" url="https://pl.wikipedia.org/wiki?curid=476074" title="Homunkulus">
Homunkulus

Homunkulus (łac. "homunculus" – "człowieczek") – karzełek, mały człowieczek, którego w średniowieczu wielu alchemików próbowało stworzyć w sposób sztuczny (podobnie jak kamień filozoficzny). Homunkulus miał wyglądać jak małe, pomarszczone dziecko.
Istniało kilka poglądów na sposoby powołania do życia homunkulusa. Jedna z nich wykorzystywała korzeń mandragory, co wiąże się z wierzeniem, jakoby ta roślina miała wyrastać u stóp szubienicy w miejscu, gdzie spadała sperma wisielca, a następnie rozwijać się w człekokształtną istotę.
Nicolas Hartsoeker, na przełomie XVII i XVIII wieku, obserwując przez mikroskop plemniki w nasieniu, doszedł do wniosku, że dostrzega w nich małe postacie, które nazywał homunkulusami. Dało to początek teorii spermistów uważających, że sperma zawiera w sobie miniaturowego, gotowego człowieczka, jednocześnie uznając, że embrion nie ma cech matki. Istniał też przeciwny pogląd ("owulizm"), jakoby homunkulus zawarty był w jaju.
Homunkulus w kulturze.
Homunkulus występuje w "Fauście" Goethego. Zostaje on stworzony przez starego mędrca Wagnera, ucznia Fausta. Homunkulus odznacza się wyjątkową inteligencją i ogromnym pragnieniem przekształcenia się w istotę ludzką.
Homunkulusy są jednymi z centralnych motywów w anime i mandze "Fullmetal Alchemist". Są sztucznymi ludźmi powołanymi do życia z siedmiu grzechów głównych; ich ciała nieustannie się odradzają i posiadają nadludzkie możliwości, dzięki zespoleniu z kamieniem filozoficznym. Pojawiają się także w innych mangach.
Homunkulus pojawia się również w powieści Cornelii Funke pt. „Smoczy jeździec”. Nazywa się on Muchonogi i jest on małym, lekkim człowieczkiem, którego forma została stworzona przez jego stwórcę z małego żyjątka, prawdopodobnie pająka lub muchy.
Homunkulus pojawia się też w powieściach Adama Przechrzty z serii "Materia Prima" o przygodach alchemika Olafa Rudnickiego.

</doc>
<doc id="476075" url="https://pl.wikipedia.org/wiki?curid=476075" title="Zamek Wartburg">
Zamek Wartburg

Zamek Wartburg – zamek warowny znajdujący się w Turyngii (Niemcy) w pobliżu miasta Eisenach, od 1999 będący na liście światowego dziedzictwa kultury UNESCO.
W latach 1521–1522 na zamku ukrywał się inicjator reformacji Marcin Luter. Powstał tu jego przekład Nowego Testamentu na język niemiecki.
Historia.
Zamek wybudowany został prawdopodobnie w 1067 przez hrabiego Ludwika Skoczka z rodu Ludowingów (od 1130 dynastia rządząca), zaś pierwsza pisemna wzmianka o nim pochodzi z 1080 r. Za panowania landgrafa Ludwika II Żelaznego powstała w latach 1156–1162 reprezentacyjna mieszkalna część zamku. Za panowania Hermana I (1190–1216) był jednym z centrów średniowiecznej poezji niemieckiej – przebywali na nim min. Wolfram z Eschenbach (twórca Parsifala) oraz Walther von der Vogelweide. W latach 1221–1227 na zamku mieszkała św. Elżbieta z Turyngii, patronka zakonu elżbietanek i III zakonu św. Franciszka. Po wygaśnięciu dynastii Ludowingów w połowie XIII wieku zamek przeszedł we władanie dynastii Wettynów i stracił na znaczeniu, o czym świadczą materiały budowlane stosowane w późniejszych przebudowach – zamiast drogich murów kamiennych stosowano tańszy pruski mur.
Aby ocalić Marcina Lutra od prześladowań Fryderyk III Mądry upozorował napad na niego i jego śmierć, a następnie pod przybranym imieniem rycerza Jerzego ukrył na zamku w Wartburgu. W tym odosobnieniu spędził Luter w sumie 10 miesięcy, a w trakcie pobytu tam studiował język hebrajski i grecki, przekładał psalmy, pisał traktaty, ale przede wszystkim dokonał tłumaczenia na język niemiecki Nowego Testamentu, jako pierwowzoru używając tekstu greckiego.
Ponadto oprócz Marcina Lutra na zamku przebywał wielokrotnie Johann Wolfgang von Goethe, uważany za najwybitniejszego poetę niemieckiego. Stąd zamek uchodził w XIX wieku za jeden z niemieckich symboli narodowych.
18 października 1817 na zamku odbyła się demonstracja radykalnych patriotów niemieckich, głównie studentów, pod nazwą "Wartburgfest". Podczas świętowania trzechsetnej rocznicy rozpoczęcia reformacji przez Marcina Lutra, studenci, dokonując symbolicznej egzekucji, wrzucili do ogniska symbole władzy oraz „nieniemieckie” książki, na przykład Kodeks Napoleona.
W latach pięćdziesiątych i sześćdziesiątych XIX wieku poddano go rekonstrukcji – tak jak to wówczas rozumiano, czyli w stylu historyzmu, budując wiele zupełnie nowych obiektów.
Zamek w sztuce.
Do historycznych początków zamku i jego ówczesnych mieszkańców nawiązuje opera Richarda Wagnera "„Tannhäuser” (Tannhäuser i turniej śpiewaczy na Wartburgu)".

</doc>
<doc id="476081" url="https://pl.wikipedia.org/wiki?curid=476081" title="Sąd wyższy prawa niemieckiego">
Sąd wyższy prawa niemieckiego

Sąd wyższy prawa niemieckiego (łac. "Ius supremum magdeburgense") – w średniowiecznym systemie prawnym sąd apelacyjny dla miast lokowanych na prawie magdeburskim, prawie chełmińskim i prawie flamandzkim, powołany do rozstrzygania sporów oraz decydowania o uprawnieniach i obowiązkach mieszczan. Zastępował dotychczasową praktykę odwoływania się od wyroków sądów miejskich do Magdeburga bądź Lubeki. Na ziemiach polskich pierwszy sąd wyższy prawa niemieckiego został powołany w 1233 roku w Chełmnie jednocześnie z lokacją miasta przez zakon krzyżacki. Kolejne sądy powstawały w Poznaniu (1253), Wrocławiu (pocz. XIV wieku), Kaliszu (1283), Lwówku, Środzie Śląskiej, Szczecinie i Raciborzu (prawo flamandzkie).
Podstawowy skład sądu składał się z podwójciego (landwójta) oraz 7 lub mniej ławników (z wyjątkiem Krakowa i Wrocławia, gdzie ławę tworzyło 11 ławników).
Sąd Wyższy Prawa Niemieckiego na zamku w Krakowie.
Ius supremum Magdeburgense castri Cracoviensis, (niem. Der Oberhof des deutschen Rechts auf der Burg zu Krakau) – sąd powołany przez króla Kazimierza Wielkiego dla Małopolski w celu stosowania prawa magdeburskiego, funkcjonował w latach 1356–1791. Do czasu jego powstania, instancją odwoławczą od wyroków sądów miejskich wydawanych w oparciu o prawo magdeburskie był właściwy sąd w Magdeburgu. Ustanowienie Sądu edyktem z 5 października 1356 r. uniezależniło sądownictwo małopolskie od rozstrzygnięć sądu w Magdeburgu. Sąd rozpatrywał poprzez dekrety (łac. "Decreta iuris supremi Magdeburgensis castri Cracoviensis") głównie odwołania od wyroków, ale przede wszystkim pozostawał sądem stanowym (leńskim) dla wójtów i sołtysów z miast i królewskich wsi zastawnych oraz szlacheckich właściwego starostwa, osadzonych na prawie magdeburskim. Od 1468 r. przed Sądem mieli się również stawiać sołtysi/kniaziowie wsi lokowanych na prawie wołoskim. Sądy wyższe prawa niemieckiego mieściły się na zamkach starostw ówczesnej Małopolski, mimo że formalną siedzibą pozostawał jedynie Kraków.
W skład sądu wchodził landwójt wraz z 11 ławnikami, 5 sołtysami wsi królewskich i 2 mieszczanami.
Sądem odwoławczym od orzeczeń Sądu Wyższego Prawa Niemieckiego na zamku krakowskim był komisarski Sąd Sześciu Miast.
Sąd Wyższy Prawa Niemieckiego na zamku w Krakowie zakończył swoją działalność w 1791 r. po uchwaleniu Konstytucji 3 maja.

</doc>
<doc id="476086" url="https://pl.wikipedia.org/wiki?curid=476086" title="Krasnowodsk">
Krasnowodsk



</doc>
<doc id="476087" url="https://pl.wikipedia.org/wiki?curid=476087" title="Gieorgij Grieczko">
Gieorgij Grieczko

Gieorgij Michajłowicz Grieczko, ros. Георгий Михайлович Гречко (ur. 25 maja 1931 w Leningradzie, zm. 8 kwietnia 2017 w Moskwie) – radziecki kosmonauta, inżynier-mechanik, Lotnik Kosmonauta ZSRR.
Życiorys.
Wykształcenie.
Autor 28 publikacji naukowych.
Loty załogowe.
10 stycznia 1975 Gieorgij Grieczko wystartował z kosmodromu Bajkonur w kierunku stacji kosmicznej Salut 4 na pokładzie statku kosmicznego Sojuz 17. Dowódcą misji był Aleksiej Gubariew. Dwa dni później 12 stycznia kosmonauci przycumowali do stacji kosmicznej i przeszli na jej pokład. Była to pierwsza stała załoga Saluta 4. Podstawowym zadaniem kosmonautów było: przetestowanie systemów pokładowych nowej stacji oraz przeprowadzenie badań astrofizycznych. Kosmonauci musieli naprawić na orbicie lustro teleskopu, aby móc dokończyć zaplanowane obserwacje. W czasie lotu szczególną uwagę poświęcono badaniom medycznym oraz ćwiczeniom fizycznym kosmonautów, które miały pomóc w zapobieganiu negatywnemu wpływowi stanu nieważkości na organizm ludzki. Kosmonauci na ruchomej bieżni (byli do niej przypięci za pomocą specjalnych szelek) przeszli ponad 100 km, a przebiegli ponad 150 km. Po wykonaniu zadań 9 lutego 1975 pomyślnie wylądowali ok. 100 km od Celinogradu. Przebieg lotu Grieczko i Gubariew utrwalili w filmie popularnonaukowym „Delegacja służbowa na orbitę” („Командировка на орбиту”).
Podczas drugiego lotu w kosmos Grieczko ponownie znalazł się w składzie pierwszej stałej załogi stacji kosmicznej nowej generacji – Salut 6. Start do misji nastąpił z kosmodromu Bajkonur 10 grudnia 1977. Dowódcą załogi był Jurij Romanienko. Misja ta była pierwszą wyprawą, podczas której statek załogowy (Sojuz 26) udanie połączył się z Salutem 6. Lot poprzedniego statku Sojuz 25 w październiku 1977 zakończył się niepowodzeniem. Kosmonautom nie udało się przycumować statku załogowego do stacji.
20 grudnia 1977 kosmonauci wyszli na zewnątrz stacji kosmicznej w celu oceny stanu węzła cumowniczego, do którego nie mógł przycumować Sojuz 25. Grieczko posiadał kamerę telewizyjną i na Ziemię docierały obrazy z przebiegu prac wykonywanych przez kosmonautów. Po blisko 1,5-godzinnym pobycie poza stacją kosmonauci powrócili do Saluta 6. Przeprowadzona przez nich inspekcja nie wykazała uszkodzenia węzła i umożliwiło to w styczniu 1978 roku połączenie na orbicie (po raz pierwszy) trzech obiektów kosmicznych. Przez 5 dni razem ze stałą załogą stacji pracowali na niej również Władimir Dżanibekow oraz Oleg Makarow. Na początku marca 1978 na pokład Sojuza 28 przybyła pierwsza międzynarodowa załoga – Aleksiej Gubariew i Vladimír Remek (Czechosłowacja). 22 stycznia 1978 do zespołu orbitalnego Salut 6 – Sojuz 27 przycumował pierwszy statek transportowy Progress 1, który przywiózł kosmonautom zapasy żywności oraz zaopatrzenie dla stacji. 16 marca 1978, po ponad 96 dniach, kosmonauci szczęśliwie powrócili na Ziemię, ustanawiając nowy rekord pobytu człowieka w przestrzeni kosmicznej.
Pierwotnie na pokładzie Sojuza T-14 miała wystartować w kosmos piąta stała załoga stacji kosmicznej Salut 7: Władimir Wasiutin, Wiktor Sawinych oraz Aleksandr Wołkow. Przed startem ośrodek kontroli lotu utracił łączność z Salutem 7. Koniecznym było wysłanie ekspedycji ratunkowej. Dlatego też do tej misji wyznaczono doświadczonych kosmonautów – Władimira Dżanibekowa oraz Wiktora Sawinycha. Zaplanowano, że o ile uda się ponownie uruchomić stację kosmiczną to Wiktor Sawinych pozostanie na niej razem z kolejną stałą załogą, a z Dżanibekowem powróci na Ziemię kosmonauta, który zastąpi go w składzie stałej załogi. Właśnie do tej roli wyznaczono Gieorgija Grieczkę. Tym razem przebywał on w kosmosie od 17 do 26 września 1985, wykonując zaplanowany specjalnie dla niego program badawczy. Na Ziemię powrócił na pokładzie statku kosmicznego Sojuz T-13. Dla Grieczki był to najkrótszy lot, który trwał niecałe dziewięć dni.
Po opuszczeniu oddziału kosmonautów.
Po opuszczeniu oddziału kosmonautów w 1992 pracował w Instytucie Fizyki Atmosfery Rosyjskiej Akademii Nauk. W 1997 został zastępcą prezesa rady nadzorczej „Banku Inwestycji i Oszczędności”.
Pochowany na Cmentarzu Trojekurowskim w Moskwie.

</doc>
<doc id="476088" url="https://pl.wikipedia.org/wiki?curid=476088" title="Turkmenbaszy">
Turkmenbaszy

Turkmenbaszy (turkm. Türkmenbaşy, dawniej Krasnowodzk, "Krasnowodsk", Красноводск) – miasto portowe nad Zatoką Türkmenbaşy (Morze Kaspijskie), w zachodnim Turkmenistanie w wilajecie balkańskim. Położone jest na wysokości 27 m n.p.m. Według spisu ludności z 2005 roku, Turkmenbaszy liczył 68 tys. mieszkańców.
Historia.
Początki miasta sięgają 1717 roku, kiedy czerkieski książę, oficer w służbie rosyjskiej Aleksander Bekowicz-Czerkieski, założył nad zatoką stanicę wojskową, która miała służyć Rosjanom przy podboju chanatu chiwańskiego. Niepowodzenie jego wyprawy spowodowało, że miejsce to pozostało w zapomnieniu przez ponad półtora wieku. Ponownie stanicę wojskową założyli tutaj Rosjanie w 1869. Osada otrzymała wówczas nazwę Krasnowodzk, która była tłumaczeniem miejscowej nazwy "Kyzył-Suw", czyli „czerwona woda”. Na jej rozwój miało wpływ przeniesienie tutaj końcowej stacji kolei transkaspijskiej po trzęsieniu ziemi w 1895. W 1896 roku osada Krasnowodzk otrzymała prawa miejskie.
Nazwa miasta została zmieniona w 1993 na cześć prezydenta Turkmenistanu Saparmyrata Nyýazowa, który począł tytułować się "Türkmenbaşy" (Turkmenbaszy), czyli „przywódcą Turkmenów”. Obecnie ludność miasta stanowią głównie Rosjanie, Azerowie, Turkmeni i Ormianie.
Miasto rozwinęło się jako ważny port nadkaspijski oraz końcowa stacja kolejowa kolei transkaspijskiej. Dochodzi tutaj również Kanał Karakumski. Turkmenbaszy ma połączenie promowe z Baku. Miasto posiada lotnisko, Port Lotniczy Turkmenbaszy.
Przemysł i turystyka.
W pobliżu miasta znajdują się złoża ropy naftowej i gazu ziemnego. W Turkmenbaszy znajduje się największa turkmeńska rafineria ropy naftowej. Rozwinął się tutaj również przemysł stoczniowy, materiałów budowlanych, chemiczny, maszynowy i spożywczy.
12 km na zachód od miasta planowana jest budowa nowej strefy turystycznej Awaza, pod którą kamień węgielny położył prezydent Saparmyrat Nyýazow pragnący kolejnego upamiętnienia swojego kultu. Jego następca Gurbanguly Berdimuhamedow oświadczył w 2007, że na 16 km linii brzegowej ma powstać 60 nowoczesnych hoteli. Ten gigantyczny projekt został sparodiowany w grze komputerowej (Serdaristan i postać prezydenta Zavomira Serdara).
Obóz polski.
W roku 1942, w czasie II wojny światowej, przez Krasnowodzk ewakuowały się z ZSRR do Pahlevi w Iranie oddziały Armii Polskiej gen. Władysława Andersa oraz towarzysząca im ludność cywilna. Znajdował się tu polski cmentarz, gdzie pochowano 81 polskich żołnierzy i junaków.

</doc>
<doc id="476090" url="https://pl.wikipedia.org/wiki?curid=476090" title="Thelxinoe (księżyc)">
Thelxinoe (księżyc)

Thelxinoe (Jowisz XLII) – mały księżyc Jowisza, odkryty przez grupę astronomów z Uniwersytetu Hawajskiego pod przewodnictwem Scotta Shepparda, która przeanalizowała w 2004 roku zdjęcia zrobione w 2003.
Nazwa.
Nazwa księżyca pochodzi z mitologii greckiej. Thelxinoe była przez starożytnych Greków zaliczana do czterech muz, przed ukształtowaniem znanego dziś kanonu dziewięciu muz.
Charakterystyka fizyczna.
Thelxinoe jest jednym z mniejszych księżyców Jowisza, jego średnicę ocenia się na około 2 km. Średnia gęstość tego ciała to ok. 2,6 g/cm3, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 23,5 magnitudo.
Thelxinoe obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Ananke.

</doc>
<doc id="476091" url="https://pl.wikipedia.org/wiki?curid=476091" title="Typ partycji">
Typ partycji

Każda partycja typu MBR czy to podstawowa, czy to logiczna musi mieć zadeklarowany typ (o partycji rozszerzonej nie mówimy, gdyż jej typ jest zdefiniowany samą nazwą).
Kody typów.
Typ partycji jest określany przez unikatowy kod szesnastkowy.
Lista typów i kodów rozpoznawanych przez cfdisk (program do partycjonowania dysków dla GNU/Linuksa):
 01 FAT12 24 NEC DOS 81 Minix / old Linux C1 DRDOS/sec (FAT-12)
 02 XENIX root 39 Plan 9 82 Linux swap / Solaris C4 DRDOS/sec (FAT-16 &lt;
 03 XENIX usr 3C PartitionMagic recov 83 Linux C6 DRDOS/sec (FAT-16)
 04 FAT16 &lt;32M 40 Venix 80286 84 OS/2 hidden C: drive C7 Syrinx
 05 Extended 41 PPC PReP Boot 85 Linux extended DA Non-FS data
 06 FAT16 42 SFS 86 NTFS volume set DB CP/M / CTOS / ...
 07 HPFS/NTFS 4D QNX4.x 87 NTFS volume set DE Dell Utility
 08 AIX 4E QNX4.x 2nd part 88 Linux plaintext DF BootIt
 09 AIX bootable 4F QNX4.x 3rd part 8E Linux LVM E1 DOS access
 0A OS/2 Boot Manager 50 OnTrack DM 93 Amoeba E3 DOS R/O
 0B W95 FAT32 51 OnTrack DM6 Aux1 94 Amoeba BBT E4 SpeedStor
 0C W95 FAT32 (LBA) 52 CP/M 9F BSD/OS EB BeOS fs
 0E W95 FAT16 (LBA) 53 OnTrack DM6 Aux3 A0 IBM Thinkpad hiberna EE EFI GPT
 0F W95 Ext'd (LBA) 54 OnTrackDM6 A5 FreeBSD EF EFI (FAT-12/16/32)
 10 OPUS 55 EZ-Drive A6 OpenBSD F0 Linux/PA-RISC boot
 11 Hidden FAT12 56 Golden Bow A7 NeXTSTEP F1 SpeedStor
 12 Compaq diagnostics 5C Priam Edisk A8 Darwin UFS F4 SpeedStor
 14 Hidden FAT16 &lt;32M 61 SpeedStor A9 NetBSD F2 DOS secondary
 16 Hidden FAT16 63 GNU HURD or SysV AB Darwin boot FD Linux raid autodetec
 17 Hidden HPFS/NTFS 64 Novell Netware 286 B7 BSDI fs FE LANstep
 18 AST SmartSleep 65 Novell Netware 386 B8 BSDI swap FF BBT
 1B Hidden W95 FAT32 70 DiskSecure Multi-Boo BB Boot Wizard hidden
 1C Hidden W95 FAT32 (LB 75 PC/IX BE Solaris boot
 1E Hidden W95 FAT16 (LB 80 Old Minix BF Solaris
Do Linuksa odnoszą się 2 typy partycji: 'Linux Swap / Solaris' i 'Linux' o kodach odpowiednio 82 i 83. Partycje 'Linux Swap / Solaris' w systemach GNU/Linux są tzw. partycjami wymiany i symulują one dodatkową pamięć RAM komputera.
Drugi typ noszący nazwę po prostu 'Linux' jest typem przeznaczonym do przechowywania danych na systemach Linuksowych, czyli jest on zgodny z podstawowym zastosowaniem dysków twardych.
W UEFI stosowane są partycje typu GPT posiadające inne kody partycji - o długości 16 bajtów zamiast 1 bajtu.

</doc>
<doc id="476093" url="https://pl.wikipedia.org/wiki?curid=476093" title="Żywisława">
Żywisława

Żywisława – imię żeńskie, prawdopodobnie neologizm utworzony na wzór imion słowiańskich. Człon "Żywi-" jest niespotykany w staropolskich imionach dwuczłonowych.
Męskim odpowiednikiem jest Żywisław.

</doc>
<doc id="476094" url="https://pl.wikipedia.org/wiki?curid=476094" title="Gʻuzor">
Gʻuzor

Gʻuzor (ros. Гузар, "Guzar") – miasto w Uzbekistanie w wilajecie kaszkadaryjskim.
Jedno z miejsc, w których tworzyła się armia Andersa. W 1942 r. w Guzarze był Ośrodek Organizacyjny Armii, powstał także Ośrodek Zapasowy Pomocniczej Służby Kobiet, szpital polowy i główny obóz kwarantanny tyfusowej. W 1942 był tu jeden z sierocińców dla polskich dzieci (inne w Buzułuku i Wriewskim). W marcu i sierpniu 1942, w wyniku ewakuacji armii do Iranu, ZSRR opuściło 7000 sierot z polskich ośrodków opiekuńczych.
Polski Cmentarz Wojenny.
W mieście znajduje się polski cmentarz wojenny, na którym spoczywa około 700 obywateli polskich, „Sybiraków” – żołnierzy z formowanej tu w 1942 Armii Polskiej oraz ludności cywilnej, w tym dzieci. Jest to jeden z dwunastu polskich cmentarzy w Uzbekistanie. Uroczystości jego otwarcia zapoczątkowała w piątek 13 kwietnia 2007 msza w stolicy Uzbekistanu Taszkencie.

</doc>
<doc id="476097" url="https://pl.wikipedia.org/wiki?curid=476097" title="Bruno Reuteler">
Bruno Reuteler

Bruno Reuteler (ur. 2 kwietnia 1971 w Saanen) – szwajcarski skoczek narciarski, reprezentant SC Gstaad, uczestnik Zimowych Igrzysk Olimpijskich 1998.
Przebieg kariery.
W Pucharze Świata zadebiutował 17 stycznia 1992 w Sankt Moritz, zajmując 54. miejsce w konkursie indywidualnym na skoczni normalnej. Pierwsze punkty do klasyfikacji generalnej Pucharu Świata zdobył 11 marca 1993 w Lillehammer. Zajął wówczas dziewiąte miejsce.
Dziewiąte miejsce Reuteler zajął także 28 stycznia 1995 w Lahti, 5 lutego tego roku w Falun był ósmy, a 8 lutego – szósty.
16 marca 1997 w Oslo po raz pierwszy w karierze stanął na podium zawodów Pucharu Świata. Lepsi od niego okazali się być tylko Kazuyoshi Funaki i Hiroya Saitō, co pozwoliło Szwajcarowi na zajęcie trzeciej pozycji. Rok później na tej samej skoczni ponownie stanął na podium. Tym razem zajął drugie miejsce, za Primožem Peterką. W pozostałych startach nie stawał na podium Pucharu Świata.
Poza startami w Pucharze Świata, Bruno Reuteler wystąpił także na igrzyskach olimpijskich w 1998, na mistrzostwach świata w narciarstwie klasycznym w latach 1993–1999 oraz na mistrzostwach świata w lotach w latach 1994–2000. W zawodach olimpijskich w Nagano zajął 18. miejsce w konkursie na skoczni normalnej, 19. miejsce na skoczni dużej oraz szóste miejsce w konkursie drużynowym.
W zawodach o mistrzostwo świata po raz pierwszy wystąpił w 1993. Zajął wówczas 41. miejsce na skoczni dużej, 25. na skoczni normalnej i 8. miejsce w drużynie. Startował także w trzech kolejnych mistrzostwach. Najwyższą pozycję w konkursach indywidualnych zajął 1 marca 1997 na dużej skoczni w Trondheim, gdzie sklasyfikowany został na 17. miejscu. Drużynowo najlepszy wynik osiągnął 16 marca 1995 w Thunder Bay, gdzie wraz z Marco Steinauerem, Martinem Trunzem i Sylvainem Freiholzem zajął piąte miejsce.
Czterokrotnie wziął udział w mistrzostwach świata w lotach narciarskich. W 1994 w Planicy zajął 25. miejsce, w 1996 w Tauplitz był 26., w 1998 w Oberstdorfie uplasował się na 17. miejscu, a w 2000 był 35.
Ostatni raz na międzynarodowej arenie pojawił się 4 marca 2000 w Lahti, gdzie zajął 47. miejsce. Po sezonie 1999/2000 zakończył sportową karierę.
Skakał na nartach Elan, używał wiązań marki Silvretta i butów firmy Adidas.

</doc>
<doc id="476098" url="https://pl.wikipedia.org/wiki?curid=476098" title="Ostatni wojownik">
Ostatni wojownik

Ostatni wojownik – czwarty studyjny album polskiej grupy heavymetalowej Turbo. Nagrań dokonywano w Poznaniu w studiu Giełda od maja do września 1987 r. Płyta, wydana przez Pronit (PLP 0095), ukazała się w sprzedaży dopiero 6.08.1989 r. W 2001 nagrania zostały zremasterowane przez wytwórnię Metal Mind Productions. Nowa wersja płyty (z 2001 roku) zawierała dodatkowy utwór: „Syn burzy” – 4:30.
Album ukazał się również w wersji anglojęzycznej pod tytułem Last Warrior. Wydała go wytwórnia Noise International
Twórcy.
Gościnnie:

</doc>
<doc id="476110" url="https://pl.wikipedia.org/wiki?curid=476110" title="Mistrzostwa Polski w Biathlonie 2006">
Mistrzostwa Polski w Biathlonie 2006

40. Mistrzostwa Polski w biathlonie 2006 rozegrano w Kościelisku - Kirach w dniach 4–8 kwietnia 2006.
Mężczyźni.
Sprint – 10 km.
Data: 4.04.2006
Bieg pościgowy – 12,5 km.
Data: 5.04.2006
Bieg indywidualny – 20 km.
Data: 8.04.2006
Sztafeta 4 × 7,5 km.
Data: 6.04.2006
Kobiety.
Sprint – 7,5 km.
Data: 4.04.2006
Bieg pościgowy – 10 km.
Data: 5.04.2006
Bieg indywidualny – 15 km.
Data: 8.04.2006
Sztafeta 4 × 6 km.
Data: 6.04.2006

</doc>
<doc id="476111" url="https://pl.wikipedia.org/wiki?curid=476111" title="Last Warrior">
Last Warrior

Last Warrior – piąty studyjny album polskiej grupy heavymetalowej Turbo będący anglojęzyczną wersją longplaya "Ostatni wojownik". Wydany w roku 1988. Nagrany w marcu w Harris Johns w Musiclab Studio w Berlinie. Ponownie wydany w 2001 przez wytwórnię Metal Mind Productions. Wersja z 2001 uzupełniona została o utwór „Planeta śmierci” nagrany podczas koncertu Metalmania w 1987 roku.

</doc>
<doc id="476112" url="https://pl.wikipedia.org/wiki?curid=476112" title="Emacs Lisp">
Emacs Lisp

Emacs Lisp (czasami nazywany "Elisp") – dialekt języka programowania Lisp wykorzystywany przez edytory tekstu GNU Emacs i XEmacs, używany do pisania programów, które wspomagają pisanie tekstu oraz rozszerzają możliwości edytora Emacs. Większość funkcji edytora Emacs została napisana w Emacs Lisp-ie, oprócz między innymi niskopoziomowych funkcji wyświetlających oraz interpretera i kompilatora Emacs Lisp, które zostały napisane w języku C.
Programy w Emacs Lisp są zapisywane jako pliki tekstowe z rozszerzeniem ".el", ale istnieje możliwość kompilacji za pomocą wbudowanego kompilatora do kodu bajtowego, dzięki czemu osiąga się wyższą wydajność. Kod bajtowy jest zapisywany w plikach z rozszerzeniem ".elc". Programy Emacs Lisp-a są zapisywane w bibliotekach i ładowane w razie potrzeby, najczęściej są to tzw. tryby Emacsa, uruchamiane dla określonych typów plików dodające nowe funkcje, skróty klawiszowe czy Kolorowanie składni. W Emacsie naciśnięcie dowolnego klawisza powoduje wywołanie jakiejś funkcji napisanej w Emacs Lispie, którą można dowolnie zmieniać. Plik konfiguracyjny Emacsa jest programem napisanym w Emacs Lispie.
Emacs Lisp charakteryzuje się dynamicznym wiązaniem zmiennych. Posiada wbudowany Garbage collector. W odróżnieniu od innych dialektów lispa nie optymalizuje wywołań z rekurencją ogonową.

</doc>
<doc id="476116" url="https://pl.wikipedia.org/wiki?curid=476116" title="Władisław Gulajew">
Władisław Gulajew

Władisław Iwanowicz Gulajew ros. Владислав Иванович Гуляев, (ur. 31 maja 1937 w wiosce Usowo w obwodzie tiumeńskim (d. ZSRR); zm. 19 kwietnia 1990) – pułkownik-inżynier, kosmonauta radziecki.
Szkołę średnią ukończył w Omsku w 1954. Później rozpoczął naukę w Wyższej Wojskowej Szkole Inżynierii Morskiej w Kronsztadzie. Jej absolwentem został w 1959. Później rozpoczął służbę w strategicznych wojskach rakietowych, którą kontynuował do momentu przejścia do oddziału kosmonautów.
W 1962 zgłosił się do kolejnego naboru kosmonautów. Przeszedł badania w Centralnym Wojskowym Naukowo-Badawczym Szpitalu Lotnictwa (ЦВНИАГ) i otrzymał skierowanie do Centralnej Lotniczej Komisji Lekarskiej (ЦВЛК), gdzie pomyślnie przeszedł kolejne kwalifikacje. 10 stycznia 1963 został członkiem drugiej grupy kosmonautów radzieckich. Przez dwa lata, do 1965, przechodził ogólne szkolenie dla kosmonautów (ОКП). 23 stycznia 1965 pomyślnie zdał końcowe egzaminy i skierowano go do grupy kosmonautów przygotowujących się do lotów w kosmos w ramach programów wojskowych. 
W latach 1966–1967 szkolił się w grupie kosmonautów przewidzianych do lotów na wojskowej wersji Sojuza (7K-WI), która nosiła również nazwę Zwiezda („Звезда”).
W sierpniu 1967 przebywał na urlopie, gdzie podczas nurkowania w rzece odniósł obrażenia czaszkowo-mózgowe. Były one na tyle poważne, że Gulajew w marcu 1968, z uwagi na stan zdrowia, został skreślony z listy kosmonautów. W latach 1968–1977 na różnych stanowiskach pełnił służbę w Centrum Wyszkolenia Kosmonautów im. J. Gagarina. W lipcu 1977 został oddelegowany do Ministerstwa Obrony ZSRR z jednoczesnym pozostawieniem w czynnej służbie. Do rezerwy przeniesiono go w październiku 1987.
Zmarł w wieku 53 lat na skutek niewydolności serca (1990).

</doc>
<doc id="476120" url="https://pl.wikipedia.org/wiki?curid=476120" title="Fryderyk Przemyślida">
Fryderyk Przemyślida

Fryderyk (Bedřich) (ur. 1142, zm. 25 marca 1189) – książę Czech z dynastii Przemyślidów w latach 1172–1173 i od końca czerwca 1178 do śmierci.
Był synem drugiego króla Czech Władysława II i jego pierwszej żony Gertrudy. W 1172 Władysław zrzekł się władzy na rzecz Fryderyka. Ten jednak po roku utracił tron na rzecz Sobiesława II i odzyskał po śmierci tego ostatniego.
Fryderyk w 1157 r. ożenił się z Elżbietą (zm. 12 stycznia po 1189), córką Gejzy II. Z tego małżeństwa pochodzili:

</doc>
<doc id="476121" url="https://pl.wikipedia.org/wiki?curid=476121" title="Alive! (album Turbo)">
Alive! (album Turbo)

Alive! – pierwszy koncertowy album polskiej grupy heavymetalowej Turbo, siódmy z kolei. Wydany w 1988 r. Nagrany w katowickim Spodku 30 grudnia 1986 r. i 3 marca 1987 r. Ponownie wydany w 2001 r. przez wytwórnie Metal Mind Productions. Wersja z 2001 r. uzupełniona została o utwór „Planeta śmierci” nagrany podczas koncertu Metalmania w 1987 r.
Twórcy.
Realizacja nagrań: Andrzej Puczyński, Mirosław Wróblewski, Janusz Laskowski.

</doc>
<doc id="476122" url="https://pl.wikipedia.org/wiki?curid=476122" title="Blueberry">
Blueberry

Blueberry – francuska seria komiksowa z gatunku western, stworzona w 1963 przez Jeana-Michela Charliera (scenariusz) i Jeana Girauda (rysunki), początkowo ukazująca się w odcinkach w czasopiśmie "Pilote", a od 1965 także w formie albumów nakładem różnych wydawnictw grupy Dargaud. Po śmierci Charliera seria została przemianowana na "Mister Blueberry", a scenariusz do niej pisał Giraud, jednocześnie nadal ją rysując. Ostatni tom ukazał się w 2005. 
Polskie wydania.
W Polsce w latach 2002–2003 nakładem wydawnictwa Podsiedlik-Raniowski i S-ka ukazały się tomy 1–5 "Blueberry'ego". W latach 2008–2016 wydawnictwo Egmont Polska opublikowało wszystkie tomy serii, w tym cykl "Mister Blueberry", w formie albumów zbiorczych liczących od dwóch do pięciu oryginalnych odcinków, a od 2021 publikuje prequel zatytułowany "Młodość Blueberry'ego" (fr. "La Jeunesse de Blueberry").
Fabuła.
Tytułowy bohater, porucznik Kawalerii USA Mike Steven Donovan znany jako Blueberry wyraźnie różni się od tradycyjnych bohaterów westernów. Kobieciarz, hazardzista i awanturnik o twarzy młodego Jeana-Paula Belmondo, z trudem podporządkowuje swą niesforną naturę wojskowym rygorom, usiłując pogodzić obowiązki żołnierza z własnym poczuciem sprawiedliwości. Blueberry zawdzięcza sukcesy militarne niekonwencjonalnej strategii, polegającej na przeniesieniu zasad pokera na pole walki.
Scenarzysta mocno osadził akcję w realiach Dzikiego Zachodu po wojnie secesyjnej, zaś ilustrator wiernie odtworzył pejzaże i klimat epoki.
Dzięki filmowemu rytmowi narracji i kadrowaniu udało się uzyskać charakterystyczny dla westernu rozmach i oddać urodę Dzikiego Zachodu.
Serie poboczne i adaptacja filmowa.
Seria doczekała się ekranizacji w 2004 roku; jej reżyserem był Jan Kounen.

</doc>
<doc id="476125" url="https://pl.wikipedia.org/wiki?curid=476125" title="Roman Polanski">
Roman Polanski



</doc>
<doc id="476129" url="https://pl.wikipedia.org/wiki?curid=476129" title="Sobiesław II czeski">
Sobiesław II czeski

Sobiesław II (ur. 1128, zm. 29 stycznia 1180) – książę Czech z dynastii Przemyślidów panujący w latach 1173–1178.
Był drugim synem Sobiesława I, księcia czeskiego, i jego żony Adelajdy, księżniczki węgierskiej.
Od 1140 przebywał poza Czechami. Wrócił kilka lat później i w 1147 roku został uwięziony przez swojego stryjecznego brata, księcia Władysława I.
W 1161 roku zajął Ołomuniec, ale szybko został oblężony przez króla Władysława II. Zaproszony przez niego na rozmowy, mimo gwarancji bezpieczeństwa, Sobiesław został uwięziony i osadzony w Přimdzie. Spędził tam dwanaście lat.
W 1173 roku został uwolniony na żądanie cesarza Fryderyka I Barbarossy. Sobiesław udał się na zjazd do Hermsdorfu. Tam cesarz odebrał Czechy dotychczasowemu władcy, księciu Fryderykowi i oddał je Oldrzychowi, a ten natychmiast przekazał je swojemu starszemu bratu – Sobiesławowi II. Stracił jednak poparcie cesarza, kiedy w 1176 nie wysłał wojsk na wyprawę włoską Fryderyka I. Wtedy cesarz poparł usuniętego wcześniej Fryderyka, który dzięki temu odzyskał tron czeski.
Poślubił Elżbietę, córkę Mieszka III Starego. Małżeństwo to okazało się bezdzietne.

</doc>
<doc id="476131" url="https://pl.wikipedia.org/wiki?curid=476131" title="Bahawalpur">
Bahawalpur

Bahawalpur (urdu: بہاولپُور, pendżabski: بہاولپور‬) – miasto we wschodnim Pakistanie, w prowincji Pendżab, nad rzeką Satledź (dopływ Indusu).
Miasto było stolicą dawnego księstwa Bahawalpur.
Ośrodek przemysłu włókienniczego i kosmetycznego.

</doc>
<doc id="476132" url="https://pl.wikipedia.org/wiki?curid=476132" title="Lucena">
Lucena

Lucena – miasto na Filipinach w regionie CALABARZON, ośrodek administracyjny prowincji Quezon. Położone jest na południowym wybrzeżu wyspy Luzon, nad morzem Sibuyan. W 2010 roku liczyło 246 392 mieszkańców.

</doc>
<doc id="476133" url="https://pl.wikipedia.org/wiki?curid=476133" title="Kosmologia religijna">
Kosmologia religijna

Kosmologia religijna – jedna z podstawowych składowych doktryny religijnej (na równi z teologią i antropologią religijną w religiach, zbudowanych na pojęciu bóstwa, oraz na równi z antropologią religijną w religiach ateistycznych), opisująca teorię świata. W zakres kosmologii religijnej wchodzą takie zagadnienia, jak powstanie świata, etapy jego rozwoju, cel i koniec jego istnienia.
W religiach o charakterze optymistycznym (np. religia starożytnej Grecji) kosmologia przesiąknięta jest radością i dążeniem do ulepszania świata. Kosmologia religii refleksyjnych (np. buddyzm) jest pesymistyczna, bowiem świat uznawany jest za źródło zła. Niektóre religie (np. w chrześcijaństwie), mimo negatywnego spojrzenia na świat, głoszą jego uświęcenie. Poza tym podziałem istnieje dualistyczne podejście do świata (religia perska) na płaszczyznach kosmologicznej, filozoficznej i etycznej, które stają się polem walki pomiędzy dobrem i złem.

</doc>
<doc id="476136" url="https://pl.wikipedia.org/wiki?curid=476136" title="Niebieskie pigułki">
Niebieskie pigułki

Niebieskie pigułki to czarno-biała autobiograficzna powieść graficzna autorstwa szwajcarskiego rysownika Frederika Peetersa. Opowiada historię młodego mężczyzny, twórcy komiksowego, który wiąże się z zarażoną wirusem HIV kobietą i, mimo strachu i początkowych uprzedzeń, udaje mu się zbudować relację z ukochaną i jej, także seropozytywnym, synkiem.
Niebieskie pigułki ukazały się nakładem wydawnictwa Atrabile w 2001 roku, a po polsku w 2003 roku opublikowało je wydawnictwo Post. W 2016 roku ukazało się nowe wydanie, uzupełnione, nakładem wydawnictwa Timof i cisi wspólnicy.
Komiks został wyróżniony polską nagrodą młodzieżową Alph-Art Polonais w 2002 roku. 

</doc>
<doc id="476137" url="https://pl.wikipedia.org/wiki?curid=476137" title="Wenzhou">
Wenzhou

Wenzhou (chiń. 温州; pinyin: "Wēnzhōu") – miasto o statusie prefektury miejskiej we wschodnich Chinach, w prowincji Zhejiang, nad Morzem Wschodniochińskim. W 2010 roku liczba mieszkańców miasta wynosiła 885 362. Prefektura miejska w 1999 roku liczyła 7 216 249 mieszkańców. Port handlowy i rybacki oraz duży ośrodek przemysłu skórzano-obuwniczego, elektrotechnicznego, poligraficznego, odzieżowego, szklarskiego, metalowego, tytoniowego i spożywczego; siedziba Chińskiego Instytutu Przemysłu Lekkiego. Siedziba rzymskokatolickiej diecezji Yongjia.

</doc>
<doc id="476138" url="https://pl.wikipedia.org/wiki?curid=476138" title="Epidemic">
Epidemic

Epidemic – szósty studyjny album polskiej grupy heavymetalowej Turbo. Wydany w roku 1989. Rok później ukazała się wersja polskojęzyczna pod tytułem „Epidemie”. Nagrany w okresie od marca do maja 1989 roku w poznańskim studiu Giełda.

</doc>
<doc id="476139" url="https://pl.wikipedia.org/wiki?curid=476139" title="Dead End">
Dead End

Dead End – siódmy studyjny album polskiej grupy heavymetalowej Turbo. Wydany w roku 1990. Nagrany w poznańskim studiu Giełda. Wydany ponownie w 2000 roku z płytą One Way przez wytwórnie Metal Mind Productions.

</doc>
<doc id="476143" url="https://pl.wikipedia.org/wiki?curid=476143" title="Lupus (komiks)">
Lupus (komiks)

Lupus to czterotomowa powieść graficzna z gatunku science-fiction autorstwa szwajcarskiego rysownika Frederika Peetersa, ukazująca się od 2003 do 2006 roku. Wydawcą francuskojęzycznego oryginału jest Atrabile, po polsku opublikował "Lupusa" Post.
Komiks wyróżniony został nagrodą za Najlepszy Francuskojęzyczny Komiks 2003 roku - Polski Wybór.

</doc>
<doc id="476145" url="https://pl.wikipedia.org/wiki?curid=476145" title="Popayán">
Popayán

Popayán – miasto w południowo-zachodniej Kolumbii, w Kordylierze Środkowej (Andy), na wysokości 2241 m, u podnóża czynnego wulkanu Puracé, przy Drodze Panamerykańskiej, ośrodek administracyjny departamentu Cauca. Około 236 tys. mieszkańców. Siedziba rzymskokatolickiej archidiecezji.
W mieście rozwinął się przemysł spożywczy, obuwniczy, odzieżowy oraz rzemieślniczy.

</doc>
<doc id="476149" url="https://pl.wikipedia.org/wiki?curid=476149" title="Huancayo">
Huancayo

Huancayo – miasto w środkowym Peru. Położone jest w Andach Środkowych, na wysokości około 3300 metrów, nad rzeką Mantaro. Jest ośrodkiem administracyjnym regionu Junín. Zostało założone w 1580 roku. Według spisu ludności z 22 października 2017 roku miasto liczyło 420 306 mieszkańców. 
W mieście funkcjonuje przemysł spożywczy, drzewny, włókienniczy i skórzany. Jest ośrodkiem handlowym regionu rolniczego. Ponadto w Huancayo działają 3 uniwersytety. Miasto znajduje się przy linii kolejowej z Huancavelica do stolicy kraju, Limy. 

</doc>
<doc id="476150" url="https://pl.wikipedia.org/wiki?curid=476150" title="FHS">
FHS



</doc>
<doc id="476152" url="https://pl.wikipedia.org/wiki?curid=476152" title="Ladislao Kubala">
Ladislao Kubala

Ladislao Kubala Stecz (, , ur. 10 czerwca 1927 w Budapeszcie, zm. 17 maja 2002 w Barcelonie) – węgierski piłkarz słowackiego pochodzenia występujący na pozycji napastnika, reprezentant Czechosłowacji (1946–1947), Węgier (1948) i Hiszpanii (1953–1961), trener piłkarski.
Kariera.
Karierę piłkarską rozpoczynał w drużynie Ganz TE z Budapesztu. Następnie, w wieku 17 lat, przeszedł do Ferencvárosi TC. Potem wyjechał na Słowację, gdzie grał w Slovanie Bratysława. W latach 1946–1947 6 razy zagrał w reprezentacji Czechosłowacji, strzelając 4 gole. W 1948 roku powrócił do ojczyzny, gdzie reprezentował barwy Vasasu. W tym roku wystąpił 3 razy w reprezentacji Węgier. Rok później uciekł do Włoch, gdzie próbował sił najpierw w zespole Pro Patria, później zaś w AC Milan. W tym samym roku węgierska federacja piłkarska zdyskwalifikowała go na rok za zerwanie kontraktu i ucieczkę z kraju. Przeniósł się do Hiszpanii, gdzie został graczem klubu FC Barcelona, który poprzez federację piłkarską przeciwstawił się nałożonej na niego dyskwalifikacji. W katalońskiej drużynie strzelił 194 bramki w 329 oficjalnych spotkaniach. Już w pierwszym sezonie w nowej drużynie Kubala, zdobywając 27 bramek, został wicekrólem strzelców. Więcej o jedną bramkę miał Pahiño, gracz Realu Madryt. Dwa lata później Kubala został jednak królem strzelców ligi, wyprzedził innego gracza Realu Madryt, Alfredo Di Stéfano. W październiku 1953 roku Kubala zagrał w meczu reprezentacji świata z Anglią (4:4), w którym zdobył dwie bramki. W latach 1953–1961 rozegrał 19 spotkań w reprezentacji Hiszpanii, strzelając 11 bramek.
W latach 1969–1980 trenował reprezentację Hiszpanii. Dwukrotnie jako piłkarz grał przeciwko Polsce: w 1947 roku jako reprezentant Czechosłowacji (6:3 w Pradze, strzelił dwie bramki) i w 1959 roku jako reprezentant Hiszpanii (3:0 w Madrycie). Jego ojciec był pół Polakiem, pół Słowakiem.
Życie prywatne.
Jego ojciec Pál Kubala Kurjas był członkiem słowackiej mniejszości etnicznej zamieszkującej Węgry. Jego matka Anna Stecz była Węgierką polsko-słowackiego pochodzenia. Jego teściem był Ferdinand Daučík.

</doc>
<doc id="476156" url="https://pl.wikipedia.org/wiki?curid=476156" title="Ezechiasz (król Judy)">
Ezechiasz (król Judy)

Ezechiasz (, "Jechizekiahu"; ) − król Judy w latach 716–687 p.n.e., syn Achaza i Abbijji. Jego panowanie opisują biblijne 2 Księga Królewska (rozdz. 18−20) i 2 Księga Kronik (29−32).
Panowanie.
Prowadził roztropną politykę, polegającą na unikaniu niepewnych sojuszy przeciwko Asyrii. Wewnątrz kraju wprowadził reformy mające na celu zlikwidowanie wpływów asyryjskich. W czasie oblężenia Jerozolimy przez Sennacheryba (701 p.n.e.) nie zgodził się na poddanie miasta, lecz modlił się do Boga Jahwe. Wszystkie te działania nie zapobiegły jednak późniejszemu uzależnieniu Judy od Asyrii – późniejsi królowie byli wasalami Asyryjczyków.
Po jego śmierci rządy objął jego syn Manasses.

</doc>
<doc id="476157" url="https://pl.wikipedia.org/wiki?curid=476157" title="Rozprawa o metodzie">
Rozprawa o metodzie

Rozprawa o metodzie (fr. "Discours de la méthode") – podzielony na 6 części traktat filozoficzno – matematyczny, opublikowany przez Kartezjusza w roku 1637. To jedno z najbardziej wpływowych dzieł w historii, opisuje metodę poznawczą modelowaną na matematyce, która daje solidne podstawy rozwoju wszystkim nowoczesnym naukom ścisłym. Dzięki tej rozprawie odżyła na nowo antyczna idea sceptycyzmu – wątpienia o wszystkim – od której Kartezjusz zaczął, aby wyzbyć się błędnych przekonań i założeń, w które na co dzień kompletnie bezpodstawnie wierzy ludzkość. O wszystkim trzeba było udowodnić, że istnieje. Taka metoda określana jest jako sceptycyzm metodologiczny.
"Rozprawa o metodzie" razem z "Zasadami filozofii" ("Principa philosophiae"), "Medytacjami o pierwszej filozofii" ("Meditationes de prima philosophia") i "Prawidła do kierowania umysłem" ("Regulae ad directionem ingenii") stanowi podstawę kartezjańskiej teorii poznania.
Dzieło po raz pierwszy zostało wydane w Lejdzie w języku francuskim, razem z pracami "Dioptryka" ("La Dioptrique"), "Meteory" ("Les Météorese") i "Geometria" ("La Géométrie"). W roku 1656, przetłumaczona na łacinę, opublikowana została w Amsterdamie.
Cytaty.
Dzieło rozpoczyna się następującą deklaracją: 
Pochodzi z niego także jedna z najsłynniejszych maksym filozoficznych: "myślę więc jestem" ("je pense, donc je suis", znane przede wszystkim w wersji łacińskiej "cogito ergo sum"), oraz pierwsze wprowadzenie do kartezjańskiego układu współrzędnych.

</doc>
<doc id="476159" url="https://pl.wikipedia.org/wiki?curid=476159" title="Mistrzostwa Polski w Biathlonie 2005">
Mistrzostwa Polski w Biathlonie 2005

39. Mistrzostwa Polski w biathlonie 2005 rozegrano w Kościelisku - Kirach w dniach 29 marca – 3 kwietnia 2005. Biegi sztafetowe zostały odwołane w związku z żałobą po śmierci Jana Pawła II.
Mężczyźni.
Sprint – 10 km.
Data: 30.03.2005
Bieg pościgowy – 12,5 km.
Data: 31.03.2005
Bieg indywidualny – 20 km.
Data: 2.04.2005
Kobiety.
Sprint – 7,5 km.
Data: 30.03.2005
Bieg pościgowy – 10 km.
Data: 31.03.2005
Bieg indywidualny – 15 km.
Data: 2.04.2005

</doc>
<doc id="476165" url="https://pl.wikipedia.org/wiki?curid=476165" title="Stephane Mallarme">
Stephane Mallarme



</doc>
<doc id="476169" url="https://pl.wikipedia.org/wiki?curid=476169" title="Ildefons z Toledo">
Ildefons z Toledo

Ildefons z Toledo, Ildephonsus (ur. 607, zm. 23 stycznia 667) – hiszpański teolog i Ojciec Kościoła, mnich, arcybiskup Toledo, święty Kościoła katolickiego.
Hagiografia.
Ildefons pochodził z możnej i wpływowej wizygockiej rodziny. Był prawdopodobnie uczniem Izydora z Sewilli. Wstąpił do opactwa benedyktynów w Agli koło Toledo (klasztor świętych Kosmy i Damiana), którego później został opatem. Brał udział na synodach w Toledo w 653 (VIII synod) i 655 roku (IX). W 657 roku został arcybiskupem Toledo, zastępując swego wuja Eugeniusza II. Większość jego prac zaginęła. Wśród tych, które się zachowały, najbardziej znana jest historia Kościoła w Hiszpanii. Do jego dzieł zalicza się kilka traktatów teologicznych, kilka listów, homilie, hymny i inne utwory liturgiczne, m.in. szczególne nabożeństwo do Matki Bożej wyrażone w "Liber de illibata virginitate B. M. V.", czy "Książce o nieskażonym dziewictwie Maryi" (niem. "Buch der unbeeinträchtigten Jungfräulichkeit der Gesegneten Jungfrau Maria").
Kult.
Kult Ildefonsa, w hagiografii jedynego świętego o tym imieniu, był szczególnie silny w hiszpańskim mieście Zamora, gdzie sprowadzono w VIII wieku jego relikwie.
Jego wspomnienie liturgiczne w Kościele katolickim obchodzone jest 23 stycznia. 

</doc>
<doc id="476170" url="https://pl.wikipedia.org/wiki?curid=476170" title="Tadeusz Pyka">
Tadeusz Pyka

Tadeusz Hyacynt Pyka (ur. 17 maja 1930 w Piekarach Śląskich, zm. 23 maja 2009 w Katowicach) – polski działacz komunistyczny, ekonomista. Wiceprezes Rady Ministrów, poseł na Sejm PRL VI, VII i VIII kadencji
Życiorys.
Syn Jana i Agnieszki. Z zawodu inżynier hutnik. W 1958 uzyskał tytuł zawodowy inżyniera na Politechnice Śląskiej, następnie stopień doktora habilitowanego w 1970 i tytuł profesora nadzwyczajnego nauk ekonomicznych (1974). Był profesorem Górnośląskiej Wyższej Szkoły Handlowej im. Wojciecha Korfantego w Katowicach.
Od 1951 do 1955 pracował w Hucie im. M. Buczka w Sosnowcu. Był także pracownikiem aparatu Polskiej Zjednoczonej Partii Robotniczej na Śląsku (m.in. instruktorem i kierownikiem Wydziału Ekonomicznego), do której wstąpił w 1953. W latach 1964–1967 pełnił funkcję I sekretarza Komitetu Miejskiego partii w Bytomiu. Od 1967 do kwietnia 1974 był sekretarzem ekonomicznym, a także II sekretarzem Komitetu Wojewódzkiego PZPR w Katowicach. W grudniu 1971 zasiadł w Komitecie Centralnym PZPR (wcześniej, od czerwca 1964, był w nim zastępcą członka), z którego został odwołany w październiku 1980 wskutek wydarzeń sierpniowych. Wchodził również w skład Rady Redakcyjnej organu teoretycznego i politycznego KC PZPR „Nowe Drogi”. W 1980 (od 15 lutego do 24 sierpnia) zastępca członka Biura Politycznego KC PZPR. W lipcu 1981 został wykluczony z partii.
W latach 1972–1980 poseł na Sejm PRL VI, VII i VIII kadencji (zrzekł się mandatu w grudniu 1980). Od marca 1974 do października 1975 był I zastępcą przewodniczącego Komisji Planowania przy Radzie Ministrów. Wiceprezes Rady Ministrów w rządach Piotra Jaroszewicza, Piotra Jaroszewicza i Edwarda Babiucha i samodzielnym Edwarda Babiucha. Od 1978 do 1980 przewodniczył Komitetowi Rady Ministrów ds. Rynku Wewnętrznego.
W 1980 został odznaczony Orderem Budowniczych Polski Ludowej (pozbawiony orderu 29 lipca 1981). Posiadał również Krzyż Oficerski i Kawalerski Orderu Odrodzenia Polski, Order Sztandaru Pracy II klasy (odebrany 29 lipca 1981), Srebrny i Złoty Krzyż Zasługi oraz Medal 10-lecia Polski Ludowej (1955).

</doc>
<doc id="476172" url="https://pl.wikipedia.org/wiki?curid=476172" title="Chrystianizacja na Wyspach Brytyjskich">
Chrystianizacja na Wyspach Brytyjskich



</doc>
<doc id="476173" url="https://pl.wikipedia.org/wiki?curid=476173" title="Konrad II Otto">
Konrad II Otto

Konrád II Ota, Konrad II Otto (ur. w 1135, zm. 9 września 1191 w Neapolu) – książę Czech z dynastii Przemyślidów panujący w latach 1182 i 1189–1191, w latach 1182–1191 był margrabią Moraw (jako Konrad III).
Był synem księcia Konrada II Znojemskiego i Marii serbskiej.
W 1182 został powołany na tron praski przez możnowładców, niechętnych księciu Fryderykowi. Wygnany Fryderyk schronił się wówczas na dworze cesarza Fryderyka I Barbarossy. Na sejmie rzeszy w Ratyzbonie zastraszeni Czesi zgodzili się ponownie przyjąć Fryderyka za księcia. Cesarz w ramach rekompensaty mianował Konrada II margrabią i postawił go na czele wyjętych spod jurysdykcji czeskiej Moraw. Odtąd ziemie te miały być bezpośrednim lennem cesarskim. Stało to się jednak przyczyną wojny czesko-morawskiej w 1185. Ostatecznie Konrad II został zmuszony uznać zwierzchność książąt czeskich.
W 1189 Konrad II Otto został ostatecznie księciem czeskim, rezygnując z tytułu margrabiego. Państwo Przemyślidów zostało zjednoczone.
W tym też roku wydał pierwszy zbiór praw czeskich zwany statutem Konrada II Ottona.
W 1190 jako władca Czech towarzyszył w wyprawie koronacyjnej Henryka VI do Włoch. Tam też umarł w wyniku zarazy.
Żoną Konrada była poślubiona w 1176 roku Hellicha, córka palatyna Ottona (zm. 1189) z dynastii Wittelsbachów, bratanica księcia Bawarii Ottona I Wittelsbacha. Konrad i Hellicha nie mieli potomstwa, żona księcia zmarła po 1214 roku.

</doc>
<doc id="476174" url="https://pl.wikipedia.org/wiki?curid=476174" title="Chrystianizacja Irlandii">
Chrystianizacja Irlandii



</doc>
<doc id="476177" url="https://pl.wikipedia.org/wiki?curid=476177" title="Türkmenbaszi">
Türkmenbaszi



</doc>
<doc id="476179" url="https://pl.wikipedia.org/wiki?curid=476179" title="Türkmenbaszy">
Türkmenbaszy



</doc>
<doc id="476180" url="https://pl.wikipedia.org/wiki?curid=476180" title="Parafia Ewangelicko-Augsburska w Mysłowicach">
Parafia Ewangelicko-Augsburska w Mysłowicach

Parafia Ewangelicko-Augsburska w Mysłowicach – parafia Kościoła Ewangelicko-Augsburskiego w RP w diecezji katowickiej.
Historia.
Reformacja w zasadzie ominęła Mysłowice, a luteranizm zaczął się tu szerzej przyjmować dopiero po 1742 r., kiedy to Górny Śląsk wszedł w skład Królestwa Pruskiego. Zbór mysłowicki prawdopodobnie przynależał pierwotnie do założonej w 1770 r. parafii w Hołdunowie. W 1848 r. ewangelicy otwarli w Mysłowicach szkołę z niemieckim językiem wykładowym. W 1855 r. odbyło się pierwsze nabożeństwo; odtąd odprawiano je tutaj nieregularnie. 
Parafię formalnie erygowano w 1857 r. Początkowo opiekę duszpasterską sprawował duchowny z Katowic, jednak liczba ewangelików w Mysłowicach szybko wzrastała. W 1872 r. pojawił się w Mysłowicach pierwszy stały duchowny - ks. Jerzy Badura - później znany działacz polsko-narodowy na Śląsku, który administrował parafią do 1876 r.
W 1875 r. ewangelicy przystąpili do budowy neogotyckiego kościoła Apostołów Piotra i Pawła, który poświęcono w 1877 r. Nabożeństwa odprawiane były odtąd co niedzielę, w językach polskim i niemieckim.
W 1881 r. powiększono cmentarz, a w 1885 r. zakupiono budynek przeznaczony na plebanię. W 1905 r. od parafii odłączył się dotychczasowy filiał Roździeń.
W wyniku poplebiscytowego podziału Górnego Śląska, Mysłowice znalazły się w Polsce, wskutek czego wiele rodzin ewangelickich opuściło to miasto - liczba zborowników spadła wówczas z 1700 do 600 wiernych. W 1927 r. uroczyście obchodzono 70-lecie kościoła i 50-lecie parafii. Na cmentarzu ewangelickim w Mysłowicach spoczywa m.in. Emil Caspari - wicemarszałek Sejmu Śląskiego.
W wyniku II wojny światowej i powojennych prześladowań miejscowej ludności, a później wyjazdów do Niemiec, liczba wiernych w parafii gwałtownie spadła. W okresie powojennym parafia nie miała już własnego proboszcza. W 1952 r. pod opieką proboszcza parafii w Szopienicach powołano istniejący do dzisiaj tzw. szopienicki ośrodek parafialny, w skład którego weszła parafia w Mysłowicach, a także w Sosnowcu i Hołdunowie. Formalnie parafia zachowała swą samodzielność. W ramach tego ośrodka szopienickiego w Mysłowicach działa m.in. chór „Jubilate Deo” pod dyr. Joanny Bliwert-Hoderny.
W 2008 parafia liczyła około 100 wiernych.
Obecnie proboszczem parafii w Katowicach-Szopienicach, a zarazem administratorem parafii w Mysłowicach, jest ks. Adam Malina. Odbywają się regularnie nabożeństwa niedzielne i świąteczne, w okresie adwentowym i pasyjnym także tygodniowe (w piątki). W trakcie nabożeństw prowadzone są szkółki niedzielne, odbywają się też lekcje religii, spotkania młodzieży i kółka biblijnego.

</doc>
<doc id="476181" url="https://pl.wikipedia.org/wiki?curid=476181" title="Turkmenbaszi">
Turkmenbaszi



</doc>
<doc id="476183" url="https://pl.wikipedia.org/wiki?curid=476183" title="Arado Ar 65">
Arado Ar 65

Arado Ar 65 – niemiecki dwupłatowy samolot myśliwski, będący zmodyfikowaną i nieco powiększoną wersją samolotu Arado Ar 64.
Historia.
Samolot został opracowany na przełomie lat 20. i 30. jako konstrukcja mająca zastąpić Arado Ar 64. Zmiany w porównaniu z Ar 64 obejmowały, poza powiększeniem rozmiarów, także wymianę silnika z gwiazdowego na rzędowy. Prototyp oblatano w 1931 roku. Przeprowadzone testy wykazały konieczność wprowadzenia niewielkich zmian konstrukcyjnych, m.in. obniżenia grzbietu kadłuba dla poprawienia widoczności i lepszego wyważenia sterów. Mimo że wzrosła masa nowego płatowca, samolot wykazywał niezłe własności lotne, w związku z czym zdecydowano o podjęciu produkcji seryjnej.
W latach 1931-1936 wyprodukowano ok. 160 egzemplarzy wersji Ar 65 E i F. Stosowany był przez krótki okres w lotnictwie niemieckim jako samolot myśliwski, do czasu zastąpienia go przez nowocześniejszy Heinkel He 51. Później używany jako samolot treningowy dla pilotów myśliwskich. Jego następcą był Arado Ar 68.
Dwanaście samolotów Ar 65 zostało wyeksportowanych do Bułgarii, gdzie służyły do treningu pilotów.
Konstrukcja.
Arado Ar 65 był dwupłatowym jednomiejscowym samolotem myśliwskim o stałym podwoziu o odkrytej kabinie pilota. Konstrukcja kadłuba metalowa, kryta płótnem, skrzydeł drewniana, usterzenie miało konstrukcję mieszaną. Napęd stanowił chłodzony cieczą silnik rzędowy BMW VI o mocy maksymalnej 750 KM i stałej 500 KM. Samolot uzbrojony był w dwa karabiny maszynowe MG 17 kal. 7,92 mm umieszczone w kadłubie nad silnikiem, z zapasem amunicji po 500 naboi na lufę.

</doc>
<doc id="476191" url="https://pl.wikipedia.org/wiki?curid=476191" title="Arado Ar 232">
Arado Ar 232

Arado Ar 232 – niemiecki samolot transportowy z okresu II wojny światowej. 
Historia.
Prototyp samolotu wzbił się w powietrze latem 1941 roku. Napędzały go dwa silniki gwiazdowe BMW 801MA o mocy 1193 kW. Trzeci prototyp wyposażono w cztery silniki gwiazdowe BMW Bramo 323, zamocowane w krawędziach natarcia środkowej, poszerzonej części płata. Taka konfiguracja została zachowana w 19 wyprodukowanych Ar 232B, które bardzo intensywnie eksploatowano w latach 1942-45. Większość z maszyn została przydzielona do jednostki KG 200 i wykonywała zadania specjalne.
Była to nowoczesna konstrukcja z pojemną ładownią zakończoną tylną rampą załadunkową (umożliwiała załadunek np. samochodu terenowego), posiadająca wiele rozwiązań ułatwiających operacje za- i wyładunku np. ruchomy dźwig podwieszony pod stropem ładowni, możliwość zmiany wysokości podłogi (obniżenie podwozia głównego). Charakterystycznym elementem samolotu było wielokołowe podwozie - początkowo 11, później 10 dwukołowych wózków z niskociśnieniowymi oponami - umieszczone w rzędzie pod kadłubem i umożliwiające korzystanie z przygodnych, nieutwardzonych lądowisk.
Konstrukcja.
Średni samolot transportowy w układzie grzbietopłata o konstrukcji metalowej. Kadłub zakończony rampą, powyżej wychodziła belka ogonowa z umieszczonym na jej końcu usterzeniem poziomym i zdwojonym usterzeniem pionowym; trójgoleniowe podwozie główne chowane w locie i 11 dwukołowych wózków umieszczonych na stałe pod kadłubem. Napędzany czterema dziewięciocylindrowymi silnika gwiazdowymi BMW Bramo 323R-2 Fafnir o mocy startowej 883 kW (1200 KM) z dodatkowym wtryskiem mieszanki wody z metanolem, 735 kW (1000 KM) na wys. 0 m, 691 kW (940 KM) na wys. 4000 m.
Uzbrojony w karabin maszynowy MG 131 kalibru 13 mm w oszklonym nosie kadłuba, działko MG 151/20 kalibru 20 mm w wieżyczce strzeleckiej na grzbiecie kadłuba, jeden lub dwa karabiny maszynowe MG 131 kalibru 13 mm z tyłu kadłuba, pod belką ogonową. Istniała możliwość zamontowania w oknach do ośmiu karabinów maszynowych MG 34 kalibru 7,9 mm obsługiwanych przez pasażerów.

</doc>
<doc id="476199" url="https://pl.wikipedia.org/wiki?curid=476199" title="Jan Feliks Rzeszowski">
Jan Feliks Rzeszowski

Jan Feliks Rzeszowski – żył w XV wieku. Rycerz, proboszcz parafii farnej w Przemyślu, kanonik krakowski z Przybyszówki.
Syn Jana Rzeszowskiego właściciel dóbr ogrodzieńskich, fundator kościoła w Łące koło Rzeszowa. Brał udział w bitwie pod Warną (1444).

</doc>
<doc id="476201" url="https://pl.wikipedia.org/wiki?curid=476201" title="Przedstawiciele Stolicy Apostolskiej w Polsce">
Przedstawiciele Stolicy Apostolskiej w Polsce

Przedstawiciele Stolicy Apostolskiej w Polsce (nuncjusze, internuncjusze i legaci apostolscy), duchowni katoliccy reprezentujący Stolicę Apostolską w Polsce, z reguły także rezydujący w Polsce. Stały urząd delegata apostolskiego ustanowiono w 1555 r.
Spór o pierwszeństwo między nuncjuszem i ambasadorem rosyjskim toczył się jeszcze za panowania Augusta III Sasa i do końca Rzeczypospolitej nie został rozstrzygnięty.
Lista przedstawicieli dyplomatycznych Stolicy Apostolskiej.
X–XV w..
Legaci papiescy
Polska Rzeczpospolita Ludowa.
"(legaci apostolscy)"

</doc>
<doc id="476205" url="https://pl.wikipedia.org/wiki?curid=476205" title="Gotha Go 244">
Gotha Go 244

Gotha Go-244 – niemiecki motoszybowiec transportowy z okresu II wojny światowej
Historia.
Latem 1942 roku, w trakcie prac nad szybowcem transportowym Gotha Go 242, rozpoczęto również prace nad jego wersją silnikową. Niemieccy sztabowcy zakładali, że taka maszyna będzie zdolna, po wyładowaniu desantu, do samodzielnego startu i powrotu na macierzyste lotnisko po kolejny ładunek. Do prób wykorzystywano różne silniki: niemiecki "BMW 312" o mocy 865 KM, radziecki "M-25" o mocy 800 KM i francuski "Gnôme-Rhône 14M06/07" o mocy 700 KM. Ostatecznie ten ostatni silnik został wybrany jako silnik do wersji silnikowej, która otrzymała oznaczenie "Gotha Go 244". W konstrukcji wprowadzono zmiany polegające na zainstalowanie zbiorników paliwa oraz doposażenie kabiny pilotów w przyrządy konieczne do lotu silnikowego. 
Początkowo motoszybowce powstawały w wyniku przebudowy szybowców "Gotha Go 242", które przerobiono na wersję silnikową. Już po wprowadzeniu do użytku tych motoszybowców podjęto produkcję serii silnikowej oznaczonej jako "Gotha Go 224B-5". Łącznie przebudowano 133 szybowce oraz zbudowano od podstaw 41 motoszybowce "Gotha Go 244". W trakcie eksploatacji okazało się, że użyto silników o zbyt niskiej mocy. 
Użycie.
Motoszybowce "Gotha Go 244" zamierzano użyć do transportu zaopatrzenia na froncie wschodnim. Początkowo wprowadzono je na wyposażenie dywizjonów KGrzbV 104 w Grecji i KGrsbV 106 na Krecie, później otrzymała je jedna jednostka na froncie rosyjskim. W trakcie eksploatacji okazało się, że szybowce dysponują zbyt słabymi silnikami. Lot na jednym silniku był możliwy jednie w przypadku pustego motoszybowca.
W związku z tym po krótkim okresie ich eksploatacji w warunkach frontowych, wycofano je z jednostek liniowych i przekazano do szkół dla żołnierzy wojsk powietrznodesantowych, gdzie były wykorzystywane do końca wojny.
Opis konstrukcji.
Motoszybowiec "Gotha Go 244" miał identyczną konstrukcję jako szybowiec "Gotha Go 242", jedyną różnicą jest zastosowania dwóch silników umieszczony w gondolach na skrzydłach, które napędzały trójłopatowe śmigła Raiter o zmiennym skoku. W wersjach Go 244C-1 i Go244 C-2 stosowano śmigła czterołopatowe o stałym skokku. 

</doc>
<doc id="476209" url="https://pl.wikipedia.org/wiki?curid=476209" title="Państwo Rzeszowskie">
Państwo Rzeszowskie

Państwo Rzeszowskie to związek terytorialny założony przez Mikołaja Spytka Ligęzę w XVI wieku. W jego skład wchodziło miasto Rzeszów i 14 wsi o łącznej powierzchni 126 łanów. Znajdowało się w nim ok. 450 domów i 2300 mieszkańców.

</doc>
<doc id="476211" url="https://pl.wikipedia.org/wiki?curid=476211" title="Małżeńska umowa majątkowa">
Małżeńska umowa majątkowa



</doc>
<doc id="476217" url="https://pl.wikipedia.org/wiki?curid=476217" title="Aurora Snow">
Aurora Snow

Aurora Snow, (ur. 26 listopada 1981 w Santa Maria) – amerykańska aktorka i reżyserka filmów pornograficznych. Jej imię zaczerpnięto od Aurory, głównej bohaterki filmu animowanego Walt Disney Pictures "Śpiącej królewny", a nazwisko od Królewny Śnieżki.
Życiorys.
Wczesne lata.
Urodziła się i wychowała w Santa Maria w Kalifornii, ale także spędziła czas w Albuquerque w Nowym Meksyku. W wieku 12 lat grała w lokalnym teatrze. Była w szkole cichą uczennicą. Studiowała na wydziale teatralnym na Uniwersytecie Kalifornijskim w Irvine. Po pierwszym roku studiów trafiła do agencji modelek. Stamtąd trafiła do branży porno. Kontynuowała naukę, ale zmieniła kierunek na biznes.
Kariera.
Po pierwszym roku nauki odpowiedziała na ogłoszenie dotyczące rozbieranej sesji, co zainicjowało jej karierę w branży pornograficznej. Dokładnie 31 maja 2000 roku zadebiutowała w filmie Eda Powersa "More Dirty Debs 152" u boku Gauge i Jenny Haze. Początkowo brała udział w scenach gonzo. W latach 2003–2005 pracowała na kontrakcie jako wykonawczyni i reżyserka studia Sin City. Potem wystąpiła w parodiach porno: porno-baśni o Czerwonym Kapturku "Zdemoralizowane opowieści Aurory Snow" ("Aurora Snow's Perverted Tales", 2004) z Brianem Surewoodem jako wielkim złym wilkiem, "Star Trek" – Hustler "This Ain't Star Trek XXX" (2009), "Family Guy" – "Family Guy: The XXX Parody" (2012) jako Lois Griffin czy "Batgirl XXX: An Extreme Comixxx Parody" (2012) jako Kobieta-Kot.
Była także na reżyserką i gospodynią programu "Private Calls" na kanale Playboy TV, a także wystąpiła w komediodramacie Rogera Avary "Żyć szybko, umierać młodo" ("The Rules of Attraction", 2002) jako zamaskowana dziewczyna na imprezie, komedii Judda Apatowa "Supersamiec" ("Superbad", 2007) jako podróżniczka i serialu Cinemax "Co-Ed Confidential" (2008) jako Lacey i "Śmierć na 1000 sposobów" (2010).
W 2003 roku zdobyła branżową nagrodę AVN Award w kategorii najlepsza aktorka. W lipcu 2010 roku poinformowała o sprawie obsceniczności przeciwko Johnowi Stagliano dla AVN.
Brała udział w ponad 600 filmach pornograficznych. W 2011 roku przeniosła się z Los Angeles do Macon w Missouri.
W latach 2001−2008 związana była z aktorem i reżyserem filmów porno Jayem Ashleyem. Spotykała się z Brianą Banks na planie "Taboo 2001: Sex Odyssey", Tyler Faith podczas realizacji "100% Anal 2: Welcome To Jezebelle Best Of Aurora Snow" (2003), kanadyjskim aktorem filmów porno Voodoo (2007) i Stormy Daniels (2007).

</doc>
<doc id="476221" url="https://pl.wikipedia.org/wiki?curid=476221" title="Medal Obrony">
Medal Obrony

Medal Obrony () – brytyjski medal przyznawany za udział w II wojnie światowej.
Zasady nadawania.
Było kilka różnych wymogów przyznawania tego medalu.
Uprawnieni do noszenia tego medalu byli:
Opis medalu.
Okrągły medal o średnicy 1,42 cala (36 mm).
Brytyjskie wydanie zrobione było ze stopu miedzi i niklu, a kanadyjskie ze srebra (próba 800).
Na awersie znajduje się lewy profil króla Jerzego VI z opisem:
GEORGIVS VI D: BR: OMN: REX F: D: IND: IMP:
Na rewersie widnieje spoczywająca na pniu dębu królewska korona, otoczona przez króla lwa i królową lwicę. Na górze po lewej jest data 1939, na górze po prawej data 1945.
Pod spodem znajduje się napis THE DEFENCE/MEDAL.
Jasnozielona wstążka o szerokości 1,25 cala (32 mm) z pomarańczowym pasem w środku o szer. 0,5 cala oraz cienkich czarnych pasków w środku każdego zielonego pasa.
Medal został ustanowiony 16 sierpnia 1945.

</doc>
<doc id="476225" url="https://pl.wikipedia.org/wiki?curid=476225" title="Adolf Rudnicki">
Adolf Rudnicki

Adolf Rudnicki (ur. 22 stycznia 1909 w Żabnie, zm. 14 listopada 1990 w Warszawie) – polski pisarz prozaik i eseista pochodzenia żydowskiego.
Życiorys.
Urodził się jako Aron Hirschhorn. Pochodził z chasydzkiej rodziny żydowskiej. Przed wojną ukończył szkołę handlową i pracował jako urzędnik bankowy. Debiutował jako prozaik na łamach dziennika „Kurier Poranny” w 1930, w którym wydrukowano jego nowelę pt. "Śmierć operatora". Z 1932 pochodzi jego pierwsza powieść "Szczury".
Był uczestnikiem kampanii wrześniowej, został wzięty do niewoli, z której uciekł. W latach 1940–1941 przebywał we Lwowie, gdzie był członkiem Narodowego Komitetu Żydowskiego. 17 września 1940 wstąpił do Związku Radzieckich Pisarzy Ukrainy. Od 1942 przebywał w Warszawie, gdzie działał w podziemiu kulturalnym. W 1944 wstąpił jako ochotnik do Armii Krajowej. Brał udział w powstaniu warszawskim.
Po wojnie mieszkał w Łodzi, a później w Warszawie. Poświęcił się pracy pisarskiej. Współpracował z pismami „Kuźnica” i „Świat”. Pochowany na cmentarzu Powązki Wojskowe w Warszawie (kwatera AII-11-17a). 
Znaczącym motywem twórczości Rudnickiego jest martyrologia Żydów. Określenie „epoka pieców” pochodzi od tytułu jednego z jego utworów. Rudnicki pisał także utwory psychologiczne oraz eseje.

</doc>
<doc id="476226" url="https://pl.wikipedia.org/wiki?curid=476226" title="Mad Sin">
Mad Sin

Mad Sin – niemiecki zespół grający psychobilly założony w 1987 roku w Berlinie.

</doc>
<doc id="476227" url="https://pl.wikipedia.org/wiki?curid=476227" title="Chlebowiec">
Chlebowiec

Chlebowiec ("Artocarpus" J. R. Forst. &amp; G. Forst.) – rodzaj roślin z rodziny morwowatych. Obejmuje 56 gatunków. Rośliny te rosną w Azji Południowo-Wschodniej, wyspach zachodniej Oceanii oraz w północnej części Australii. Owoce szeregu gatunków są jadalne. Popularnie uprawiane (współcześnie w tropikach także poza pierwotnym zasięgiem) są takie gatunki jak: chlebowiec właściwy, różnolistny, chempedak i wonny.
Morfologia.
Wiecznie zielone drzewa podobne do figowców. Kora, łodygi i liście po uszkodzeniu wydzielają sok mleczny. Kwiaty rozdzielnopłciowe, kwiaty żeńskie gęsto skupione na krótkich i mięsistych szypułkach. Owoc mięsisty.
Systematyka.
"Polyphema " Lour., "Radermachia" Thunb., "Sitodium" Parkinson
Rodzaj należący do rodziny morwowatych ("Moraceae"), która wraz z siostrzanym kladem pokrzywowatymi należy do kladu kladu różowych w obrębie okrytonasiennych.

</doc>
<doc id="476228" url="https://pl.wikipedia.org/wiki?curid=476228" title="Mikołaj Rzeszowski">
Mikołaj Rzeszowski

Mikołaj Rzeszowski herbu Doliwa – żył w XVI wieku, właściciel Rzeszowa i Błażowej. W 1571 r. Mikołaj Rzeszowski nadał nowe i potwierdził dotychczasowe przywileje dla Rzeszowa.

</doc>
<doc id="476229" url="https://pl.wikipedia.org/wiki?curid=476229" title="Wi-Fi Alliance">
Wi-Fi Alliance

Wi-Fi Alliance – przemysłowe stowarzyszenie zrzeszające ponad 300 firm, w tym producentów sprzętu 802.11i, oprogramowania i układów scalonych. Jego rolą jest promowanie sprzętu 802.11 oraz dbanie o wzajemną zgodność urządzeń.
Wi-Fi Alliance jest właścicielem znaku towarowego Wi-Fi, a także loga Wi-Fi CERTIFIED.
Dawniej organizacja nazwana była WECA, lecz zmieniła swoją nazwę na Wi-Fi Alliance w 2003 r.
Aktualnie siedziba organizacji mieści się w Austin w Teksasie.

</doc>
<doc id="476230" url="https://pl.wikipedia.org/wiki?curid=476230" title="Harald Svensson">
Harald Svensson

Harald II Svensson (? – zm. w 1018) – król Danii w latach 1014-1018.
Harald był najstarszym synem Swena Widłobrodego i Sygrydy Storrådy. Został regentem Danii (1013), gdy jego ojciec walczył z Etelredem Bezradnym w Anglii. Rok później został obwołany królem. Po śmierci Haralda tron odziedziczył jego brat, Kanut Wielki. 
Wiadomości o Haraldzie są skąpe i niepewne. Historycy spekulują, że pierwotną intencją Swena było obsadzenie Haralda na tronie Danii, a Kanuta na tronie Anglii. Jednak w 1014 roku, w chwili śmierci, na następcę tronu wyznaczył on Kanuta; w tej sytuacji Harald został królem tylko dzięki poparciu możnych. Poza tym Kanut w owym momencie zajęty był kontynuowaniem walki ojca w Anglii – był tam w momencie śmierci ojca. Rządzący wówczas Danią Harald odmówił podzielenia się z nim władzą, zapewnił jednak bratu militarne wsparcie w Anglii.

</doc>
<doc id="476232" url="https://pl.wikipedia.org/wiki?curid=476232" title="Twierdzenie Arzeli">
Twierdzenie Arzeli



</doc>
<doc id="476234" url="https://pl.wikipedia.org/wiki?curid=476234" title="Amphiprion">
Amphiprion

Amphiprion – rodzaj małych, morskich ryb okoniokształtnych z rodziny garbikowatych (Pomacentridae). Często hodowane w akwariach morskich. Znane pod nazwą błazenki, ryby klowny, ryby ukwiałowe (mianem "błazenki" określane są również gatunki z rodzaju "Premnas").
Zasięg występowania.
Wody przybrzeżne, rafy koralowe mórz tropikalnych, Ocean Indyjski i Ocean Spokojny.
Cechy charakterystyczne.
Symbioza z ukwiałem.
W warunkach naturalnych błazenki żyją w symbiozie z niektórymi gatunkami ukwiałów, chroniąc się wśród ich macek. Macki te mają parzące właściwości. W zamian za ochronę, ryba broni ukwiał przed drapieżnikami, których pokarmem są właśnie te koralowce, a także zwabia inne ryby stanowiące pokarm ukwiałów. Błazenki usuwają nagromadzone resztki pokarmowe z całego ciała ukwiału. Do dziś do końca nie ma pewności, dlaczego błazenki nie reagują na parzące koralowce. Badania wykazały, że wydzielając specjalny śluz, ryby te nabywają odporność na parzydełka ukwiałów. Choroba lub poranienie ciała błazenka może wpłynąć na utratę śluzu, co finalnie często kończy się tym, że ukwiał, który do tej pory był schronieniem dla ryby, atakuje ją i zjada. W warunkach sztucznych tzn. akwariach błazenki często są trzymane bez ukwiała. Wówczas żyją bez schronienia albo w symbiozie z innymi koralowcami, np. Euphylią czy Sarcopythonem.
Zmienność płci.
Błazenki rodzą się jako obojnaki (hermafrodyty), tzn. posiadają równocześnie narządy płciowe męskie i żeńskie. W obrębie jednej kolonii zamieszkującej jeden ukwiał, największy, najbardziej dominujący osobnik zawsze staje się dojrzałą płciowo samicą, a drugi co do wielkości samcem. Pozostałe mniejsze i podporządkowane pozostają w postaci bezpłciowej. Jeśli z jakiegoś powodu samica zginie, dojrzały samiec zmienia płeć i staje się samicą, a następna co do wielkości ryba dojrzewa płciowo i staje się samcem.
Klasyfikacja.
Gatunki zaliczane do tego rodzaju:

</doc>
<doc id="476236" url="https://pl.wikipedia.org/wiki?curid=476236" title="Fryderyki – jazzowy muzyk roku">
Fryderyki – jazzowy muzyk roku

Laureaci i nominowani do Nagrody Akademii Fonograficznej Fryderyk w kategorii jazzowy muzyk roku / jazzowy artysta roku.
W 2012 wyróżnienie w kategorii „jazzowy muzyk roku” przyznano po raz ostatni. Od 2013 przyznawana jest nagroda w kategorii „jazzowy artysta roku”.

</doc>
<doc id="476238" url="https://pl.wikipedia.org/wiki?curid=476238" title="Jałowiec chiński">
Jałowiec chiński

Jałowiec chiński ("Juniperus chinensis") – gatunek zimozielonego krzewu lub drzewa należący do rodziny cyprysowatych ("Cupressaceae"). Zasięg obejmuje Azję wschodnią od Wysp Kurylskich i Sachalinu, poprzez Wyspy Japońskie, Koreę, Mongolię i Chiny, po Mjanmę na południu. W Chinach rośnie na obszarach górskich do rzędnej 2300 m n.p.m. Popularny w uprawie, choć tylko pod postacią odmian ozdobnych, forma typowa jest rzadka w kolekcjach botanicznych.
Zastosowanie.
Gatunek uprawiany jako roślina ozdobna. W Europie Środkowej uprawiane są głównie odmiany krzewiaste w parkach i ogrodach. 

</doc>
<doc id="476241" url="https://pl.wikipedia.org/wiki?curid=476241" title="Prezydenci Gwinei">
Prezydenci Gwinei



</doc>
<doc id="476243" url="https://pl.wikipedia.org/wiki?curid=476243" title="Fryderyki – jazzowy album roku">
Fryderyki – jazzowy album roku

Laureaci i nominowani do Fryderyków w kategorii jazzowy album roku:

</doc>
<doc id="476246" url="https://pl.wikipedia.org/wiki?curid=476246" title="Amphiprion bicinctus">
Amphiprion bicinctus

Amphiprion bicinctus – gatunek morskiej ryby z rodziny garbikowatych zaliczana do błazenków, nazywana błazenkiem dwupręgim. Bywa hodowana w akwariach morskich. 
Występowanie.
Morze Czerwone, zachodnia część Oceanu Indyjskiego.
Dorasta do 14 cm długości.

</doc>
<doc id="476248" url="https://pl.wikipedia.org/wiki?curid=476248" title="Marasmius">
Marasmius

Marasmius Fr. (twardzioszek) – rodzaj grzybów należący do rodziny twardzioszkowatych ("Marasmiaceae").
Systematyka i nazewnictwo.
Pozycja w klasyfikacji według Index Fungorum: "Marasmiaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Rodzaj "Marasmius" został opisany po raz pierwszy przez Eliasa Friesa we "Floram Scanicam" z 1835 r., który zaliczył go do plemienia (ówczesnym odpowiedniku rodziny) "Agaricini" znajdującego się w rodzinie (odpowiedniku rzędu) "Hymenomycetes". Twardzioszek jest typem nomenklatorycznym rodziny twardzioszkowatych ("Marasmiaceae").
Synonimy naukowe: "Agaricus" sect. "Androsaceus" Pers.,
"Androsaceus" (Pers.) Pat.,
"Chamaeceras" Rebent. ex Kuntze,
"Collybiopsis" (J. Schröt.) Earle,
"Discocyphella" Henn.,
"Gloiocephala" Massee,
"Heliomyces" Lév.,
"Hymenoconidium" Zukal,
"Hymenomarasmius" Overeem,
"Marasmius" sect. "Collybiopsis" J. Schröt.,
"Polymarasmius" Murrill,
"Protomarasmius" Overeem,
"Scorteus" Earle,
"Sympodia" (R. Heim) W.B. Cooke,
"Tephrophana" Earle,
"Vanromburghia" Holterm.
Nazwę polską podał Franciszek Błoński w 1889 r. W polskim piśmiennictwie mykologicznym należące do tego rodzaju gatunki opisywane były także jako bedłka lub zwiędlak.
Charakterystyka.
Saprotrofy wytwarzające owocniki ze skórzastymi lub cienkomiąższowymi kapeluszami i blaszkowym hymenoforze. Blaszki blade, najczęściej przyrośnięte do trzonu, o regularnej tramie. Zarodniki twardzioszków są łezkowate lub eliptyczne, gładkie, pozbawione pory rostkowej, a ich wysyp jest barwy brązowej. Charakterystyczną cechą tego rodzaju jest kontynuacja dojrzewania owocników przy odpowiedniej wilgotności nawet po uprzednim ich wyschnięciu i pozornym obumarciu.

</doc>
<doc id="476249" url="https://pl.wikipedia.org/wiki?curid=476249" title="Bazylika archikatedralna św. Jakuba w Szczecinie">
Bazylika archikatedralna św. Jakuba w Szczecinie

Bazylika Archikatedralna świętego Jakuba Apostoła – główny kościół rzymskokatolicki Szczecina. Zlokalizowany na Starym Mieście, ul. św. Jakuba 1. Drugi po bazylice licheńskiej pod względem wysokości kościół w Polsce. Główna świątynia metropolii szczecińsko-kamieńskiej.
Znaczenie.
W średniowieczu wraz z nieistniejącym od 1831 kościołem NMP pełnił funkcję fary miejskiej, od 1534 do 1945 roku należał do pomorskiej gminy luterańskiej.
Pod względem architektonicznym wzniesiona w XIV i XV stuleciu świątynia należy do dzieł gotyku ceglanego – charakterystycznego dla krajów nadbałtyckich stylu w architekturze gotyckiej. Spośród budowniczych kościoła wyróżnia się Hinrich Brunsberg i jego warsztat, działający na terenie Pomorza i sąsiedniej Brandenburgii. Znacznie zniszczony podczas II wojny światowej kościół został odbudowany w latach siedemdziesiątych XX w. z poszanowaniem historycznego wyglądu świątyni, z wyjątkiem zniszczonej części ściany północnej, która została odbudowana niezgodnie ze stylem gotyckim. Obecnie realizowany jest projekt regotyzacji tej ściany wraz z przebudową przylegających do niej pomieszczeń.
Wewnątrz umieszczono wtórnie kilka dzieł plastyki gotyckiej w tym retabula ołtarzowe z Ciećmierza, Chojny i Lubeki. Z wystroju nowożytnego zachowało się kilka epitafiów i rzeźb.
W 1972 roku kościół stał się kościołem katedralnym diecezji szczecińsko-kamieńskiej, od 1992 archidiecezji.
Historia.
Świątynia została wzniesiono na niewielkim wzgórzu poza murami miasta na wzór kościoła klasztornego benedyktynów pw. św. Michała Archanioła w Bambergu. Za fundatora uważa się bogatego mieszczanina Beringa z Bambergu, który . W źródłach podaje się datę 1187 jako datę konsekracji. Dokonał tego ówczesny biskup kamieński Zygfryd. Była to trzecia z kolei świątynia chrześcijańska w mieście Szczecin. W 1220 lub 1221 r. w kościele pochowany został książę pomorski Bogusław II.
W drugiej fazie rozbudowy (od początku II połowy XIII w.) wzniesiono dwuwieżowy masyw zachodni. Powstała trzynawowa, bezprzyporowa, gotycka, ceglana bazylika o szerokości 25 m, długości 30 m i wysokości naw bocznych 8,5 m. Kościół posiadał pięcioboczne prezbiterium z ambitem, obok którego znajdowała się wolnostojąca kaplica. Prace obejmowały ponadto przystosowanie obiektu do przykrycia go sklepieniem. W tym czasie rozpoczęto też bazylikowy chór. Prace zostały przerwane około roku 1320, a wznowione jakieś pięćdziesiąt lat później. W roku 1375 ponownie podjęto prace nad świątynią. Została zmieniona koncepcja chóru z bazylikowego na halowy, z wciągniętymi do wnętrza skarpami. Układ halowy powstał poprzez gruntowną przebudowę części wschodniej świątyni. Polegało to na podwyższeniu naw bocznych w części prezbiterialnej i stworzeniu w ten sposób układu halowego.
Po roku 1380 między wciągniętymi do wnętrza przyporami wokół ambitu powstał rząd kaplic o wysokości równej halowemu ambitowi. W źródłach pisanych z lat 1380–1387 ("Liber s. Jacobi") pisze się o poświęceniu tych kaplic, a w dokumencie z roku 1407 jest wzmianka o nowym chórze. miała miejsce przebudowa południowej ściany korpusu nawowego pod kierunkiem być może Hinricha Brunsberga. Ta ściana otrzymała bardzo dekoracyjny wygląd (widoczny do dnia dzisiejszego) z licznymi lizenami, wimpergami i płycinami bogato zdobionymi glazurowanymi kształtkami.
W 1456 roku zawaliła się (z nieznanych przyczyn) wieża południowa, co spowodowało zniszczenie zachodniej części korpusu nawowego i sklepień w przęsłach zachodnich. W II poł. XV w. odbudowano korpus nawowy w układzie halowym (w nawiązaniu do istniejącego już halowego prezbiterium) oraz zbudowano jedną centralną wieżę (w miejsce istniejących poprzednio dwóch), pod kierunkiem mistrza Jana (Johanna) Benecke. Prace przy zakończone zostały w 1503 roku. Była to generalna i największa w dziejach kościoła przebudowa kościoła. Zrezygnowano z dwóch wież, zastępując je jedną. Przy przebudowie zmieniono również układ przestrzenny na halowy.
W 1534 roku na sejmiku trzebiatowskim wprowadzono obowiązującą w księstwie religię luterańską, a kościół stał się świątynią protestancką. W wyniku tych zmian patronat nad kościołem św. Jakuba objął książę Barnim IX (syn Bogusława X i Anny Jagiellonki)).
Podczas bombardowania w czasie oblężenia miasta przez wojska brandenburskie w 1677 kościół został wraz z wyposażeniem poważnie uszkodzony i zniszczony przez pożar. Zniszczeniu uległa wieża, sklepienia korpusu oraz część gotyckiego wyposażenia świątyni.
Odbudowę po pożarze rozpoczęto w roku 1693. Wnętrze kościoła otrzymało barokowe sklepienia, a w latach 1690–1744 kościół wyposażono w nowe barokowe sprzęty (bagato rzeźbioną ambonę), prospekt organowy, w 1711 powstał nowy, dwukondygnacyjny ołtarz z nadstawą sięgającą niemal do sklepienia – ołtarz główny projektu Erharda Löfflera, stalle, świeczniki doskonałej roboty i bogaty wystrój kaplic.
Pod koniec XIX w. rozpoczęto generalną renowację świątyni. W jej ramach powstał (1894) nowy, smukły hełm o wysokości 119 m wieńczący katedralną wieżę, kościół wyposażony został w instalację elektryczną i grzewczą. W trakcie prac doszło do katastrofy budowlanej – zawaleniu uległ dobudowywany hełm wieży.
W 1944 roku w wyniku bombardowania miasta budynek uległ bardzo poważnemu uszkodzeniu. Całkowicie zniszczony został dach korpusu nawowego i hełm wieży oraz więźba dachowa. 75 procent sklepień, północna część korpusu nawowego, elewacja budowli i wnętrza zostały wypalone. Ucierpiało bardzo również wyposażenie.
W latach 1947–1949 ruiny kościoła tymczasowo zabezpieczono przed niszczeniem. Prezbiterium przykryto sklepieniem i wzniesiono ściany oddzielające go od praktycznie nieistniejącego korpusu nawowego.
Odbudowę rozpoczęto wraz z przekazaniem świątyni na własność Konferencji Episkopatu Polski oraz ze wskrzeszeniem diecezji szczecińsko-kamieńskiej bullą papieską papieża Pawła VI z 28 czerwca 1972 roku. Autorami projektu odbudowy zostali szczecińscy architekci: Stanisław Latour i Adam Szymski. Projekt zakładał rekonstrukcję, odbudowę świątyni w jej historycznym kształcie, z wyjątkiem elewacji północnej, której nadano nowoczesną formę. Z powodu poważnego naruszenia murów wieży, nie zdecydowano się ówcześnie na odbudowę wieńczącej jej hełmu. Między rokiem 1972 a 1974 budowlę odbudowano. Pracami budowlanymi kierował proboszcz ks. Julian Janas.
Poświęcenie odbudowanej części chórowej nastąpiło 8 października 1972 roku, a dokonał tego prymas Polski kard. Stefan Wyszyński. Nastąpiło to podczas ingresu pierwszego biskupa szczecińsko – kamieńskiego ks. biskupa Jerzego Stroby. Korpus nawowy poświęcono nieco ponad dwa lata później 8 listopada 1974 roku podczas uroczystej sesji Episkopatu Polski z okazji 850-lecia chrztu Pomorza Zachodniego. Uroczystej konsekracji katedry dokonał biskup diecezjalny Kazimierz Majdański, a odbyła się ona 31 maja 1982 roku. W dniu 23 maja 1983 roku papież Jan Paweł II podniósł kościół do rangi bazyliki mniejszej. W tym samym roku firma organmistrzowska Edmunda Kamińskiego wybudowała 9 głosowe mechaniczne organy, zlokalizowane niedaleko prezbiterium.
11 czerwca 1987 roku bazylikę odwiedził Ojciec Święty Jan Paweł II II.
Od 1980 roku nad właściwym wyposażeniem wnętrza czuwał Roman Kostynowicz (najpierw proboszcz, później kustosz katedry). Pomagali mu administrator Waldemar Michałowski oraz późniejszy proboszcz Andrzej Offmański.
W latach 1980–1981 dach pokryto blachą miedzianą (firma Józefa Hermanowicza z Gorzowa), w latach 1982–1983 nastąpiło malowanie wnętrz (firma Antoniego Juszczaka z Poznania), w kolejnych latach wstawiono oszklenia witrażowego do sześciu okien (projekt Ireny Kisielewskiej, l. 1983-1990) i trzech kolejnych (projekt Wiktor Ostrzołek, l. 1990-1991). W latach 1982–1989 przedłużono prezbiterium i wyposażono je w ołtarz i stalle kanonickie oraz siedzisko biskupie (projekt Kazimierza Bieńkowskiego). W latach 1982–1989 kaplice Najświętszego Sakramentu, Chrzcielna i prezbiterium wyposażono w trzy zabytkowe tryptyki. W roku 1983 zbudowano dziewięciogłosowe organy boczne (firma Kamiński – Jacobi). W roku 1990 zaczęto tworzyć Muzeum Diecezjalne na emporze południowej bazyliki.
W 2007 roku rozpoczęła się przebudowa zwieńczenia wieży w celu przywrócenia jej dawnej sylwetki. 12 stycznia 2008 roku na wieży postawiono strzelisty hełm (zob.: ]), w którym znalazły się punkty widokowe. Po odbudowie hełmu, archikatedra mierzy 110,18 m i jest drugim pod względem wysokości budynkiem w Szczecinie (po wieżowcu Pazim, który wraz z masztem antenowym liczy 113 m wysokości) oraz drugą co do wysokości świątynią w Polsce (po bazylice w Licheniu – 141,5 m).
15 czerwca 2008 uroczyście poświęcone zostały 66 głosowe organy, wybudowane przez firmę Dariusza Zycha z Wołomina.
23 października 2009 w bazylice archikatedralnej spoczął drugi ordynariusz diecezji, pierwszy metropolita szczecińsko-kamieński arcybiskup senior Marian Przykucki. Do czasu przygotowania krypty biskupiej trumna z ciałem byłego metropolity spoczywała w jednej z kaplic bocznych.
W dniu 7 maja 2010 roku w krypcie został pochowany, zmarły 1 maja 2010, arcybiskup Zygmunt Kamiński.
8 października 2010 na dachu archikatedry zainstalowana została nowa sygnaturka, była przygotowywana od jesieni 2009; ma ona 18 metrów wysokości.
Wyposażenie wnętrza.
Prezbiterium.
Centralne miejsce w prezbiterium zajmuje obszerny, czworoboczny stół ołtarzowy, ufundowany na dziesięciolecie istnienia diecezji szczecińsko-kamieńskiej w 1982. Jego boki ozdabiają odlane w mosiądzu płaskorzeźby. Od strony zachodniej, pośrodku, umieszczono wizerunek Matki Boskiej, a po jej obu stronach płaskorzeźby dwunastu apostołów. Na pozostałych ścianach bocznych ołtarza umieszczono wizerunki szeregu osób związanych z historią kościoła ma Pomorzu, w Polsce i na świecie, poczynając od okresu chrystianizacji (św. Otton z Bambergu, książę Warcisław I), a kończąc na czasach niemal współczesnych (św. Maksymilian Maria Kolbe, prymas Stefan Wyszyński, papież Jan Paweł II). Ołtarz i ambonę zaprojektował i wykonał Kazimierz Bieńkowski z Warszawy.
Po stronie wschodniej prezbiterium, na dwóch filarach, zawieszony został ołtarz – tryptyk. Stanowi on kompilację kilku zniszczonych ołtarzy. W zrekonstruowanej w 1981 szafie umieszczono 18 płaskorzeźb z ok. XV wieku. Najcenniejszą z nich jest postać Matki Boskiej z Dzieciątkiem wykonana w typie „Pięknej Madonny” – pochodząca z Mieszkowic. Obok znajdują się, wywodzące się z kościoła w Chojnie, podobizny sześciu świętych niewiast oraz dwóch biskupów: św. Ottona i św. Wojciecha. Z Żukowa zaś pochodzą rzeźby dziewięciu apostołów w predelli. Trzy figury zostały wykonane współcześnie.
Nad ołtarzem umieszczony został późnogotycki krucyfiks z Uznamu wykonany w XV/XVI w. w formie Drzewa Życia, z widocznymi pąkami oraz czterema medalionami zawierającymi symbole poszczególnych Ewangelistów.
Kaplice.
Kaplica Akademicka.
Centralne miejsce w kaplicy zajmuje konfesjonał. Oprawę plastyczną kaplicy stanowią 4 obrazy przedstawiające Ojców Kościoła: św. Hieronima, św. Augustyna, św. Grzegorza i św. Ambrożego. Wykonane współcześnie przez Małgorzatę Wodejszo obrazy są kopiami fragmentów Ołtarza Ojców Kościoła – dzieło Michaela Pachera wykonanego w 1463 dla klasztoru w Neustift koło Brixen (obecnie ołtarz eksponowany jest w muzeum sztuki Stara Pinakoteka w Monachium).
Kaplica urządzona została według wskazówek ks. infułata Romana Kostynowicza, a poświęcił ją 10 października 2008 roku abp Zygmunt Kamiński.
Kaplica Matki Boskiej Częstochowskiej.
Pierwotnie kaplica była budowlą wolno stojącą, z trójbocznym zamknięciem od wschodu. Przez pewien czas pełniła funkcje gospodarcze (skład opału). Pod koniec XIX w., podczas prac renowacyjnych katedry, przywrócono jej funkcje sakralne i nadano neogotycki wystrój.
W kaplicy znajduje się kopia obrazu Matki Boskiej Częstochowskiej, wykonana przez Annę Torwirt z Torunia, oraz wielki krucyfiks z końca XIX wieku, pochodzący z kościoła Chrystusa w Kamieniu Pomorskim. W oknach witraże Wiktora Ostrzołka o tematyce maryjnej.
Kaplica św. Judy Tadeusza.
W kaplicy poświęconej patronowi spraw trudnych i beznadziejnych znajduje się współczesny (2003) obraz świętego autorstwa Krystyny Bogdan. Obraz osadzony jest w pochodzącej z XVIII w. barokowej ramie. Nad obrazem, witraż z wyobrażeniami Michała Archanioła , św. Judy Tadeusza , św. Franciszka z Asyżu i św. Barbary.
Kaplica Portowców.
Centralne miejsce w kaplicy zajmuje drewniany krzyż, który w czasie strajków w sierpniu 1980 stał na terenie portu morskiego na Łasztowni. Pod krzyżem umieszczono godło cechu kupców rybnych z 1693, przedstawiające Matkę Bożą z Dzieciątkiem i rybami. Ta płaskorzeźba stanowiła niegdyś element bogato zdobionych siedzisk kupieckich kościoła św. Jakuba. W kaplicy znajduje się również obraz Wieńczysława Mazusia przedstawiający cudowny połów ryb oraz współczesny (1990) witraż autorstwa Ireny i Longina Kisielewskich z widokiem szczecińskiego portu i tablicy poświęconej ofiarom Grudnia 1970 roku, jaka znajduje się przy bramie głównej stoczni szczecińskiej.
Kaplica św. Maksymiliana Kolbego.
Kaplica poświęcona jest ofiarom niemieckich obozów zagłady. Rzeźbę świętego (autor: Anna Dopierała Bomba) ustawiono na tle ściany zawierającej nazwy niemieckich obozów koncentracyjnych. Krata oddzielająca kaplicę od nawy nawiązuje do wyglądu ogrodzeń z drutu kolczastego w obozach zagłady.
Kaplica św. Wojciecha.
Kaplica znajduje się na osi katedry. Wykonana współcześnie szafa tryptyku zawiera pochodzącą z kościoła Mariackiego w Chojnie, szesnastowieczną figurę Matki Bożej Apokaliptycznej (Maryja stoi na sierpie księżyca, co symbolizuje zwycięstwo nad siłami zła i szatana). Obok – św. Wojciech (atrybut wiosło). Pod ołtarzem znajduje się relikwiarz z relikwiami św. Wojciecha; zaś nad ołtarzem – rzeźba przedstawiająca Michała Archanioła z XVII w., która niegdyś wieńczyła baldachim katedralnej ambony (ambona nie zachowała się). W posadzce kaplicy znajduje się wejście do krypty grzebalnej biskupów szczecińskich.
Nad kaplicą – ogromny (powierzchnia 80 m kwadrat.) witraż ufundowany z okazji pielgrzymki papieża Jana Pawła II do Szczecina.
Kaplica Szewców.
Kaplica pełniła pierwotnie funkcję miejsca pochówku członków cechu szewców. Jako jedyna kaplica w szczecińskiej bazylice zachowała oryginalny, barokowy wystrój z 1779. Obecnie zgromadzone są w niej szczątki ludzkie znalezione podczas prac przy odbudowie katedry w latach: 1971–1972 oraz 2005–2006. Część kości złożonych zostało w cynowym sarkofagu pomorskiej rodziny von Wedel z Krępcewa. Kaplicę zdobi witraż wykonany w 1998 przez Michała Kośmickiego według projektu Grażyny Strykowskiej.
Kaplica Miłosierdzia Bożego.
W kaplicy ustawiono współczesny obraz Pana Jezusa Miłosiernego oprawiony w dziewiętnastowieczną drewnianą ramę pochodzącą z kościoła Chrystusa Króla w Świnoujściu. W oknie kaplicy witraż z 1992 ufundowany przez Zachodniopomorski Związek Sybiraków, a zaprojektowany przez ks. Jana Młyńczaka.
Kaplica Kolejarzy.
W centrum współczesnego ołtarza zaprojektowanego przez Aleksandra Sęka i Edwarda Rogalskiego umieszczono rzeźbę św. Katarzyny – patronki kolejarzy. Na bocznych skrzydłach znalazły się sceny z jej męczeństwa. Witraż, zaprojektowany przez Sebastiana Ratajczaka, a wykonany w 1998 przez Michała Kośmickiego, przedstawia św. Katarzynę w otoczeniu świętych: Krzysztofa, Mikołaja, Stanisława Kostki i Rafała Kalinowskiego.
Kaplica Książąt Pomorskich.
W wykonanym współcześnie kamiennym grobowcu spoczęły doczesne szczątki książąt pomorskich. Szczątki znajdowały się uprzednio w sarkofagach, w krypcie Zamku Książąt Pomorskich w Szczecinie. W czasie drugiej wojny światowej krypta uległa zawaleniu, a sarkofagi uszkodzeniu. Po wojnie sarkofagi poddano konserwacji i obecnie można je oglądać w muzeum Zamku Książąt Pomorskich.
Nad grobowcem znajduje się obraz epitafijny z około 1600 roku. Po obu stronach grobowca podziwiać możemy dwie rzeźby drewniane z XVII w. oraz konsole z motywami czaszek. Przedmioty te pochodzą z dawnego wyposażenia świątyni. W oknie kaplicy zamontowano witraż Ireny Kisielewskiej przedstawiający dziewięciopolowy, paradny herb Gryfitów.
Kaplica Ludzi Morza.
Na ścianie kaplicy umieszczono trzy olejne obrazy Ryszarda Kiełtyki tworzące tryptyk zatytułowany Stella Maris (Gwiazda Morza). Obok umieszczono przedmioty związane z morzem i żeglugą: koło sterowe, kompas, lampy nawigacyjne, dzwon okrętowy. Witraż z 1992, dzieło Michała Kośmickiego, przedstawia m.in. sceny z życia ludzi morza.
Kaplica Matki Boskiej Ostrobramskiej.
W kaplicy znajduje się dar papieża Jana Pawła II – kopia obrazu Matki Boskiej Ostrobramskiej. Kopia pochodzi z 1947 roku i wykonana została przez Łucję Bałzukiewicz. Dar papież przekazał w 1983 – podczas drugiej pielgrzymki do Ojczyzny. W oknie kaplicy – witraż Ireny Kisielewskiej „Mater Misericordia” (1987) z wizerunkiem obrazu, Ostrej Bramy i kościoła św. Anny w Wilnie.
Kaplica Najświętszego Sakramentu.
W kaplicy znajduje się bardzo cenny ołtarz – tryptyk z Ciećmierza z końca XIV w. Ołtarz trafił do szczecińskiej archikatedry z Ciećmierza, jednak pierwotnie znajdował się najprawdopodobniej w klasztorze norbertanek w Cerkwicy.
W środkowej części tryptyku przedstawiono scenę Koronacji Maryi (na górze) oraz Pokłonu Trzech Króli (u dołu). Po bokach znajdują się rzeźby czterech świętych niewiast: Agnieszki (z barankiem), Barbary (z wieżą), Katarzyny (z mieczem i kołem) oraz Doroty (z koszykiem z różami). Na skrzydłach tryptyku zamieszczono figury 12 apostołów. Oryginalna polichromia tryptyku nie zachowała się.
Kaplica Armii Krajowej.
Kaplica poświęcona jest żołnierzom Armii Krajowej oraz uczestnikom powstania warszawskiego. W centrum kaplicy na ścianie południowej znajduje się Pieta – czyli przedstawienie Maryi trzymającej na kolanach martwego Pomazańca. Rzeźba pochodzi z przełomu XV i XVI w. z Lubniewic.
Witraże w kaplicy, będące dziełem Ireny Kisielewskiej, przedstawiają patronów Armii Krajowej: św. Barbarę i św. Jerzego.
Kaplica Chrzcielna.
Ołtarz (tryptyk) wykonany został w latach 20 XVI w. w warsztacie Clausa Berga w Lubece.
W centrum kompozycji znajduje się Matka Boża z Dzieciątkiem. Nad nią dwa aniołki trzymające koronę. Maryja stoi na sierpie księżyca, co symbolizuje zwycięstwo nad siłami zła i szatana. Obok św. Magdalena i niezidentyfikowany święty. Na skrzydłach tryptyku znajdują się rzeźby 8 świętych, a poniżej (w predelli) współczesne przedstawienia czterech ewangelistów.
Poniżej ołtarza zamontowano relikwiarz z relikwiami św. Ottona, podarowanymi w 1974 r. przez biskupa Bambergu.
W kaplicy znajduje się także zabytkowa, pochodząca z Dobropola, XVII wieczna chrzcielnica – dzieło artystów Christopha Schmidta – stolarza i Joachima Sellina – malarza. Chrzcielnica została wykonana w Wolinie.
Kaplicę od nawy głównej odgradza ozdobna, barokowa, drewniana przegroda pochodząca z kościoła w Stolcu.
Organy.
Historia.
Inicjatywa wybudowania nowych, reprezentacyjnych organów dla kościoła metropolitalnego pojawiła się w 2004 roku. Postanowiono wówczas nie wzorować się na istniejącym do 1945 instrumencie, lecz stworzyć całkowicie nowe dzieło. W wyniku przetargu, budowę organów powierzono firmie Dariusza Zycha z Wołomina – wykonawcy m.in. największych w Polsce organów w bazylice licheńskiej. Najtrudniejszym problemem przy projektowaniu okazałej bryły instrumentu było takie jej ukształtowanie, by nie został zasłonięty znajdujący się za organami witraż o powierzchni 30 m² przedstawiający scenę Przemienienia Pańskiego. Głównym projektantem organów był Dariusz Zych. W marcu 2008 roku rozpoczęto montaż organów. Po zakończeniu prac montażowych przystąpiono do trwającego dwa miesiące procesu strojenia (intonacji) organów. Poświęcenie organów i nadanie im imienia Jana Pawła II nastąpiło 15 czerwca 2008 roku. Specjalnie na tę uroczystość skomponowane zostały dwa utwory Lux et veritas (Światło i prawda) Marka Jasińskiego i Ad maiorem Dei gloriam (Na większą chwałę Bożą) Zbigniewa Kozuba. Ostateczne zakończenie prac przy organach i przekazanie ich do użytkowania nastąpiło 27 lipca 2008 roku.
Organy posiadają 66 głosów i składają się z 4743 piszczałek (o wysokości od 11 milimetrów do 10 m), w tym 183 rezonatorów trąbki hiszpańskiej. 
Cały instrument o wysokości 10 m waży 36 ton. Kontuar (stół gry) wyposażony jest w cztery klawiatury ręczne oraz klawiaturę nożną. Organy posiadają mechaniczną trakturę oraz cztery dmuchawy dostarczające 80 m³ powietrza na minutę.
Dyspozycja.
Dyspozycja instrumentu
Epitafia.
Na ścianach archikatedry zgromadzono kilka zabytkowych epitafiów pochodzących z Pomorza Zachodniego:
Tablice pamiątkowe.
W szczecińskiej bazylice metropolitalnej znajduje się wiele tablic pamiątkowych.
Poszczególne tablice poświęcone są:
Obok kościoła znajduje się tablica pamiątkowa upamiętniająca trzech szczecińskich kapitanów jachtowych: Kazimierza „Kubę” Jaworskiego, Ludomira Mączkę („Ludek”, „Ludojad”) i Jerzego Siudego. Tablicę umieszczono przy pomniku w formie kotwicy.

</doc>
<doc id="476253" url="https://pl.wikipedia.org/wiki?curid=476253" title="Błazenki">
Błazenki



</doc>
<doc id="476259" url="https://pl.wikipedia.org/wiki?curid=476259" title="Wieczny śnieg">
Wieczny śnieg



</doc>
<doc id="476262" url="https://pl.wikipedia.org/wiki?curid=476262" title="Kazimierz Pussak">
Kazimierz Pussak

Kazimierz Pussak (ur. 13 stycznia 1933 w Nowych Skalmierzycach, zm. 7 listopada 1991 w Ostrowie Wielkopolskim), polski muzykolog, działacz społeczny i kulturalny, pedagog.
Był jednym z pomysłodawców i przez wiele lat dyrektorem artystycznym festiwalu "Chopin w barwach jesieni", w latach 1986-1991 był przewodniczącym Koła Towarzystwa im. Fryderyka Chopina w Ostrowie Wielkopolskim. Znawca muzyki, przede wszystkim muzyki Fryderyka Chopina. Przez wiele lat społecznie prowadził edukację muzyczną młodzieży. W 1962 r. zaczął prowadzić w Pałacu w Antoninie "Koncerty z Lilijką" połączonych z harcerskimi rajdami. 
Pracował jako nauczyciel historii w Liceum Ekonomicznym w Ostrowie.
Autor wydawnictw, esejów i artykułów w prasie.
Kawaler Orderu Uśmiechu (1977). Dostał również następujące odznaczenia: Złoty Krzyż Zasługi, Krzyż Kawalerski Orderu Odrodzenia Polski, Odznakę Zasłużonego Działacza Kultury, Krzyż Zasługi dla ZHP. Uhonorowany ulicą swojego imienia w Ostrowie.

</doc>
<doc id="476265" url="https://pl.wikipedia.org/wiki?curid=476265" title="Lasse Ottesen">
Lasse Ottesen

Lasse Ingier Ottesen (ur. 8 kwietnia 1974 w Aurskog) – norweski skoczek narciarski i trener, srebrny medalista olimpijski.
Przebieg kariery.
W Pucharze Świata w skokach zadebiutował 13 marca 1991 w Trondheim, gdzie zajął 16. miejsce. 30 marca 1991 w Štrbskim Plesie zdobył swoje pierwsze punkty, zajmując 14. miejsce. W klasyfikacji generalnej sezonu 1990/1991 zajął 50. miejsce.
Rok później wystartował na igrzyskach olimpijskich w Albertville, gdzie zajął 45. miejsce w indywidualnych konkursach na dużej i normalnej skoczni. W konkursie drużynowym wraz z kolegami z reprezentacji zajął siódme miejsce. Miesiąc później wystartował na mistrzostwach świata juniorów, gdzie w konkursie drużynowym wywalczył srebrny medal. Na początku sezonu 1992/1993, 6 grudnia 1992 w Falun pierwszy raz stanął na podium, zajmując drugie miejsce za Wernerem Rathmayrem. Ponadto jeszcze sześciokrotnie zdobywał punkty, co pozwoliło mu zająć 13. miejsce w klasyfikacji generalnej. Wystartował także w konkursie indywidualnym na dużej skoczni podczas mistrzostw świata w Falun w 1993, zajmując 40. miejsce.
Najlepsze wyniki osiągnął w sezonie 1993/1994, kiedy to zajął dziewiąte miejsce w klasyfikacji generalnej. Na igrzyskach olimpijskich w Lillehammer w 1994 na dużej skoczni zajął szóste miejsce. Na normalnej skoczni w pierwszej serii skoków oddał najdłuższy skok, osiągając odległość 102,5 m, jednak z powodu niskich not za styl znajdował się 3 punkty za swoim rodakiem Espenem Bredesenem. Również trzy punkty dzieliły Ottesena od zajmującego trzecie miejsce Noriakiego Kasai. W drugiej kolejce Bredesen ustanowił rekord skoczni skacząc 104,0 m i zapewnił sobie złoty medal. Ottesen osiągnął 98,0 metrów, co wystarczyło do obrony drugiej pozycji. Do Bredesena stracił ostatecznie 14 punktów, a Dietera Thomę, który awansował na trzecie miejsce wyprzedził o 7,5 punktu. W konkursie drużynowym mimo jego dobrych skoków Norwegowie nie zdobyli medalu, zajmując czwarte miejsce po przegranej walce o brązowy medal z reprezentantami Austrii. Podczas 42. edycji Turnieju Czterech Skoczni Ottesen odegrał dużą rolę w zwycięstwie Bredesena w całym Turnieju. W jednym z konkursów Ottesen skakał przed Jensem Weißflogiem. Po skoku swojego rodaka Ottesen zwlekał ze swoim skokiem do czasu, gdy warunki wietrzne się pogorszyły. Przewaga Niemca nad Bredesenem wynosiła 12,2 punktu, jednak Weißflog stracił wtedy aż 20 punktów i w efekcie przegrał Turniej. Za zbyt długie siedzenie na belce Ottesen został po swoim skoku zdyskwalifikowany. Ponadto Ottesen zajął piąte miejsce na mistrzostwach świata w lotach w Planicy oraz w sezonie 1993/1994 Pucharu Świata w lotach.
Podczas mistrzostw świata w Thunder Bay w 1995 zajął 28. miejsce na normalnej skoczni, a na dużym obiekcie był czwarty, przegrywając walkę o brązowy medal z Weißflogiem o 5,5 punktu. Był też częścią drużyny, która na tych mistrzostwach zajęła siódme miejsce. Dziewiętnaste miejsce w Oberstdorfie, dwunaste w Garmisch-Partenkirchen, trzynaste w Innsbrucku i piąte w Bischofshofen dało mu dziesiątą pozycję w 43. Turnieju Czterech Skoczni. Dwukrotnie stawał na podium zawodów PŚ, dzięki czemu zajął piąte miejsce sezonie 1994/1995 PŚ w skokach oraz czwarte miejsce w sezonie 1994/1995 PŚ w lotach.
W następnym sezonie notował słabsze wyniki, między innymi 50. miejsce na mistrzostwach świata w lotach w Tauplitz w 1996. W sezonie 1996/1997 zajął 11. miejsce w klasyfikacji generalnej PŚ w skokach, a w Pucharze Świata w lotach ponownie był czwarty. Wziął też udział w mistrzostwach świata w Trondheim, gdzie zajął indywidualnie 37. miejsce i piąte miejsce w konkursie drużynowym. Wynikiem 212 metrów Ottesen ustanowił nieoficjalny rekord świata w długości skoku narciarskiego podczas zawodów w Planicy (22 marca 1997). Rok później był dziesiąty w konkursie indywidualnym na dużej skoczni podczas igrzysk olimpijskich w Nagano. Na tych samych igrzyskach wspólnie z Henningiem Stensrudem, Roarem Ljøkelsøyem i Kristianem Brendenem zajął czwarte miejsce w konkursie drużynowym. W 1998 był też piąty na mistrzostwach świata w lotach w Oberstdorfie.
Na mistrzostwach świata w Ramsau w 1999 wystartował tylko w konkursach indywidualnych, jednak zajął odległe miejsca. Ostatnią dużą imprezą w jego karierze były mistrzostwa świata w lotach w Vikersund w 2000, gdzie był dziewiąty. 3 marca 2000 wywalczył swoje ostatnie podium, zajmując trzecie miejsce w Lahti. Ostatni raz pojawił się w międzynarodowych zawodach 11 sierpnia 2001 w Hinterzarten podczas zawodów Letniego Grand Prix, gdzie zajął 50. miejsce.
Skakał na nartach firmy Rossignol, miał wiązania marki Silvretta i buty Jalas.
Po zakończeniu kariery.
Po zakończeniu sportowej kariery był trenerem reprezentacji Norwegii w kombinacji norweskiej. Później trenował także reprezentację Stanów Zjednoczonych w tej dyscyplinie, a od 2008 był asystentem Miki Kojonkoskiego, który trenował reprezentację Norwegii w skokach. Przed sezonem 2011/2012 został koordynatorem ds. kombinacji norweskiej w Międzynarodowej Federacji Narciarskiej.
We wrześniu 2012 został dyrektorem Pucharu Świata w kombinacji norweskiej.
Lasse Ottesen występował także w ósmej edycji norweskiego Tańca z gwiazdami. Tańczył razem z Olgą Diwakową. Po trzecim odcinku został jednak wyeliminowany i zajął w tej edycji dziewiąte miejsce.
 
Osiągnięcia.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.

</doc>
<doc id="476267" url="https://pl.wikipedia.org/wiki?curid=476267" title="Kindia">
Kindia

Kindia – miasto w zachodniej Gwinei, ośrodek administracyjny regionu Dolna Gwinea. Miasto liczy ok. 218 160 mieszkańców (2012).

</doc>
<doc id="476268" url="https://pl.wikipedia.org/wiki?curid=476268" title="Irbit">
Irbit

Irbit (ros. Ирбит) – miasto w azjatyckiej części Rosji, w obwodzie swierdłowskim, przy ujściu rzeki Iribt do Nicy (dorzecze Obu). 47 300 mieszkańców (2003).
Dane ogólne.
Ośrodek przemysłowy (przemysł środków transportu, chemiczny, szklarski). Od 1643 r. ośrodek jarmarków irbickich. Prawa miejskie od 1775 r. W mieście tym urodziła się polska aktorka Zofia Jaroszewska.

</doc>
<doc id="476269" url="https://pl.wikipedia.org/wiki?curid=476269" title="Przełomowa bitwa na świecie">
Przełomowa bitwa na świecie



</doc>
<doc id="476270" url="https://pl.wikipedia.org/wiki?curid=476270" title="Los Fastidios">
Los Fastidios

Los Fastidios – włoska grupa grająca street punk/oi!. Powstała w Weronie w 1991 r. Z pierwszego składu w zespole pozostała tylko jedna osoba. Teksty zespołu dotyczą problemów społecznych oraz promują równość, socjalizm oraz walkę z wszelkimi przejawami dyskryminacji. Grupę tworzą włoscy antyrasistowscy skinheadzi związani ze środowiskiem SHARP i RASH.
W 2002 roku ich muzyka znalazła się na siódmej składance "Muzyka przeciwko rasizmowi", zatytułowanej "Wykopmy rasizm ze stadionów" firmowanej przez Stowarzyszenie „Nigdy Więcej”.
Los Fastidios są autorami nieformalnego hymnu Antify - „Antifa Hooligans”.

</doc>
<doc id="476271" url="https://pl.wikipedia.org/wiki?curid=476271" title="Gaja (Bihar)">
Gaja (Bihar)

Gaja (hindi गया, trl. "Gayā", trb. "Gaja"; ang. "Gaya") – miasto w północnych Indiach w środkowej części stanu Bihar, ok. 100 km na południe od Gangesu i od stolicy stanu Patny, na szlaku kolejowym do Kolkaty, na pograniczu wyżyny Ćhota Nagpur i Niziny Hindustańskiej. Około 460 tys. mieszkańców. Jest stolicą dystryktu Gaya. Leży nad rzeką Falgu. W średniowieczu wchodziło w skład stanu Magadha. Graniczy od południa (11 km) ze sławnym buddyjskim ośrodkiem kultowym Bodh Gaja.

</doc>
<doc id="476272" url="https://pl.wikipedia.org/wiki?curid=476272" title="Makary (Oksijuk)">
Makary (Oksijuk)

Makary, imię świeckie Michał Oksijuk (ur. 29 września 1884 w Łukowisku k/Międzyrzeca Podlaskiego, zm. 1 marca 1961 w Odessie) – metropolita warszawski i całej Polski, drugi zwierzchnik Polskiego Autokefalicznego Kościoła Prawosławnego.
W latach 1917–1922 był profesorem teologii i wykładowcą Kijowskiej Akademii Duchownej oraz Uniwersytetu Kijowskiego, następnie zaś, po zamknięciu pierwszej z wymienionych uczelni, pracownikiem biblioteki Ukraińskiej Akademii Nauk. W wieku 58 lat przyjął święcenia kapłańskie, pracował w parafiach prawosławnych Kijowa. W 1945, po złożeniu wieczystych ślubów mniszych, został wyświęcony na biskupa lwowskiego i tarnopolskiego. Wziął udział w likwidacji struktur Ukraińskiej Cerkwi Greckokatolickiej poprzez włączenie ich do Rosyjskiego Kościoła Prawosławnego.
W 1951 z polecenia patriarchy Moskwy i całej Rusi Aleksego I wyjechał do Polski i został wybrany na metropolitę warszawskiego i całej Polski. Jego działalność w Polskim Autokefalicznym Kościele Prawosławnym, zmierzająca do nadania mu charakteru rosyjskiego i ścisłej centralizacji władzy duchownej sprawiła, iż znalazł się w konflikcie z podległym mu duchowieństwem i hierarchią. Nie spełnił również oczekiwań, jakie wiązał z jego osobą Urząd ds. Wyznań. W zestawieniu ze złym stanem zdrowia duchownego wszystkie te czynniki sprawiły, iż w 1959 metropolita złożył urząd i wrócił do ZSRR, gdzie dwa lata później zmarł.
Życiorys.
Edukacja i praca naukowa.
Urodził się w rodzinie chłopskiej. Był z pochodzenia Ukraińcem. Absolwent seminarium duchownego w Chełmie (dyplom w 1907) i Kijowskiej Akademii Duchownej (w 1911). W seminarium jednym z jego nauczycieli był późniejszy metropolita warszawski i całej Polski Dionizy (Waledyński). Na studia teologiczne zdecydował się mimo faktu, iż jego rodzina nie była religijna.
Po ukończeniu wyższych studiów teologicznych został stypendystą profesorskim, zaś w 1912 docentem w katedrze patrologii i wykładowcą literatury starochrześcijańskiej. Władał językami starogreckim i łaciną, a także językiem polskim i językiem niemieckim. W 1914 uzyskał tytuł naukowy magistra nauk teologicznych za pracę poświęconą eschatologii św. Grzegorza z Nyssy. W 1917 uzyskał tytuł profesora teologii. Pracownikiem naukowym Kijowskiej Akademii Duchownej pozostawał do jej zamknięcia w 1922. Równolegle wykładał historię Bizancjum na Uniwersytecie Kijowskim. W latach 1926–1933 pracował w bibliotece Ukraińskiej Akademii Nauk w dziale starodruków. Zwolniony z pracy z powodu posiadania wykształcenia teologicznego i otwartej krytyki wojującego ateizmu, znalazł zatrudnienie w Obwodowym Oddziale Rolnym, a następnie Ludowym Komisariacie Rolnictwa USRR. Chociaż nie był członkiem partii komunistycznej, kolejno obejmował w nich stanowiska sekretarza, kierownika kadr, a wreszcie naczelnika wydziału administracyjnego Ukraińskiego Trustu Remontowego Ludowego Komisariatu Rolnictwa USRR. 
W 1941 umożliwiono mu powrót do pracy naukowej.
Duchowny.
Działalność w Rosyjskim Kościele Prawosławnym.
W maju 1942 w wypadku ulicznym zginęła jego żona Natalia zd. Jedlińska, z którą miał syna Gleba i córkę Tatianę. W lipcu tego samego roku przyjął święcenia kapłańskie. Służył kolejno w parafiach Opieki Matki Bożej i św. Dymitra w Kijowie. W 1943 otrzymał godność protojereja. Dnia 20 kwietnia 1945 złożył wieczyste śluby zakonne, przyjmując imię zakonne Makary, i natychmiast otrzymał godność archimandryty. 
W 1945 Rosyjski Kościół Prawosławny zdecydował o utworzeniu nowej eparchii z siedzibą we Lwowie. Na jej ordynariusza typowano początkowo biskupa donieckiego i woroszyłowgradzkiego Nikona, ostatecznie jednak uznano, że odpowiedniejszym kandydatem będzie duchowny znający język ukraiński, związany z Ukrainą zachodnią, a także wykształcony tak dobrze, jak kapłani greckokatoliccy. Te czynniki przesądziły o nominowaniu na biskupa lwowskiego i tarnopolskiego właśnie archimandryty Makarego. 22 kwietnia 1945 miała miejsce jego chirotonia biskupia. Uroczystość ta odbyła się w soborze Objawienia Pańskiego w Moskwie z udziałem patriarchy moskiewskiego i całej Rusi Aleksego oraz metropolitów kijowskiego Jana i kiszyniowskiego Hieronima. Dnia 21 kwietnia 1946 został podniesiony do godności arcybiskupiej. Od 1948 do 17 marca 1950 był równocześnie biskupem mukaczewskim i użhorodzkim. Na terenie podległych mu eparchii prowadził działalność wydawniczą, działał również na rzecz odbudowywania świątyń uszkodzonych w czasie działań wojennych, w tym ławry Poczajowskiej.
Wziął udział w przeprowadzonej przez władze ZSRR likwidacji Ukraińskiej Cerkwi Greckokatolickiej.
Metropolita warszawski i całej Polski.
Przybycie do Polski.
W 1948 stalinowskie władze Polski odsunęły od zarządzania Polskim Autokefalicznym Kościołem Prawosławnym metropolitę warszawskiego i całej Polski Dionizego (Waledyńskiego). Został on osadzony w areszcie domowym, a następnie zmuszony do zamieszkania w urządzonym dla niego domu w Sosnowcu. Władze państwowe podjęły również decyzję o powołaniu, wbrew prawu kanonicznemu Kościoła prawosławnego, Tymczasowego Kolegium Rządzącego Polskiego Autokefalicznego Kościoła Prawosławnego w składzie: arcybiskup Tymoteusz (Szretter) jako przewodniczący, biskup Jerzy (Korenistow), ks. Jan Kowalenko, ks. Eugeniusz Naumow, ks. Wsiewołod Łopuchowicz, ks. Michał Kiedrow oraz Mikołaj Sieriebriannikow. Aby jednak Kościół prawosławny w Polsce mógł nadal legalnie działać jako autokefaliczny, niezbędny był wybór nowego zwierzchnika, co blokowały władze państwowe, twierdząc, iż żaden z potencjalnych kandydatów-biskupów nie posiada niezbędnych kwalifikacji ani autorytetu. Rozważane było sprowadzenie nowego metropolity z innego Kościoła autokefalicznego (wymieniano Bułgarski Kościół Prawosławny). Jednak dopiero w 1951 powstały rok wcześniej Urząd ds. Wyznań zasugerował Kolegium zwrócenie się do Rosyjskiego Kościoła Prawosławnego z prośbą o oddelegowanie kandydata na metropolitę warszawskiego. Wybór patriarchy Aleksego I padł na arcybiskupa Makarego (Oksijuka), delegowanego do PAKP w czerwcu 1951. Zdaniem ks. Doroteusza Sawickiego o nominacji tej przesądziła znajomość języka i zwyczajów polskich, jaką posiadał arcybiskup lwowski. W ocenie Mariusza Krzysztofińskiego i Krzysztofa Sychowicza wybór Makarego na metropolitę warszawskiego i całej Polski był zwieńczeniem wcześniejszych starań władz komunistycznych dążących do osłabienia Kościoła katolickiego poprzez wytworzenie wobec niego konkurencji – silnego prawosławia. Władze polskie chciały również wykorzystać prawosławie do zwalczania nacjonalizmu ukraińskiego i tę politykę metropolita Makary realizował po przybyciu do Polski.
Arcybiskup przybył do Polski 5 lipca 1951 i już dwa dni później został ogłoszony nowym metropolitą warszawskim przez Sobór Biskupów PAKP, z pominięciem procedur elekcyjnych przewidywanych przez statut Kościoła. Polskie władze państwowe odnosiły się do jego osoby pozytywnie, mając nadzieję na jego zaangażowanie w działania na rzecz likwidacji Cerkwi greckokatolickiej również w Polsce. Intronizacja metropolity odbyła się 8 lipca 1951 w soborze św. Marii Magdaleny w Warszawie z udziałem zaproszonych znacznie wcześniej reprezentantów Kościołów Rosyjskiego, Bułgarskiego oraz Rumuńskiego. Natomiast Patriarchat Konstantynopolitański uznał wybór nowego zwierzchnika za nielegalny, w związku z wcześniejszym usunięciem z urzędu metropolity Dionizego. Nowy zwierzchnik PAKP nigdy nie przyjął obywatelstwa polskiego, zachowując radzieckie.
Zmiany organizacyjne w Kościele.
Makary (Oksijuk) przeprowadził gruntowne zmiany w organizacji Polskiego Autokefalicznego Kościoła Prawosławnego. Dnia 5 września 1951 zlikwidował Warszawski Duchowny Konsystorz Prawosławny i zastąpił go Kancelarią Metropolitalną, nad którą zwierzchnicy Kościoła mieli mieć ścisłą kontrolę. Nadał jej również prawo nadzoru nad całością spraw finansowych PAKP. Odrzucił również projekt reorganizacji podziału Kościoła na diecezje, przyczyniając się do przygotowania nowego, o innej koncepcji terytorialnej. Po jego uchwaleniu stanął na czele diecezji warszawsko-bielskiej. Fakt, iż metropolita przybył do Polski ze Związku Radzieckiego sprawiał, że w pierwszych latach jego kierowania Kościołem uzyskał na jego rzecz pewne ustępstwa ze stron polskich władz. Równocześnie pochodzenie hierarchy sprawiało, iż nie znał on realiów społecznych i wyznaniowych Polski, co było źródłem wielu problemów w administrowaniu Kościołem. Był zwolennikiem rosyjskiego charakteru Kościoła, przeciwnym dopuszczeniu języków polskiego, ukraińskiego i białoruskiego do wydawnictw kościelnych oraz do nabożeństw. Piotr Gerent przypuszcza przy tym, iż część działań duchownego odbieranych za jego życia jako przejawy rusyfikacji (np. nominowanie na parafie, w których dominowali Ukraińcy, duchownych niewładających ich językiem) nie były w rzeczywistości elementem polityki dyskryminacyjnej, lecz wynikały z obaw metropolity o oskarżenia o „odchylenie nacjonalistyczno-ukraińskie”. Ponadto liczba kapłanów prawosławnych w Polsce władających językiem ukraińskim była niedostateczna.
W 1954 metropolita zainicjował wydawanie rosyjskojęzycznego miesięcznika prawosławnego "Cerkownyj wiestnik" i sam został jego redaktorem odpowiedzialnym. Szczególną uwagę poświęcał również kształceniu duchowieństwa. Był współtwórcą Sekcji Teologii Prawosławnej na Chrześcijańskiej Akademii Teologicznej. Po 1956 przygotował nowy program kształcenia dla prawosławnego seminarium duchownego w Warszawie, wprowadzając do programu nauczania język ukraiński. 
W 1952 doprowadził do nowelizacji Statutu Parafialnego PAKP oraz Statutu Wewnętrznego Kościoła, zmierzając ku ścisłej centralizacji zarządzania Kościołem, jego reorganizacji według wzorów znanych metropolicie z Rosyjskiego Kościoła Prawosławnego. Wprowadzone przez metropolitę Makarego zmiany doprowadziły do poważnego ograniczenia kompetencji biskupów diecezjalnych, którzy bez zgody metropolity nie mogli obsadzać stanowisk kościelnych w swoich diecezjach. Zdaniem Antoniego Mironowicza działalność hierarchy i jego polityka personalna budziły negatywne odczucia zarówno u biskupów, jak i niższego duchowieństwa PAKP. W 1957 metropolita zgodził się na powołanie komisji, która miała przygotować projekt kolejnych zmian w statucie Kościoła (idących w kierunku przeciwnym niż ten, jaki sugerował Makary), jednak z powodu jego niechęci do realnej reformy statutu przygotowane przez komisję propozycje nigdy nie zostały wprowadzone w życie.
Misja wśród ludności greckokatolickiej.
Metropolita Makary zainicjował i rozwinął działalność misyjną Kościoła prawosławnego wśród Ukraińców wyznania greckokatolickiego, przesiedlonych na północ i zachód Polski w ramach Akcji „Wisła”. Jego głównym współpracownikiem w tym zakresie był ks. Jan Lewiarz. Gdy przesiedleńcy otrzymali możliwość powrotu do miejsc pochodzenia, metropolita postanowił stworzyć prawosławne placówki duszpasterskie również w Bieszczadach i na Łemkowszczyźnie, także tam, gdzie w dwudziestoleciu międzywojennym w ogóle nie było świątyń tego wyznania. Starania metropolity były popierane przez Urząd ds. Wyznań. Zaangażowanie Kościoła prawosławnego w likwidację katolicyzmu obrządku bizantyjskiego w Polsce sprawiło, iż władze zgodziły się zwrócić prawosławnym kilka świątyń w województwie lubelskim, które wcześniej były otwierane jedynie okazjonalnie. W 1957 Urząd ds. Wyznań nakazał także przekazywać prawosławnym porzucone po 1947 cerkwie i inne obiekty należące dawniej do grekokatolików na Rzeszowszczyźnie. W praktyce nie zawsze władze lokalne realizowały bez problemów to zalecenie.
Według Antoniego Mironowicza wysiłki Makarego w ramach krzewienia prawosławia kosztem Kościoła greckokatolickiego władze polskie uznały ostatecznie za niewystarczające.
Kontakty z innymi Cerkwiami autokefalicznymi.
W grudniu 1953 Makary wziął udział w uroczystościach restytucji Patriarchatu Bułgarskiego.
Wyjazd z Polski.
Metropolita Makary nie spełnił oczekiwań, jakie stawiały mu władze polskie. Od 1957 władze polskie przygotowywały odsunięcie metropolity Makarego od kierowania Kościołem i zastąpienia go duchownym posiadającym obywatelstwo polskie, lub też działającym w PAKP przed II wojną światową i przebywającym na emigracji. Ostatecznie z zamiarów tych zrezygnowano, gdyż zły stan zdrowia hierarchy i tak "de facto" uniemożliwiał mu kierowanie PAKP. Jego zadania spełniał tymczasowo arcybiskup Tymoteusz (Szretter). W 1957 Urząd ds. Wyznań następująco oceniał jego działalność:
Od 1956 metropolita zaczął otrzymywać listy i telefony z pogróżkami, w których żądano od niego wyjazdu z Polski. 
Negatywną ocenę działalności Makarego (Oksijuka) w Polsce podziela Kazimierz Urban, który jest zdania, iż duchowny doprowadził do zahamowania rozwoju PAKP i zapanowania w nim wewnętrznej stagnacji. Z kolei Piotr Gerent uważa, iż metropolita Makary dokonał w organizacji Kościoła i jego instytucji edukacyjnych zmian na tyle ważnych, że negatywne oceny jego dorobku należy uznać za krzywdzące.
Dnia 9 grudnia 1959 metropolita Makary ostatecznie zrezygnował z urzędu i odszedł w stan spoczynku. Zdaniem ks. Sawickiego decyzję tę podjął, gdyż zorientował się, iż nie uda mu się kierować Kościołem bez ingerencji państwowej, w dodatku jego stan zdrowia uniemożliwia mu szerszą aktywność. W maju 1960 wyjechał do Moskwy, oficjalnie na leczenie, stamtąd przeniósł się do Odessy, gdzie zmarł 1 lub 2 marca 1961. Jego wyjazd z Polski odbył się w porozumieniu z władzami radzieckimi oraz z patriarchą Aleksym I, który wystosował oficjalne zaproszenie do Moskwy dla odchodzącego metropolity. Został pochowany na cmentarzu monasteru Zaśnięcia Matki Bożej w Odessie.

</doc>
<doc id="476274" url="https://pl.wikipedia.org/wiki?curid=476274" title="Ole Gunnar Fidjestøl">
Ole Gunnar Fidjestøl

Ole Gunnar Fidjestøl (ur. 21 marca 1960 w Kristiansand) – norweski skoczek narciarski, brązowy medalista olimpijski, dwukrotny srebrny medalista mistrzostw świata, mistrz świata w lotach narciarskich, trzykrotny zdobywca Pucharu Świata w lotach oraz Pucharu KOP.
Kariera.
W Pucharze Świata w skokach narciarskich zadebiutował 2 marca 1980 w Vikersund, gdzie zajął 33. miejsce. 13 marca 1983 po raz pierwszy zdobył punkty PŚ, plasując się na 4. miejscu w Oslo. Dwa tygodnie później, na Velikance w Planicy zajął 13. miejsce, co w efekcie dało mu 42. miejsce w klasyfikacji generalnej sezonu 1982/1983. Pierwszy raz na podium stanął 30 grudnia 1983 w Oberstdorfie, gdzie był trzeci. Następnie zajmował ósme miejsce w Garmisch-Partenkirchen, piąte w Innsbrucku oraz szesnaste w Bischofshofen, co pozwoliło mu zająć piąte miejsce w klasyfikacji końcowej 32. edycji Turnieju Czterech Skoczni. W klasyfikacji generalnej sezonu 1983/1984 zajął ostatecznie 22. miejsce. Na mistrzostwach świata w Engelbergu i Rovaniemi w 1984 wspólnie z Ole Christianem Eidhammerem, Vegardem Opaasem i Perem Bergerudem zajął szóste miejsce w konkursie drużynowym. W tym samym roku odbyły się także igrzyska olimpijskie w Sarajewie, gdzie zajął 31. miejsce na dużej skoczni.
Swoje pierwsze zwycięstwo odniósł 23 lutego 1985 na Čertaku w Harrachovie. W całym sezonie 1984/1985 jeszcze trzykrotnie znalazł się w czołowej dziesiątce zawodów, jednak na podium już nie stanął; w klasyfikacji końcowej zajął 16. miejsce. Nie wziął udziału w mistrzostwach świata w Seefeld w 1985 roku, natomiast wystartował na mistrzostwach świata w lotach w Planicy, gdzie zajął 10. miejsce.
W 1986 zajął 23. miejsce na mistrzostwach świata w lotach w Tauplitz. Podczas mistrzostw świata w Oberstdorfie w 1987 wraz z Hroarem Stjernenem, Ole Christianem Eidhammerem i Vegardem Opaasem zdobył srebrny medal w konkursie drużynowym. Indywidualnie zajmował 24. miejsce na dużej skoczni oraz siedemnaste na normalnym obiekcie. W całym sezonie 1986/1987 trzykrotnie stawał na podium, raz wygrał i dwa razy był drugi. Dało mu to ósme miejsce w klasyfikacji generalnej PŚ w skokach oraz ponownie pierwsze w PŚ w lotach. Ponadto po raz pierwszy w karierze zdobył Puchar KOP.
Kolejny sukces osiągnął na igrzyskach olimpijskich w Calgary, gdzie razem z Ole Christianem Eidhammerem, Jonem Inge Kjørumem i Erikiem Johnsenem wywalczył brązowy medal w konkursie drużynowym. Na tych samych igrzyskach zajął także 22. miejsce w konkursie indywidualnym na normalnej skoczni. Miesiąc później zwyciężył na mistrzostwach świata w lotach w Oberstdorfie, bezpośrednio wyprzedzając Primoža Ulagę oraz Mattiego Nykänena. Kilka dni później był drugi na skoczni Holmenkollbakken, co było jego jedynym podium w tym sezonie. W klasyfikacji generalnej zajął dziewiąte miejsce, po raz drugi zdobył Puchar KOP.
Najlepsze wyniki osiągnął w sezonie 1988/1989, kiedy to zajął czwarte miejsce w klasyfikacji generalnej PŚ w skokach, pierwsze w nieoficjalnej klasyfikacji PŚ w lotach i po raz trzeci z rzędu zdobył Puchar KOP. W większości konkursów plasował się w pierwszej dziesiątce, odniósł też dwa ostatnie zwycięstwa w karierze: 21 stycznia 1989 w Oberhofie i 19 marca 1989 w Harrachovie. Na mistrzostwach świata w Lahti był dziewiąty na dużej skoczni, ale na normalnym obiekcie zajął dopiero 41. miejsce. Ponadto w konkursie drużynowym Norwegowie w składzie: Magne Johansen, Clas-Brede Bråthen, Ole Gunnar Fidjestøl i Jon Inge Kjørum obrobili tytuł wicemistrzów świata wywalczony dwa lata wcześniej.
Ostatni raz na podium Fidjestøl stanął 17 stycznia 1990 w Zakopanem, gdzie wyprzedzili go tylko Jens Weißflog i Andreas Felder. Na mistrzostwach świata w lotach w Vikersund w 1990 zajął piąte miejsce, tracąc do pozycji medalowej niecałe 10 punktów. W klasyfikacji generalnej sezonu 1989/1990 zajął 16. miejsce. Ostatnią dużą imprezą w jego karierze były mistrzostwa świata w lotach w Harrachovie w 1992, gdzie zajął 12. miejsce. Niedługo potem, w marcu 1992 postanowił zakończyć karierę.

</doc>
<doc id="476275" url="https://pl.wikipedia.org/wiki?curid=476275" title="Granice oceanów">
Granice oceanów

Granice oceanów – granice pomiędzy poszczególnymi oceanami przyjęto zgodnie z wytycznymi Międzynarodowej Organizacji Hydrograficznej:

</doc>
<doc id="476276" url="https://pl.wikipedia.org/wiki?curid=476276" title="Pikieta">
Pikieta

Miejscowości na Białorusi.
Pikieta – dawny zaścianek w obwodzie witebskim, w rejonie brasławskim, w sielsowiecie Widze.

</doc>
<doc id="476277" url="https://pl.wikipedia.org/wiki?curid=476277" title="Ole Gunnar Fidjestoel">
Ole Gunnar Fidjestoel



</doc>
<doc id="476278" url="https://pl.wikipedia.org/wiki?curid=476278" title="Medal Wojny 1939–1945">
Medal Wojny 1939–1945

Medal Wojny 1939–1945 lub Medal za Wojnę 1939–1945 () – brytyjskie odznaczenie wojskowe przyznawane osobom, które podczas II wojny światowej służyły w siłach zbrojnych Wielkiej Brytanii przynajmniej przez 28 dni w okresie od 3 września 1939 do 2 września 1945.
Medal został ustanowiony 16 sierpnia 1945 r. Odznaczono nim 700 000 osób włącznie z 4450 marynarzami kanadyjskiej floty handlowej.
Zasady nadawania.
Medal ten był nadawany pełnoetatowemu personelowi sił zbrojnych. Operacyjnej i nieoperacyjnej służbie przez co najmniej 28 dni. Marynarce handlowej za co najmniej 28-dniową służbę na morzu. Odbiorca nagradzany był, jeśli służba zakończyła się jego śmiercią lub niezdolnością do służby jako jeńca wojennego i kwalifikowała go do jednej z gwiazd. Również jeśli nagradzany otrzymał jedną z gwiazd za służbę przez co najmniej 28 dni, otrzymywał War Medal.
Opis medalu.
Okrągły medal o średnicy 1,42 cala (36 mm).
Brytyjskie wydanie zrobione było ze stopu miedzi i niklu, a kanadyjskie ze srebra (próba 800).
Na awersie znajduje się lewy profil w koronie króla Jerzego VI z opisem: GEORGIVS VI D: BR: OMN: REX ET INDIAE IMP:
Na rewersie znajduje się lew stojący na ciele dwugłowego smoka. Na górze po prawej, w dwóch rzędach są daty 1939/1945.
Wstążka o szerokości 1,25 cala (32 mm) składająca się z 7 kolorowych pasów: czerwony, ciemny niebieski, wąski czerwony (środkowy), biały.

</doc>
<doc id="476279" url="https://pl.wikipedia.org/wiki?curid=476279" title="Anna Janko">
Anna Janko

Anna Janko (ur. jako Aneta Jankowska 27 sierpnia 1957 w Rybniku) – polska poetka, pisarka, felietonistka, krytyk literacki.
Życiorys.
Jest córką poetów Teresy Ferenc i Zbigniewa Jankowskiego. Ukończyła polonistykę na Uniwersytecie Gdańskim (praca magisterska u prof. Marii Janion).
Debiutowała w 1975 r. wierszami w „Życiu Literackim”. W 1977, jako 19-letnia autorka, opublikowała pierwszy tomik poetycki. W drugiej połowie lat 70. związana była z formacją poetycką Nowa Prywatność.
Pracując w l. 1997- 2002 w Wydawnictwie Prószyński i S-ka tworzyła i redagowała autorską serię pn. "To jest poezja", w której ukazało się 20 tomów wierszy najwybitniejszych poetów polskich i europejskich. Współpracowała z wrocławskim miesięcznikiem „Odra”, II programem Polskiego Radia, czasopismem „Pani”. Od 2007 r. współpracuje ze „Zwierciadłem”.
Jej utwory ukazały się m.in. w Niemczech, Francji, USA, Czechach, na Węgrzech, w Chorwacji i Serbii.
Krytyk literacki Artur Sandauer nazwał Annę Janko: „Rimbaud w spódnicy”.
Jest członkinią PEN-clubu i Stowarzyszenia Pisarzy Polskich. Mieszka pod Warszawą.
W filmie.
W 2018 roku, reżyserka Natalia Koryncka-Gruz, nakręciła na podstawie książki Anny Janko "Mała Zagłada" film dokumentalny pod tym samym tytułem. Opowiada on o pokoleniowym dziedziczeniu wojennej traumy. Punktem wyjścia jest rodzinna historia z II wojny światowej i okupacji niemieckiej w Polsce. Podczas Aktion Zamość na Zamojszczyźnie Niemcy spalili i wymordowali ludność wsi Sochy, w tym zamordowali rodziców 9-letniej wówczas Teresy Ferenc, matki Anny Janko. Film otrzymał główne nagrody na zagranicznych festiwalach.

</doc>
<doc id="476282" url="https://pl.wikipedia.org/wiki?curid=476282" title="Flaga województwa warmińsko-mazurskiego">
Flaga województwa warmińsko-mazurskiego

Flaga województwa warmińsko-mazurskiego – symbol województwa warmińsko-mazurskiego. Flagę województwa warmińsko-mazurskiego tworzy czerwony płat materiału o proporcjach 1:2, zakończony w trójkąt, równy połowie długości płata, zaokrąglony u dołu na długości 1/8 okręgu, którego średnica jest równa wysokości płata. Czerwone pole mieści głowę Orła Białego w koronie, ze złotym dziobem. Całość płata obwiedziona jest z trzech stron pasem białym o szerokości 1/10 wysokości płata.

</doc>
<doc id="476285" url="https://pl.wikipedia.org/wiki?curid=476285" title="Gwiazda Italii">
Gwiazda Italii

Gwiazda Italii lub Gwiazda Włoch () – brytyjskie odznaczenie wojskowe (gwiazda), zaliczane do medali kampanii, przyznawane za udział w działaniach bojowych na terenie Włoch i śródziemnomorskim teatrze działań podczas II wojny światowej między 11 czerwca 1943 a 8 maja 1945 r.
Zasady nadawania.
Gwiazda była przyznawana za służbę bojową na Sycylii i innych włoskich wyspach (na Sardynii, Korsyce, Elbie) oraz na Włoszech kontynentalnych począwszy od zdobycia Pantellerii 11 czerwca 1943 do 2 maja 1945 r. (koniec ofensywy wiosennej i kapitulacji sił niemieckich we Włoszech), a także za operacje prowadzone do 8 maja 1945 r. w Grecji, Jugosławii, na Morzu Egejskim, Dodekanezie oraz u wybrzeży Egipcie.
Istniały szczegółowe zasady nabywania uprawnień do gwiazdy:
Opis.
Sześcioramienna gwiazda z brązu o wysokości 44 mm i szerokości 38 mm. W centrum znajduje się okrągła tarcza z monogramem królewskim GRI VI i królewską koroną. W otoku napis: THE ITALY STAR. Wstążka składająca się z pięciu pionowych pasów o tej samej szerokości, w kolorach włoskiej flagi (czerwony – biały – zielony – biały – czerwony).

</doc>
<doc id="476286" url="https://pl.wikipedia.org/wiki?curid=476286" title="Gwiazda za Wojnę 1939–1945">
Gwiazda za Wojnę 1939–1945

Gwiazda za Wojnę 1939–1945 () – brytyjska gwiazda wojskowa przyznawana za udział w II wojnie światowej, pomiędzy 3 września 1939 a 2 września 1945 r.
Zasady nadawania.
Gwiazdę nadawano także członkom sił zbrojnych, którzy ponieśli śmierć (pośmiertnie) lub doznali kalectwa na skutek służby, a także osobom odznaczonym brytyjskimi odznaczeniami za męstwo lub wymienionym w rozkazach.
Gwiazdy otrzymywali także żołnierze sił sprzymierzonych, m.in. Polacy.
Opis.
Sześcioramienna gwiazda z brązu o wysokości 44 mm i szerokości 38 mm. W centrum znajduje się okrągła tarcza z monogramem królewskim GRI VI i królewską koroną. W otoku napis: "THE 1939–1945 STAR". Wstążka składająca się z trzech pionowych pasów o tej samej szerokości, w kolorach: ciemnoniebieskim, czerwonym, jasnoniebieskim.
Klamry.
Noszone na wstążce:

</doc>
<doc id="476287" url="https://pl.wikipedia.org/wiki?curid=476287" title="10 Brygada Kawalerii Zmotoryzowanej">
10 Brygada Kawalerii Zmotoryzowanej



</doc>
<doc id="476291" url="https://pl.wikipedia.org/wiki?curid=476291" title="Błazenek okoniowy">
Błazenek okoniowy



</doc>
<doc id="476292" url="https://pl.wikipedia.org/wiki?curid=476292" title="Amfiprion plamisty">
Amfiprion plamisty

Amfiprion plamisty, błazenek plamisty, błazenek okoniowy ("Amphiprion ocellaris") – atrakcyjnie ubarwiona ryba morska z rodziny garbikowatych (Pomacentridae), zaliczana do błazenków. Często hodowane w akwariach morskich.
Wygląd.
Błazenki mają jasnopomarańczowe ciało z trzema białymi pasami, z których środkowy ma trójkątny kształt. Te białe pasy mają delikatne czarne obrzeżenie; podobne ale szersze obrzeżenie na płetwach. Maksymalna długość ok. 9–11 cm.
Amfipriony są znane z tego, że żyją w symbiozie z ukwiałami. Ukwiały, które są groźne dla praktycznie wszystkich innych ryb (jego czułki zaopatrzone są w parzydełka, które przy dotknięciu wypuszczają setki mikroskopijnych harpuników z jadem porażającym ofiarę), nie czynią krzywdy błazenkom. Rybki te bezkarnie pływają wśród czułków ukwiała a nawet wpływają (w razie dużego zagrożenia) do jego jamy chłonąco-trawiącej. Do końca na pewno nie wiadomo, dlaczego tak się dzieje, ale najpopularniejsza teoria mówi, że ciało błazenka jest pokryte specjalnym śluzem, który naśladuje składem wydzielinę ukwiała (każdy ukwiał wytwarza specyficzną dla siebie substancję, którą pokryte są jego czułki – po to, aby nie atakowały się nawzajem). Ryba nie od razu jest odporna na ataki ukwiała, najpierw musi wytworzyć śluz identyczny ze śluzem danego osobnika. Nie jest też odporna na porażenie przez inny ukwiał nawet z tego samego gatunku, więc całe swe życie spędza z jednym gospodarzem, rzadko oddalając się od niego na odległość metra. Jeśli rozdzieli się rybę i ukwiał, to po jakimś czasie błazenek przestaje być odporny na jad i musi od początku nabyć tę zdolność.
Rozmnażanie.
Błazenki żyją pojedynczo, parami albo w grupach. W przypadku życia w grupie wspomnieć należy o wewnętrznej hierarchii takiej zbiorowości: składa się ona z dojrzałej płciowo samicy, jej partnera oraz kilku młodych samców, nie rozmnażających się. W przypadku śmierci samicy, jej partner zmienia płeć i zajmuje jej miejsce. Amfipriony są protandrycznymi hermafrodytami, co oznacza, że młode osobniki mają zarówno męskie, jak i żeńskie organy, jednak dojrzały płciowo osobnik najpierw funkcjonuje jako samiec, a później może zmienić płeć na samicę. 
Tarło ma miejsce co 27 dni (jest związane z pełnią księżyca). Para pływa wokół siebie, ryby oczyszczają dno przy podstawie ukwiała, gdzie samica składa do 10 000(25 000) ziaren ikry, którą opiekuje się samiec (wachluje ją płetwami napędzając natlenioną wodę, usuwa śmieci i martwe ziarna ikry). By znaleźć dobre miejsce na złożenie ikry, ryby mogą nawet nieco przesunąć ukwiał. Narybek lęgnie się po tygodniu.
Odżywianie.
Błazenki odżywiają się głównie planktonem a także resztkami posiłków ukwiała. Czasem też obgryzają martwe czułki ukwiała.
Symbioza.
Symbioza błazenka z ukwiałem przynosi korzyści obu stronom: rybka jest broniona przed drapieżnikami i korzysta z resztek pokarmowych w jamie chłonąco-trawiącej ukwiału. Ten zaś otrzymuje od rybek ochronę przed jedynymi rybami, które zjadają ukwiały (są to ryby ustnikowate, "Chaetodontidae"), również korzysta z resztek pokarmowych amfiprionów, a nawet z jego odchodów, które zawierają dużo substancji biogennych (czyli minerałów niezbędnych do życia) i są potrzebne glonom, które żyją symbiotycznie w ciele ukwiała. Prócz tego rybka utrzymuje czystość wśród czułków oraz, przez swój ruch, zapewnia dopływ świeżej, natlenionej wody.

</doc>
<doc id="476293" url="https://pl.wikipedia.org/wiki?curid=476293" title="Żywokost lekarski">
Żywokost lekarski

Żywokost lekarski ("Symphytum officinale" L.), zwyczajowo nazywany także kosztywałem – gatunek rośliny wieloletniej należący do rodziny ogórecznikowatych ("Boraginaceae"). Występuje w Europie, z wyjątkiem południowych krańców, w środkowej Azji, na Syberii, w Azji Mniejszej. Zawleczony do Ameryki Północnej. W Kanadzie i na Alasce, gdzie rozprzestrzenił się z upraw, uznany jest za inwazyjny. W Polsce jest rośliną pospolitą na terenie całego kraju.
Biologia.
Rozwój.
Bylina, hemikryptofit. Kwitnie od maja do czerwca, a nawet do sierpnia lub września. Pręciki i słupek dojrzewają równocześnie, kwiaty są samopylne, lub zapylane przez owady. Do nektaru, znajdującego się na dnie kwiatowym dostać się mogą wyłącznie owady o długim aparacie gębowym, przepychając go przez szparę utworzoną z pylników i osklepek. Trzmiel ziemny nie mogący dostać się tą „legalną” drogą do nektaru, wygryza często szparki w dolnej części korony, nie biorąc udziału w zapylaniu, a z wykonanych przez niego otworów korzystają również pszczoły. Nasiona rozsiewane są przez mrówki oraz wodę. Roślina rozwija się z nasion, odnawia z korzenia lub jego fragmentów.
Genetyka.
Liczba chromosomów: 2n = 48.
Cechy fitochemiczne.
Korzeń zawiera 10–15% śluzu oraz inne polisacharydy, do 1,5% alantoiny, do 6,5% garbników, skrobię, fruktany, asparaginę, β–sitosterol, aminokwasy, ślady olejku eterycznego i sole mineralne z dużą ilością krzemu. Zawiera ponadto alkaloidy pirolizydynowe w ilości do 0,32%, wśród nich: symfytynę, echimidynę, likopsaminę, lasiokarpinę (0,0058%) i "N"-tlenek heliosupiny. W związku z zawartością alkaloidów zaliczany jest do roślin trujących.
Ekologia.
Siedlisko.
Zasiedla obrzeża jezior i strumieni wolno płynących, mokre łąki, zarośla, rowy, podmokłe lasy. Rośnie na żyznych i wilgotnych glebach (torfowe, glejowe) o wysokim poziomie wod gruntowych przez większą część roku. Pierwotnie występował w podmokłych olsach, olszynach górskich, lasach jesionowo-dębowych, ale zadomowił się również w szuwarach właściwych i łąkach trzęślicowych.
Oddziaływania międzygatunkowe.
Nasiona wyposażone są w elajosom, czyli obfitujący w tłuszcze i węglowodany wyrostek. Elajosom stanowi pokarm dla mrówek, które przenosząc nasiona do mrowisk, przyczyniają się w efekcie do rozsiewania rośliny (myrmekochoria).
Systematyka i zmienność.
Gatunek tworzy mieszańce z pozostałymi gatunkami żywokostu. Mieszaniec z żywokostem szorstkim – "Symphytum × upplandicum", uprawiany jest jako roślina ozdobna. 
Zastosowanie.
Roślina lecznicza.
Żywokost tradycyjnie stosowany był jako roślina lecznicza. Jednak ze względu na odkrycie obecności alkaloidów pirolizydynowych i ich toksyczności, zaprzestano najpierw stosowania wewnętrznego, z uwagi na możliwość śmiertelnego zatrucia, a następnie w niektórych krajach także zewnętrznego, zaprzestając produkowania zawierających go preparatów. W Polsce wydano całkowity zakaz stosowania żywokostu w celach leczniczych, zaniechano produkowania odpowiednich preparatów i dokonano zmian receptury niektórych mieszanek ziołowych, w skład których wchodził korzeń żywokostu. W krajach zachodnich, jak Niemcy, Francja oraz Włochy, nie stosuje się i nie produkuje preparatów doustnych z żywokostu, natomiast nadal wyrabia się przetwory do użytku zewnętrznego do chwili rozstrzygnięcia, czy ta droga podawania jest dostatecznie bezpieczna. Z użycia wycofane zostały również inne rośliny zawierające alkaloidy pirolizydynowe, a dotąd traktowane w Polsce i w Europie Zachodniej jako lecznicze, jak ostrzeń pospolity ("Cynoglossum officinale"), starzec zwyczajny ("Senecio vulgaris") oraz gatunki pokrewne. Podjęto wysiłki by wyhodować odmiany żywokostu pozbawione tych alkaloidów.
Roślina ozdobna.
Bywa uprawiany jako roślina ozdobna (strefy mrozoodporności 5–10).
Roślina użytkowa.
Jest uznawany za dobrą roślinę miododajną i pastewną.

</doc>
<doc id="476296" url="https://pl.wikipedia.org/wiki?curid=476296" title="Grom (jezioro)">
Grom (jezioro)

 
Grom – jezioro w woj. warmińsko-mazurskim, w powiecie szczycieńskim, w gminie Pasym, leżące na terenie Pojezierza Olsztyńskiego.
Opis.
Jezioro wydłużone z północy na południe z dużą okrągławą zatoką w części południowo-zachodniej. Z zatoki w części południowo-wschodniej wypływa Kanał Jęcznik, która poniżej Leleszek łączy się z Saską, która płynie następnie na południe. W południowej części są trzy wyspy w części o łącznej powierzchni ponad 3 ha. Brzegi są płaskie, tylko w części północnej zachodni brzeg wysoki i stromy. Od północy i wschodu jezioro otacza las, a z innych stron łąki i pola. Okolica jest górzysta i pagórkowata. Najbliższa duża wieś to Grom, położona jest ok. 1200 m na południe.
Na południu biegnie droga krajowa nr 53 między Szczytnem a Olsztynem. Od szosy, od wsi Grom biegnie na północ droga gruntowa wzdłuż zachodnich brzegów jeziora, a od Jęcznika wzdłuż wschodnich.
Niedaleko znajduje się Rezerwat Sołtysek.
Jezioro jest hydrologicznie otwarte: wpływają do niego potoki, m.in. Dźwierzutka, wypływa Kanał Jęcznik, która łączy się z Saską wypływającą z jeziora Sasek Wielki. Wędkarsko jezioro zaliczane jest do typu sielawowego.
Dane morfometryczne.
Powierzchnia zwierciadła wody według różnych źródeł wynosi od 204,0 ha do 240,0 ha.
Zwierciadło wody położone jest na wysokości 137,4 m n.p.m. lub 137,7 m n.p.m. Średnia głębokość jeziora wynosi 5,8 m, natomiast głębokość maksymalna 15,6 m .
W oparciu o badania przeprowadzone w 1997 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Grom". W różnych publikacjach i na większości mapa topograficznych jezioro to występuje pod nazwą "Gromskie".

</doc>
<doc id="476297" url="https://pl.wikipedia.org/wiki?curid=476297" title="Silnik turbowentylatorowy">
Silnik turbowentylatorowy

Silnik turbowentylatorowy – odmiana silnika turboodrzutowego dwuprzepływowego o dużym stosunku dwuprzepływowości (). Wyposażony w dużej średnicy wentylator (pierwszy człon sprężarki), który spręża wstępnie powietrze kierowane dalej na dwa tory:
Gorące sprężone gazy opuszczające komorę spalania napędzają turbiny wysokiego i niskiego ciśnienia (turbiny te napędzają sprężarki), oddając im część energii, a następnie wypływają przez dyszę wylotową, rozprężając się w niej i przyspieszając, co generuje pozostałą część ciągu. 
Silnik turbowentylatorowy jest rozwinięciem silnika dwuprzepływowego (ang. low-bypass turbofan) którego celem jest mniejsze jednostkowe zużycie paliwa. Dodatkowo, mniejsza prędkość gazów wylotowych przyczynia się do obniżenia hałaśliwości pracy silnika. Silniki te mają z reguły konstrukcję dwuwałową, co znaczy, że tak zwane wały współosiowe łączą odpowiednie stopnie turbiny niskiego ciśnienia z wentylatorem, a stopnie turbiny wysokiego ciśnienia ze sprężarką wysokiego ciśnienia. 
Sprawność napędowa silnika dwuprzepływowego jest większa od sprawności napędowej jednoprzepływowego silnika turboodrzutowego ze względu na większy wydatek (masa) i mniejszą prędkość przepływu czynnika przy tym samym ciągu, a więc - mniejszą energię kinetyczną strumienia opuszczającego silnik i mniejsze straty energii. W silniku turbowentylatorowym te zmiany są jeszcze korzystniejsze. 
Podział na silnik turbowentylatorowy i dwuprzepływowy jest płynny i umowny. Wynika to z proporcji przepływu zewnętrznego do wewnętrznego. Konstrukcje dwuprzepływowe konstrukcyjnie mają zewnętrzny przepływ czynnika w konturze silnika. Umożliwia to zabudowę takiego silnika, np. w myśliwcach. Dodatkowo taki układ daje możliwość stosowania dopalaczy w dyszy wylotowej silnika. 
W silniku turbowentylatorowym czynnik roboczy za wentylatorem opuszcza konstrukcyjnie silnik, kierując się do atmosfery. Powoduje to mniejsze straty przepływu i zwiększa sprawność napędową. 
Jest to obecnie najczęściej stosowany rodzaj silnika odrzutowego w lotnictwie komunikacyjnym. Decydują o tym:

</doc>
<doc id="476300" url="https://pl.wikipedia.org/wiki?curid=476300" title="Adam z Żerkowa">
Adam z Żerkowa

Adam z Żerkowa Rzeszowski – ostatni z linii rodu Rzeszowskich mających prawo dziedziczenia miasta Rzeszowa. Mąż Zofii, zmarł bezpotomnie.

</doc>
<doc id="476309" url="https://pl.wikipedia.org/wiki?curid=476309" title="Per Bergerud">
Per Bergerud

Per Bergerud (ur. 28 czerwca 1956 w Flesberg) – norweski skoczek narciarski, reprezentant klubu Svene I.L. z miejscowości Flesberg, trzykrotny medalista mistrzostw świata
Na arenie międzynarodowej, pierwszym jego dużym sukcesem było zwycięstwo w zawodach Pucharu Świata w 1980 na mamuciej skoczni w Vikersund. W 1981 drugi raz wygrał konkurs PŚ, tym razem w Engelbergu. Kolejnym jego dużym osiągnięciem było 3. miejsce w końcowej klasyfikacji Turnieju Czterech Skoczni 1981/1982 i wygrana w jednym z konkursów tego turnieju zaliczanym do PŚ (Innsbruck). W tym samym sezonie zdobył także złoty medal na Mistrzostwach Świata 1982 w drużynie (wspólnie z Johanem Sætre, Ole Bremsethem i Olavem Hanssonem). W kolejnym roku odniósł czwarte (i ostatnie) zwycięstwo na zawodach PŚ – znów w Engelbergu. Podczas MŚ 1985 w Seefeld in Tirol wywalczył dwa medale indywidualne – złoty na skoczni dużej (pokonując bezpośrednio Jariego Puikkonena i Mattiego Nykänena), a na normalnej brązowy (przegrał z Jensem Weißflogiem i Andreasem Felderem). Po sezonie 1984/1985 zakończył karierę sportową. Zwyciężył indywidualnie 8 razy w mistrzostwach kraju.

</doc>
<doc id="476310" url="https://pl.wikipedia.org/wiki?curid=476310" title="Garij Napałkow">
Garij Napałkow

Garij Jurjewicz Napałkow, (ur. 27 czerwca 1948 w Gorkim) – radziecki skoczek narciarski, dwukrotny mistrz świata z 1970.
Na arenie międzynarodowej zadebiutował 1 stycznia 1968 w Garmisch-Partenkirchen, zajmując 46. miejsce w zawodach FIS. Pięć dni później w Innsbrucku wygrał trzecie zawody Turnieju Czterech Skoczni 1967/1968. 1 stycznia 1969 w Garmisch-Partenkirchen był 8., a trzy dni później w Innsbrucku zajął 9. miejsce. 28 grudnia 1969 w Oberstdorfie drugi raz w karierze wygrał zawody. 4 stycznia 1970 w Innsbrucku był czwarty, a 6 stycznia w Bischofshofen zajął 5. miejsce. W efekcie zajął 3. miejsce w Turnieju Czterech Skoczni 1969/1970. 14 lutego 1970 w Wysokich Tatrach zdobył dwa złote medale na mistrzostwach świata, jako pierwszy w historii skoków reprezentant Związku Radzieckiego. 3 lutego 1972 na igrzyskach olimpijskich w Sapporo na skoczni dużej zajął 6. miejsce. 6 stycznia 1976 po raz ostatni wystartował w zawodach międzynarodowych, zajmując 12. miejsce na skoczni w Bischofshofen.

</doc>
<doc id="476316" url="https://pl.wikipedia.org/wiki?curid=476316" title="Franciszek Hodur">
Franciszek Hodur

Franciszek Hodur (ur. 1 kwietnia 1866 (według aktu chrztu) lub 2 kwietnia 1866 w Żarkach, zm. 16 lutego 1953 w Scranton) – organizator i pierwszy biskup Polskiego Narodowego Kościoła Katolickiego, reformator religijny, publicysta i poeta.
Życiorys.
Wykształcenie.
Franciszek Hodur urodził się 2 kwietnia 1866 r. we wsi Żarki w dawnym powiecie chrzanowskim w Galicji. Był jednym z siedmiorga dzieci małżeństwa Jana i Marianny Hodurów – gospodarzy rolnych. W domu rodzinnym Franciszek przebywał do czternastego roku życia. Do szkoły uczęszczał w Chrzanowie, skąd został skierowany do gimnazjum św. Anny w Krakowie. Po uzyskaniu matury (1884) Franciszek Hodur został przyjęty do Wyższego Seminarium Duchownego w Krakowie i podjął studia na wydziale teologicznym Unwersytetu Jagiellońskiego. Po trzech latach otrzymał z rąk ks. kard. Dunajewskiego święcenia niższe.
Posługa duszpasterska.
W 1890 wyjechał do Stanów Zjednoczonych. Nawiązał bliską znajomość z proboszczem polskiej parafii pw. Świętej Trójcy w Nanticoke – ks. Gramlewiczem, za którego wstawiennictwem, Franciszek Hodur przez ordynariusza diecezji scrantońskiej – ks. bpa O'Harę został skierowany do Seminarium Duchownego św. Wincentego w Betty. Po zakończeniu kursów seminaryjnych, 9 sierpnia 1893 bp O'Hara udzielił klerykowi Franciszkowi Hodurowi pełnych święceń kapłańskich w katedrze scrantońskiej; został mianowany wikariuszem w parafii pw. Serca Jezusowego w Scranton, kierowanej przez ks. Ryszarda Austa.
W 1895 Hodur został przeniesiony na samodzielne stanowisko proboszczowskie do Nanticoke. 14 marca 1897 powrócił do Scranton by po trzech dniach przejąć zwierzchnictwo w kościele "Na Skałce" w Scranton i ogłosić powstanie "Polskiego Kościoła Reformowanego". 4 lipca 1897 zakończyła się budowa kościoła pw. św. Stanisława Błogosławionego Męczennika w Scranton. 18 września 1898 zgromadzenie parafialne zdecydowało jednogłośnie o odłączeniu parafii od kościoła rzymskokatolickiego. 2 października 1898 biskupi rzymskokatoliccy obłożyli księdza Franciszka Hodura ekskomuniką, która objęła także parafian. 24 grudnia 1900 w parafii w Scranton wprowadzono do liturgii język polski.
Polski Kościół Reformowany.
6 stycznia 1903 został zarejestrowany w Sądzie Powiatowym County of Lockawanna nowy związek wyznaniowy: "Polski Kościół Reformowany". 14 maja 1904 Hodur wystosował odezwę do wszystkich sprzyjający mu księży i wiernych do przejścia pod jego jurysdykcję. 6 września 1904 był dniem I Synodu Generalnego Kościoła Narodowego w Stanach Zjednoczonych, kolejne takie zgromadzenie odbyło się 22 sierpnia 1906 - zaleciło ono przyjęcie Hodurowi jak najszybciej sakry biskupiej. W związku ze śmiercią oraz pogrzebem ks. bpa Antoniego Kozłowskiego z Chicago, który był w łączności z Kościołem Starokatolickim Unii Utrechckiej, udał się tam ks. F. Hodur i przy tej okazji nawiązał bliższe kontakty z biskupami starokatolickimi, którzy przybyli z Europy, by brać udział w uroczystościach pogrzebowych. Zaproponowano tam ks. F. Hodurowi – jako biskupowi elektowi – udzielenie mu sakry w Holandii.
Uroczystość konsekracji odbyła się w katedrze św. Gertrudy w Utrechcie w dniu 29 września 1907. Ks. Hodur otrzymał sakrę biskupią z rąk arcybiskupa Utrechtu ks. Gerarda Gula, w asyście ks. bpa Jakuba Jana van Thiela z Haarlemu oraz ks. bpa Mikołaja Spita z Deventer. Pod egidą wspólnego biskupa połączono w jeden organizm kościelny polskie parafie, do niedawna rozproszone i działające jako niezależne. 
W 1920 roku Franciszek Hodur udał się do Polski w celu założenia pierwszej parafii Kościoła Narodowego. W 1928 i 1935 uczestniczył w I i w II Synodzie Kościoła w Polsce w Warszawie. Po II wojnie światowej, w 1951 roku diecezja polska PNKK ogłosiła autokefalię od pozostałych diecezji Polskiego Narodowego Kościoła Katolickiego i utworzyła Kościół Polskokatolicki; Franciszek Hodur stracił kontrolę nad diecezją.
Franciszek Hodur zmarł w poniedziałek 16 lutego 1953 roku. Uroczystości pogrzebowe odbyły się w katedrze scrantońskiej, a następnie na cmentarzu Kościoła Narodowego. W 1955 roku jego zwłoki zostały przeniesione do specjalnego mauzoleum, zwanego „Pomnikiem Wdzięczności”.
15 lutego 1992 w katedrze Polskiego Narodowego Katolickiego Kościoła w Scranton odbyło się "Nabożeństwo gojenia ran", w czasie którego odwołano ekskomunikę rzuconą przez papieża Leona XIII w 1898 na ks. Franciszka Hodura. W nabożeństwie wziął udział ówczesny Przewodniczący Rady do spraw jedności chrześcijan kardynał Edward Cassidy.

</doc>
<doc id="476319" url="https://pl.wikipedia.org/wiki?curid=476319" title="Wojna Gempei">
Wojna Gempei

 – rozgrywający się w latach 1180–1185 konflikt militarny pomiędzy dwoma japońskimi rodami walczącymi o panowanie nad krajem: będącym u władzy klanem Taira oraz walczącym z nim klanem Minamoto. Konflikt nosi również nazwę . Ery te dotyczą okresu początkowego i końcowego wojny: Jishō (1177–1181), Juei (1182–1184). Nazwa Gempei pochodzi od sino-japońskiego czytania nazwisk rodowych: Minamoto i Taira.
Konflikt zakończył się wraz z porażką klanu Taira podczas bitwy morskiej w zatoce Dan-no-ura (1185), w czasie której zginął sześcioletni cesarz Antoku. Wojna wyznacza koniec rządów cesarskich ery Heian oraz związanej z nimi kultury dworskiej i początek władzy klasy wojowników (samurajów) w postaci rządów siogunów z Kamakury.
Geneza.
Słabnąca w XI i XII w. władza cesarska powodowała wzrost znaczenia prowincjonalnej arystokracji podzielonej na dwie główne siły: wschodnią z Kantō, gdzie panował ród Minamoto i zachodnią, znad Morza Wewnętrznego, pod przywództwem klanu Tairów. Sprawujący realną władzę i dysponujący siłą wojskową „prowincjusze” zaczęli się domagać wpływów na dworze cesarskim, zdominowanym przez stołeczną arystokrację "kuge". Władzę centralną w Heian-kyō paraliżowały konflikty między urzędem cesarzy w stanie spoczynku, rodem Fujiwara i świątyniami Enryaku-ji i Kōfuku-ji. Te ostatnie nie wahały się wysyłać najemników, aby wymuszać spełnianie swoich żądań.
W 1156 roku doszło do tzw. zamieszek ery Hōgen, otwartej walki pomiędzy konkurującymi gałęziami cesarskiego rodu i sprzymierzonymi z nimi feudałami. Wygrało je stronnictwo cesarza Go-Shirakawy, a w szczególności osiągający coraz wyższe stanowiska Kiyomori Taira. Jego rosnąca potęga wywołała sprzeciw, który osiągnął kulminację w 1159 roku, gdy Yoshitomo Minamoto próbował uprowadzić cesarza i przejąć władzę. Po przegranej walce ród Minamoto został niemal doszczętnie wygubiony (na rozkaz Kiyomoriego oszczędzono trzech synów Yoshitomo, w tym dwunastoletniego Yoritomo Minamoto).
Po 1160 roku Kiyomori Taira osiągnął niebywałą potęgę, efektywnie kontrolując rząd cesarski i obsadzając wiele stołecznych i prowincjonalnych urzędów swoimi krewnymi. Wydał za cesarza swoją córkę, a jego władza i świetność pałacu były tak wielkie, że czasem określa się lata 1160–1185 okresem Rokuhara, od nazwy siedziby Kiyomoriego. Jako wojskowy, Kiyomori rządził ciężką ręką, stosując postrach i siłę militarną – w 1179 roku osadził w areszcie domowym cesarza Go-Shirakawę. Spowodowało to wzrost opozycji, która zawiązała spisek i po mianowaniu nowym cesarzem wnuka Kiyomoriego, dwuletniego podówczas Antoku, wypowiedziała wojnę.
Przebieg konfliktu.
Wybuch wojny.
Narastający sprzeciw wobec dyktatury Kiyomoriego spowodował zawiązanie spisku, do którego włączyli się ocaleni potomkowie rodu Minamoto, mnisi z klasztorów Kōfuku-ji i Onjō-ji (lub Mii-dera) oraz syn cesarza Go-Shirakawy, książę Mochihito. Ten ostatni – zanim spisek został odkryty i okrutnie zdławiony – zdołał rozesłać wici. Mochihito i Yorimasa Minamoto (dotąd znany jako poeta i dworzanin, nie wojownik) musieli uciekać ze stolicy. Wsparcie Yorimasy było zaskoczeniem dla Tairów, albowiem nie angażował się on dotąd w politykę – teraz jednak wezwał swój klan do walki. Niewielki oddział Mochihito i Yorimasy został dogoniony nad rzeką Uji. Pierwszą bitwę nad rzeką Uji, która zapoczątkowała wojnę Gempei, wygrali Tairowie: książę Mochihito zginął, a Yorimasa popełnił seppuku (według tradycji był to pierwszy przypadek tego rytualnego samobójstwa).
Przebieg działań.
Żadna z dotychczasowych wojen w historii Japonii nie miała tak szerokiego zasięgu i zaciętego charakteru. Przez pięć lat zmagały się ze sobą wielkie armie na terenie niemal całego kraju. Działania rozpoczęły się w regionie Kantō, by przetoczyć się przez środkową część Honsiu i zakończyć na jej zachodnim krańcu, nad cieśniną Shimonoseki. W odróżnieniu od poprzednich starć, rozstrzyganych na ogół zajęciem stolicy, ta miała charakter wojny domowej na wielką skalę, do której włączyło się większość rodów. Zmagania nie ograniczały się jedynie do walk Tairów z Minamotami. Towarzyszyły im także walki wewnątrz klanów (zwłaszcza w obrębie rodziny Minamoto), a wiele rodów było podzielonych, z wojownikami po obu stronach konfliktu.
Skutki wojny.
Wojna doprowadziła do utraty znaczenia politycznego przez dwór cesarski i elitę arystokracji stołecznej, i przejęcia realnej władzy przez warstwę wojowników (samurajów) na czele z rządem wojskowym (siogunat). Pozostawiła też legendę dramatycznych zmagań i bohaterskich czynów, uwiecznioną w dziełach literackich jak "Heike monogatari" czy dramatach teatrów "nō" i "kabuki".

</doc>
<doc id="476321" url="https://pl.wikipedia.org/wiki?curid=476321" title="Teofil Bromboszcz">
Teofil Bromboszcz

Teofil Bromboszcz (ur. 25 kwietnia 1886 w Ligocie, zm. 12 stycznia 1937 w Katowicach) – polski biskup rzymskokatolicki, biblista, działacz plebiscytowy i patriotyczny, biskup pomocniczy katowicki w latach 1934–1937, organizator struktur diecezji katowickiej.
Życiorys.
Pochodzenie i początki kapłaństwa.
Urodził się jako dziewiąte z dziesięciorga dzieci chałupnika Michała oraz Franciszki ze Zdziarków. Po ukończeniu w 1889 dwuklasowej szkoły powszechnej w Ligocie kształcił się w gimnazjum klasycznym w Pszczynie, a następnie w Gliwicach. Maturę uzyskał w 1908.
Formację filozoficzno-teologiczną odbył na Wydziale Teologicznym Uniwersytetu Wrocławskiego. Podczas studiów działał w tajnych stowarzyszeniach młodzieży polskiej. Święcenia diakonatu otrzymał 23 marca 1912, a święcenia kapłańskie 22 czerwca 1912 we Wrocławiu z rąk kardynała Georga Koppa.
29 sierpnia 1912 został skierowany do parafii św. Jana Chrzciciela w Szczecinie, w charakterze duszpasterza katolickiej diaspory wyznaniowej. Wysyłanie księży o propolskich przekonaniach narodowych do odległych parafii należało w tym czasie do działań systematycznie praktykowanych w archidiecezji wrocławskiej. 1 października 1914 otrzymał roczny urlop naukowy w celu odbycia studiów specjalistycznych w zakresie teologii biblijnej "Nowego Testamentu" w Papieskim Instytucie Biblijnym, jednak nie podjął ich. Równocześnie zgłosił się do posługi kapelana wojskowego w armii niemieckiej pod zwierzchnictwo biskupa polowego Heinricha Joeppena. 13 października 1914 otrzymał z wrocławskiej kurii biskupiej pisemną naganę za samowolne opuszczenie parafii oraz zgodę na służbę w wojsku. Sprawując opiekę nad żołnierzami polskimi, służył na froncie belgijskim, francuskim oraz bałkańskim, za co otrzymał Żelazny Krzyż I klasy.
Od 1917 był proboszczem garnizonu w Toruniu. 29 czerwca 1918 uzyskał doktorat na podstawie napisanej w języku niemieckim pracy "Jedność Ewangelii Świętego Jana". 15 września tego roku ukończył kurs pedagogiczny w seminarium nauczycielskim w Toruniu, a 16 października złożył egzamin proboszczowski we Wrocławiu.
Po I wojnie światowej – działalność plebiscytowa.
23 stycznia 1919 otrzymał zwolnienie z wojska. 31 stycznia tego roku kardynał Adolf Bertram mianował go redaktorem „Posłańca Niedzielnego” (tygodnika diecezjalnego dla parafian polskich), a 1 marca wikariuszem parafii katedralnej św. Jana Chrzciciela we Wrocławiu. Sprawował opiekę duszpasterską nad Polakami mieszkającymi we Wrocławiu, dla których założył Towarzystwo Kościelne Polaków Katolików pod wezwaniem bł. Czesława.
Zaangażował się w sprawę organizacji plebiscytu na Górnym Śląsku i zyskał przychylność komisarza rządu polskiego dla sprawy plebiscytu Wojciecha Korfantego. Współpracował z Polską Radą Ludową oraz Polskim Towarzystwem Gimnastycznym „Sokół” we Wrocławiu. Ze względu na działalność narodowościową odrzucił, złożoną mu 16 czerwca 1920 przez Wydział Teologiczny Uniwersytetu Stefana Batorego w Wilnie, propozycję objęcia profesury i wykładów z "Nowego Testamentu". Był inwigilowany i denuncjowany przez niemieckie służby wywiadowcze, wskutek czego utracił stanowisko redaktora „Posłańca Niedzielnego”. We wrześniu 1920 opuścił Wrocław i osiadł tymczasowo w Mikołowie, skąd poprosił kurię wrocławską o udzielenie mu urlopu.
2 października 1920 został administratorem parafii św. Michała Archanioła w Ornontowicach, a 28 sierpnia 1922 proboszczem tej parafii. Zreorganizował na jej terenie życie parafialne, dokonał remontu kościoła, przeprowadził budowę klasztoru Sióstr Służebniczek oraz stworzył warunki do zamieszkania dla nauczycieli przybyłych spoza Śląska. Był inicjatorem usypania Kopca Wolności, przy którym następnie odbywały się uroczystości patriotyczne (zniszczono go w trakcie II wojny światowej).
Uczestniczył w przygotowaniach wiernych parafii górnośląskich do plebiscytu. Organizował w powiecie pszczyńskim polskie rady ludowe oraz wycieczki młodzieży do Krakowa. Po rozstrzygnięciu plebiscytu pozostał rzecznikiem sprawy polskiej. Z jego inicjatywy sprowadzono na Śląsk Związek Obrony Kresów Zachodnich, którego prezesem następnie go wybrano. Był okręgowym opiekunem Związku Powstańców Śląskich. 1 sierpnia 1923 odsłonił pomnik powstańców śląskich w Orzeszu, którego poświęcenia odmówił miejscowy proboszcz. Wiosną 1921 zapadł na chorobę płuc, z którą zmagał się przez resztę życia.
W Administracji Apostolskiej Śląska Polskiego i diecezji katowickiej.
Po utworzeniu 7 listopada 1922 Administracji Apostolskiej Śląska Polskiego włączył się w budowę jej struktur organizacyjnych. 1 lutego 1923 otrzymał od administratora apostolskiego Augusta Hlonda nominację na egzaminatora prosynodalnego, 28 lutego tego roku na cenzora książek, a 29 października na członka Komisji Czystości Wiary. 12 września 1923 został powołany na stanowisko wikariusza generalnego Administracji.
Po utworzeniu 11 listopada 1925 diecezji katowickiej zajął się koordynowaniem spraw finansowych diecezji oraz otrzymał nominację na konsulatora diecezjalnego. 15 czerwca 1926 został kanonikiem Kapituły Katedralnej w Katowicach. 21 października 1926 papież Pius XI mianował go prałatem. Po tym jak pierwszy biskup katowicki August Hlond ustanowiony został arcybiskupem metropolitą gnieźnieńskim i poznańskim oraz prymasem Polski, Bromboszcz sprawował w okresie od 5 do 30 października 1926 urząd wikariusza kapitulnego diecezji katowickiej. W tym czasie Związek Niemieckich Katolików w Polsce zgłosił w Stolicy Apostolskiej protest przeciw ewentualnemu powołaniu go na biskupstwo katowickie. Powodem sprzeciwu było jego zaangażowanie w sprawę plebiscytu oraz stawiane mu zarzuty deprecjonowania proniemiecko zorientowanych kapłanów przy mianowaniu duszpasterzy mniejszości niemieckiej.
Jako wikariusz generalny diecezji odpowiedzialny był za podjęcie szeregu przedsięwzięć. Zakupił grunt pod budowę katowickiej katedry oraz majątek Kokoszyce z przeznaczeniem na utworzenie ośrodka rekolekcyjnego, był także pomysłodawcą i współzałożycielem Księgarni i Drukarni Katolickiej. Odpowiadał za budowę gmachu Śląskiego Seminarium Duchownego w Krakowie. W Tarnowskich Górach współzałożył konwikt biskupi dla młodzieży szkół średnich pochodzącej z odległych miejscowości.
1 lipca 1927 biskup diecezjalny katowicki Arkadiusz Lisiecki odwołał go z funkcji wikariusza generalnego.
Proboszcz mysłowicki.
1 czerwca 1927 został proboszczem parafii Najświętszego Serca Pana Jezusa w Mysłowicach. Przeprowadził remont trzech należących do parafii kościołów, zakupił dzwony dla kościoła Najświętszego Serca Pana Jezusa, przyczynił się do kupna starej synagogi i przeznaczenia jej na Katolicki Dom Ludowy oraz utworzył sierociniec, który oddał pod opieką salezjanów. Był katechetą w Szkole Górniczej (w latach 1929–1930) oraz opiekunem emigrantów wyjeżdżających na Zachód za pośrednictwem mysłowickiej stacji emigracyjnej.
4 stycznia 1933 został podniesiony do godności kanonika teologa Kapituły Katedralnej. Podjął pracę nad opracowaniem katechizmu dla diecezji katowickiej oraz podręcznika historii biblijnej. 12 stycznia 1934 biskup diecezjalny katowicki Stanisław Adamski mianował go asystentem kościelnym Diecezjalnego Instytutu Akcji Katolickiej. W tym okresie stan jego zdrowia ulegał stopniowemu pogorszeniu.
Biskup pomocniczy katowicki.
24 marca 1934 papież Pius XI mianował go biskupem pomocniczym diecezji katowickiej (wedle ówczesnego nazewnictwa biskupem sufraganem) oraz biskupem tytularnym Kandyby (w Azji Mniejszej). Sakrę biskupią otrzymał 3 czerwca 1934 z rąk bpa Stanisława Adamskiego przy współudziale biskupa polowego Józefa Gawliny oraz biskupa diecezjalnego częstochowskiego Teodora Kubiny w kościele parafialnym Najświętszego Serca Pana Jezusa w Mysłowicach, gdzie jako biskup pozostał nadal także proboszczem. W herbie biskupim umieścił głowę św. Jana Chrzciciela, znajdującą się również w herbie Mysłowic.
14 kwietnia 1934 otrzymał funkcję delegata biskupiego dla Związku Caritas. 30 grudnia 1934 został prepozytem Kapituły Katedralnej. 1 stycznia 1935 podjął ponownie zadania wikariusza generalnego diecezji katowickiej. W związku z ciężką chorobą biskupa Adamskiego w okresie od marca do lipca 1935 samodzielnie zarządzał diecezją. 30 stycznia 1936 zrezygnował z kierowania parafią mysłowicką, gdzie jego następcą został ksiądz Józef Matuszek. Wtedy też przeprowadził się z probostwa mysłowickiego do nowego gmachu kurii biskupiej w Katowicach. Od końca 1935 zmagał się z białaczką, utrzymując jednak ciągle aktywność duszpasterską.
Czynnie wspierał pracę Akcji Katolickiej oraz Sodalicji Mariańskiej. W okresie wielkiego kryzysu gospodarczego przeznaczał fundusze zebrane na budowę katedry na cele charytatywne. Poświęcił kościół Najświętszego Serca Pana Jezusa w Murckach (28 października 1934), konsekrował kościoły św. Antoniego w Dąbrówce Małej (4 listopada 1934) oraz św. Michała Archanioła w Goleszowie (12 maja 1935). Udzielił święceń kapłańskich przyszłym biskupom Wilhelmowi Plucie (24 czerwca 1934) i Pawłowi Latuskowi (30 czerwca 1935).
Zmarł w wyniku choroby nowotworowej 12 stycznia 1937. Jego pogrzeb odbył się 15 stycznia 1937 w prokatedrze św. Apostołów Piotra i Pawła w Katowicach. Tam także został pochowany. Po jego śmierci do kurii biskupiej w Katowicach napłynęło 157 telegramów kondolencyjnych.
W homilii pogrzebowej biskup Gawlina powiedział o biskupie sufraganie Teofilu Bromboszczu:
Upamiętnienie.
Od 2010 roku nazwę "Ks. bpa Teofila Bromboszcza" nosi ulica w katowickiej dzielnicy Ligota-Panewniki.

</doc>
<doc id="476324" url="https://pl.wikipedia.org/wiki?curid=476324" title="AC3">
AC3



</doc>
<doc id="476326" url="https://pl.wikipedia.org/wiki?curid=476326" title="Masterball">
Masterball



</doc>
<doc id="476328" url="https://pl.wikipedia.org/wiki?curid=476328" title="Intercyza">
Intercyza



</doc>
<doc id="476342" url="https://pl.wikipedia.org/wiki?curid=476342" title="Marie Laforêt">
Marie Laforêt

Marie Laforêt, właśc. Maïtène Marie Brigitte Doumenach (ur. 5 października 1939 w Soulac-sur-Mer, zm. 2 listopada 2019 w Genolier) – francuska piosenkarka i aktorka.
Życiorys.
Jej kariera rozpoczęła się w 1959, przez przypadek, kiedy to zupełnie bez przygotowania zastąpiła swoją nieobecną siostrę w konkursie wokalnym "Naissance d’une Étoile" ("Narodziny gwiazdy"). Jej występ został nagrodzony możliwością zagrania u boku Alaina Delona w głośnym filmie "W pełni słońca".
Po udanym debiucie poślubiła reżysera Jeana-Gabriela Albicocco, który obsadził ją w kilku swoich produkcjach, w tym szczególnie cenionej adaptacji powieści Balzaca z cyklu Komedii ludzkiej – "Fille aux yeux d’or" ("Złotooka dziewczyna"). W 1963 zdecydowała się na karierę muzyczną. Zadebiutowała słynną piosenką „Les vendanges de l’amour”. W początkowym okresie jej twórczości estradowej powstały popularne we Francji przeboje nurtu yéyé: „Viens sur la montagne”, „Katie cruelle”, „La tendresse”. Zapamiętano zwłaszcza jej francuskojęzyczną przeróbkę przeboju grupy The Rolling Stones – „Paint it black” i duetu Simon &amp; Garfunkel – „Sound of Silence”. W 1967 ukazały się jej kolejne utwory: „Ivan Boris et moi”, „Que calor la vida” oraz „Mon amour, mon ami”. Ta ostatnia doczekała się coveru w wykonaniu Virginie Ledoyen w powstałym niedawno musicalu François Ozona – "8 kobiet".
Koniec lat 60 XX w. to chwilowy zastój w komercyjnej twórczości Marie Laforêt z powodu jej konfliktu z wytwórnią fonograficzną CBS, która odmówiła wydania proponowanych przez wokalistkę kołysanek jugosłowiańskich, określając je jako trudne i mało przystępne dla odbiorcy.
Po tym, jak artystka wznowiła współpracę z wytwórnią w 1973 powstał jeden z najpopularniejszych w jej dorobku przebój „Viens viens”. Treść utworu nawiązuje do dzieciństwa Marie Laforêt, kiedy to ojciec wokalistki porzucił jej matkę dla innej kobiety. Po dużym sukcesie „Viens viens” i „Il a neigé sur yesterday” Marie Laforêt stopniowo wycofywała się z kariery estradowej. Osiedliła się w Genewie i powtórnie wyszła za mąż – tym razem za agenta giełdowego Erica van Lavandeyra.
W latach 80 XX w. Marie Laforêt powróciła do kariery aktorskiej. Wystąpiła w kilku francuskich i włoskich, dość mało znanych produkcjach oraz na deskach teatralnych. Była stałym gościem w radiowym talk-show Laurenta Ruquiera "On va s’gêner" na antenie Europe 1.

</doc>
<doc id="476343" url="https://pl.wikipedia.org/wiki?curid=476343" title="Wojtek Fibak">
Wojtek Fibak



</doc>
<doc id="476349" url="https://pl.wikipedia.org/wiki?curid=476349" title="Dworzec Wileński">
Dworzec Wileński



</doc>
<doc id="476355" url="https://pl.wikipedia.org/wiki?curid=476355" title="Święty Augustyn z Canterbury">
Święty Augustyn z Canterbury



</doc>
<doc id="476359" url="https://pl.wikipedia.org/wiki?curid=476359" title="Parafia Dobrego Pasterza w Warszawie">
Parafia Dobrego Pasterza w Warszawie

Parafia Dobrego Pasterza w Warszawie – dawna parafia Kościoła Polskokatolickiego w RP, obecnie największa parafia Polskiego Narodowego Katolickiego Kościoła w RP.
Historia.
Parafia Dobrego Pasterza w Warszawie powstała w 1935, w wyniku konfliktu wiernych miejscowej parafii rzymskokatolickiej z proboszczem o obsadę organisty, w tym samym roku wybudowano kościół parafialny.
W 1981 dzięki pomocy Polskiego Narodowego Kościoła Katolickiego i Światowej Rady Kościołów zmodernizowano świątynię.
W 1995 parafia została skreślona przez bp. Wiktora Wysoczańskiego z listy parafii Kościoła Polskokatolickiego; za bezpośrednią przyczynę wierni parafii uznali swój sprzeciw wobec ich zdaniem nieprawidłowego wyboru władz Kościoła Polskokatolickiego w RP, natomiast same władze kościoła oskarżają proboszcza Tomasza Rybkę (bp Wiktor Wysoczański skreślił go z listy duchownych Kościoła Polskokatolickiego) za brak łączności zwierzchniczej i doktrynalnej z kurią biskupią kościoła, oraz chęć włączenia parafii pod jurysdykcję diecezji warszawsko-praskiej Kościoła Rzymskokatolickiego wyrażoną przez proboszcza. Ks. Tomasz Rybka wielokrotnie starał się o włączenie Parafii Dobrego Pasterza pod jurysdykcję Polskiego Narodowego Kościoła Katolickiego, ale zwierzchnik kościoła bp. Robert M. Nemkovich nie planuje tworzenia jakiejkolwiek misji Polskiego Narodowego Kościoła Katolickiego na terenie Polski.
5 czerwca 2005 odprawione zostało nabożeństwo pojednania z Kościołem Rzymskokatolickim. 6 października 2006 w Ministerstwie Spraw Wewnętrznych i Administracji dokonano rejestracji parafii jako Polskiego Narodowego Katolickiego Kościoła w Rzeczypospolitej Polskiej.
W dniu 27 lutego 2007 Wojewódzki Sąd Administracyjny w Warszawie uchylił postanowienie w przedmiocie odmowy uznania Kościoła Polskokatolickiego w RP za stronę postępowania administracyjnego w sprawie o wpis do rejestru kościołów i innych związków wyznaniowych Polskiego Narodowego Katolickiego Kościoła w Rzeczypospolitej Polskiej. Wyrok ten stwarza Kościołowi Polskokatolickiemu w RP podstawy prawne do wznowienia postępowania administracyjnego w przedmiocie wpisu do rejestru kościołów i innych związków wyznaniowych Polskiego Narodowego Katolickiego Kościoła w Rzeczypospolitej Polskiej.
W dniach 1–4 czerwca 2007 Polski Narodowy Katolicki Kościół w RP zorganizował wraz ze Światową Radą Narodowych Kościołów Katolickich pierwszą wspólną konferencję w Warszawie. Konferencja rozpoczęła się od uroczystej mszy św. w kościele centralnym PNKK pw. Dobrego Pasterza, której przewodniczył arcybiskup António José da Costa Raposo – zwierzchnik Kościoła Narodowego Portugalii i przewodniczący Światowej Rady Narodowych Kościołów Katolickich.
W dniach 13–23 sierpnia 2011 Pierwszy Biskup PNKK Antoni Mikovsky wraz z bpem Sylwestrem Bigajem, odbył pierwszą, po wyborze na Pierwszego Biskupa, pielgrzymkę do Polski, podczas której odwiedził miejsce urodzin bpa Franciszka Hodura oraz modlił się na grobie męczennika bpa Józefa Padewskiego. 14 sierpnia 2011 biskup Bigaj odprawił uroczystą Mszę św. w kościele Dobrego Pasterza w Warszawie.
7 stycznia 2013 r. Biskup Bigaj został usunięty z PNCC w USA, za samodzielne i nie konsultowane z Pierwszym Biskupem i Radą Kościoła działania związane z utworzeniem Senioratu Misyjnego w Polsce. W kilka miesięcy później Pierwszy Biskup zrezygnował z opieki nad PNKK w RP i nakazał powrót do Kościoła Polskokatolickiego.
Kościół Dobrego Pasterza w Warszawie.
Kościół Dobrego Pasterza w Warszawie został wybudowany w 1935 w środowisku robotników fabrycznych, głównie Tarchomina i Żerania. W latach 1949-1959 wierni odbudowali kościół ze zniszczeń wojennych. W okresie 1935–2006 kościół administrowała parafia polskokatolicka Dobrego Pasterza w Warszawie, a od 2006 jest to jedyna świątynia Polskiego Narodowego Katolickiego Kościoła w RP.
W kościele znajduje się bogaty ołtarz główny, szczególnie interesujące są wiszące na ścianach obrazy Benedykta XVI i Jana Pawła II, którzy nie są zwierzchnikami tej parafii, a co ma świadczyć o ekumenicznym charakterze wspólnoty.
W domu parafialnym ma swoją siedzibę ekumeniczne Zgromadzenie Zakonne Sióstr i Braci Miłosierdzia Bożego, skupiające siostry i braci, służących sobie wzajemnie w różnych potrzebach, świadczące pomoc osobom samotnym, starszym i chorym, bez względu na wyznanie, światopogląd, w duchu chrześcijańskiej miłości.

</doc>
<doc id="476362" url="https://pl.wikipedia.org/wiki?curid=476362" title=".php">
.php



</doc>
<doc id="476366" url="https://pl.wikipedia.org/wiki?curid=476366" title="Thorleif Schjelderup">
Thorleif Schjelderup

Thorleif Schjelderup (ur. 20 stycznia 1920 w Oslo, zm. 28 maja 2006 tamże) – norweski skoczek narciarski i pisarz, brązowy medalista olimpijski.
Kariera.
W 1948 wziął udział w igrzyskach olimpijskich w Sankt Moritz, gdzie zdobył brązowy medal. Po pierwszej serii znajdował się na drugiej pozycji za Mattim Pietikäinenem i dwoma rodakami: Petterem Hugstedem i Birgerem Ruudem. Słabszy skok Pietikäinena w drugiej serii spowodował, że wszyscy trzej Norwegowie przesunęli się o jedno miejsce wyżej, Schjelderup zdobył więc brązowy medal, a Fin był ostatecznie czwarty, przegrywając z Schjelderupem o 0,5 punktu.
W 1948 zajął drugie miejsce w konkursie skoków podczas Holmenkollen ski festival oraz zdobył brązowy medal mistrzostw Norwegii. Rok wcześniej był wicemistrzem kraju.
Był pierwszym Norwegiem, który przeskoczył 100 metrów. W 1948 ożenił się z amerykańską piosenkarką, Anne Brown i zamieszkał z nią w Oslo. Pierwsze swoje dzieło literackie Schjelderup opublikował w 1952. Jego książki dotyczą sportu oraz natury Norwegii.

</doc>
<doc id="476369" url="https://pl.wikipedia.org/wiki?curid=476369" title="Toralf Engan">
Toralf Engan

Toralf Engan (ur. 1 października 1936 w Hølonda) – norweski skoczek narciarski, mistrz olimpijski, mistrz świata, triumfator Turnieju Czterech Skoczni, trener.
Kariera.
Toralf Engan w zawodach międzynarodowych debiutował 6 marca 1955 roku na skoczni Holmenkollbakken w Oslo w juniorskim konkursie podczas Festiwalu Narciarskiego w Holmenkollen, w których triumfował. Natomiast w seniorskich zawodach zadebiutował 30 grudnia 1956 roku w Innsbrucku w Turnieju Czterech Skoczni, zajmując 23. miejsce. W 1960 roku zajął 2. miejsce na Festiwalu Narciarskiego w Holmenkollen w Oslo.
Podczas mistrzostw świata 1962 w Zakopanem zdobył mistrzostwo świata na Średniej Krokwi, natomiast na Wielkiej Krokwi zajął 4. miejsce, przegrywając brązowy medal z fińskim zawodnikiem Niilo Halonenem o 1 punkt. W tym samym roku wygrał w konkursie skoków na Holmenkollbakken w Oslo podczas Festiwalu Narciarskiego w Holmenkollen oraz został uhonorowany medalem Holmenkollen.
W 1963 roku wygrał Turniej Czterech Skoczni, zwyciężając w zawodach w Oberstdorfie, Innsbrucku i Garmisch-Partenkirchen, natomiast w Bischofshofen zajął 4. miejsce. Zwyciężył w Turnieju Norweskim w tym samym roku. W 1964 roku podczas zimowych igrzysk olimpijskich 1964 na skoczni Bergisel w Innsbrucku zdobył złoty medal na dużej skoczni oraz srebrny medal na normalnej skoczni. W tym samym roku zajął 2. miejsce na Festiwalu Narciarskiego w Holmenkollen w Oslo.
W Turnieju Czterech Skoczni 1964/1965 zajął 8. miejsce. W tym samym roku zajął 3. miejsce na Festiwalu Narciarskiego w Holmenkollen w Oslo. Po mistrzostwach świata 1966 na Holmenkollbakken w Oslo, na których zajął 10. miejsce na dużej skoczni, zakończył karierę sportową.
Kariera trenerska.
Toralf Engan po zakończeniu kariery sportowej rozpoczął karierę sportową. W latach 1967–1969 był trenerem reprezentacji Norwegii. Za jego kadencji Bjørn Wirkola dwukrotnie triumfował w Turnieju Czterech Skoczni (1968, 1969), natomiast Lars Grini podczas igrzysk olimpijskich 1968 w Grenoble, zdobył brązowy medal na dużej skoczni (na skoczni Dauphiné w Saint-Nizier).
Sukcesy podopiecznych Engana w Norwegii w latach od 1967–1969 roku (chronologicznie)
Życie prywatne.
Toralf Engan jest żonaty.

</doc>
<doc id="476372" url="https://pl.wikipedia.org/wiki?curid=476372" title="Radar geofizyczny">
Radar geofizyczny



</doc>
<doc id="476374" url="https://pl.wikipedia.org/wiki?curid=476374" title="Elephunk">
Elephunk

Elephunk – trzeci album amerykańskiej grupy The Black Eyed Peas. Wydano go 24 czerwca 2003 w Stanach Zjednoczonych i 11 sierpnia 2003 w Wielkiej Brytanii. Producentami krążka są apl.de.ap, will.i.am i John Fair. Płyta uzyskała status podwójnej platyny poprzez wydanie singla „Where Is the Love?”, który znalazł się na czołowych listach przebojów w ponad dziesięciu krajach. W nagrywaniu albumu po raz pierwszy uczestniczyła Fergie. Był to też pierwszy album grupy pod szyldem "The Black Eyed Peas". Płytę promowała trasa koncertowa Elephunk Tour.
Nagrywanie.
Prace nad nagrywaniem płyty rozpoczęto 2 listopada 2001, a ukończono i wydano ją niecałe dwa lata później w 2003. W czasie produkcji tylko will.i.am, apl.de.ap i Taboo mogli tworzyć materiał. Podczas produkcji drugiego singla „Shut Up”, zdali sobie sprawę, że kobiecy wokal będzie dobrze współgrał z piosenką. Początkowo wokalistka The Pussycat Dolls, Nicole Scherzinger została zaproszona do współpracy nad płytą, lecz musiała odmówić, bo podpisała umowę z girlsbandem Eden’s Crush. Postanowiono zaprosić Fergie, byłą wokalistkę grupy Wild Orchid. will.i.am był pod wrażeniem jej umiejętności wokalnych. Od razu stworzyła więź z zespołem i stała się jego członkiem.
Osiągnięcia.
W Stanach Zjednoczonych „Elephunk” osiągnął 14 pozycję na liście Billboard Top 200 i jest to pierwszy album zespołu, na wykresie w top 15. Zyskał komercyjny sukces w UK Albums Chart, gdzie znalazł się na 3 pozycji. Spółka sprzedała ponad 1,6 miliona egzemplarzy w Wielkiej Brytanii. Single „Where Is the Love?” i „Shut Up” osiągnęły pierwsze miejsca na listach przebojów. „Hey Mama” była używana przez kilka reklam Apple i iTunes. „Let’s Get It Started” otrzymał powszechne uznanie w części mediów, w którym cover piosenki pojawia się w filmach Agenci bardzo specjalni i Męsko-damska rzecz.

</doc>
<doc id="476375" url="https://pl.wikipedia.org/wiki?curid=476375" title="Nataniel">
Nataniel



</doc>
<doc id="476387" url="https://pl.wikipedia.org/wiki?curid=476387" title="Pamela">
Pamela

Pamela – imię żeńskie pochodzenia literackiego, wymyślone przez XVI-wiecznego poetę Philipa Sidneya na użytek poematu "Arkadia".
Pamela imieniny obchodzi 1 czerwca.
Znane osoby noszące imię Pamela:

</doc>
<doc id="476388" url="https://pl.wikipedia.org/wiki?curid=476388" title="Zachęta">
Zachęta



</doc>
<doc id="476389" url="https://pl.wikipedia.org/wiki?curid=476389" title="Zawada (Szewce)">
Zawada (Szewce)

Zawada – część wsi Szewce w Polsce, położona w województwie świętokrzyskim, w powiecie kieleckim, w gminie Nowiny.
W latach 1975–1998 Zawada należała administracyjnie do województwa kieleckiego.
Zawada położona jest w Górach Świętokrzyskich pomiędzy dwoma pasmami Zgórskim i Bolechowickim. Dojazd z Kielc zapewniają autobusy komunikacji miejskiej linii 19.
Przez Zawadę przechodzi niebieska ścieżka rowerowa wokół Piekoszowa.

</doc>
<doc id="476392" url="https://pl.wikipedia.org/wiki?curid=476392" title="Penelopa (imię)">
Penelopa (imię)

Penelopa – imię żeńskie greckiego pochodzenia, wywodzące się od greckiego "πηνελοψ" (gatunek kaczki). Patronką tego imienia w Kościele katolickim jest św. Penelopa, żyjąca w IV wieku.
Penelopa imieniny obchodzi 5 maja.

</doc>
<doc id="476393" url="https://pl.wikipedia.org/wiki?curid=476393" title="Clas Brede Bråthen">
Clas Brede Bråthen

Clas Brede Bråthen (ur. 28 listopada 1968 w Drammen) – norweski skoczek narciarski, reprezentant Mjøndalen IF.
Na arenie międzynarodowej zadebiutował 11 lutego 1986 podczas mistrzostw świata juniorów w Lake Placid, gdzie został brązowym medalistą. W Pucharze Świata zadebiutował 30 grudnia 1987 w Oberstdorfie, gdzie zajął 70. miejsce. 1 stycznia 1988 w Garmisch-Partenkirchen zajął 47. miejsce w drugim konkursie Turnieju Czterech Skoczni 1987/1988. 18 marca 1988 w Meldal pierwszy raz w karierze zajął miejsce w pierwszej dziesiątce zawodów PŚ. 17 grudnia 1988 w Sapporo zajął jedyne w karierze miejsce na podium zawodów Pucharu Świata, plasując się na trzeciej pozycji. Dzień później także w Sapporo zajął 9. miejsce. 26 lutego 1989 w Lahti wraz z drużyną Norwegii zdobył srebrny medal mistrzostw świata na skoczni dużej. W sezonie 1988/1989 zajął 27. miejsce w klasyfikacji generalnej Pucharu Świata, zdobywając 36 punktów. W sezonie 1993/1994 zajął 10. miejsce w końcowej klasyfikacji Pucharu Kontynentalnego. W latach 1994 i 1996 został mistrzem Norwegii w skokach narciarskich, po czym zakończył karierę sportowca.
Od 2004 roku jest dyrektorem sportowym kadry. W roli tej z reprezentacją Norwegii kilkukrotnie uczestniczył w igrzyskach olimpijskich.

</doc>
<doc id="476394" url="https://pl.wikipedia.org/wiki?curid=476394" title="Phalacrocorax pygmaeus">
Phalacrocorax pygmaeus



</doc>
<doc id="476396" url="https://pl.wikipedia.org/wiki?curid=476396" title="Karpatka">
Karpatka

Karpatka – wyrób cukierniczy w postaci dwóch blatów ciasta przełożonych kremem russel, kremem półtłustym śmietankowym lub zwykłym budyniowym. Według podręczników do gastronomii dolny blat przyrządza się z ciasta kruchego a górny z ciasta parzonego. Podobnie definiują karpatkę słowniki języka polskiego. Jednakowoż popularne są – także wśród cukierników – karpatki na spodzie z ciasta parzonego.
Ciasto kruche rozsmarowuje się przed upieczeniem na grubość 4-6 mm. Ciasto to po upieczeniu jest płaskie – wyrób przyrządzony na takim spodzie wygląda estetyczniej i jest wygodniejszy w krojeniu niż karpatka na spodzie z ciasta parzonego. Blat z ciasta parzonego zyskuje podczas pieczenia pofałdowaną, nieregularną powierzchnię kojarzącą się z górami – stąd prawdopodobnie nazwa nawiązująca do Karpat. 
Dolny blat (kruchy) smaruje się po upieczeniu marmoladą, potem grubą warstwą kremu i przykrywa górnym blatem. Następnie karpatkę kroi się na kwadratowe lub prostokątne kawałki uzyskując w ten sposób ciastka, które posypuje się cukrem pudrem.
Według badań językoznawcy Katarzyny Smyk, opublikowanych w 2016 roku w dwumiesięczniku "Literatura ludowa" w artykule pt. „Słodkie językoznawstwo: Karpatka we współczesnej polszczyźnie potocznej”, najwcześniejsza publikowana wzmianka o słowie „karpatka” znajduje się w skrypcie dla studentów filologii polskiej z 1972 roku. Zostało ono tam przywołane jako nazwa ciastek.
W handlu dostępne są gotowe półprodukty do wyrobu karpatki: proszek do przyrządzenia ciasta i kremu, a nawet sam krem "instant" w postaci proszku do ubicia mikserem na zimnym mleku. Pierwszy tego rodzaju produkt (krem w proszku wraz z ciastem) został wprowadzony na rynek w 1986 roku przez Kujawskie Zakłady Koncentratów Spożywczych we Włocławku – przekształcone w 1993 roku w Delecta SA. W 1995 roku „Karpatka” została znakiem towarowym zarejestrowanym w Urzędzie Patentowym Rzeczypospolitej Polskiej na rzecz Delecta SA, dla oznaczania kremów w proszku. W 1996 roku podobny produkt pod tą samą nazwą i w podobnej szacie graficznej wprowadziła na rynek firma Dr. Oetker. Wywołało to dwunastoletni spór sądowy zakończony w lutym 2011 na rzecz Delekty działającej wówczas pod nazwą Rieber Foods Polska SA.

</doc>
<doc id="476397" url="https://pl.wikipedia.org/wiki?curid=476397" title="Monika Richardson">
Monika Richardson

Monika Justyna Richardson de domo Pietkiewicz, tertio voto Zamachowska (ur. 25 kwietnia 1972 we Wrocławiu) – polska iberystka, dziennikarka i prezenterka telewizyjna.
Od 2021 roku posiada swoją szkołę językową o nazwie Richardson School.
Życiorys.
Ukończyła naukę w XIV Liceum Ogólnokształcącym im. Polonii Belgijskiej we Wrocławiu. Studiowała iberystykę na Uniwersytecie Warszawskim. Dyplom obroniła w 1995 w Ośrodku Studiów Amerykańskich UW. Podczas studiów była nauczycielką języka angielskiego, pracowała w agencji reklamowej Biuro Reklamy SA oraz była piarowcem w firmie produkującej komputery Dell.
W 1995 rozpoczęła pracę w TVP2, w której była prowadzącą, autorką i współautorką programów "Kulty popkultury", "Teleadwokat", "Europejczycy", "Strefa otwarta", "Witaj, Europo", "Europa da się lubić", "Orzeł czy reszta?" i "Wstęp Wolny". Od października do grudnia 2006 zasiadała w jury programu "Supertalent". W latach 2006–2008 pełniła funkcję redaktorki naczelnej miesięcznika „Zwierciadło”. W 2009 w parze z Krzysztofem Hulbojem zajęła czwarte miejsce w dziewiątej edycji programu TVN "Taniec z gwiazdami". W 2011 zakończyła pracę w TVP.
Od marca 2011 do czerwca 2012 współprowadziła z Jarosławem Budnikiem poranną audycję Radia Złote Przeboje "Złote Przeboje na Dzień Dobry". Od lutego do października 2012 pracowała w TTV, gdzie do czerwca 2012 współprowadziła nadawany w dni powszednie program "Raz lepiej, raz gorzej", a od września do końca października 2012 w parze z Romanem Czejarkiem była współprowadzącą "Studia TTV", weekendowego magazynu podsumowującego wydarzenia polityczne i showbiznesowe minionego tygodnia.
W 2013 powróciła do pracy w TVP2, od kwietnia 2013 do listopada 2019 współprowadziła poranny program "Pytanie na śniadanie", a wiosną 2019 prowadziła wznowioną serię programu "Europa da się lubić". Od listopada 2020 przeprowadza wywiady dla tygodnika „Wprost”.
W 2021 roku otworzyła szkołę językową Richardson School.
Życie prywatne.
Jest córką architekta Jerzego Pietkiewicza i dziennikarki Barbary Trzeciak-Pietkiewicz. Po rozwodzie rodziców pozostała z matką. Miała młodszego brata Filipa (zm. 2012). Jej bratem ciotecznym jest Piotr Kraśko.
W czasach studenckich była związana z Przemysławem Pohrybieniukiem. Trzykrotnie zamężna. W latach 1995–2000 była żoną Willa Richardsona, amerykańskiego dziennikarza i podróżnika, a w sierpniu 2001 poślubiła Szkota Jamiego Malcolma, byłego pilota RAF, pilota linii Virgin Atlantic. Z drugiego małżeństwa ma dwoje dzieci, Tomasza Davida (ur. 2001) i Zofię. Rozwiedli się w 2012. 3 maja 2014 wyszła za aktora Zbigniewa Zamachowskiego i po ślubie przyjęła nazwisko męża. W marcu 2021 potwierdziła rozstanie z mężem. Od czerwca 2021 jest w związku z przedsiębiorcą Konradem Wojterkowskim.

</doc>
<doc id="476401" url="https://pl.wikipedia.org/wiki?curid=476401" title="Adam Green">
Adam Green

Adam Green (ur. 28 maja 1981 w Mount Kisco, Nowy Jork) – amerykański wokalista, popularny w krajach europejskich, szczególnie w Niemczech.
Kariera.
Green w 1998 uczęszczał przez jeden semestr do Emerson College, do czasu, gdy skoncentrował się na muzyce i uczestniczył w założeniu grupy The Moldy Peaches wraz z Kimya'ą Dawson. W 2002 grupa The Moldy Peaches rozpadła się, a Green skupił się na swojej solowej karierze.
Przed wydaniem albumu "Jacket Full of Danger" (2006) wszystkie albumy Adama Greena zostały wydane 22. dnia każdego miesiąca. Album zatytułowany "Sixes &amp; Sevens" ukazał się 18 marca 2008.
W 2008 The Moldy Peaches ponownie zaczęło zyskiwać popularność, po tym jak ich muzyka ukazała się w filmie Juno. Najbardziej popularnym okazał się duet Adama Greena i Kimyi Dawson, piosenka "Anyone Else But You", którą w filmie wykonują bohaterowie grani przez Michaela Cera i Elliota Page. Album z soundtrackiem osiągnął 1 miejsce na liście Billboardu w trzecim tygodniu po wydaniu.
Inne fakty.
Jego brat Joel, astronom, wystąpił akompaniując w kilku nagraniach Greena. Green jest blisko zaprzyjaźniony z Carlem Barâtem, wraz z którym wystąpił w filmie dokumentalnym dla telewizji Arte. W 2007 wokalistka country Kelly Willis nagrała cover piosenki Greena "Teddy Boys" na swój album "Translated From Love".
Prababcia Adama Greena, Felice Bauer była zaręczona z pisarzem Franzem Kafką.

</doc>
<doc id="476402" url="https://pl.wikipedia.org/wiki?curid=476402" title="Lilia (imię)">
Lilia (imię)

Lilia – imię żeńskie pochodzenia łacińskiego. Od tego imienia powstało inne, w dwóch wariantach pisowni: Liliana i Lilianna.
Lilia imieniny obchodzi 27 lipca.
Znane osoby noszące imię Lilia:

</doc>
<doc id="476405" url="https://pl.wikipedia.org/wiki?curid=476405" title="Święty Monitor">
Święty Monitor

Święty Monitor (zm. ok. 490) – wyznawca, dwunasty biskup Orleanu we Francji, święty Kościoła katolickiego. 
Został osadzony na stolicy w Orleanie około roku 472. Wspomagał misje zakonne, prowadził biskupstwo w trudnym politycznie okresie. 
Jego wspomnienie liturgiczne obchodzone jest 10 listopada.

</doc>
<doc id="476407" url="https://pl.wikipedia.org/wiki?curid=476407" title="Maria Malibran">
Maria Malibran

Maria Malibran, właśc. Maria Felicità García (ur. 24 marca 1808 w Paryżu, zm. 23 września 1836 w Manchesterze) – hiszpańska śpiewaczka, mezzosopran.
Życiorys.
Jej ojcem był Manuel del Pópulo Vicente García, siostrą natomiast Pauline Viardot-Garcia. Śpiewu uczył się od ojca. Na scenie po raz pierwszy wystąpiła w wieku 8 lat w Neapolu rolą w "Agnese" Ferdinanda Paëra. Jej pierwszą rolą operową była Rozyna w "Cyruliku sewilskim" Gioacchina Rossiniego w King’s Theatre w Londynie w 1825 roku. W latach 1825–1826 występowała w Park Theatre w Nowym Jorku, kreując role w operach Rossiniego ("Tankred", "Otello", "Turek we Włoszech"). Śpiewała też w specjalnie napisanych dla niej przez ojca operach "L’Amante astuto" i "La Figlia dell’aria". W 1826 roku poślubiła francuskiego kupca François Eugène’a Malibrana, jednak małżeństwo okazało się nieudane i w 1827 roku Maria wróciła z Ameryki do Europy bez męża.
W 1828 roku debiutowała na deskach paryskiego Théâtre-Italien w "Semiramidzie" Rossiniego. W latach 1829–1832 śpiewała w Paryżu i Londynie, następnie udała się w podróż do Włoch, występując w Bolonii (1832) i Neapolu (1833). W 1836 roku śpiewała tytułową rolę w "Normie" Vincenza Belliniego w mediolańskiej La Scali. Na początku lat 30. XIX związała się z belgijskim skrzypkiem Charles’em Auguste’em de Bériotem, jednak związek z nim zalegalizowała dopiero po uzyskaniu rozwodu z Malibranem w 1836 roku. W tym samym roku w Theatre Royal przy Drury Lane śpiewała napisaną specjalnie dla niej główną rolę w operze Michaela Balfego "The Maid of Artois". Zmarła podczas pobytu z koncertami w Manchesterze, na skutek komplikacji zdrowotnych po tym, jak będąc w ciąży spadła z konia. Tragiczna śmierć w młodym wieku w równym stopniu jak talent przyczyniła się do jej późniejszej legendy.
Dysponowała głosem o szerokiej skali, sięgającym od "g" do "e3". Poza śpiewem zajmowała się także komponowaniem, pisała pieśni i utwory na fortepian.

</doc>
<doc id="476408" url="https://pl.wikipedia.org/wiki?curid=476408" title="Matylda brandenburska">
Matylda brandenburska

Matylda brandenburska (ur. po 1270, zm. między 23 czerwca 1290 a 1 kwietnia 1298) – żona księcia wrocławskiego Henryka Prawego, córka margrabiego brandenburskiego Ottona V Długiego.
Życiorys.
W 1287 lub 1288 Matylda została drugą żoną księcia wrocławskiego Henryka Prawego. Jako że para była ze sobą spokrewniona, do ślubu potrzebna była dyspensa papieska. Niedługo po ślubie, 23 czerwca 1290, Henryk zmarł, a Matylda powróciła do Brandenburgii. Nie wyszła ponownie za mąż. Została pochowana w klasztorze cysterskim w Kloster Lehnin koło Berlina.

</doc>
<doc id="476412" url="https://pl.wikipedia.org/wiki?curid=476412" title="Autochrom">
Autochrom

Autochrom lub autochrome (szklane kolorowe płyty światłoczułe) – proces otrzymywania fotografii barwnych na płytach szklanych w postaci diapozytywów. Pionierem techniki autochromowej był XIX-wieczny fotograf Louis Ducos du Hauron z Francji, a jego wynalazek wprowadzili do produkcji w roku 1907 bracia Lumière.
Przy zastosowaniu metody autochromu początkowo nie było możliwe uzyskanie barwnych fotografii na papierze, a jedynie podczas projekcji. Na początku XX wieku rozpoczęto wydawanie pierwszych albumów z kolorowymi fotografiami, a nie jak dawniej z malowanymi czarno-białymi zdjęciami. Pierwszą polską książką z fotografiami kolorowymi wykonanymi w technice autochromu jest "Malownicza Polska" Tadeusza Rzący z 1910.
W autochromie szklana płyta pokryta była barwną mozaiką mikroskopijnych ziarenek skrobi ziemniaczanej w kolorach zielonym, niebieskim i czerwonym, a całość pokryta była emulsją panchromatyczną do fotografii czarno-białej. Podczas ekspozycji światło przenikało przez różnokolorowe ziarenka, a po wywołaniu do pozytywu powstawał barwny obraz w naturalnych kolorach. Wadą była konieczność stosunkowo długiego, co najmniej kilkusekundowego czasu naświetlania płyt autochromowych i używania statywu.
Autochromy charakteryzowały się niską czułością i dużym ziarnem. Autochromy w postaci szklanych płyt były wyjątkowo kosztowne w przeciwieństwie do materiałów do fotografii czarno-białej. W 1931 bracia Lumière zaprezentowali autochrom w postaci błony fotograficznej ciętej, a następnie dwa lata później w postaci filmu fotograficznego do aparatów małoobrazkowych. Zaprzestano produkcji autochromów w 1956.

</doc>
<doc id="476414" url="https://pl.wikipedia.org/wiki?curid=476414" title="Hilde Güden">
Hilde Güden

Hilde Güden (ur. 15 września 1917 w Wiedniu, zm. 17 września 1988 w Klosterneuburgu) – austriacka śpiewaczka, sopran.
Życiorys.
Ukończyła studia u Marii Wetzelsberger w Konserwatorium Wiedeńskim, występowała od 16. roku życia w rolach operetkowych. Jej debiutem operowym była rola Cherubina w "Weselu Figara" w Zurychu w 1939 roku. Występowała m.in. w Monachium, Rzymie, Florencji, Wiedniu, Mediolanie, Londynie, Berlinie i Hamburgu. W 1951 roku rolą Gildy w "Rigoletcie" Giuseppe Verdiego debiutowała w nowojorskiej Metropolitan Opera. Otrzymała tytuł Kammersängerin. Odznaczona została austriacką Odznaką Honorową za Naukę i Sztukę (1972).
Ceniona przede wszystkim jako interpretatorka ról w dziełach W.A. Mozarta: Despina w "Così fan tutte", Donna Elwira i Zerlina w "Don Giovannim", Zuzanna i Cherubin w "Weselu Figara", Pamina w "Czarodziejskim flecie". Występowała też w repertuarze współczesnym, m.in. w operach Benjamina Brittena i Borisa Blachera. Dokonała nagrań płytowych dla wytwórni Decca i Deutsche Grammophon.

</doc>
<doc id="476415" url="https://pl.wikipedia.org/wiki?curid=476415" title="Daniel Pliński">
Daniel Pliński

Daniel Mateusz Pliński (ur. 10 grudnia 1978 w Pucku) – polski siatkarz, reprezentant Polski, grający na pozycji środkowego. Po sezonie 2017/2018 zakończył sportową karierę.
Kariera klubowa.
Karierę siatkarską rozpoczynał w rodzimym mieście w klubie Korab Puck. W 2000 z drużyną Stolarka Wołomin awansował do Polskiej Ligi Siatkówki, dzięki czemu w kolejnym sezonie zadebiutował w najwyższej klasie ligowej. Następnie był zawodnikiem Polskiej Energii Sosnowiec, z którą 2-krotnie zdobył Puchar Polski (2003, 2004). Kolejne sukcesy osiągnął z drużyną Jastrzębskiego Węgla, wywalczając 2-krotnie tytuł wicemistrza Polski (2006, 2007). W latach 2007–2014 występował w zespole PGE Skry Bełchatów. W ciągu swojej 7-letniej gry w bełchatowskiej drużynie zdobył 5 tytułów mistrza Polski (2008, 2009, 2010, 2011, 2014), trzy razy Puchar Polski (2009, 2011, 2012), 2. miejsce w Lidze Mistrzów (2012) i dwa razy srebro w Klubowych Mistrzostwach Świata (2009, 2010). W 2014 został kapitanem zespołu Czarnych Radom.
Kariera reprezentacyjna.
W reprezentacji kraju rozegrał 142 mecze. Jest wicemistrzem świata (Japonia 2006), mistrzem Europy z Turcji (2009), a także olimpijczykiem z Pekinu (2008), gdzie z Polską awansował do ćwierćfinału. Za sukcesy z drużyną narodową został odznaczony Krzyżem Kawalerskim Orderu Odrodzenia Polski i Złotym Krzyżem Zasługi. Ponadto jest 3-krotnym mistrzem Polski w siatkówce plażowej (2002, 2003, 2004).
W wyborach samorządowych w 2018 został wybrany na radnego miasta Puck z ramienia komitetu burmistrz Hanny Pruchniewskiej, uzyskując niemal 85% poparcia w swoim okręgu. W sezonie 2018/2019 został piłkarzem Zatoki 95 Puck, występującej w gdańskiej klasie A. 
Jako zawodnik.
Sukcesy.
klubowe.
Puchar Polski:
Mistrzostwo Polski:
Liga Mistrzów:
Klubowe Mistrzostwa Świata:
Superpuchar Polski:
reprezentacyjne.
Mistrzostwa Świata:
Memoriał Huberta Jerzego Wagnera:
Mistrzostwa Europy:
Jako trener.
Sukcesy.
reprezentacyjne.
Mistrzostwa Świata Juniorów:
Mistrzostwa Europy U-22:
Życie prywatne.
Żonaty z Martą, mają dwie córki: Julię i Lenę. Ma pięcioro rodzeństwa: Wioletę, Piotra, Wiesława, Iwonę i Wojciecha (z którym grał w parze w siatkówkę plażową). 
Linki zewnętrzne.
 

</doc>
<doc id="476417" url="https://pl.wikipedia.org/wiki?curid=476417" title="Mike Scott (muzyk)">
Mike Scott (muzyk)

Michael "Mike" Scott (ur. 14 grudnia 1958 w Edynburgu) – autor piosenek i frontman szkockiego zespołu The Waterboys.

</doc>
<doc id="476419" url="https://pl.wikipedia.org/wiki?curid=476419" title="Mary Garden">
Mary Garden

Mary Garden (ur. 20 lutego 1874, zm. 3 stycznia 1967) – szkocka śpiewaczka operowa (sopran liryczny, mezzosopran).
Urodziła się w Aberdeen, ale już w dzieciństwie przeprowadziła się do Chicago. Zmarła w swoim rodzinnym mieście.

</doc>
<doc id="476422" url="https://pl.wikipedia.org/wiki?curid=476422" title="Bidu Sayão">
Bidu Sayão

Bidu Sayão, właśc. Balduína de Oliveira Sayão (ur. 11 maja 1902 w Itaguaí, zm. 13 marca 1999 w Rockport) – brazylijska śpiewaczka operowa (sopran).

</doc>
<doc id="476427" url="https://pl.wikipedia.org/wiki?curid=476427" title="Lotte Lehmann">
Lotte Lehmann

Lotte Lehmann (ur. 27 lutego 1888 w Perlebergu, zm. 26 sierpnia 1976 w Santa Barbara w stanie Kalifornia) – niemiecka śpiewaczka operowa, sopran dramatyczny.
Życiorys.
Studiowała w Berlinie, gdzie jej nauczycielami byli Ema Tiedka, Eva Reinhold i Mathilde Mallinger. Zadebiutowała na scenie w 1909 roku w operze w Hamburgu rolą trzeciego chłopca w "Czarodziejskim flecie" W.A. Mozarta. Rok później w tym samym teatrze kreowała role Frei w "Złocie Renu" i Elzy w "Lohengrinie", zyskując sobie z czasem opinię jednej z najważniejszych interpretatorek repertuaru Wagnerowskiego. W 1914 roku wystąpiła w Theatre Royal przy Drury Lane w Londynie jako Zofia w "Kawalerze srebrnej róży" Richarda Straussa pod dyrekcją Thomasa Beechama. W 1916 roku w Operze Wiedeńskiej wykonała partię Ewy w zrewidowanej wersji "Ariadny na Naksos" Richarda Straussa, zyskując tym występem uznanie kompozytora, który wybrał ją następnie do kreowania ról żony Farbiarza w "Kobiecie bez cienia" (Wiedeń 1919) i Krystyny w "Intermezzo" (Drezno 1924). Wystąpiła także w tytułowych rolach podczas wiedeńskich premier oper Giacomo Pucciniego "Siostra Angelica" (1920) i "Turandot" (1926). W Wiedniu występowała regularnie do 1938 roku, kiedy to w związku z Anschlussem podjęła decyzję o emigracji do Stanów Zjednoczonych.
W 1924 roku jako Marszałkowa w "Kawalerze srebrnej róży" Richarda Straussa zadebiutowała na deskach londyńskiego Covent Garden Theatre, w którym występowała później do 1938 roku. W 1934 roku wystąpiła w nowojorskiej Metropolitan Opera w roli Zyglindy w "Walkirii" Richarda Wagnera. Z Metropolitan Opera była związana do 1945 roku, występując łącznie w 69 przedstawieniach, jej pożegnalną była rola Marszałkowej w "Kawalerze srebrnej róży". W 1945 roku przyznano jej amerykańskie obywatelstwo. Występowała również z repertuarem pieśniarskim, ostatni występ dała w 1951 roku w Santa Barbara. Odznaczona Wielkim Krzyżem Zasługi Republiki Federalnej Niemiec (1964).
W jej repertuarze znajdowały się m.in. role Hrabiny w "Weselu Figara", Donny Elwiry w "Don Giovannim", Leonory w "Fideliu", Elżbiety w "Tannhäuserze", Elzy w "Lohengrinie" i Ewy w "Śpiewakach norymberskich". Dokonała licznych nagrań płytowych, w tym m.in. ze skróconą wersją "Kawalera srebrnej róży" Richarda Straussa i 2 pierwszymi aktami "Walkirii" Richarda Wagnera.
Opublikowała książki "Anfang und Aufstieg" (Wiedeń 1937, ang. tłum. pt. "Wings of Song" 1938), "More Than Singing" (Nowy Jork 1945), "My Many Lives" (Nowy Jork 1948), "Five Operas and Richard Strauss" (Nowy Jork 1964) i "Eighteen Song Cycles" (Londyn-Nowy Jork 1971), a także powieść "Orplid mein Land" (1937, ang. tłum. pt. "Eternal Flight" 1938).

</doc>
<doc id="476430" url="https://pl.wikipedia.org/wiki?curid=476430" title="Ewangelik">
Ewangelik



</doc>
<doc id="476432" url="https://pl.wikipedia.org/wiki?curid=476432" title="Otwarcie spadku">
Otwarcie spadku

Otwarcie spadku – zespół skutków w sferze prawa spadkowego, które następują z chwilą zaistnienia zdarzenia prawnego, jakim jest śmierć spadkodawcy. „Otwarcie spadku” oznacza, że z chwilą śmierci spadkodawcy należące do niego prawa i obowiązki majątkowe o charakterze cywilnoprawnym zmieniają swój charakter, stając się spadkiem, a więc pewną wyodrębnioną masą majątkową, poddaną przepisom prawa spadkowego i przechodzą na określone podmioty.
Zgodnie z art. 924 i 925 polskiego kodeksu cywilnego spadek otwiera się z chwilą śmierci spadkodawcy, a spadkobierca nabywa spadek z chwilą otwarcia spadku.
Artykuł 718 francuskiego kodeksu cywilnego w brzmieniu obowiązującym przed 1 lipca 2002 przewidywał, że spadki otwierają się przez śmierć naturalną i przez śmierć cywilną.

</doc>
<doc id="476433" url="https://pl.wikipedia.org/wiki?curid=476433" title="Ramzes III">
Ramzes III

Ramzes III – faraon, władca starożytnego Egiptu z XX dynastii, z okresu Nowego Państwa. Syn Setnachta i królowej TiymerenIset ("Teje ukochana przez Izydę").
Panował prawdopodobnie w latach 1183–1152 p.n.e. (lub 1187/1186–1156/1155 p.n.e.). Wstąpił na tron w dniu III Szemu 26 dniu. Według papirusu Harris I, panował 31 lat i 41 dni. Ramzes III od początku swego panowania naśladował swego wielkiego imiennika, Ramzesa II. Przejawiało się to w tytulaturze jaką przyjął, w nadawaniu swym synom imion synów Ramzesa II, dążeniu do dorównania Ramzesowi II w przedsięwzięciach budowlanych oraz akcjach militarnych.
Żony.
Ramzes III pojął za żony kilka kobiet, lecz żadna z nich nie otrzymała tytułu "wielkiej małżonki".
Pierwszą z nich była Syryjka Habasillat, o której niewiele wiadomo. Drugą była Isis (Iset) – córka Ramzesa i Habasillat, ze związku z którą urodzili się następcy tronu, synowie – Ramzes IV i Ramzes VI. Isis pochowana została w Dolinie Królowych, w grobowcu QV51. W świątyni w Medinet Habu brak jest kartuszy z jej imieniem.
Następną była Titi. Nieznany jest dokładny status jaki posiadła na Dworze. W jej pięknym, wielkim grobowcu (QV52), w Dolinie Królowych istnieje bardzo wiele inskrypcji określających jej pozycję na Dworze. Nazywana jest: "Panią Dwóch Krajów, Główną Małżonką, Królewską Córką, Ukochaną Królewską Córką, Jego Ukochaną Córką, Matką Króla (Królów)" i również "Królewską Siostrą".
Następną była Teje, znana głównie dzięki spiskowi haremowemu do jakiego doprowadziła, chcąc osadzić na tronie swego syna Pentaureta (Pentewere).
Prawdopodobnie posiadał jeszcze kilka mniej ważnych żon, których pochodzenie i imiona nie są dziś znane.
Synowie.
Wzorem Ramzesa II, Ramzes III posiadał kilka żon, a z nimi kilkanaścioro potomstwa.
Synami jego byli kolejni władcy: Ramzes IV i Ramzes VI oraz prawdopodobnie następni ich sukcesorzy – Ramzes VIII i być może także Ramzes IX. Wielu spośród jego synów zmarło w wieku młodzieńczym, jeszcze za życia ich ojca. Byli to Amonherchopszef (QV55) najstarszy syn, Chaemuaset (QV55) – wzorem swego imiennika piastował godność kapłana w Świątyni Ptaha w Memfis, Sutechherchopszef (QV44), Pareherunemef (QV42), Ramzes (QV55), Setirchopszef (QV43) – wzorem swego imiennika otrzymał urząd Naczelnika Stajni Królewskich.
Spisek.
W schyłkowym okresie panowania Ramzesa III, prawdopodobnie w 29 roku jego panowania, wyraźnie pogłębił się kryzys ekonomiczny w państwie, którego pierwsze oznaki pojawiły się już około 12 roku panowania. Oznaką ich nasilania się, były zaniedbania w zaopatrzeniu osady królewskich rzemieślników w Deir el-Medina, co spowodowało ich strajk, prawdopodobnie pierwszy o którym istnieją oficjalne zapiski historyczne.
Wieloletnie rządy, zła sytuacja ekonomiczna oraz brak wyróżnienia jednej z żon tytułem "wielkiej małżonki", były przyczyną spisku, do jakiego doszło w 32 roku panowania Ramzesa. Spisek określany mianem "haremowego", miał na celu odsunięcie króla od władzy i osadzenie na tronie Pentaureta (Pentewere), syna Teje, jednej z głównych żon Ramzesa, która była pomysłodawczynią całego planu. W spisek zmieszanych było około 40 osób – wśród nich wysocy urzędnicy dworscy z otoczenia króla. Między innymi; siedmiu zarządców służby, dwóch nadzorców skarbu, dwóch wysokiego szczebla dowódców wojskowych i dwóch królewskich skrybów. Plan zakładał zamordowanie króla podczas dorocznego Święta Opet, w Medinet Habu. Spiskowcy, mając nadzieję na przychylność bogów, oprócz metod "tradycyjnych", posługiwali się czarami z użyciem magicznych figurek, mających zapewnić pomoc przy wykonaniu planu. Spisek odniósł swój zamierzony cel i król został zamordowany, a złapanych zamachowców osądzono już za czasów Ramzesa IV. Wcześniej spotykano opinie, że atak spiskowców został udaremniony, a wszyscy członkowie grupy zostali złapani i prawdopodobnie procesowi przewodniczył sam Ramzes III.
Spośród zamachowców i członków spisku siedemnastu skazano na śmierć i stracono, a siedmiu ukarano nakazem popełnienia samobójstwa (wśród nich znalazł się Pentauret – niedoszły władca). O udział w spisku oskarżono także pięciu członków trybunału sędziowskiego, zarzucając im współuczestnictwo oraz powiązania (przez pokrewieństwo) z kobietami z haremu, zamieszanymi w spisek. Jeden z nich został ukarany nakazem popełnienia samobójstwa, a trzej inni zostali okaleczeni (obcięto im uszy i nosy). Jeden został uniewinniony. Protokoły procesowe zachowały się na licznych papirusach z czasów Ramzesa IV, a najważniejszy z nich znajduje się obecnie w Museo delle Antichità Egizie w Turynie.
Najnowsze badania, przeprowadzone metoda tomografii komputerowej w 2011 roku w Instytucie ds. Mumii Akademii Europejskiej w włoskim Bolzano, wskazały jednoznacznie, że Ramzes III zginął podczas spisku – w jego mumii naukowcy natrafili na głęboką ranę ciętą gardła. Przecięta została tchawica i główne tętnice, powodując zgon. Oceniono, że w chwili śmierci miał 60–65 lat, a nastąpiła ona najpewniej w 1155 r. p.n.e.
Wojny.
Gdy Ramzes III objął tron – po okresie wewnętrznych niepokojów, walki o sukcesję po Ramzesie II, latach słabych rządów, uzurpacji i prób oderwania Górnego Egiptu – żywe wciąż były jeszcze wspomnienia tamtych czasów. Aby wzmocnić swą władzę nad całym obszarem państwa, przeniósł stolicę z Pi-Ramzes, z powrotem do Teb, ustanawiając w Dolnym Egipcie urząd Wezyra Północy. Wkrótce po przywróceniu porządku w państwie musiał stawić czoła nowemu zagrożeniu, tym razem zewnętrznemu.
Prawdziwą skarbnicą wiedzy na ten temat jest jego Świątynia Grobowa w Medinet Habu, gdzie inskrypcje i reliefy opowiadają dzieje wojen, które toczył. Już w piątym roku panowania nastąpił atak plemion libijskich, nacierających na zachodnie rejony Delty. Po ciężkich walkach zdołano zatrzymać pochód najeźdźców, dążących do opanowania znacznych terenów Delty, okolic Oazy Fajum i terenów aż po Memfis.
Jednakże zwycięstwo nie zostało wykorzystane i nie przyniosło zamierzonych celów. Niedawni najeźdźcy zostali siłą wcieleni do armii i uzyskali prawo do osiedlania się na terenach zachodniej Delty, co spowodowało coraz liczniejszy ich napływ oraz organizację społeczności o charakterze wojskowym, opartej na tradycjach plemiennych. Ustępstwa wobec Libijczyków spowodowały wkrótce pojawienie się innych wrogów, którzy zaatakowali Egipt z lądu i morza. Pod naporem "Ludów Morza" upadło Imperium Hetyckie, a niektóre z ich plemion dotarły aż do Karkemisz i dalej wzdłuż wybrzeży Syrii, do Kanaan. Ich pochód zaczął realnie zagrażać Egiptowi, a ich bezpośredni atak na państwo faraonów, był teraz tylko kwestią czasu. Nastąpił on w ósmym roku panowania. Najeźdźcy posuwali się równocześnie lądem i morzem, prowadząc wraz z sobą tabory z całym dobytkiem i rodzinami. Zaatakowali Egipt jednocześnie siłami lądowymi i flotą. Wojska lądowe zostały zatrzymane przez garnizony egipskie w Palestynie, ale flota zdołała dopłynąć do wybrzeży Egiptu. Decydująca bitwa rozegrał się w Delcie, w okolicach wschodnich ujść Nilu. Ramzes III doskonale przygotował się do obrony. Ogłoszono powszechna mobilizacje, wzmocniono wały obronne, a ważne strategiczne punkty obsadzono doborowymi jednostkami. Ujścia Nilu zablokowała flota, a nabrzeża obsadzono jednostkami łuczników i piechotą. Bitwę rozpoczął atak łuczników na flotę nieprzyjaciela, a gdy wrogowie próbowali dokonać desantu na ląd, do ataku przystąpiła piechota. Ponadto wrogów zaatakowała od tyłu flota egipska, przypieczętowując ich klęskę. Pojmano wielką liczbę jeńców, zdobyto i zniszczono większość okrętów wroga. Liczbę zabitych wrogów liczono, obcinając ich dłonie, z których sypano wysokie kopce. Zdecydowane zwycięstwo uratowało Egipt od inwazji i okupacji, co więcej, spowodowało zorganizowanie wyprawy wojennej. Wojska faraońskie dotarły do środkowej Syrii i Amurru. Pod Kadesz napotkały niedobitki armii hetyckiej, chroniącej się w tych okolicach, z którymi stoczono kilka niewiele znaczących potyczek. Po klęsce "Ludów Morza", spośród nich tylko Filistyni zachowali swoją integralność, a ich miasta-państwa: Askalon, Aszdod, Gat i Gaza, związały się ze sobą sojuszem. Ramzes III pozwolił pozostać im w Kanaanie, w charakterze wasali Egiptu.
Zwycięstwo nad "Ludami Morza" zapewniło Egiptowi tylko względny spokój na krótki czas. Wkrótce nastąpiły kolejne ataki ze wschodu i z zachodu. W około 11 roku panowania Ramzesa III, nastąpiła ponowna inwazja koalicji plemion libijskich pod przywództwem księcia Meszera na zachodnie tereny Delty z zamiarem osiedlenia się. W wyniku kampanii wojennej odparto atak. Do niewoli dostał się przywódca koalicji, a naczelny wódz Libijczyków został ścięty. Klęska zadana wrogom była dla nich tak dotkliwa, że nie byli już zdolni zagrozić Egiptowi.
Wspaniałe budowle.
Ramzes III we wszystkim pragnął dorównać swemu wielkiemu imiennikowi. Postanowił wznieść ogromny kompleks pałacowo-świątynny na wzór Ramesseum. Pod budowę swej Świątyni Milionów Lat wybrał miejsce w Tebach Zachodnich, oddalone o około kilometr na południe od Ramesseum. Miejsce to należało do świątyni w Luksorze, a znajdowała się na nim już świątynia, której budowę rozpoczął Amenhotep I, a dokończyli Hatszepsut i Totmes III.
Cały kompleks świątynny otoczony był wysokim murem z suszonej cegły mułowej, a do wnętrza prowadził ogromny portal – dwie ufortyfikowane wieże z blankami. Portal ten znajdował się około 80 metrów od samej świątyni. Podobny portal znajdował się z tyłu po północno-zachodniej stronie kompleksu. Sama świątynia stanowiła swój zamknięty okręg i wzorowana była w znacznym stopniu na Ramesseum. Dwa kolejne, ogromne pylony prowadziły na dwa kolejne dziedzińce i dalej do sal hypostylowych, stopniowo przechodzących w samo sanktuarium, którego pomieszczenia pokryte były dachem. Po obu stronach sal hypostylowych, rozmieszczone były kaplice dedykowane bogom. Po stronie północnej – Ptahowi z Memfis i Sokarisowi – bogu nekropoli w Sakkara, a po południowej Apartamenty Grobowe Ramzesa – Zespół kultu Króla-Ozyrysa. Większość dekoracji przedstawia sceny religijne – procesje ku czci Mina i Sokarisa. Z pierwszego dziedzińca, po stronie południowej, znajdowało się przejście do zespołu pałacowego, w którym zbudowano szereg sal reprezentacyjnych i apartamenty prywatne. Wewnętrzne ściany świątyni oraz zewnętrzna strona jej murów są kroniką wojennych czynów Ramzesa III, ze szczegółowym przedstawieniem bitwy morskiej z "Ludami Morza". Przedstawiono tam, rok po roku, historię wszystkich wojen toczonych przez faraona. Obok scen przedstawiających autentyczne wydarzenia, znajdują się tam także sceny rodzajowe, w których Egipcjanie walczą w fikcyjnych starciach ze swymi odwiecznymi wrogami: Hetytami, Syryjczykami i Nubijczykami. Wiele przedstawień jest, niemalże wiernymi kopiami, scen przedstawionych na ścianach Ramesseum. Jest to połączenie historii z mitem, mające na celu ukazanie Ramzesa jako niezwyciężonego władcy, gromiącego odwiecznych wrogów Egiptu. Sceny historyczne łączą się także ze scenami religijnymi oraz wydarzeniami o charakterze politycznym.
Również zewnętrzne ściany murów całego kompleksu pokrywają reliefy, relacjonujące sławę wojenną Ramzesa III. Zewnętrzna fasada pierwszego pylonu przedstawia, od strony południowej, poświęcenie zdobyczy wojennych Amonowi, a od strony północnej, historie drugiej wojny libijskiej, tylna zaś pokryta jest scenami dwojakimi – o tematyce religijnej i wojennej (m.in. sceny liczenia odciętych dłoni wrogów).
Reliefy i inskrypcje w całym kompleksie zajmują około 7000 m².
Budowę zespołu w Medinet Habu ukończono prawdopodobnie w 12 roku panowania władcy i bezsprzecznie była ona największym przedsięwzięciem budowlanym w czasie jego panowania.
Ramzes III prowadził również prace budowlane w Karnaku, gdzie rozpoczął budowę świątyni Chonsu, oraz w wielu miejscowościach. Według Wielkiego Papirusu Harris (Papirus Harris I znaleziony w 1855 roku w Medinet Habu), który uważany jest za kronikę panowania Ramzesa III, prace budowlane prowadzono w: Pi-Ramzes, Heliopolis, Memfis, Hermupolis, Asjut, Abydos, Koptos, Ombos, El-Kab jak również w Syrii i Nubii.
Grobowiec Harfiarzy.
Ramzes III rozkazał wykuć dla siebie skalny grobowiec w Dolinie Królów. Już na początku prac wystąpiły trudności i budowniczowie zmuszeni byli do zaprzestania pracy i porzucenia rozpoczętej konstrukcji (KV3). Pracę wznowiono w przygotowywanym niegdyś dla Setnachta, grobowcu (KV11, zwanym współcześnie Grobowcem Harfiarzy lub Grobowcem Bruce'a), ale i tu natrafiono na trudności. W trakcie prac, pod koniec wykuwania ostatnich korytarzy i sal, okazało się, iż natrafiono na znajdujący się w pobliżu, grobowiec (KV10) Amenmesa]. Trzeba było dokonać korekty planu i wykuć dalsze pomieszczenia równolegle do sąsiedniego grobu.
Współczesna nazwa pochodzi od czasów gdy prace prowadził tu szkocki podróżnik James Bruce, a wywodzi się od wspaniałego, płaskorzeźbionego przedstawienia w nim, dwóch niewidomych harfiarzy.
Wnętrze pokrywają wspaniałe dekoracje: malowidła (o wciąż wyrazistych i żywych barwach) i reliefy głównie o tematyce religijnej. Sarkofag, w którym zapewne niegdyś spoczął Ramzes III, został sprzedany królowi Francji i umieszczony w muzeum w Luwrze, a rzeźbione jego wieko, przedstawiające wizerunek króla, Giovanni Battista Belzoni wywiózł do Anglii, gdzie umieszczono je w Fitzwilliam Museum w Cambridge.
Grobowiec, jako Ramzesa III, zidentyfikował w 1828 r. Jean-François Champollion. Mumia Ramzesa III znaleziona została w 1881 roku w skrytce DB-320, w Deir el-Bahari. Spoczywała w wielkiej trumnie wraz z mumią królowej Ahmes-Nefertari, żony Ahmose. Podczas badań, po przecięciu całunu i odwinięciu wielu warstw bandaży, okazało się, że twarz króla całkowicie pokrywa warstwa substancji bitumicznej. W oczodołach znajdowały się sztuczne, kamienne gałki oczne, a powieki wypchane były lnianymi tamponami. Ramiona króla były skrzyżowane na piersi.
Mumia Ramzesa III obecnie znajduje się w Muzeum Egipskim w Kairze.
Konkluzja.
Ramzes III był jednym z największych władców starożytnego Egiptu i (tak jak jego wielkiemu imiennikowi i kilku jeszcze innym) należy się mu miano Wielkiego. Niewątpliwie był ostatnim Wielkim Królem – faraonem, za czasów którego Egipt po raz ostatni odegrał mocarstwową rolę. Wraz z końcem jego panowania nastąpił stopniowy schyłek Nowego Państwa. Po nim nastąpiło ośmiu królów, którzy nosili imię Ramzes, a każdy z nich chciał nawiązywać do swoich wielkich poprzedników. Z biegiem jednak lat Egipt tracił swoje znaczenie, a terytoria, którymi niegdyś rządził niepodzielnie, teraz uzyskiwały niezależność. Władza królewska stopniowo traciła swoją siłę i pod koniec dynastii królowie byli już tylko pionkami w grze, prowadzonej przez dostojników dworskich i kapłanów. Wielki splendor i potęga Egiptu nigdy już nie powróciły, a duch wspaniałych, imperialnych czasów odżył tylko na krótki czas, w początkach panowania XXII dynastii libijskiej, w okresie rządów Szeszonka I.
Na cześć faraona nazwano ulicę w brazylijskiej gminie Itatiaia.

</doc>
<doc id="476436" url="https://pl.wikipedia.org/wiki?curid=476436" title="Hideharu Miyahira">
Hideharu Miyahira

 – japoński skoczek narciarski i trener, reprezentant klubu Mizuno, czterokrotny medalista mistrzostw świata.
Przebieg kariery.
Pierwszy w karierze skok oddał w 1983. W Pucharze Świata zadebiutował 22 stycznia 1994 w Sapporo, gdzie zajął 40. miejsce. Pierwsze punkty PŚ zdobył 7 grudnia 1996 roku na skoczni Rukatunturi w Ruce, gdzie zajął 15. miejsce. 8 dni później w Harrachovie zajął miejsce 27. 29 grudnia 1996 podczas pierwszego konkursu Turnieju Czterech Skoczni 1996/1997 w Oberstdorfie zajął 11. miejsce. 18 stycznia 1997 w Sapporo był 15. 8 grudnia 1997 pierwszy raz w karierze zajął miejsce w czołowej dziesiątce zawodów, podczas konkursu w Villach na skoczni K-90. 5 lutego 1998 w Sapporo był dziewiąty. 20 grudnia 1998 w Harrachovie uzyskał szóste miejsce, a 10 dni później na skoczni w Oberstdorfie był 7.
3 stycznia 1999 na skoczni Bergisel w Innsbrucku pierwszy raz w karierze stanął na podium zawodów Pucharu Świata, zajmując trzecie miejsce, przegrywając jedynie z Noriakim Kasaim i Janne Ahonenem. 6 stycznia 1999 w Bischofshofen ponownie zajął 3. miejsce, przegrywając z Andreasem Widhölzlem i Janne Ahonenem. Dzięki temu zakończył Turniej Czterech Skoczni na trzeciej pozycji. 10 stycznia 1999 w Engelbergu zajął siódme miejsce, a tydzień później na Wielkiej Krokwi był 5. 23 stycznia 1999 w Sapporo zajął drugie miejsce za Martinem Schmittem. Dzień później zajął trzecie miejsce. 21 lutego 1999 na mistrzostwach świata w Ramsau zdobył brązowy medal na skoczni dużej. Pięć dni później na skoczni normalnej zdobył srebro, przegrywając jedynie z Kazuyoshim Funakim. 4 marca 1999 w Kuopio zajął 6. miejsce. 9 marca 1999 na skoczni dużej w Trondheim był czwarty. Dwa dni później w Falun zajął drugą lokatę. 20 marca 1999 na Velikance w Planicy pierwszy i jedyny raz w karierze wygrał zawody Pucharu Świata, a dzień później był drugi za Noriakim Kasaim. Dzięki temu zajął piąte miejsce w klasyfikacji generalnej PŚ.
W sezonie 1999/2000 dziesięć razy znalazł się w pierwszej dziesiątce zawodów Pucharu Świata. Cztery razy zajął miejsce piąte. Pierwszy raz 5 grudnia 1999 na skoczni w Predazzo. Drugi raz na Wielkiej Krokwi 19 grudnia 1999. Trzeci raz 3 stycznia 2000 na skoczni Bergisel, a czwarty raz 6 lutego 2000 na skoczni w Willingen. Poza tym 14 lutego 2000 zajął 10. miejsce na mistrzostwach świata w lotach narciarskich w Vikersund. 2 lutego 2001 w Willingen zajął trzecie miejsce, a dzień później czwarte. 23 stycznia 2003 w Hakubie zajął trzecie miejsce. 9 lutego 2003 w Willingen zajął 2. miejsce za Noriakim Kasaim. W poprzednim konkursie na tej samej skoczni za swój skok otrzymał najwyższą możliwą notę za styl (5 ocen po 20 punktów). 23 marca 2002 roku w Planicy był trzeci (w drugiej serii tego konkursu ustanowił swój rekord życiowy 213,5 m). W 2006 roku zakończył karierę zawodniczą i został trenerem skoków narciarskich.
Skakał na nartach firmy Fischer, miał wiązania Win Air i buty Jalas.
Od sezonu 2018/2019 trener reprezentacji Japonii w skokach narciarskich.
Kariera trenerska.
Hideharu Miyahira po zakończeniu kariery sportowej rozpoczął karierę trenerską. W 2018 roku został trenerem reprezentacji Japonii. Pod jego wodzą największe sukcesy w sezonie 2018/2019 odnosił Ryōyū Kobayashi: zdobycie Pucharu Świata, Pucharu Świata w lotach narciarskich, triumf w Turnieju Czterech Skoczni, Willingen Five, Raw Air, Planica 7, a także drużynowo reprezentacja Japonii: brązowy medal w konkursie drużynowym mistrzostw świata 2019 w austriackim Seefeld oraz zajęcie 3. miejsca w klasyfikacji generalnej Pucharu Narodów.
Pod jego wodzą Ryōyū Kobayashi w sezonie 2019/2020 triumfował w Titisee-Neustadt Five oraz zajął 3. miejsce w klasyfikacji generalnej Pucharu Świata oraz Raw Air. Natomiast w sezonie 2020/2021 zajął 2. miejsce w klasyfikacji generalnej w Planica 7 oraz Pucharu Świata w lotach narciarskich.
Sukcesy podopiecznych Miyahiry w Japonii w od 2018 roku (chronologicznie)

</doc>
<doc id="476438" url="https://pl.wikipedia.org/wiki?curid=476438" title="Zstępny">
Zstępny

Zstępny – każdy kolejny potomek tej samej osoby: dziecko, wnuk, prawnuk, praprawnuk itd. Stosunek faktyczny pomiędzy czyimś zstępnym a daną osobą polega na tym, że ten pierwszy pochodzi od tej drugiej. Osoby te są spokrewnione ze sobą w linii prostej. Wspólni zstępni to zstępni tej samej pary, pochodzący z tego samego związku kobiety i mężczyzny (nie tylko z małżeństwa).
W genealogii używa się alternatywnej nazwy descendent. Zstępny to inaczej potomek, z tym jednak zastrzeżeniem, że termin ten używany jest w naukach biologicznych: potomka może mieć każde zwierzę, a zstępnego – tylko człowiek. Z bezpośrednim zstępnym (tj. dzieckiem) łączy probanta stosunek filiacji.
Pojęcie zstępnego należy zarówno do języka prawniczego, jak i prawnego (zob. np. art. 932 § 1 Kodeksu cywilnego).

</doc>
<doc id="476441" url="https://pl.wikipedia.org/wiki?curid=476441" title="Zstępni">
Zstępni



</doc>
<doc id="476445" url="https://pl.wikipedia.org/wiki?curid=476445" title="Frances McDormand">
Frances McDormand

Frances McDormand (ur. 23 czerwca 1957 w Chicago) – amerykańska aktorka filmowa, teatralna i telewizyjna. Laureatka trzech Oscarów, żona reżysera Joela Coena.
Życiorys.
Podstaw rzemiosła uczyła się w Yale School of Drama, po studiach występowała w różnych teatrach na terenie całego kraju. Na ekranie debiutowała w roku 1984 w filmie braci Coen (który był także ich debiutem) "Śmiertelnie proste". Jej występ przeszedł bez echa, a ona sama wróciła na teatralną scenę. Za rolę w "Tramwaju zwanym pożądaniem" została w 1987 roku nominowana do najważniejszej teatralnej nagrody – Tony.
Przełomowa w jej filmowej karierze okazała się drugoplanowa rola w "Missisipi w ogniu" (1988) Alana Parkera. Kreacja żony członka Ku Klux Klanu przyniosła jej pierwszą nominację do Oscara. Kolejne dwie nominacje do tej nagrody dla aktorki drugoplanowej otrzymała za role w "U progu sławy" i "Dalekiej północy".
Grała w wielu produkcjach swego męża i szwagra. Za rolę prowincjonalnej ciężarnej policjantki w jednej z nich – "Fargo" – została uhonorowana Nagrodą Akademii Filmowej (za rok 1996) dla najlepszej aktorki pierwszoplanowej. W 2018 roku za rolę w filmie "Trzy billboardy za Ebbing, Missouri" otrzymała Złoty Glob, a podczas 90. gali rozdania Oscarów dostała statuetkę Akademii w kategorii najlepsza aktorka pierwszoplanowa. Dramat "Nomadland" (2020) w reżyserii Chloé Zhao przyniósł jej dwa Oscary - za rolę pierwszoplanową i za najlepszy film (McDormand była współproducentką filmu).
Życie prywatne.
Od 1984 roku związana z Joelem Coenem.

</doc>
<doc id="476446" url="https://pl.wikipedia.org/wiki?curid=476446" title="Wstępny">
Wstępny

Wstępny lub antenat (l.mn. antenaci), ascendent (l.mn. ascendenci) – pojęcie używane w prawie i genealogii, oznaczające każdego przodka danej osoby: rodziców (ojca, matkę), dziadków (dziadka, babcię), pradziadków (pradziadka, prababcię), prapradziadków itd. Stosunek faktyczny pomiędzy daną osobą a jej wstępnym polega na tym, że ta pierwsza pochodzi od tego drugiego. Osoby te są spokrewnione ze sobą w linii prostej.
Z bezpośrednim wstępnym (tj. rodzicem) łączy probanta stosunek filiacji.

</doc>
<doc id="476450" url="https://pl.wikipedia.org/wiki?curid=476450" title="Burdąg (jezioro)">
Burdąg (jezioro)

Burdąg (Jezioro Burdąskie) – jezioro w Polsce położone w województwie warmińsko-mazurskim, w powiecie szczycieńskim, w gminie Jedwabno.
Opis.
Zbiornik nieco wydłużony z północy na południe. W częściach północnej i południowo-wschodniej na płaskich brzegach leżą podmokłe łąki, pozostałe brzegi są pagórkowate, dawniej pokryte łąkami, obecnie zabudowaniami.
Jezioro sandaczowe, główne ryby to płoć, sandacz, leszcz, lin i węgorz.
W celach rekreacyjnych średnio atrakcyjne. Woda obecnie jest w III klasie lub niżej, a bardzo gęsta zabudowa i ogrodzenia dochodzące do samej tafli wody uniemożliwiają dotarcie do wody z wielu miejsc.
Najbliższa wieś to Burdąg. Leży ona przy drodze powiatowej nr 26657, która łączy Pasym i Jedwabno. Tak więc dojazd drogą krajową nr 53 do Pasymia i dalej na południe, lub 58 do Jedwabna i dalej na północ.

</doc>
<doc id="476453" url="https://pl.wikipedia.org/wiki?curid=476453" title="Przemysław Warmiński">
Przemysław Warmiński

Przemysław Maria Longinus Warmiński (ur. 14 marca 1908 w Bydgoszczy, zm. 26 września 1939 w Warszawie) – polski tenisista i hokeista.
Życiorys.
Był synem Emila Józefa (1881-1909), lekarza i polskiego działacza narodowego w Bydgoszczy, oraz Haliny z Mayów (1883-1973). Ukończył studia prawnicze. Był wieloletnim zawodnikiem AZS Poznań, zdobył dwa tytuły mistrza Polski (1932 w deblu z Ignacym Tłoczyńskim, 1930 w mikście z Jadwigą Jędrzejowską). Był wicemistrzem Polski w grze pojedynczej w 1929 oraz w deblu w 1929 i 1930. Wystąpił czterokrotnie w meczach Pucharu Davisa (w latach 1928–1932), ale wszystkie pojedynki przegrał (dwa single z Duńczykami i dwukrotnie debel z Brytyjczykami, partnerując Ignacemu Tłoczyńskiemu i Józefowi Hebdzie). Również w barwach AZS Poznań uczestniczył w ligowych rozgrywkach hokejowych, zdobywając mistrzostwo Polski w 1934. W 1938 objął funkcję trenera reprezentacji narodowej w hokeju.
W okresie międzywojennym był działaczem Korporacji Akademickiej Baltia i organizacji narodowych – Związku Akademickiego Młodzież Wszechpolska oraz Obozu Narodowo-Radykalnego.
Po zakończeniu kariery sportowej został cenionym dziennikarzem. Pisał, między innymi, teksty o zdobyczach politycznych Niemiec i o sytuacji w Niemczech – a wszystko to w latach 1938–1939. Pomimo działania w ONR ostrzegał głośno przed niebezpieczeństwem grożącym ze strony Niemiec hitlerowskich, co było, jak na ten okres, nietypowe.
Zmobilizowany we wrześniu 1939 jako podporucznik, zginął w obronie Warszawy. Pochowany na cmentarzu Powązki Wojskowe w Warszawie (kwatera C25-3-19).

</doc>
<doc id="476455" url="https://pl.wikipedia.org/wiki?curid=476455" title="Schronisko PTTK „Szwajcarka”">
Schronisko PTTK „Szwajcarka”

Schronisko PTTK „Szwajcarka” – górskie schronisko turystyczne Polskiego Towarzystwa Turystyczno-Krajoznawczego położone w Sudetach Zachodnich, w Górach Sokolich (Rudawy Janowickie), w woj. dolnośląskim.
Schronisko położone jest na wysokości 520 m n.p.m., na południowo-wschodnim stoku Krzyżnej Góry (654 m n.p.m.), na terenie Rudawskiego Parku Krajobrazowego. Mieści się w drewnianym zabytkowym budynku w stylu tyrolskim, wybudowanym w 1823, więc jest najstarszym budynkiem użytkowanym jako schronisko turystyczne w Polsce. Położone jest przy węźle pięciu szlaków turystycznych.
Historia schroniska.
Początek historii schroniska sięga 1823. Wtedy to właściciel zamku w niedalekich Karpnikach, Wilhelm von Hohenzollern (1783-1851), brat króla Prus, Fryderyka Wilhelma III, wydał polecenie zbudowania na Krzyżnej Górze domku myśliwskiego na wzór budynku z Wyżyny Berneńskiej w Szwajcarii. Na parterze znajdowały się pomieszczenia leśniczego, a na piętrze urządzony był gabinet księcia (sala z ogromnym kominkiem zachowała się w schronisku do dnia dzisiejszego). W niedługim czasie obiekt stał się miejscem bardzo popularnym. W kilka lat po wybudowaniu domku, na parterze urządzono gospodę. Funkcję schroniska "Szwajcarka" ("Schweizerei") zaczęła pełnić dopiero w okresie międzywojennym. Po II wojnie światowej budynek był niezagospodarowany i niszczał. W 1950 obiekt przejęło Polskie Towarzystwo Turystyczno-Krajoznawcze i uruchomiło w nim schronisko turystyczne, a pierwszym jego gospodarzem był Tadeusz Steć.

</doc>
<doc id="476456" url="https://pl.wikipedia.org/wiki?curid=476456" title="Minusińsk">
Minusińsk

Minusińsk () – miasto w azjatyckiej części Rosji, w Kraju Krasnojarskim, nad Jenisejem. Około 67 tys. mieszkańców (2020).
W mieście rozwinął się przemysł elektrotechniczny, spożywczy, odzieżowy oraz meblarski.

</doc>
<doc id="476458" url="https://pl.wikipedia.org/wiki?curid=476458" title="Siping">
Siping

Siping (chiń. 四平; pinyin: "Sìpíng") – miasto o statusie prefektury miejskiej w północno-wschodnich Chinach, w prowincji Jilin, na południowy wschód od miasta Changchun. W 2010 roku liczba mieszkańców miasta wynosiła 649 152. Prefektura miejska w 1999 roku liczyła 3 229 494 mieszkańców. Ośrodek przemysłu maszynowego, środków transportu, elektrotechnicznego, chemicznego, mineralnego, włókienniczego i spożywczego. Stolica rzymskokatolickiej diecezji Siping.
Podział administracyjny.
Prefektura Siping podzielona jest na:

</doc>
<doc id="476460" url="https://pl.wikipedia.org/wiki?curid=476460" title="Tepic">
Tepic

Tepic – miasto w zachodnim Meksyku, na przedgórzu Sierra Madre Zachodnia, nad rzeką Mololoa, stolica stanu Nayarit. Leży przy linii kolejowej i drodze Guadalajara-Nogales, w odległości około 225 km od Guadalajary. W 2005 roku liczyło około 207 tys. mieszkańców.
Nazwa pochodzi z języka nahuatl od słów “tetl” (skała) i “picqui” (masywna rzecz), oznaczająca "Miejsce gdzie są masywne skały". Głównymi grupami etnicznymi są Huiczole, Cora, Tepehuán i potomkowie Azteków posługujący się językiem nahuatl.
W mieście rozwinął się przemysł cukrowniczy, tytoniowy, mleczarski, włókienniczy oraz skórzany.

</doc>
<doc id="476464" url="https://pl.wikipedia.org/wiki?curid=476464" title="Bullet for My Valentine">
Bullet for My Valentine

Bullet for My Valentine – walijska grupa wykonująca muzykę z gatunku metalcore. Powstała w 1998 roku w Bridgend.
Historia.
1998–2003.
Zespół Bullet For My Valentine powstał z inicjatywy gitarzysty i wokalisty Matthew Tucka, gitarzysty Michaela Pageta i perkusisty Michaela Thomasa w 1998 w Bridgend nieopodal miasta Cardiff na południu Walii. Grupa początkowo występowała pod nazwą Jeff Killed John. W 2002 roku członkowie zespołu podpisali umowę z Sony BMG na wykonywanie 5 albumów.
2003–2010.
Po zmianie nazwy zespołu grupa wydała pierwsze EP zatytułowane Bullet for My Valentine w Wielkiej Brytanii 15 listopada 2004 w wytwórni Visible Noise, oraz w USA 30 listopada 2004 w wytwórni Trustkill Records, jednakże ten krążek zawierał jedynie kilka nagranych piosenek. W ramach promocji obu EP został nakręcony teledysk do piosenki „Hand of Blood”. Piosenka ta znalazła się także na kompilacji wytwórni Trustkill zatytułowanej Trustkill Takeover. 28 marca 2005 zostało wydane „4 Words (To Choke Upon)” na winylu w limitowanej edycji w liczbie 1000 egzemplarzy. Kolejne EP, Hand of Blood, zostało wydane 22 sierpnia 2005 przez Trustkill Records w USA jako album ze zwiększoną liczbą utworów. Grupa została nagrodzona za nie przez "Kerrang!'s Best British Newcomer Award". Pierwszym singlem z albumu był „Suffocating Under Words of Sorrow (What Can I Do)”, wydany 19 września 2005. 3 października 2005 w brytyjskich sklepach pojawił się debiutancki album The Poison. Po nagraniu obydwu albumów Nick Crandle odszedł z zespołu, a na jego miejsce przyszedł nowy basista Jason James.
W roku 2007 Bullet For My Valentine pracowało także nad krążkiem pod tytułem "Rare Cuts", w którym muzycy grali piosenki znane z zespołów, które były wykonywane dawniej takie jak Metallica czy Pantera, a także utwory bonusowe pochodzące z reedycji wydanego w USA krążka o nazwie "The Poison". Płyta ta nie znalazła się na ogólnoświatowym rynku, jednakże nagrano ją tylko na rynek japoński. W 2008 roku kolejna płyta o nazwie "Scream, Aim, Fire" wydana w styczniu również cieszyła się zarówno dużą popularnością jak jego poprzednik "The Poison", przy czym zespół wznowił swoją aktywność we wzięciu udziału w festiwalach. Album ten znalazł się też w pierwszej piątce w rankingu najlepszego albumu w USA, Wielkiej Brytanii, Australii, Austrii, Niemczech i Japonii. Po zakończeniu sezonu na wyjazd na koncerty muzycy wrócili do studia nagraniowego w celu zatrudnienia Dona Gilmore’a, który wcześniej był producentem zespołu Linkin Park, aby prowadził w tym zespole sesje nagraniowe, po czym wraz z nim nagrano trzecią płytę studyjną o nazwie "Fever" wydaną 26 kwietnia 2010, w której piosenki miały bardziej charakterystyczne brzmienie niż u tamte z poprzednich płyt. Album "Fever" podobnie jak jego poprzednik "Scream Aim Fire" znalazł się po raz kolejny w rankingu Top 5 w tamtych krajach, włączając też Finlandię.
2010–2015.
W roku 2012 Matthew Tuck postanowił przerwać nagranie z projektem AxeWound, jednakże miał chęć powrócić do zespołu w celu wydania kolejnej płyty, która się nazywała "Temper Temper". Wyszła ona na rynek 12 lutego 2013 roku, jednak z innym wydawcą – RCA Records, gdyż nad trzema pierwszymi pracowało wydawnictwo Jive Records.
14 sierpnia 2015. roku zespół wydał, pod flagą RCA Records, piąty album studyjny, Venom. Album ten, pod względem charakteru dźwięku, jest swoistym krokiem w stronę powrotu muzyków do korzeni dźwięku zespołu.

</doc>
<doc id="476466" url="https://pl.wikipedia.org/wiki?curid=476466" title="Liaoyuan">
Liaoyuan

Liaoyuan (chiń. 辽源; pinyin: "Liáoyuán") – miasto o statusie prefektury miejskiej w północno-wschodnich Chinach, w prowincji Jilin, na południe od miasta Changchun. W 2010 roku liczba mieszkańców miasta wynosiła 468 416. Prefektura miejska w 1999 roku liczyła 1 239 523 mieszkańców. Ośrodek wydobycia węgla kamiennego i hutnictwa żelaza oraz przemysłu chemicznego, maszynowego i materiałów budowlanych.
Podział administracyjny.
Prefektura Liaoyuan podzielona jest na:

</doc>
<doc id="476468" url="https://pl.wikipedia.org/wiki?curid=476468" title="Atar">
Atar

Atar (arab. أطار) – miasto w zachodniej Mauretanii, w oazie, na skraju Sahary, ośrodek administracyjny dystryktu Atar i regionu administracyjnego Adrar. Około 33 tys. mieszkańców.
Chociaż przez wiele wieków znaczenie Ataru jako ośrodka politycznego i religijnego pozostawało w tym regionie niewielkie, a prym wiódł w tych dziedzinach pobliski Szinkit, obecnie właśnie tutaj koncentruje się handel i mieści się siedziba władz. Atar jest też często odwiedzany przez turystów ze względu na sąsiedztwo wpisanych na listę światowego dziedzictwa kultury UNESCO zabytkowych miast Szinkit i Wadan. Jest to również jeden z kluczowych przystanków na corocznym Rajdzie Paryż-Dakar.
Miasto ma połączenie asfaltową szosą z Nawakszutem. Działa tu też międzynarodowy port lotniczy obsługujący loty do Paryża, Nawakszutu i Zuwiratu.

</doc>
<doc id="476470" url="https://pl.wikipedia.org/wiki?curid=476470" title="Śródmiejska Biblioteka Publiczna w Krakowie">
Śródmiejska Biblioteka Publiczna w Krakowie

Śródmiejska Biblioteka Publiczna w Krakowie – gminna instytucja kultury, powstała w 1994 roku. 1.01.2017 utworzono Bibliotekę Kraków po połączeniu czterech samodzielnych dzielnicowych sieci bibliotek. Biblioteka Kraków tworzy sieć 57 placówek w dotychczasowych siedzibach.
Historia.
Śródmiejska Biblioteka Publiczna powstała postanowieniem Rady Miasta Krakowa poprzez przejęcie części sieci bibliotek Wojewódzkiej Biblioteki Publicznej w Krakowie.
Działalność.
Biblioteka działała w obrębie krajowej sieci bibliotecznej. Siedzibą biblioteki był budynek w Krakowie przy ul. Masarskiej 14, a obszarem jej działania były dzielnice: Dzielnica I Stare Miasto, Dzielnica II Grzegórzki, Dzielnica III Prądnik Czerwony. Instytucja ta składała się z biblioteki wiodącej i 17 filii bibliotecznych. W roku 2004 księgozbiór Śródmiejskiej Biblioteki Publicznej osiągnął 300 845 książek z różnych dziedzin wiedzy oraz 254 zbiory multimedialne. W bibliotece głównej i filiach można było bezpłatnie korzystać z Internetu.
Biblioteka upowszechniała wiedzę i kulturę, organizuje repetytoria z historii, literatury, i ekologii, organizowała spotkania autorskie, lekcje biblioteczne, wystawy i wernisaże. Imprezy literackie realizowane były przy współudziale Mecenatu Kulturalnego Miasta Krakowa.
Biblioteka wydawała Kwartalnik ŚBP.

</doc>
<doc id="476471" url="https://pl.wikipedia.org/wiki?curid=476471" title="Jezioro Małszewskie">
Jezioro Małszewskie

Jezioro Małszewskie – jezioro w Polsce położone w województwie warmińsko-mazurskim, w powiecie szczycieńskim, w gminie Jedwabno. Nad jeziorem położone są wsie Małszewo oraz Burdąg.
Opis.
Jezioro wydłużone z północy na południe. Brzegi są łagodnie wzniesione, północny i południowo-wschodni płaskie. Otoczenie stanowią pola, łąki, miejscami zabudowania letniskowe, na północy las. W środkowej części zachodniego brzegu leży wieś Małszewo, u południowego krańca jest Burdąg.
Dwa głęboczki zlokalizowane w północnej części jeziora obok siebie – 17 m i 16 m. Roślinność zanurzona występuje w płytszych strefach, w południowej części jeziora (ramienica, moczarka). Roślinność wynurzona słabo rozwinięta (pałka szerokolistna, trzcina, skrzypy). Liczne pomosty wędkarskie. Jezioro sandaczowe, jednak bardzo ubogie w ryby. Gospodarka rybna (łowienie sieciami) jak i kłusownicy spowodowali, że ryb jest niewiele.
Równolegle biegnie droga powiatowa nr 26657, która łączy Pasym i Jedwabno. Dojazd ze Szczytna drogą krajową nr 58 do Jedwabna i dalej na północ do Burdąga. Potem albo dalej tą drogą równolegle do wschodnich brzegów, lub w lewo do Małszewa, równolegle do wschodnich brzegów.

</doc>
<doc id="476472" url="https://pl.wikipedia.org/wiki?curid=476472" title="Rajpur (Madhya Pradesh)">
Rajpur (Madhya Pradesh)

Rajpur, Rāypur (hindi राजपुर trb.: "Radźpur", trl.: "Rājpur"; ang. "Rajpur") – miasto w środkowych Indiach, w stanie Madhya Pradesh, na wyżynie Dekan. Około 605,1 tys. mieszkańców.

</doc>
<doc id="476473" url="https://pl.wikipedia.org/wiki?curid=476473" title="Pieczęć stanowa Rhode Island">
Pieczęć stanowa Rhode Island

Pieczęć stanowa Rhode Island – jeden z symboli stanu Rhode Island, składający się z niebieskiego tła oraz złotej kotwicy. 
Historia.
Rhode Island zostało założone w 1636 roku przez Rogera Williamsa, Anne Hutchinson oraz przez inne osoby, poszukujące wolności religijnej, pochodzące ze stanu Massachusetts oraz z Europy. W 1644 roku słowo "hope" (pol. nadzieja) znalazło się na pieczęci stanowej Rhode Island. Zarówno słowo "hope", motto pieczęci, jak i kotwica zostały zainspirowane Pismem Świętym: „abyśmy przez dwie rzeczy niezmienne, co do których niemożliwe jest, by skłamał Bóg, mieli trwałą pociechę, my, którzyśmy się uciekli do uchwycenia zaofiarowanej nadziei. Trzymajmy się jej jako bezpiecznej i silnej kotwicy duszy, [kotwicy], która przenika poza zasłonę” (Hbr 6, 18–19). W zewnętrznym pierścieniu pieczęci znajdują się słowa: "Seal of the State of Rhode Island and Providence Plantation 1636""." 
Pieczęć została przyjęta przez Zgromadzenie Ogólne Rhode Island w 1644 roku. Rozdział 4 §2 Rhode Island General Laws Title 42 – State Affairs and Government stanowi, że: 
Od 1775 roku zarówno kotwica, jak i słowo "hope" znajdują się także na fladze stanowej Rhode Island.

</doc>
<doc id="476475" url="https://pl.wikipedia.org/wiki?curid=476475" title="Alfabet fenicki">
Alfabet fenicki

Alfabet fenicki – najstarszy zachowany linearny alfabet świata, modyfikacja istniejącego wcześniej alfabetu protokananejskiego. Powstał około XIII wieku p.n.e., najprawdopodobniej dla potrzeb rozwijającego się handlu.
Służył do zapisu fenickiego, języka z grupy północno-semickiej, używanego w starożytności na terenie dzisiejszego Libanu oraz w licznych koloniach fenickich. Alfabet fenicki, poprzez oparte na nim pisma greckie i hebrajskie, dał początek wszystkim alfabetom stosowanym współcześnie na terenie Europy oraz alfabetowi arabskiemu, a nawet dewanagari używanemu obecnie w Indiach.
Charakterystyczną cechą alfabetu fenickiego jest jego spółgłoskowość (brak liter odpowiadających samogłoskom, które odczytywano z kontekstu). Pozwala to sklasyfikować ten alfabet jako abdżad. Hebrajczycy w pierwszych wiekach naszej ery opracowali opcjonalny diakrytyczny system oznaczania samogłosek tego pisma sylabicznego, natomiast starożytni Grecy przemianowali niektóre litery pisma fenickiego na samogłoski, tworząc pierwszy pełny samogłoskowo-spółgłoskowy alfabet. Poszczególne litery alfabetu fenickiego oznaczają także całe wyrazy, co zaznaczono w tabeli.
Alfabet fenicki, odczytywany najczęściej od prawej do lewej, zrekonstruowała w 1904 grupa uczonych pod kierownictwem Theodora Nöldekego. Grupa ta bazowała na setkach zachowanych inskrypcji, odnalezionych w byłych miastach fenickich: Tyrze, Byblos i Kartaginie. Mimo to nie jest pewne do końca znaczenie niektórych liter, których nazwy na przestrzeni wieków ulegały zmianom (np. "digg", ryba, na "dalet", drzwi; "hillul", święto, na "he", okno).
W 2005 alfabet fenicki został wpisany na listę UNESCO "Pamięć Świata".

</doc>
<doc id="476476" url="https://pl.wikipedia.org/wiki?curid=476476" title="Guarulhos">
Guarulhos

Guarulhos – miasto w południowo-wschodniej Brazylii, w stanie São Paulo, w zespole miejskim São Paulo. Według danych ze spisu ludności z 2010 roku miasto liczyło 1 221 979 mieszkańców.
Znajduje się tu największy port lotniczy w Ameryce Południowej.
W mieście rozwinął się przemysł papierniczy, spożywczy oraz włókienniczy.

</doc>
<doc id="476479" url="https://pl.wikipedia.org/wiki?curid=476479" title="1866 w literaturze">
1866 w literaturze



</doc>
<doc id="476481" url="https://pl.wikipedia.org/wiki?curid=476481" title="Podgórska Biblioteka Publiczna">
Podgórska Biblioteka Publiczna



</doc>
<doc id="476485" url="https://pl.wikipedia.org/wiki?curid=476485" title="Biathlon na Zimowych Igrzyskach Olimpijskich 1992">
Biathlon na Zimowych Igrzyskach Olimpijskich 1992

Zawody w biathlonie na Zimowych Igrzyskach Olimpijskich 1992 odbyły się w dniach 11 – 20 lutego 1992 roku na trasach w Les Saisies, niedaleko Albertville. Biathloniści po raz trzynasty rywalizowali o medale igrzysk olimpijskich.
Zawodnicy i zawodniczki walczyli w trzech konkurencjach: w biegu indywidualnym, sprincie i sztafecie. Był to debiut konkurencji żeńskich w programie olimpijskim i zarazem jedyny raz, kiedy sztafetę kobiet rozegrano w formacie 3x7,5 km (na kolejnych igrzyskach sztafeta kobiet odbywała się w formacie 4x7,5 km).
Łącznie rozdanych zostało sześć kompletów medali. W klasyfikacji medalowej zwyciężyła reprezentacja Niemiec, której członkowie zdobyli też najwięcej medali, 7 w tym: 3 złote i 4 srebrne. Dwoje zawodników zdobyło medale we wszystkich konkurencjach – Niemka Antje Misersky (złoto w biegu indywidualnym i srebro w sprincie i sztafecie) oraz Niemiec Mark Kirchner (złoto w sprincie i sztafecie oraz srebro w biegu indywidualnym).

</doc>
<doc id="476493" url="https://pl.wikipedia.org/wiki?curid=476493" title="1865 w literaturze">
1865 w literaturze



</doc>
<doc id="476499" url="https://pl.wikipedia.org/wiki?curid=476499" title="Nikoleta">
Nikoleta

Nikoleta, Nikoletta – imię żeńskie pochodzenia włoskiego. Powstało od imienia Nikola, gdyż we Włoszech i Francji "Nicola", "Nicolai" jest imieniem męskim, a jako żeński odpowiednik powstała "Nicolette", "Nicoletta" ze względu na popularne we Włoszech końcówki imion "-etta". Od Nikolety powstało imię Koleta, które jednak posiada w Polsce o wiele dłuższą tradycję niż Nikoleta.
Nikoleta imieniny obchodzi: 10 grudnia.
Znane osoby noszące imię Nikoleta:
Zobacz też: Mikołaj, Nikolina; Alkasyn i Nikoleta.

</doc>
<doc id="476500" url="https://pl.wikipedia.org/wiki?curid=476500" title="Legendarni władcy Danii według „Gesta Danorum”">
Legendarni władcy Danii według „Gesta Danorum”

Saxo Gramatyk w swoim dziele "Gesta Danorum" przedstawił swoją listę władców Danii. Fragmenty tej listy posłużyły historykom jako jedno ze źródeł do (nieukończonej) rekonstrukcji pocztu prehistorycznych władców Danii do X wieku.
Lista Saxo stworzona została na podstawie innych, starszych list. Saxo opierał się między innymi na "Kronice z Roskilde" oraz pracach Adama z Bremy. Często kilka osób zostało połączonych w jedną, bywa również, że jedna postać występuje pod wieloma imionami. Zestawienie to powinno być traktowane jako źródło na pograniczu dokumentu historycznego i sagi.
Pierwsza księga:
Druga księga:
Trzecia księga:
Czwarta księga:
Piąta księga:
Szósta księga:
Siódma księga:
Ósma księga:
Dziewiąta księga:
Dziesiąta księga:

</doc>
<doc id="476501" url="https://pl.wikipedia.org/wiki?curid=476501" title="UC AlbinoLeffe">
UC AlbinoLeffe

Unione Calcio AlbinoLeffe - włoski klub piłkarski. Siedziby klubu w Leffe i Albino (Lombardia). Klub został utworzony w 1998 roku z połączenia dwóch 4-ligowych zespołów z sąsiednich miasteczek - "Albinese Calcio" i "S.C. Leffe". Po awansie do Serie C1 w 2003 roku. AlbinoLeffe sensacyjnie zakwalifikowało się do rozgrywek play-off, które po finałowym zwycięstwie nad Pisa Calcio zakończyły się triumfem drużyny. Dało to klubowi awans do rozgrywek Serie B.
Zespół rozgrywa swoje domowe mecze na stadionie Atleti Azzurri d’Italia w Bergamo, które jest stolicą prowincji klubu. Stadion miejski w Leffe posiada zaledwie 2'260 miejsc i jest zbyt mały aby rozgrywać na nim mecze na tym poziomie rozgrywek.

</doc>
<doc id="476504" url="https://pl.wikipedia.org/wiki?curid=476504" title="Stanisław Gąsienica-Sieczka">
Stanisław Gąsienica-Sieczka

Stanisław Gąsienica-Sieczka (ur. 24 października 1904 w Zakopanem, zm. 10 października 1975 tamże) – polski narciarz klasyczny, olimpijczyk. Reprezentant Polski w skokach narciarskich i kombinacji norweskiej. Ojciec Romana Gąsienicy-Sieczki, Krystyny oraz Kazimierza. Reprezentował barwy klubów SN PTT i ON „Sokół”. Był też jednym z pierwszych zawodników, którzy specjalizowali się w skokach narciarskich.
Przebieg kariery.
Gąsienica-Sieczka ukończył szkołę podstawową i przyuczył się do zawodu stolarza. Od najmłodszych lat skakał i biegał na nartach. W 1922 wyróżniał się w biegach juniorów. Swoje pierwsze sukcesy odniósł na narciarskich mistrzostwach Polski w 1924 w Krynicy, kiedy to zajął 3. miejsce w biegu sztafetowym (wraz z Andrzejem Krzeptowskim i Adamem Krzeptowskim). Trzeci był również wtedy w zawodach skoków, w kategorii seniorów II klasy oraz szósty w biegu z przeszkodami. W konkursie skoków osiągnął najdalszą odległość – 20,5 m. W łącznej klasyfikacji do biegu złożonego był czwarty. W I i II mistrzostwach Zakopanego był pierwszy w biegu głównym i skokach w klasie II seniorów. 22 marca 1925 wystąpił w konkursie skoków otwierających nową skocznię, Krokiew w Zakopanem, stworzoną przez Karola Stryjeńskiego. Podczas zawodów padał deszcz. Wilgoć i płytka warstwa śniegu tamowały siłę rozbiegu. Czołówka polskich skoczków skakała ze skróconego rozbiegu. Zawodnicy zostali podzieleni na trzy klasy i grupę juniorów. Gąsienica-Sieczka w drugiej serii konkursowej skokiem na 36 m ustanowił pierwszy rekord Krokwi i jednocześnie rekord Polski. Z notą 17,208 punktu zwyciężył przed Henrykiem Mückenbrunnem (16,267 pkt.) i Aleksandrem Rozmusem (15,896 pkt.). Zawody zostały opisane w prasie, między innymi 3 kwietnia w "Głosie zakopiańskim".
W marcu 1926 wziął udział w międzynarodowym konkursie skoków w Harrachovie, gdzie na pokrytej lodem skoczni zajął 5. pozycję. W Wengen uplasował się na 8. lokacie, skokiem na 42 m bijąc rekord swojego kraju. Wielu zawodników, w tym kilku najlepszych, miało upadki. W 1927 był czwarty na mistrzostwach Czechosłowacji w Novým Světe w Karkonoszach (rywalizacja odbywała się w dniach 28–30 stycznia), ustanawiając kolejny, o pół metra dłuższy od poprzedniego, rekord Polski. Startował też udanie w zawodach podczas konkursu w Pontresinie w Szwajcarii, gdzie skoczył 66 m, ale nie zwyciężył, ponieważ przypadkowo dotknął ręką zeskoku. W tamtym sezonie był jeszcze 6. w Klosters i 3. w Arosie.
W 1928 reprezentował barwy Polski na igrzyskach olimpijskich w Sankt Moritz. Gąsienica-Sieczka skakał ostrożnie, gdyż był po kontuzji (nadwerężenie ramienia), ale mimo to zajął najlepsze miejsce z Polaków. Był na 23. pozycji, po skokach na odległość 58 m i 41 m, z łączną notą 13,917 pkt. Rezultat z pierwszej serii dał mu kolejny rekord Polski. Po Igrzyskach wystartował w odbywających się 22 lutego prestiżowych zawodach w Pontresinie. Był 10., z kolejnym krajowym rekordem – tym razem wynoszącym 63 m. Został też rekordzistą skoczni w Jaworzynce (34 m).
W 1929 startował na mistrzostwach świata w narciarstwie klasycznym, które odbywały się w Zakopanem. Podczas konkursu skoków i biegu zjazdowego mróz sięgał 35 stopni Celsjusza. W kombinacji norweskiej Gąsienica-Sieczka zajął 13. pozycję w skokach 34 m i 44 m, w biegu był 27., co łącznie dało mu 21. pozycję. W niedzielnym konkursie skoków na Krokwi Gąsienica-Sieczka zajął 38. miejsce, gdyż jego drugi skok na 45,5 m zakończył się upadkiem. Po konkursie najlepsi zawodnicy podjęli próbę bicia rekordu skoczni. Sigmund Ruud skoczył 71,5 m, ale miał upadek, natomiast Gąsienica-Sieczka osiągnął 66 metrów, ustanawiając rekord obiektu. Był to ostatni w jego karierze rekord Polski.
Po zakończeniu kariery.
Zagrał w dwóch filmach Adama Krzeptowskiego: w Białym śladzie z 1932, gdzie zagrał Jaśka i Zamarłym echu z 1934, gdzie wcielił się w Jędrka Liptowskiego. Po zakończeniu kariery zajął się gospodarstwem i stolarką. Po II wojnie światowej pracował w wytwórni nart w Zakopanem. Na nartach skakał jego syn Roman, który także był rekordzistą Krokwi i olimpijczykiem (Cortina d’Ampezzo 1956). Stanisław Gąsienica-Sieczka zmarł 10 października 1975 i został pochowany na Nowym Cmentarzu w Zakopanem (kw. K2-B-24).

</doc>
<doc id="476506" url="https://pl.wikipedia.org/wiki?curid=476506" title="Noc Świętojańska">
Noc Świętojańska



</doc>
<doc id="476510" url="https://pl.wikipedia.org/wiki?curid=476510" title="Paweł Siezieniewski">
Paweł Siezieniewski

Paweł Siezieniewski (ur. 27 grudnia 1981 w Olsztynie) – polski siatkarz, był reprezentantem Polski, grający na pozycji przyjmującego.
Jest wychowankiem AZS-u Olsztyn. W tym klubie rozpoczął również karierę seniorską w sezonie 2000/2001. Przed rozpoczęciem sezonu 2003/2004 przeniósł się do Mostostalu Azoty Kędzierzyn-Koźle – ówczesnego mistrza Polski. Od sezonu 2005/2006 miał reprezentować barwy Jastrzębskiego Węgla, jednak już na samym początku został wypożyczony do Energii Sosnowiec. Po powrocie z wypożyczenia zdobył wraz z Jastrzębskim Węglem wicemistrzostwo Polski w 2007 roku. Na początku grudnia 2007 roku przeniósł się z powrotem do swojego macierzystego klubu AZS Olsztyn.
W kadrze Polski zadebiutował 29 maja 2002 roku w meczu z Włochami w rozgrywkach Ligi Światowej.
Rozwój jego kariery zarówno klubowej, jak i reprezentacyjnej skomplikowały groźne kontuzje, z którymi zmagał się przez kilka kolejnych lat.
Od 2019 roku jest dyrektorem sportowym Gwardii Wrocław.
Sukcesy klubowe.
Mistrzostwo Polski:
Mistrzostwo I ligi:
Przypisy.
 

</doc>
<doc id="476511" url="https://pl.wikipedia.org/wiki?curid=476511" title="Chetonikowate">
Chetonikowate

Chetonikowate, ustnikowate, szczeciozębowate, szczeciozęby, ryby motyle (Chaetodontidae) – rodzina morskich ryb okoniokształtnych (Perciformes). Niektóre gatunki spotykane są w hodowlach akwariowych.
Zasięg występowania.
Ciepłe wody oceaniczne. Większość występuje w zachodniej części Oceanu Spokojnego, w Oceanie Indyjskim i Morzu Czerwonym.
Cechy charakterystyczne.
Ciało mocno bocznie spłaszczone, niemal okrągłe w obrysie. Otwór gębowy mały, wysunięty, z drobnymi szczotkowatymi zębami, stąd nazwa "szczeciozęby". Duże oczy z ciemną obwódką. Większość gatunków jest intensywnie ubarwiona, a różnorodność wzorów jest porównywalna do ubarwienia motyli, co przyczyniło się do potocznej nazwy "ryby motyle". U wielu gatunków występuje motyw "fałszywego oka" - wzoru na skórze imitującego oko. Przypuszczalnie ten wzór - położony najczęściej w tylnej części ciała - ma dezorientować napastnika, co do kierunku spodziewanej ucieczki.
Tryb życia.
Chetonikowate są związane ze środowiskiem raf koralowych. Przebywają zwykle pojedynczo, czasem w parach, rzadziej w większych grupach. Zjadają polipy lub czułki jamochłonów i wieloszczetów.
Klasyfikacja.
Rodzaje zaliczane do tej rodziny:
"Amphichaetodon" — "Chaetodon" — "Chelmon" — "Chelmonops" — "Coradion" — "Forcipiger" — "Hemitaurichthys" — "Heniochus" — "Johnrandallia" — "Parachaetodon" — "Prognathodes" — "Roa"

</doc>
<doc id="476512" url="https://pl.wikipedia.org/wiki?curid=476512" title="BBC Three">
BBC Three

BBC Three – brytyjski kanał telewizyjny należący do publicznego nadawcy BBC. Został uruchomiony 9 lutego 2003 w wyniku przekształcenia stacji BBC Choice. 16 lutego 2016 kanał został zdjęty z anteny za sprawą oszczędności i istniał jedynie jako serwis internetowy z mniejszym budżetem. Wznowił nadawanie 1 lutego 2022.
Charakterystyka.
BBC Three miał w założeniu zajmować w portfolio BBC pozycję podobną do BBC Radio 1, a więc przyciągać młodą (choć już nie dziecięcą) widownię. Często pełnił rolę swoistego laboratorium dla głównych kanałów korporacji - jeśli program czy serial odniesie sukces na "Trójce", trafia do jednej z większych stacji (przykładem była Mała Brytania). Niekiedy działało to też w drugą stronę, jeśli dana audycja ma słabe wyniki wśród ogółu populacji, ale jest popularna wśród młodych ludzi (tak było m.in. z sitcomem "Dwa piwka i chipsy").
Dostępność.
BBC Three nadawał programy w godzinach od 19:00 do około 5:00 na kanale zajmowanym w ciągu dnia przez CBBC. Kanał ten był dostępny w latach 2003-2016 w Wielkiej Brytanii w cyfrowym przekazie naziemnym, na platformach satelitarnych oraz w sieciach kablowych. Poza Zjednoczonym Królestwem można go było oglądać w niekodowanym przekazie z satelity Astra 2E. Prowadzona była również kodowana transmisja z satelity Intelsat 907, lecz miała ona charakter przekazu technicznego na potrzeby naziemnej platfromy Freeview.

</doc>
<doc id="476515" url="https://pl.wikipedia.org/wiki?curid=476515" title="Yach Film 1995">
Yach Film 1995

4. Festiwal Polskich Wideoklipów Yach Film 1995 - festiwal odbył się w sierpniu 1995 roku.
W skład jury weszli Jarosław Żamojda, Maciej Chmiel, Włodek Łoziński oraz Yach Paszkiewicz.
Grand Prix.
Opracowano na podstawie materiału źródłowego.
Reżyseria.
Opracowano na podstawie materiału źródłowego.
Scenariusz.
Opracowano na podstawie materiału źródłowego.
Zdjęcia.
Opracowano na podstawie materiału źródłowego.
Drewniane Yachy.
Opracowano na podstawie materiału źródłowego.

</doc>
<doc id="476517" url="https://pl.wikipedia.org/wiki?curid=476517" title="Lassepetteri Laurila">
Lassepetteri Laurila

Lassepetteri Laurila (ur. 4 sierpnia 1973) – fiński siatkarz, reprezentant Finlandii. W drużynie narodowej rozegrał 179 spotkań. W sezonie 2005/2006 był zawodnikiem Jastrzębskiego Węgla.

</doc>
<doc id="476518" url="https://pl.wikipedia.org/wiki?curid=476518" title="Wadąg (rzeka)">
Wadąg (rzeka)

Wadąg – rzeka w północno-wschodniej Polsce, dopływ Łyny.
Wypływa jako Kanał Dymerski na południowy wschód od Biskupca, we wsi Gisiel. Przepływa przez jeziora: Kraksy, Dadaj, Tumiańskie, Jezioro Pisz, Wadąg. Główny dopływ – Kiermas.
Odcinek o nazwie Wadąg bierze swój początek w jeziorze Wadąg, które zbiera wody z kilku cieków:
Wadąg uchodzi do Łyny w granicach administracyjnych miasta Olsztyn.
Zlewnia rzeki.
Zlewnia zbudowana jest z glin zwałowych oraz piasków i żwirów wodnolodowcowych. Miejscami występują piaski i mułki zastoiskowe. W dolinach występują torfy. Struktura użytkowania terenu zlewni jest zróżnicowana. Największą powierzchnię zajmują grunty orne. Lasy porastają głównie południowo-wschodnią część zlewni, a także tereny znajdujące się na zachód od jeziora Dadaj i w okolicach jeziora Pisz. Łąki i nieużytki występują przede wszystkim w obniżeniach terenu i w obrębie dolin rzecznych.
Most na rzece Wadąg.
W 1859 rozpoczęto budowę drogi i zarazem mostu przez rzekę Wadąg na północ od Olsztyna. Pierwszy most po bardzo krótkim czasie zawalił się. Drugi oddano do użytku jesienią 1862 roku. W 1934 wybudowano w tym miejscu kolejny most, do którego budowy użyto bloków granitowych, cegieł oraz żelbetu. W 1949 most przeszedł kapitalny remont. Po modernizacji most pracował jako łuk ceglany, wsparty na kamiennych przyczółkach. Ze względu na postępujące uszkodzenia ceglanego sklepienia w 1975 roku nad obiektem nadbudowano tymczasowy, stalowy most. W latach 1986-1987 całość przebudowano, zmieniając konstrukcję i gabaryty. Była to rekonstrukcja stanu z 1949, wprowadzono jednak kilka zmian. Łuk mostu wykonano z betonu i olicowano cegłą, nowe są też przyczółki, choć wykorzystano do ich licowania kamienie z przyczółków starego mostu.
Most na rzece Wadąg w Dywitach występuje w scenie pościgu w 7. odcinku "Podwójny nelson" serialu "Stawka większa niż życie". Scena przedstawia spadający do rzeki ze skarpy przy moście czarny mercedes nadradcy Gebhardta. Fragment ten pojawia się także na początku (3–10 sekunda) w czołówce każdego odcinka serialu.
Przez most przebiega droga krajowa nr 51.

</doc>
<doc id="476520" url="https://pl.wikipedia.org/wiki?curid=476520" title="Urubu czarny">
Urubu czarny



</doc>
<doc id="476521" url="https://pl.wikipedia.org/wiki?curid=476521" title="Ignacy Moś">
Ignacy Moś

Ignacy Moś (ur. 17 maja 1917 w Ostrzeszowie, zm. 14 grudnia 2001 w Poznaniu) – polski działacz społeczny, kolekcjoner i kupiec.
Życiorys.
W młodości związany z Ostrzeszowem i Ostrowem Wielkopolskim. Podczas II wojny światowej wysiedlony przez Niemców do Kielc, gdzie pomógł w wykupieniu z rąk hitlerowców jedynego syna Henryka Sienkiewicza - Henryka Józefa, ratując go przed wywózką do obozu koncentracyjnego (Henryk Józef ofiarował mu w rewanżu unikalne wydanie "Quo Vadis", będące zaczynem pasji sienkiewiczowskiej Mosia). Przyjaciel rodziny Henryka Sienkiewicza i kolekcjoner sienkiewiczianów. Kult pisarza przerodził się w pasję, która zdominowała całe jego życie. Twórca i kustosz Muzeum Literackiego Henryka Sienkiewicza w Poznaniu (oddział Biblioteki Raczyńskich, utworzony w 1978). Od 1978 roku pełnił funkcję Honorowego Kustosza Muzeum. Do końca życia miał gromny wpływ na jego zbiory, które nieprzerwanie powiększał .
Postać darzona powszechnym szacunkiem. W Muzeum Regionalnym w Ostrzeszowie znajduje się stała ekspozycja "Ignacy Moś – rodzinnemu miastu". Od 2001 część także stałej ekspozycji w Muzeum Literackim Henryka Sienkiewicza poświęcona jest społecznikowi. Kawaler Orderu Uśmiechu i Wielkiego Krzyża Orderu Świętego Sylwestra, honorowy obywatel Ostrzeszowa (1992) i Ostrowa Wielkopolskiego. Fundator około pięćdziesięciu tablic pamiątkowych czczących postacie i wydarzenia historyczne. Fundator dzwonów dla kościoła św. Mikołaja w Ostrzeszowie. W maju 2001 Rada Miasta Poznania przyznała mu odznaczenie "Zasłużony dla Miasta Poznania".

</doc>
<doc id="476526" url="https://pl.wikipedia.org/wiki?curid=476526" title="Piotr Chrząstek">
Piotr Chrząstek

Piotr "Dziker" Chrząstek – muzyk, jeden z pionierów i promotorów polskiego hip-hopu.
Przygodę z muzyką rozpoczął już w latach 80. XX wieku. W 1992 roku współtworzył z Rashidem (1000) formację o nazwie Sa-Prize, a także udzielał się w reggae'owej formacji Habakuk. W 1996 roku zakłada skład Sektor B. Rok później nawiązuje współpracę z magazynem hip hopowym "Klan", gdzie pisze o lokalnej scenie. Współpraca z wytwórnią R.R.X. przyczyniła się do rozpropagowania hip-hopu w Polsce za pomocą głośnego projektu Dzikera pt. Wspólna Scena, do którego nakręcono teledysk. Dziker jest pomysłodawcą pierwszej cyklicznej imprezy hip hopowej w Częstochowie o nazwie "Hip Hop Debiuty: Rym Częstochowski", która ma na celu promowanie młodych składów. W 1998 roku "Dziki" z DJ Haemem zakładają skład Ideo, z którym wydaje dwie płyty: "Stan Rzeczy" (Blend Records – 2000) oraz "Mentalnie" (Gigant Records – 2003). Był członkiem new jazzowego projektu krakowskiego Lari Fari. Brał udział w wielu koncertach ogólnopolskich oraz międzynarodowych. Od 1997 roku czynnie uczestniczy w życiu kulturalnym Częstochowy nie tylko jako muzyk, ale także jako propagator i organizator festiwali i koncertów (także charytatywych). Obecnie "Dziker" jest liderem częstochowskiego zespołu Nefre, z którym dotychczas nagrał dwie płyty.

</doc>
<doc id="476531" url="https://pl.wikipedia.org/wiki?curid=476531" title="ISO-639">
ISO-639



</doc>
<doc id="476538" url="https://pl.wikipedia.org/wiki?curid=476538" title="Chaetodon">
Chaetodon

Chaetodon – rodzaj morskich ryb z rodziny chetonikowatych. Niektóre gatunki spotykane w hodowlach akwariowych.
Zasięg występowania.
Ciepłe wody oceaniczne.
Klasyfikacja.
Gatunki zaliczane do tego rodzaju :

</doc>
<doc id="476540" url="https://pl.wikipedia.org/wiki?curid=476540" title="Władcy ziem polskich w czasie zaborów">
Władcy ziem polskich w czasie zaborów

Władcy ziem polskich w czasie zaborów - w związku z rozbiorami Polski oraz brakiem istnienia w latach 1795–1807 i 1831-1918 suwerennego państwa polskiego, władcy państw, które zagarnęły terytoria I Rzeczypospolitej, używali niektórych tytułów polskich władców - bądź na podstawie uzurpacji, bądź traktatów międzynarodowych.

</doc>
<doc id="476541" url="https://pl.wikipedia.org/wiki?curid=476541" title="Nadnidziański Park Krajobrazowy">
Nadnidziański Park Krajobrazowy

Nadnidziański Park Krajobrazowy – park krajobrazowy położony na południu województwa świętokrzyskiego, nad rzeką Nidą. Został utworzony w grudniu 1986 roku. Siedziba zarządu znajduje się w Pińczowie. Zajmuje powierzchnię 228,886 km². Powierzchnia otuliny to 263,12 km². Park obejmuje tereny należące do gmin Busko-Zdrój, Imielno, Kije, Michałów, Nowy Korczyn, Opatowiec, Pińczów, Wiślica i Złota. Otulina parku, poza wymienionymi gminami, leży także na terenie gminy Chmielnik.
Osią parku jest Nida ze swoją doliną. W dolinie rzeki występują starasowane zbocza, meandry oraz starorzecza. Miejscami rzeka rozdziela się na wiele koryt. Jest to szczególnie częste tam, gdzie przyjęła ona formę rozlewiska. Wśród rozlewisk Nidy spotykane są bagna i tereny podmokłe.
Park obejmuje swoim zasięgiem także Garb Pińczowski ze stromymi stokami i płaską wierzchowiną. Wznosi się on na wysokość 100 m ponad otaczający go teren. Występują tu ostańce wykształcone w wapieniach litotamniowych. Są one poprzecinane wąwozami, które wytworzyły się w lessach.
W obrębie Niecki Soleckiej pospolite są wychodnie gipsu, tworzące skalne urwiska. Przykładami form krasu są liczne jaskinie, ponory, wywierzyska, jeziorka krasowe i bramy skalne. Występują one w okolicach Gacek, Wiślicy i Buska-Zdroju. W Gorysławicach znajdują się żłobki krasowe. Krasowe formy występujące w Nadnidziańskim Parku są unikatowe w skali kraju. Do najcenniejszych należą gipsy wielkokrystaliczne (szklicowe). Kryształy, z których są zbudowane, osiągają długość 3,5 m.
Rezerwaty przyrody.
Na terenie parku znajduje się 9 rezerwatów przyrody:

</doc>
<doc id="476542" url="https://pl.wikipedia.org/wiki?curid=476542" title="Pisa (dopływ Wadąga)">
Pisa (dopływ Wadąga)

Pisa (Pisa Warmińska) – rzeka w Polsce, dopływ Wadąga, który jest dopływem Łyny.
Odcinek o nazwie "Pisa" bierze swój początek w jeziorze Pisz. Do jeziora tego wpływa duży potok z Jeziora Tumiańskiego, które zbiera wodę z następujących cieków:
Po drodze dopływa także Kanał Kiermas i kilka innych cieków.
Polską nazwę "Pisa" dla średniego biegu Wadąga wprowadzono urzędowo w 1949 roku, zastępując niemiecką nazwę "Wadang Pissa Fluß".

</doc>
<doc id="476545" url="https://pl.wikipedia.org/wiki?curid=476545" title="Język czarnogórski">
Język czarnogórski

Język czarnogórski (czarnogórski "crnogorski jezik", црногорски jeзик) – jeden z czterech wariantów standardowych policentrycznego języka serbsko-chorwackiego, oparty, podobnie jak pozostałe warianty serbsko-chorwackiego, na podstawie sztokawskiej. Jest używany w Czarnogórze. W przyjętej 19 października 2007 przez parlament tego kraju konstytucji język czarnogórski został uznany za język urzędowy, odrębny od serbskiego, chorwackiego i bośniackiego. Mimo to spór o status języka czarnogórskiego trwa, gdyż przepisy prawne nie są naukowymi kryteriami służącymi klasyfikacji języków.
Próba stworzenia języka literackiego.
Ważnym etapem w pracach nad stworzeniem czarnogórskiego standardu literackiego było wydanie we wrześniu 2010 roku "Gramatyki języka czarnogórskiego" (czarnog. "Gramatika crnogorskoga jezika") w nakładzie 9 tysięcy egzemplarzy, co jest w przypadku Czarnogóry dużą liczbą. Gramatyka ta miała jednak raczej formę propozycji potencjalnego systemu językowego, niż opisem funkcjonującego w Czarnogórze języka. Do zaleceń "Gramatyki" nie stosują się jednak nawet autorzy tekstów rządowych i administracyjnych, w szczególności także Ministerstwo Oświaty Czarnogóry nie stosuje konsekwentnie narzucanych przez "Gramatykę" zasad. Liczne wątpliwości odnośnie do ostatecznego kształtu systemu czarnogórskiego spowodowały wycofanie się niektórych członków z prac nad standaryzacją, a także protesty językoznawców serbskich.
Kontrowersje i poparcie.
Na korzyść istnienia języka czarnogórskiego przemawiał znany profesor Dubravko Škiljan, pracujący na uczelniach w Lublanie i Zagrzebiu. W wywiadzie dla belgradzkiej gazety „Vreme”, na pytanie, jakie są różnice pomiędzy językiem serbskim i chorwackim, odpowiedział: „Tylko język czarnogórski ma typologiczne i systemowe warunki, aby być odrębnym językiem, ponieważ posiada odrębne głoski, odrębne fonemy”. Profesor Škiljan przywołał "ś", "ź", a według profesora Nikčevicia tych fonemów jest w sumie pięć: "ś" (w wyrazie "śekira" ‘siekiera’), "ź" (w wyrazie "iźesti"), "dz" (w wyrazie "bidza"), "đ" (w wyrazie "đevojka" ‘dziewczyna’) oraz "ć" (w wyrazie "ćerati").
Język czarnogórski ma wiele typowych cech, które potwierdzają w pełni jego socjolingwistyczną tożsamość – w odróżnieniu od języka serbskiego, który jest ponadnarodowy: nie posiada żadnego systemowego elementu, o którym można by potwierdzić, że jest specyficznie serbski.
Oprócz Škiljana, który jest Chorwatem, również profesor Svenka Savić z Wydziału Filologicznego w Nowym Sadzie dała pełne poparcie istnieniu języka czarnogórskiego. To poparcie wyrazili także inni slawiści: profesor języków południowosłowiańskich Wydziału Filologicznego w Gdańsku Agnieszka Spagińska-Pruszak oraz emerytowany profesor katedry slawistyki Uniwersytetu Tartuskiego (Estonia) Aleksander Duliczenko. Obecnie czarnogórski jest wykładany na 10 uniwersytetach na świecie, równolegle z językiem serbskim, chorwackim i bośniackim.
Alfabet.
Alfabet czarnogórski w obecnej formie został wprowadzony rozporządzeniem z 9 czerwca 2009 przez ministra edukacji Czarnogóry, Sretena Škuleticia (dwuznaki są uznawane za osobne litery):
Cechy szczególne systemu czarnogórskiego.
Fonetyka.
Do najbardziej charakterystycznych cech włączonych do systemu czarnogórskiego należą fonemy "ś" // i "ź" //, jak np. "śekira", "śutra", "śever"; "iźesti", "iźelica" zamiast "s(j)ekira", "sutra", "s(j)ever"; "izjesti", "iz(j)elica" w standardzie chorwackim, bośniackim i serbskim. Wprowadzenie tych fonemów jest uwarunkowane występowaniem ich w dialektach sztokawskich używanych na terenie Czarnogóry, w szczególności w dialekcie czarnogórskim i wschodniohercegowińskim.
W związku z powyższą jotacją, włączono do języka standardowego także tzw. jotację jekawską typu "tj" &gt; "ć" //, "dj" &gt; "đ" //, stąd czarnog. "ćerati", "polećeti"; "đevojka", "viđeti" obok "t(j)erati", "polet(j)eti"; "d(j)evojka", "vid(j)eti" w pozostałych standardach sztokawskich. Jest to cecha wyłączna dla systemu czarnogórskiego i stanowi nawiązanie do analogicznego zjawiska zachodzącego w gwarach wschodniohercegowińskich i czarnogórskich.
Mimo licznych nawiązań do miejscowych dialektów uniknięto wprowadzania takich form charakterystycznych dla dialektu czarnogórskiego, jak wtórna jotacja spółgłosek wargowych typu "blježati", "pljesma", "mljesto", "vljera" (zamiast tego jest "bježati", "pjesma", "mjesto", "vjera") czy też wprowadzenie fonemu "ʒ" // albo długich form przymiotników na -"ijeh" i -"ijem", znanych z dzieł Piotra Niegosza.
Fleksja.
Charakterystycznym elementem są zanegowane formy czasownika "biti" ‘być’ w czasie teraźniejszym typu "nijesam", "nijesi", "nije"; "nijesmo", "nijeste", "nijesu" wobec występujących w trzech pozostałych standardach sztokawskich form "nisam", "nisi", "nije"; "nismo", "niste", "nisu", uznawanych za obce systemu czarnogórskiemu.
W deklinacji zaimków osobowych 1. i 2. osoby liczny mnogiej uwzględniono formy enklityczne "ni" i "vi" w celowniku oraz "ne" i "ve" w bierniku z zastrzeżeniem, że są one potoczne. Tego typu formy występują także w wielu gwarach czarnogórskich, w okolicy Zatoki Kotorskiej używane jest także "ni" i "vi" w bierniku.
Składnia.
Osobliwym elementem składni systemu czarnogórskiego jest tryb przypuszczający imperfektu typu "hoćah viđeti" lub "šćah viđeti", wyrażający nieurzeczywistnioną możliwość lub zamiar, jak u Niegosza "oni šćahu sve onako pojat" czy "hoćah po gradu izaći". Konstrukcja ta jest jednak obca współczesnemu uzusowi i stanowi sztuczny element systemu czarnogórskiego.

</doc>
<doc id="476549" url="https://pl.wikipedia.org/wiki?curid=476549" title="BBC Food">
BBC Food

BBC Food – telewizyjny kanał tematyczny poświęcony kuchni, działający od czerwca 2002 do grudnia 2008. Należał do grupy stacji prowadzonych na rynkach zagranicznych na zasadach komercyjnych przez brytyjską BBC. Był dostępny w kodowanym przekazie cyfrowym w Skandynawii i RPA. Jego legalny odbiór w Polsce był praktycznie niemożliwy.
W 2008 przeprowadzono stopniowe wygaszanie kanału. We wrześniu tego roku został wycofany z rynku południowoafrykańskiego, a w grudniu ze Skandynawii. Na obu kontynentach zastąpił go kanał BBC Lifestyle, którego część ramówki stanowią produkowane przez BBC programy kulinarne.

</doc>
<doc id="476553" url="https://pl.wikipedia.org/wiki?curid=476553" title="Angela Davis">
Angela Davis

Angela Yvonne Davis (ur. 26 stycznia 1944 w Birmingham) – amerykańska aktywistka, autorka i feministka, była działaczka na rzecz emancypacji Afroamerykanów w USA, profesor uniwersytecka (Uniwersytet Kalifornijski w Santa Cruz), związana m.in. z ruchem Czarnych Panter oraz ruchami na rzecz przeciwdziałania przemocy wobec kobiet i walki o prawa obywatelskie, członkini Komunistycznej Partii USA do 1991 roku, później .

</doc>
<doc id="476554" url="https://pl.wikipedia.org/wiki?curid=476554" title="Gymnogyps californianus">
Gymnogyps californianus



</doc>
<doc id="476555" url="https://pl.wikipedia.org/wiki?curid=476555" title="ING Bank Śląski">
ING Bank Śląski

ING Bank Śląski SA (Bank Śląski S.A., Bank Śląski w Katowicach S.A.) – bank komercyjny z siedzibą w Katowicach, świadczący usługi bankowe dla klientów indywidualnych oraz firm i instytucji (bank uniwersalny). Jest 5. bankiem w Polsce pod względem wartości aktywów. W II kwartale 2021 bank obsługiwał ponad 4,3 mln klientów detalicznych oraz ponad 504 tys. klientów korporacyjnych.
Historia.
Powstanie i prywatyzacja banku.
Powstał jako Bank Śląski w 1988 w wyniku wyodrębnienia z NBP. W 1991 został przekształcony z banku państwowego w spółkę akcyjną. 
W styczniu 1994 rozpoczął się proces prywatyzacji banku. 13 stycznia 1994 Skarb Państwa sprzedał mniejszościowy pakiet akcji ING Bank N.V. Dwa tygodnie później akcje odbył się debiut akcji na Giełdzie Papierów Wartościowych w Warszawie i wzbudził kontrowersje. Cena emisyjna akcji była 13,5 razy niższa niż cena akcji ustalona podczas pierwszego notowania giełdowego, co umożliwiło osiągnięcie szybkich i wysokich zysków. Największe pakiety akcji wśród inwestorów indywidualnych posiadali pracownicy banku, którzy otrzymali je po cenie preferencyjnej i w liczbie nieobjętej redukcjami. Równolegle, wysoka liczba zapisów na akcję przez ponad 800 tys. inwestorów niezwiązanych z bankiem spowodowała znaczne redukcje przydziału, do 3 akcji na osobę. Wśród pracowników banku zdecydowanych na sprzedaż akcji podczas pierwszych sesji giełdowych był również prezes banku, Marian Rajczyk, pełniący tę funkcję nieprzerwanie od powstania spółki. Posiadacze akcji niezwiązani z bankiem napotkali problemy z zawieraniem transakcji sprzedaży akcji podczas sesji giełdowych i nie mogli zrealizować zysków z uwagi na niewydolne procesy związane z weryfikacją prawa do akcji i ich sprzedaży, ponieważ do weryfikacji 800 tys. świadectw depozytowych bank skierował 5 osób.
Kontrowersje związane z pierwszymi tygodniami notowań akcji banku skutkowały odwołaniem Rajczyka z zajmowanej funkcji przez radę nadzorczą banku. Było to pierwsze odwołanie prezesa zarządu polskiego banku z zajmowanej funkcji w tym trybie po 1989. Premier Waldemar Pawlak odwołał również odpowiedzialnego za nadzór nad procesem prywatyzacji wiceministra finansów Stefana Kawalca, bez konsultacji z jego przełożonym Markiem Borowskim. Wskutek tych działań dymisję złożył sam Borowski. Publicznie proces prywatyzacji krytykował minister przekształceń własnościowych Wiesław Kaczmarek.
Prywatyzacja banku była przedmiotem postępowań prokuratorskich, procesów karnych (niezakończonych jednak wyrokami skazującymi) oraz kontroli przeprowadzonych niezależnie przez Komisję Papierów Wartościowych oraz Najwyższą Izbę Kontroli. Procesy cywilne wytaczane bankowi w związku z tymi wydarzeniami kończyły się wyrokami skazującymi. Procesem prywatyzacji banku zajmowała się także Komisja śledcza ds. banków i nadzoru bankowego, działająca w latach 2006–2007. 
Mimo kontrowersji doradca Skarbu Państwa, bank BNP Paribas, otrzymał wynagrodzenie w wysokości 1,7 mln USD za wsparcie procesu prywatyzacji.
W 1994 bank zmienił też nazwę, na "Bank Śląski".
W 1995 Brunon Bartkiewicz został prezesem zarządu banku po raz pierwszy. Funkcję pełnił do 2000, kiedy zastąpił do Marian Czakański.
W 1996 w wyniku dwóch transakcji sprzedaży akcji przez Skarb Państwa poza giełdą, większościowym udziałowcem banku zostało ING. 
ING Bank Śląski.
W 2001 bank Śląski połączono z ING Bank N.V. Oddział w Polsce z siedzibą w Warszawie. Od tego czasu bank używa nazwy "ING Bank Śląski". W tym samym roku decyzją Komisji Nadzoru Bankowego bank objął zarząd nad Wielkopolskim Bankiem Rolniczym z uwagi na jego złą sytuacją finansową i go wchłonął.W 2004 Bartkiewicz zastąpił Czakańskiego i funkcję prezesa banku pełnił do 2009.
W 2016 rada nadzorcza powołała Brunona Bartkiewicza na stanowisko prezesa zarządu banku po raz trzeci, odwołując Małgorzatę Kołakowską.
W 2017 bank przejął Bieszczadzką SKOK w Sanoku, będącą w stanie niewypłacalności.
W 2019 bank założył specjalistyczny bank hipoteczny pod nazwą ING Bank Hipoteczny.
Akcjonariat.
Kapitał akcyjny ING Banku Śląskiego wynosi 130,1 mln zł i dzieli się na 92,6 mln akcji zwykłych serii A i 37,5 mln akcji zwykłych serii B o wartości nominalnej 1 zł każda akcja.
Akcjonariusze:

</doc>
<doc id="476557" url="https://pl.wikipedia.org/wiki?curid=476557" title="ING Bank Śląski SA">
ING Bank Śląski SA



</doc>
<doc id="476558" url="https://pl.wikipedia.org/wiki?curid=476558" title="ING Bank Śląski S.A.">
ING Bank Śląski S.A.



</doc>
<doc id="476561" url="https://pl.wikipedia.org/wiki?curid=476561" title="Zieleńce">
Zieleńce

Zieleńce – skały metamorficzne masywne, cienko lub grubo złupkowane powstałe w wyniku płytkiego metamorfizmu facji zieleńcowej (relatywnie niskie ciśnienia i temperatury) bazaltów i pokrewnych im skał wylewnych oraz ich tufów. Odmiany silnie złupkowane o wyraźnej foliacji nazywane są łupkami zieleńcowymi.
Zieleńce tworzą niekiedy formy o nazwie lawa poduszkowa.
Zieleńce wietrzeją stosunkowo łatwo, dając gleby gliniaste o dość dobrej zasobności w składniki pokarmowe dla roślin. Gleby powstałe na wietrzejących zieleńcach mają często odcień czerwony.
Występowanie.
W Polsce zieleńce i łupki zieleńcowe występują licznie w metamorfiku kaczawskim (Pogórze Izerskie, Góry Kaczawskie, Pogórze Kaczawskie, Przedgórze Sudeckie), gdzie tworzą serię zieleńcową, powstałą wskutek metamorfizmu grubego kompleksu bazaltów wieku staropaleozoicznego.

</doc>
<doc id="476562" url="https://pl.wikipedia.org/wiki?curid=476562" title="Szaniecki Park Krajobrazowy">
Szaniecki Park Krajobrazowy

Szaniecki Park Krajobrazowy – park krajobrazowy położony na południu województwa świętokrzyskiego.
Zajmuje powierzchnię 112,896 km2, a jego otulina 137,57 km2. Obszar parku administracyjnie należy do gmin Busko-Zdrój, Chmielnik, Kije, Pińczów, Solec-Zdrój i Stopnica.
Na terenie parku znajduje się rezerwat przyrody Owczary.
Położenie.
Północna część SzPK znajduje się na terenie Płaskowyżu Szanieckiego. W kierunku południowym znaczną część parku stanowi Garb Pińczowski.
Rośliny.
gatunki chronione całkowicie:
gatunki chronione częściowo:

</doc>
<doc id="476563" url="https://pl.wikipedia.org/wiki?curid=476563" title="Bank BPH S.A.">
Bank BPH S.A.



</doc>
<doc id="476564" url="https://pl.wikipedia.org/wiki?curid=476564" title="Ustnik pawik">
Ustnik pawik

Ustnik pawik ("Chaetodon auriga") – gatunek ryby morskiej z rodziny chetonikowatych.
Występowanie.
Ryba o długości do 23 cm. Zasiedla okolice raf koralowych do głębokości ok. 40 m. Rozprzestrzeniona od Morza Czerwonego do Polinezji Francuskiej, na północ do południowej Japonii, na południe – do Natalu. Formy z Morza Arabskiego posiadają dużą, ciemną plamę na płetwie grzbietowej, której nie posiadają osobniki z Morza Czerwonego. Plama ta ma mylić potencjalnych drapieżników i imitować oczy, które w istocie znajdują się zupełnie gdzie indziej. Dzięki temu atak drapieżnika dotyczy płetw i kończy się jedynie niegroźnym ich poszarpaniem, a ustnik zyskuje cenny czas na ucieczkę. Żyje pojedynczo, w parach lub większych grupach przeszukujących akwen w poszukiwaniu pokarmu Żywi się polipami koralowców i stułbiopławów, a także drobnymi bezkręgowcami, algami i zooplanktonem. Na ogół odżywia się w ciągu dnia, chociaż spotyka się też osobniki żerujące po zmierzchu. Okrągłe, pelagiczne jaja ryb tego gatunku są delikatne i mają poniżej 1 mm średnicy. Larwy posiadają na głowie pancerz kostny, często z kolcami (to stadium rozwojowe nosi nazwę tholichthys). W stadium larwy ryby te przebywają przez kilka tygodni. 10 mm postlarwy żyją pomiędzy koralowcami i kamieniami.
Gatunek dość trudny do hodowli w akwarium. Bardzo wrażliwy na obecność pasożytów, infekcje bakteryjne i inne choroby, których źródłem jest złe środowisko. Nie rozmnaża się w niewoli.

</doc>
<doc id="476565" url="https://pl.wikipedia.org/wiki?curid=476565" title="Bank BPH SA">
Bank BPH SA



</doc>
<doc id="476567" url="https://pl.wikipedia.org/wiki?curid=476567" title="Choi Heung-chul">
Choi Heung-chul

Choi Heung-chul (kor. 최흥철, ur. 3 grudnia 1981 w Muju) – południowokoreański skoczek narciarski, reprezentant klubu Muju Resort, sześciokrotny medalista zimowej uniwersjady, czterokrotny medalista zimowych igrzysk azjatyckich, sześciokrotny uczestnik zimowych igrzysk olimpijskich.
Kariera.
W Pucharze Świata po raz pierwszy wystąpił w sezonie 1997/1998 podczas zawodów w Engelbergu, gdzie zdobył pierwsze pucharowe punkty (25. miejsce). 28 listopada 1999 na skoczni Puijo w Kuopio zajął 15. miejsce. 5 grudnia 1999 w Predazzo i 29 grudnia 1999 w Oberstdorfie był 30. 3 stycznia 2000 w Innsbrucku zajął 27. lokatę. Najwyższe w karierze miejsce w Pucharze Świata zajął 26 lutego 2000 w Iron Mountain, gdzie był 11. Najwyższe miejsce w klasyfikacji końcowej Pucharu Świata zajął w sezonie 1999/2000, kiedy był 45. Życiowe sukcesy odniósł w Pucharze Kontynentalnym. 3 marca 2002 w Schönwaldzie wygrał konkurs PK po raz pierwszy w karierze. 22 września 2002 w Calgary po raz drugi stanął na najwyższym stopniu podium. 29 stycznia 2005 w Lauscha był trzeci. Sześciokrotnie uczestniczył w zimowych igrzyskach olimpijskich. Podczas swojego pierwszego startu, na igrzyskach w Nagano w 1998, zajął 40. miejsce na dużej skoczni, 46. na normalnej i 13. w konkursie drużynowym. Podczas kolejnych igrzysk, w 2002 w Salt Lake City, awansował do serii finałowej konkursu na normalnej skoczni i zajął ostatecznie 30. miejsce. W konkursie drużynowym uplasował się na ósmym miejscu (wraz z nim w południowokoreańskim zespole wystąpili Choi Seou, Kim Hyun-ki i Kang Chil-ku). Wystartował również w kwalifikacjach do konkursu indywidualnego na dużej skoczni, jednak nie awansował do zawodów głównych. Na igrzyskach w Turynie w 2006 zajął 47. miejsce na dużej skoczni, 13. w zawodach drużynowych, a udział w zawodach na normalnej skoczni zakończył na serii kwalifikacyjnej. Podczas igrzysk w Vancouver zaprezentował się w obu konkursach indywidualnych – na normalnej skoczni był 48., a na dużej jedno miejsce niżej. Podczas igrzysk w Soczi uplasował się na 43. miejscu na obiekcie normalnym, jedno miejsce na obiekcie dużym i na 11. miejscu w konkursie drużynowym. Wystąpił również na igrzyskach w Pjongczangu, podczas których wystąpił jednak tylko w rywalizacji drużynowej, w której Koreańczycy zajęli ostatnie, 12. miejsce.
Na Letalnicy w Planicy w 2008 ustanowił swój rekord życiowy 207,5 m.
Choi 182 razy odpadał w kwalifikacjach do konkursu głównego w ramach Pucharu Świata. 
Kontuzja.
W 2003 podczas konkursu Pucharu Świata w Engelbergu, Choi zaliczył groźnie wyglądający upadek, spowodowany złym wyjściem z progu i nie zapanowaniem nad nartami. Służby medyczne nie wykryły żadnych złamań, a jedynie liczne stłuczenia i nadwyrężenia.

</doc>
<doc id="476569" url="https://pl.wikipedia.org/wiki?curid=476569" title="Heung-Chul Choi">
Heung-Chul Choi



</doc>
<doc id="476573" url="https://pl.wikipedia.org/wiki?curid=476573" title="Kiudo">
Kiudo



</doc>
<doc id="476576" url="https://pl.wikipedia.org/wiki?curid=476576" title="BBC Kids">
BBC Kids

BBC Kids – kanał telewizyjny dla dzieci i młodzieży, należący do rodziny komercyjnych stacji brytyjskiego BBC, działających na całym świecie. Oprócz BBC, współwłaścicielem jest kanadyjska firma producencka Alliance Atlantis. BBC Kids jest dostępne wyłącznie na rynku kanadyjskim i stanowi de facto tamtejszą wersję CBBC i CBeebies. Zmiana nazwy wynika z faktu, że widzowie mogliby ją mylić z CBC, czyli kanadyjskim nadawcą publicznym. 

</doc>
<doc id="476577" url="https://pl.wikipedia.org/wiki?curid=476577" title="Chaetodon capistratus">
Chaetodon capistratus

Chaetodon capistratus – gatunek ryby morskiej z rodziny chetonikowatych.
Występowanie.
Zachodni obszar Atlantyku
Dorasta do 7-8 cm długości.

</doc>
<doc id="476581" url="https://pl.wikipedia.org/wiki?curid=476581" title="BBC Japan">
BBC Japan

BBC Japan – kanał telewizyjny należący do BBC Worldwide, działający w latach 2004–2006, przeznaczony wyłącznie na rynek japoński i stanowiący pod względem programowym lokalną wersję BBC Prime. 
Został uruchomiony 1 grudnia 2004 roku i był dostępny na satelitarnych platformach cyfrowych. Kanał nadawał w języku angielskim, korzystając z posiadanej przez BBC biblioteki programów rozrywkowych, dokumentalnych i edukacyjnych. Wiele programów było emitowanych z japońskimi napisami. 20 marca 2006 roku BBC podało, iż zerwało kontrakt z dotychczasowym wyłącznym dystrybutorem kanału z uwagi na wstrzymanie przez niego przewidzianych w umowie płatności, co wiązało się z bankructwem tej firmy. 24 kwietnia 2006 ogłoszona została decyzja o likwidacji kanału, ostatnim dniem emisji był 30 kwietnia 2006 roku. 

</doc>
<doc id="476582" url="https://pl.wikipedia.org/wiki?curid=476582" title="Chaetodon miliaris">
Chaetodon miliaris

Chaetodon miliaris – gatunek ryby morskiej z rodziny chetonikowatych.

</doc>
<doc id="476583" url="https://pl.wikipedia.org/wiki?curid=476583" title="Rudolf Augstein">
Rudolf Augstein

Rudolf Augstein (ur. 5 listopada 1923 w Hanowerze, zm. 7 listopada 2002 w Hamburgu) – niemiecki publicysta.
W 1947 roku założył hamburski tygodnik polityczny „Der Spiegel” i kierował nim aż do śmierci. Był również jego wydawcą.
Urodził się w rodzinie katolickiej, lecz w roku 1968 wystąpił z Kościoła. Zmarł 7 listopada 2002 w Hamburgu a tydzień później pochowano go na ewangelickim cmentarzu w miejscowości Keitum na wyspie Sylt.

</doc>
<doc id="476586" url="https://pl.wikipedia.org/wiki?curid=476586" title="BBC Canada">
BBC Canada

BBC Canada – kanał telewizyjny zaliczany do rodziny zagranicznych stacji BBC, jednak dostępny tylko na rynku kanadyjskim, działający w oparciu o tamtejszą koncesję i mający kanadyjskiego współwłaściciela – firmę Alliance Atlantis.

</doc>
<doc id="476587" url="https://pl.wikipedia.org/wiki?curid=476587" title="Kozubowski Park Krajobrazowy">
Kozubowski Park Krajobrazowy

Kozubowski Park Krajobrazowy – park krajobrazowy położony w południowej części województwa świętokrzyskiego. Zajmuje powierzchnię 61,696 km2, natomiast jego otulina 65,92 km2. Obszar parku administracyjnie należy do gmin Michałów, Pińczów i Złota. Otulina leży na terenie gmin Michałów, Pińczów, Złota, Czarnocin i Działoszyce.
Spośród wielu gatunków chronionych w parku należy wymienić przede wszystkim takie gatunki flory jak: miłek wiosenny, len złocisty, podkolan biały, obuwik pospolity oraz groszek pannoński z jedynym stanowiskiem w Polsce (Polana Polichno). Z fauny na uwagę zasługuje tu na pewno gniewosz plamisty i jelonek rogacz. Park cechuje ciekawa rzeźba terenu ze wzniesieniami lessowymi, dolinami rzek oraz wąwozami.
Do ciekawszych obiektów należy też grodzisko w Stradowie oraz cmentarzysko szkieletowe na wzgórzu Sobótka.

</doc>
<doc id="476588" url="https://pl.wikipedia.org/wiki?curid=476588" title="Herby i godła państw świata">
Herby i godła państw świata

__BEZSPISU__
Herby i godła państw – uszeregowane w porządku alfabetycznym:

</doc>
<doc id="476589" url="https://pl.wikipedia.org/wiki?curid=476589" title="Chaetodon trifasciatus">
Chaetodon trifasciatus

Chaetodon trifasciatus – gatunek morskiej ryby z rodziny chetonikowatych.
Występowanie i rozmiar.
Występuje w Oceanie Indyjskim i Oceanie Spokojnym.
Dorasta do 15 cm długości.

</doc>
<doc id="476592" url="https://pl.wikipedia.org/wiki?curid=476592" title="Cathartidae">
Cathartidae



</doc>
<doc id="476593" url="https://pl.wikipedia.org/wiki?curid=476593" title="Godło Socjalistycznej Federalnej Republiki Jugosławii">
Godło Socjalistycznej Federalnej Republiki Jugosławii



</doc>
<doc id="476594" url="https://pl.wikipedia.org/wiki?curid=476594" title="Ustnik lunula">
Ustnik lunula

 ("Chaetodon lunula") – gatunek morskiej ryby z rodziny chetonikowatych.
Występowanie.
Indo-Pacyfik
Filatelistyka.
Poczta Polska wyemitowała 1 kwietnia 1967 r. znaczek pocztowy przedstawiający "Chaetodon lunula" o nominale 40 gr, w serii "Ryby egzotyczne". Autorem projektu znaczka był Jerzy Desselberger. Na znaczku pojawiła się błędna nazwa gatunku "Chaetodon fasciatus". Znaczek pozostawał w obiegu do 31 grudnia 1994 r..

</doc>
<doc id="476595" url="https://pl.wikipedia.org/wiki?curid=476595" title="Ustnik płetwoplamy">
Ustnik płetwoplamy

Ustnik płetwoplamy, chetonik płetwoplamek ("Chaetodon ocellatus") – gatunek morskiej ryby okoniokształtnej z rodziny chetonikowatych (Chaetodontidae). Występuje w zachodnim Oceanie Atlantyckim, zwykle w płytkich wodach, maksymalnie do 30 m głębokości. Osiąga do 20 cm długości ciała. 

</doc>
<doc id="476597" url="https://pl.wikipedia.org/wiki?curid=476597" title="Godfred">
Godfred

Godfred (fl. 804–810, zm. 810) – władca Danii w latach 804−810, wiking, który w 808 roku najechał Obodrytów a w 810 zajął Fryzję która była pod panowaniem cesarza Karola Wielkiego.
Życiorys.
Nie znamy daty jego urodzenia ani historii lat młodzieńczych czy sposobu dojścia do władzy, źródła jednak odnotowują jego działalność kiedy był już królem i informują o jego śmierci 810 roku.
Reakcja na zajęcie Północnej Abbingi przez Obodrytów.
W 804 roku Karol Wielki przekazał część ziem Nordalbingów, którzy zostali pokonani w bitwie nad Święcianą w 798 roku przez połączone armie Franków i Obodrzyców, tym ostatnim za udział w tej kampanii a znaczną część Germanów wysiedlił z tych ziem. Spowodowało to znaczną zmianę sił i zachwianie równowagi w tym regionie, na co nie mogła nie zareagować Dania. Według Rocznika Królestwa Franków, Godfred w 804 roku sprowadził do Hedeby całą swą flotę oraz wojska lądowe, chcąc wymusić na cesarzu Karolu Wielkim negocjacje. Po naradzie ze swoimi ludźmi nie odważył się jednak podejść dalej i prowadził swoje rozmowy poprzez posłanników. Karol, który stacjonował z wojskami w Hollenstedt nad Łabą złożył wtedy propozycję aby dokonać ekstradycji zdrajców ukrywających się w Danii. Nie wiadomo czy Godfred zaaprobował tę decyzję, jednak w 807 roku Karol Wielki przyjął komendację od Duńczyka Halfdana, który najwidoczniej nie chciał służyć swemu władcy.
Atak na Związek Obodrytów.
Następna wzmianka o jego działalności pochodzi z 808, kiedy Godfred zorganizował armię, razem z którą zaatakował Obodrytów. Karol Wielki wysłał swojego syna, Karola Młodszego wraz z oddziałami Sasów i Franków, żeby bronili granic królestwa gdyby Godfred chciał zaatakować pozycje Królestwa Franków w Saksonii. Król Duński rozstawił obóz blisko granicy, a nawet zajął kilka grodów słowiańskich, jednak nie zdecydował się zaatakować armii frankijskiej. Armia Godfreda przepędziła wodza Związku Obodrzyckiego Drożka, podstępem złapała Bogusława, którego skazano na śmierć przez powieszenie, a także zdołała podporządkować sobie dwa regiony podległe Obodrytom zmuszając je do zapłacenia dani. W tych zmaganiach po stronie duńskiej uczestniczyli także Wilcy, którzy byli skonfliktowani z Obodrytami. Mimo tych sukcesów armia duńska poniosła duże straty, a podczas szturmu na nieokreślone umocnienia słowiańskie zabity został bratanek Godfreda, Reginold. Do Godfryda przyłączyli się także Smolińcy i Linianie, których wojska, po zbudowaniu mostu na rzece Łabie, rozbił Karol Młodszy. Jednak armia frankijska powróciła po tym wydarzeniu do swoich baz w Saksonii. Godfred wracając z powrotem do Danii postanowił zniszczyć osadę handlową (Rerik), a mieszkających tam kupców osiedlił w Hedeby. Była to wielka strata dla Związku Obodrytów jak i Imperium Karolingów, gdyż Rerik kontrolowało handel między wschodem za zachodem. Według Rocznika Godfred wrócił z ogromnym łupem wojennym do Danii i rozpoczął budowę wału w celu zabezpieczenia swojego Królestwa przez akcjami odwetowymi. Wał ten miał się ciągnąć od Morza Bałtyckiego, przez północny brzeg rzeki Eidery aż do Morza Północnego. Według danych archeologicznych zapewne chodziło tu o Kokvirke, część dłuższego wału nazwanego Danevirke (istniejącego od około 737 roku), a nie o budowę jakiegoś nowego wału.
Rozmowy z Frankami i morderstwo Drożka.
W następnym, to jest 809 roku, Godfred za pośrednictwem kupców pytał się Karola Wielkiego czy jest zły na niego za to że w roku poprzednim zaatakował Obodrytów w celu pomszczenia jego obrazy. Wyraził także chęć utrzymania przyjaźni między Duńczykami i Frankami, a także zaproponował wspólne spotkani posłów nad rzeką Łabą w celu omówienia dalszych działań. Rozmowy te odbyły się za Łabą, jednak ich przebieg okazał się całkowitym fiaskiem i ostatecznie strony się nie dogadały.
Godfred wymusił na wodzu Drożko aby oddał mu swojego syna jako zakładnika, ten się godził, ale w tym samym czasie przyjął pomoc od Sasów i wraz z nimi zaatakował Wilców, po czym udał się do domu z wielkimi łupami. Podczas tego powrotu zaatakował także największe miasto Smolińców, w czym pomogły następne oddziały przysłane przez Sasów, zmuszając ich do powrotu w skład Związku Obodrytów. Ostatecznie jednak, podstępem wasala Godfryda udało się zwabić Drożka do miejsca Rerek i tam zamordować. Obawiając się wojsk Godfreda, Karol Wielki nakazał wznieść zamek w Itzehoe nad brzegiem rzeki Stör.
Atak na Fryzję.
Relację między Frankami i Duńczykami były napięte, Karol Wielki szykował się na wyprawę, jednak uprzedził go w tym Godfryd atakując Fryzję i hołdując mieszkające tam plemiona oraz każąc zapłacić im sto funtów srebra. Godfryd miał być tak pewny siebie że przechwalał się, iż jego wojska zniszczą armię cesarskie. Einhard stwierdza że Godfred chciał zawładnąć całą Germanią, a Fryzję i Saksonię uznawał za swoje prowincje Karol Wielki zebrał wojska w Lippeham. Później armia frankijska rozbiły obóz nad rzeką Aller i czekały na atak Duńczyków. Flota jednak niespodziewanie odpłynęła po tym jak król został zabity przez jednego ze swoich huskarlów.
Śmierć.
Notker Balbulus twierdzi, że Godfryd został zamordowany przez swojego syna, którego nakłoniła do tego czynu, jego matka za to że król ją odrzucił i pojął za żonę inną kobietę, osieracając przynajmniej pięcioro synów którzy w 813 roku przejmą władzę w Danni. Imiona czterech z nich są nieznane, w tym najstarszego który zginął podczas walki z Haraldem Klakiem i jego bratem Ragnfridem, ale domniemywa się, że jednym z nich był Eryk I Stary. Władzę po zmarłym królu przejął jego bratanek Hemming, który szybko zawarł pokój z Królestwem Franków.
Rodzina.
Nie wiemy kto był jego ojcem, być może był to, wymieniany w kronikach w latach 777, 782 i 798 jako król Danii, Sigfred, jednak nie ma źródeł jednoznacznie potwierdzających jakie relacje rodzinne istniały między nimi, oprócz tego że najprawdopodobniej jeden panował po drugim. Nie znamy także imiona braci Godfreda, wiemy, że miał co najmniej jednego, którego synami byli Hemming, jego następca, oraz Hankwin i Angandeo, których wymienia traktat Frankijsko-Duński z 811 roku jako braci rzeczonego Hemminga. Być może od tego samego brata bądź innego pochodził także Reginold, bratanek Godfreda zmarły podczas ataku na Obodrytów w 808 roku. Wiemy iż Anulo i Sigfred także byli jego potomkami lub bratankami/siostrzeńcami w zależności od interpretacji łacińskiego słowa "nepos". Osierocił on pięcioro synów, którzy przejęli władzę w Danii w 813 roku, a z których jeden to najprawdopodobniej Eryk I Stary. Imiona pozostałych próbowano identyfikować na podstawie sag jako Olafa, Ragnara, Kettila, Rolfa, ale jest to kontrowersyjne ze względu na bardzo późne spisanie tych sag w stosunku do wydarzeń mających je opisywać.
Król w legendach.
Próby identyfikacji władców z postaciami z legend mają charakter spekulacji i nie mogą być potwierdzone naukowo. Według "Gesta Danorum", anachronicznej kroniki duńskiej, Godfred był synem Gorma. Identyfikowany także z Gudrød Myśliwy występującym w Heimskringla.
Poemat z 1200-1215 "La Chevalerie d'Ogier de Danemarche" za syna Godfreda uznaje Hogera Duńskiego. Współcześni badacze podają, że Godfred był synem Randvera, bratem Sigurda Ringa, Halfdana i Devy, zaś ojcem Olafa i Eryka I (Hårika/Horika).

</doc>
<doc id="476598" url="https://pl.wikipedia.org/wiki?curid=476598" title="Schnappi">
Schnappi

Schnappi, das kleine Krokodil – mały krokodyl żyjący w Nilu, bohater niemieckich komiksów dla dzieci. Schnappi stał się sławny dzięki piosence "Schnappi, das kleine Krokodil" w wykonaniu Joy Gruttmann, siostrzenicy niemieckiej kompozytorki Iris Gruttmann. Utwór ten zajął pierwsze miejsce na wielu listach przebojów w różnych krajach.
Tekst i muzyka do piosenki zostały napisane wspólnie przez Iris Gruttmann i Rositę Blissenbach, a cały utwór został nagrany po raz pierwszy w roku 2001. Piosenka opowiada o życiu Schnappiego nad Nilem i przebiegu jego dnia. Łatwy do zapamiętania refren i skoczna muzyka spowodowały w dużej mierze jej popularność.
Schnappi wywodzi się z programu dla dzieci niemieckiej stacji ARD, noszącego tytuł Sendung mit der Maus (niem. "Audycja z myszą"). Po „występach” w programie Schnappi zyskał sławę wśród wielu internautów.
Sukces.
Popularność piosenki "Schnappi, das kleine Krokodil" zaczęła niespodziewanie rosnąć w ciągu lata 2004. Została ona odtworzona w największym niemieckim radiu internetowym RauteMusik. Od lipca 2004 piosenka rozpowszechniła się na wielu stronach, czatach i forach internetowych i stała się tak znana, że postanowiono nagrać ją ponownie na koniec roku. Stworzono także teledysk specjalnie na potrzeby telewizyjnych programów muzycznych.
Utwór stał się numerem 1. na niemieckiej liście przebojów 3 stycznia 2005, a później także na listach w Austrii, Szwajcarii, Holandii, Belgii, Danii, Norwegii, Szwecji, a w Nowej Zelandii i Australii wszedł do pierwszej dziesiątki hitów. Największy sukces osiągnęła niemiecka, oryginalna wersja piosenki, częściowo także jej inne wersje, a nawet parodie, jak chociażby wersje holenderskie i belgijskie. Liczba remixów i nieoficjalnych nagrań krążących po Internecie szacowana jest na kilkaset. Parodia utworu w wykonaniu Elmara Brandta o tytule "Schri-Schra-Schrödi" osiągnęła w marcu 2005 18. miejsce na liście przebojów w Niemczech. Nagrana została także nieoficjalna angielska wersja w wykonaniu nowojorskiego artysty DJ Damiena we współpracy z b0n3m4n i French Girls, która trafiła do Internetu 20 lutego 2005. DJ Damien pracował także nad francuską ("Crocky le Petit Crocodile") i japońską ("Togetogeshi, chiisai wani") wersją utworu. Joy Gruttmann wyraziła swoje zadowolenie w wywiadzie dla brytyjskiej gazety The Guardian, że Schnappi trafił także na angielski rynek muzyczny.
Inne wersje piosenki, począwszy od prostych remiksów, a skończywszy na pełnym coverze w wykonaniu belgijskiego zespołu techno Dynamite, znalazły się na siódmym i dziesiątym miejscu w Belgii i drugim w Holandii. Szwedzka grupa "humor metalowa" Black Ingvars nagrała także heavymetalową wersję utworu, przypominającą nagrania niemieckiego zespołu Rammstein. Piosenka została włączona do składanki utworów grupy, wydanej w Szwecji.
"Schnappi, das kleine Krokodil" doczekał się także wersji na telefony komórkowe. Piosenka została nagrana w formie dzwonka w sierpniu 2005 przez niemiecką firmę Jamba!. Utwór został także uznany przez niemiecką gazetę ECHO za najczęściej ściąganą piosenkę roku 2005.
Zarówno album, noszący tytuł "Schnappi und Seine Freunde" ("Schnappi i przyjaciele"), jak i drugi singel, "Ein Lama in Yokohama" plasowały w czołówkach list przebojów w wielu krajach. Na czas świąt Bożego Narodzenia został nagrany kolejny album o Schnappim ("Schnappi’s Winterfest"), wydano także osobno singel "Jing! Jingeling!".

</doc>
<doc id="476601" url="https://pl.wikipedia.org/wiki?curid=476601" title="Rezerwat przyrody Jasne">
Rezerwat przyrody Jasne

Rezerwat przyrody „Jasne” – jeden z trzech rezerwatów na terenie Parku Krajobrazowego Pojezierza Iławskiego. Utworzono go 1 lipca 1988 roku. Ochroną objęto jezioro Jasne (pow. 11,19 ha), jezioro Luba (pow. 2,42 ha), torfowiska oraz przylegające drzewostany, co daje łączną powierzchnię 106,30 ha.
Specyfiką tego rezerwatu jest istnienie obok siebie dwóch różnych ekosystemów. Wyjątkowo ubogie we florę i faunę jezioro Jasne (jezioro oligotroficzne) sąsiaduje z małym, bogatym w rośliny i zwierzęta jeziorkiem Luba (jezioro dystroficzne).
Jezioro Jasne.
Najbardziej znane licznej rzeszy turystów jest jezioro Jasne. To bezodpływowe jezioro o niespotykanie czystej i przeźroczystej wodzie (światło dociera na głębokość 14-15 m) jest najchętniej odwiedzanym miejscem na terenie parku. Na tafli jeziora można obserwować pływające gągoły.
Jezioro Luba.
Jezioro Luba jest miejscem bogatym we florę i faunę. Latem jest porośnięte licznymi liliami wodnymi. Na torfowiskach otaczających jezioro rosną m.in.:

</doc>
<doc id="476604" url="https://pl.wikipedia.org/wiki?curid=476604" title="Schnappi, das kleine Krokodil">
Schnappi, das kleine Krokodil



</doc>
<doc id="476606" url="https://pl.wikipedia.org/wiki?curid=476606" title="Grzegorz Dzikowski">
Grzegorz Dzikowski

Grzegorz Dzikowski (ur. 28 stycznia 1959) – polski żużlowiec i trener żużlowy.
Karierę zawodniczą rozpoczął w 1975 r. w barwach Wybrzeża Gdańsk. Licencję żużlową uzyskał w 1978 roku. W Gdańsku startował przez całą swoją trzynastoletnią karierę, będąc jednym z liderów drużyny w latach 80. Trzykrotnie (1985-87) uczestniczył w finałach IMP, czterokrotnie w Złotym Kasku, zajmując m.in. drugie miejsce w 1984 roku. Zdobywca trzech medali MPPK z drużyną Wybrzeża – brązowego w 1984, złotego w 1985 i brązowego w 1987.
W latach 1985-87 reprezentował Polskę w eliminacjach IMŚ, za pierwszym razem uczestnicząc w finale jako rezerwowy. Wraz z Andrzejem Huszczą reprezentował też Polskę w rybnickim finale MŚP w 1985 roku.
Po zakończeniu kariery zawodniczej zajął się pracą trenerską – w 2002 roku po raz drugi objął zespół Wybrzeża Gdańsk. Zrezygnował z pracy trenerskiej w Gdańsku na początku roku 2007. W sezonie 2008 trenował ukraiński zespół Szachtar Czerwonograd, który występował w lidze rosyjskiej. W roku 2009 został trenerem drużyny częstochowskiej Włókniarza. Od 9 czerwca 2011 roku został trenerem KMŻ Lublin. W 2013 roku zastąpił na pozycji trenera Włókniarza, Sławomira Drabika, natomiast w 2014 r. będzie trenerem ŻKS Ostrovia Ostrów Wlkp.
Osiągnięcia.
Indywidualne Mistrzostwa Świata
Mistrzostwa Świata Par
Indywidualne Mistrzostwa Polski
Mistrzostwa Polski Par Klubowych
Złoty Kask
Srebrny Kask
Brązowy Kask

</doc>
<doc id="476607" url="https://pl.wikipedia.org/wiki?curid=476607" title="Szczecioząb ozdobny">
Szczecioząb ozdobny

Szczecioząb ozdobny ("Chaetodon ornatissimus") – gatunek morskiej ryby okoniokształtnej z rodziny chetonikowatych (Chaetodontidae). Występuje w Indo-Pacyfiku od Sri Lanki na Oceanie Indyjskim po Hawaje na Oceanie Spokojnym. Dorasta do 20 cm długości.

</doc>
<doc id="476609" url="https://pl.wikipedia.org/wiki?curid=476609" title="Enoksaparyna">
Enoksaparyna

Enoksaparyna () – organiczny związek chemiczny z grupy polisacharydów, drobnocząsteczkowa heparyna o masie cząsteczkowej wynoszącej przeciętnie około 4500 daltonów. Enoksaparyna otrzymywana jest w wyniku zasadowej depolimeryzacji pochodnej estru benzylowego heparyny z błony śluzowej jelit świń. Wykazuje aktywność wobec czynnika Xa układu krzepnięcia krwi nie mniejszą niż 90 IU i nie większą niż 125 IU na miligram oraz małym stopniu wobec czynnika IIa (nie mniej niż 20 IU i nie więcej niż 35 IU na miligram). Poza aktywnością anty-Xa i anty-IIa, dodatkowe właściwości przeciwzakrzepowe i przeciwzapalne enoksaparyny zostały zidentyfikowane w badaniach z udziałem zdrowych ochotników, pacjentów, a także w modelach nieklinicznych. Obejmują one zależne od antytrombiny III zahamowanie innych czynników krzepnięcia takich jak czynnik VIIa, indukcję uwalniania endogennego inhibitora zależnej od czynnika tkankowego drogi krzepnięcia (TFPI), jak również zmniejszenie uwalniania czynnika von Willebranda ze śródbłonka naczyniowego do krwiobiegu.
Wskazania do stosowania.
Pierwsze randomizowane podwójnie zaślepione badanie potwierdzające skuteczność enoksaparyny u chorych unieruchomionych z powodu ostrych schorzeń opublikowano w 1999 roku. W trzymiesięcznej obserwacji dawka 40 mg/d podawana podskórnie przez 6–14 dni redukowała ryzyko żylnej choroby zakrzepowo-zatorowej (w porównaniu do placebo i dawki 20 mg/d).
Interakcje.
Przed leczeniem enoksaparyną należy odstawić produkty lecznicze, które zaburzają hemostazę, chyba że ich stosowanie jest konieczne. Są to: salicylany o działaniu ogólnym, kwas acetylosalicylowy, niesteroidowe leki przeciwzapalne (włącznie z ketorolakiem, dekstranem, tiklopidyną, klopidogrelem), kortykosteroidy o działaniu ogólnym, leki działające trombolitycznie i przeciwzakrzepowo, inne leki antyagregacyjne, w tym antagonisty glikoproteiny IIb/IIIa.
Jeśli nie można uniknąć jednoczesnego użycia z wymienionymi specyfikami, należy starannie monitorować kliniczne i laboratoryjne parametry krzepnięcia krwi.
Przedawkowanie.
Enoksaparyna podana doustnie słabo się wchłania i nawet przyjęcie dużych dawek nie powinno prowadzić do poważnych następstw. Przypadkowe przedawkowanie enoksaparyny po podaniu pozajelitowym może prowadzić do powikłań krwotocznych. Działanie przeciwzakrzepowe może być w większości zneutralizowane przez powolne wstrzyknięcie dożylne siarczanu lub chlorowodorku protaminy. Jeden miligram siarczanu protaminy neutralizuje 1 mg enoksaparyny, o ile podano ją nie później niż po ośmiu godzinach.
Preparaty.
W Polsce dostępna jest w formie roztworów do wstrzykiwań pod nazwami handlowymi "Clexane" i "Neoparin".
Dawki enoksaparyny określa się w miligramach preparatu (1 mg odpowiada 100 j.m. anty-Xa).

</doc>
<doc id="476610" url="https://pl.wikipedia.org/wiki?curid=476610" title="Chaetodon quadrimaculatus">
Chaetodon quadrimaculatus

Chaetodon quadrimaculatus – ryba morska z rodziny chetonikowatych.

</doc>
<doc id="476611" url="https://pl.wikipedia.org/wiki?curid=476611" title="Serie A (sport)">
Serie A (sport)

Serie A – najwyższy poziom rozgrywek sportowych we Włoszech.
Tradycyjnie kolejne ligi zawodowych rozgrywek sportowych w Italii posiadają w nazwie kolejne litery alfabetu. Odpowiednikiem polskiej 1. ligi jest Serie A, 2.ligi - Serie B, 3. ligi - Serie C itd.
W niektórych dyscyplinach występują niewielkie różnice:
Zwycięzcy Serie A uzyskują roczne prawo do noszenia na swoich strojach tarczy "scudetto".

</doc>
<doc id="476612" url="https://pl.wikipedia.org/wiki?curid=476612" title="Harmony (ISS)">
Harmony (ISS)

Harmony (Node 2) – jeden z trzech modułów spełniających funkcję korytarzy łączących ze sobą inne, laboratoryjne moduły Międzynarodowej Stacji Kosmicznej.
Node 2 skonstruowany przez Europejską Agencję Kosmiczną dla NASA, stanowi rozgałęźnik pomiędzy trzema modułami: amerykańskim Destiny, europejskim Columbusem i japońskim Kibō.
Ma kształt walca z sześcioma węzłami połączeniowymi. W stosunku do bliźniaczego Node 1 ("Unity") jest niewiele dłuższy, jednocześnie ma taką samą średnicę. Harmony posiada na pokładzie regały zawierające instrumenty odpowiedzialne za przetwarzanie energii elektrycznej i przesyłanie jej do modułów JEM "Kibō" i Columbus.
Harmony został umieszczony na orbicie w październiku roku 2007 w ramach misji STS-120 wahadłowca Discovery (misja montażowa 10A).
Podczas misji, poprzez jeden ze swych węzłów horyzontalnych, Harmony przyłączony został tymczasowo do modułu Unity. 14 listopada 2007 moduł został przemieszczony i podłączony do laboratorium Destiny. Z kolei do drugiego głównego węzła horyzontalnego podłączony został PMA-2 ("Pressurized Mating Adapter 2"). Do pozostałych dwóch horyzontalnych portów dołączone są japońskie laboratorium JEM Kibō oraz europejskie laboratorium Columbus. Do górnego węzła miał być przyłączony anulowany moduł CAM, w 2015 przyłączono do niego adapter cumowniczy PMA-3. Dolny węzeł używany jest jako wejście do kontenerów MPLM (do 2011 ze względu na wycofanie promów kosmicznych), pojazdów HTV Kounotori, jest również miejscem dokowania statków Cygnus i Dragon.
Na podstawie porozumienia pomiędzy NASA i ESA, Node 2 zbudowała włoska spółka Alenia Spazio (obecnie Thales Alenia Space), w swoim ośrodku w Turynie.

</doc>
<doc id="476614" url="https://pl.wikipedia.org/wiki?curid=476614" title="Chaetodon semilarvatus">
Chaetodon semilarvatus

Chaetodon semilarvatus, motylek addis, motylek niebieskopoliczkowy – gatunek morskiej ryby z rodziny chetonikowatych (Chaetodontidae). Występuje w północno-zachodnim Oceanie Indyjskim (w Morzu Czerwonym i Zatoce Adeńskiej). Ryba ta ma jasnożółte ciało znaczone cienkimi, pionowymi, czerwonymi liniami. Za oczami występuje szara plama, podczas gdy większość spokrewnionych z nią gatunków ma pasek pod oczami. Płetwy grzbietowa, odbytowa, miedniczna i ogonowa są żółte. Jest to stosunkowo duży gatunek Chaetodona, który może osiągnąć maksymalną długość 23 cm, chociaż wielkość 15 cm jest bardziej typowa.
Jest jednym z nielicznych gatunków ryb, które dobierają się w trwałe pary. Na wolności zjada twarde koralowce, a także bezkręgowce bentosowe. Jest to pospolity gatunek występujący na obszarach bogatych w koralowce. Często pojawiają się na rafie w parach lub małych ławicach. Nie są zbytnio płochliwe. Często unoszą się w nieruchomej pozycji przez długi czas pod występami koralowców płytowych z rodzaju Acropora. Jest to gatunek jajorodny, który podczas tarła tworzy pary. Można go spotkać na głębokości od 1 do 20 m. Po raz pierwszy został opisany w 1831 r. przez francuskiego anatoma Georgesa Cuviera, jako ryba z Morza Czerwonego.

</doc>
<doc id="476620" url="https://pl.wikipedia.org/wiki?curid=476620" title="Eksudat">
Eksudat

Eksudat – wydzielina z korzeni roślin, służąca allelopatii lub pobieraniu jonów z gleby.
Zobacz też.
Wysięk (medycyna)

</doc>
<doc id="476623" url="https://pl.wikipedia.org/wiki?curid=476623" title="Pasmo Dymińskie">
Pasmo Dymińskie

Pasmo Dymińskie – pasmo Gór Świętokrzyskich, zbudowane ze skał kambryjskich. Położone na południowym wschodzie Kielc należy do Chęcińsko-Kieleckiego Parku Krajobrazowego. Rozciąga się od Pasma Posłowickiego na zachodzie, aż do przełomu rzeki Lubrzanki na wschodzie. Pokryte jest lasami bukowo-jodłowymi.
Na szczycie góry Telegraf stoi należący do Polskich Sieci Nadawczych maszt radiowy o wysokości 60 m. Na zboczu góry znajduje się zaliczana do trudnych 500-metrowa narciarska trasa zjazdowa z różnicą poziomów około 100 m, wyposażona w wyciąg orczykowy o przepustowości 2400 i 400 osób na godzinę oraz sztuczne oświetlenie. 
U podnóża góry Telegraf znajduje się Cmentarz Żołnierzy Radzieckich.
Przez całe pasmo prowadzi niebieski szlak turystyczny z Chęcin do Łagowa.

</doc>
<doc id="476624" url="https://pl.wikipedia.org/wiki?curid=476624" title="Andrzej Huszcza">
Andrzej Huszcza

Andrzej Huszcza (ur. 10 marca 1957 w Krępie, obecnie część Zielonej Góry) – polski żużlowiec i trener żużlowy.
Kariera sportowa.
Wychowanek Falubazu Zielona Góra, w którego barwach uzyskał licencję w 1975. Ze swoją macierzystą drużyną związany był nieprzerwanie przez 31 lat startów – do 2005. W 2006 po raz pierwszy zmienił barwy klubowe, wiążąc się z PSŻ Poznań. Był najstarszym spośród aktywnych zawodników sportu żużlowego w Polsce i najstarszym zawodowcem na świecie. Na oficjalnej prezentacji Kronopolu Zielona Góra, która odbyła się 20 grudnia 2007 poinformował o zakończeniu trwającej 33 lata kariery.
W lidze angielskiej reprezentował kluby Leicester Lions w l. 1980–1981, uzyskując średnią 6,382 oraz 6,364, Hackney Hawks w 1981 razem z Zenonem Plechem oraz Romanem Jankowskim, uzuskująć średnią 4,245 a także Reading Racers w 1981 osiągając średnią 3,33 w 5 meczach.
Wielokrotnie reprezentował barwy Polski na arenie międzynarodowej, zdobywając m.in. dwa brązowe medale Drużynowych Mistrzostw Świata – w 1978 oraz 1980. Wraz z Grzegorzem Dzikowskim reprezentował Polskę w finale MŚP w 1985. Był także finalistą pierwszego finału mistrzostw świata juniorów w 1977 oraz finalistą mistrzostw Europy w latach 2003–2004.
Na krajowych torach do jego największych sukcesów należą cztery tytuły drużynowego Mistrza Polski z Falubazem w sezonach 1981, 1982, 1985 i 1991, jeden tytuł wicemistrzowski z sezonu 1989 i 2 brązowe medale DMP wywalczone w sezonach 1979 i 1984 oraz 4 medale indywidualnych mistrzostw Polski (złoty w 1982, srebrny w 1980 oraz brązowe w latach 1983–1984). Wcześniej, jako junior, zdobył dwa medale młodzieżowych indywidualnych mistrzostw Polski – brązowy w 1977 oraz srebrny w kolejnym sezonie. Ma na swoim koncie także 6 medali MPPK, w tym 3 złote (1979, 1982, 1983). W sezonach 1985 i 1989 był najskuteczniejszym zawodnikiem ekstraklasy osiągając najwyższe średnie biegowe.
Sześciokrotnie stawał na podium Złotego Kasku (III miejsca w 1978, 1983, 1986 i 2000 oraz II miejsca w 1989 i 1991). W latach 1977–1978 wygrywał Srebrny Kask, w 1979 zajął w tym turnieju III miejsce. Z kolei w Brązowym Kasku na podium stawał dwukrotnie – zajął II miejsce w 1976 i III w 1978. Dwukrotnie triumfował także w Kryterium Asów (1983–1984). Dnia 20 grudnia 2007 postanowił zakończyć sportową karierię. Od 2008 trener szkółki w Falubazie Zielona Góra. W sezonie 2010 poprowadził jeden mecz ekstraligowy Falubazu jako pierwszy trener (Piotr Żyto był zawieszony w obowiązkach przez Roberta Dowhana).
Życie prywatne.
Andrzej Huszcza jest mężem Małgorzaty Huszczy, ma trzy córki: Iwonę, Maję i Katarzynę.
Wyróżnienia.
27 listopada 1997 Rada Miejska w Zielonej Górze „w uznaniu za zasługi dla miasta Zielona Góra” nadała mu tytuł Honorowego Obywatela Miasta Zielona Góra. Od 2019 roku jego imię nadano jednemu z rond miasta oraz ustawiono mu pomnik na deptaku alei Niepodległości.
Osiągnięcia.
Indywidualne Mistrzostwa Świata
Indywidualne Mistrzostwa Świata Juniorów
Drużynowe Mistrzostwa Świata
Mistrzostwa Świata Par
Indywidualne Mistrzostwa Europy
Indywidualne Mistrzostwa Polski
Młodzieżowe Indywidualne Mistrzostwa Polski
Mistrzostw Polski Par Klubowych
Indywidualny Puchar Polski
Złoty Kask
Srebrny Kask
Brązowy Kask
Drużynowe Mistrzostwa Polski – Sezon Zasadniczy Najwyższej Klasy Rozgrywkowej.
W nawiasie miejsce w danej kategorii (śr/m oraz śr/b – przy założeniu, że zawodnik odjechał minimum 50% spotkań w danym sezonie)
Inne ważniejsze turnieje.
Memoriał im. Edwarda Jancarza w Gorzowie Wielkopolskim
Memoriał Alfreda Smoczyka w Lesznie
Działalność samorządowa.
W kadencjach 1998–2002 i 2002–2006 pełnił mandat radnego sejmiku województwa lubuskiego z ramienia Sojuszu Lewicy Demokratycznej.

</doc>
<doc id="476625" url="https://pl.wikipedia.org/wiki?curid=476625" title="Jeleniowski Park Krajobrazowy">
Jeleniowski Park Krajobrazowy

Jeleniowski Park Krajobrazowy – park krajobrazowy położony w województwie świętokrzyskim. Obejmuje tereny Pasma Jeleniowskiego, Gór Świętokrzyskich, oraz przylegające do niego doliny rzek Dobruchny i Koprzywianki. Zajmuje powierzchnię 42,182 km2, a jego otulina 106,38 km2.

</doc>
<doc id="476626" url="https://pl.wikipedia.org/wiki?curid=476626" title="Pendragon (zespół muzyczny)">
Pendragon (zespół muzyczny)

Pendragon – brytyjski zespół muzyczny, grający rocka progresywnego. Założony około roku 1978 w Stroud, Gloucestershire, niedaleko Bristolu, przez Nicka Barretta. Początkowo nosił nazwę „Zeus Pendragon”.
Muzycy.
Obecny skład zespołu
Byli członkowie zespołu
Historia.
Zespół pod nazwą "Zeus Pendragon" rozpoczął działalność w miejscowości Stroud w Anglii w 1978 r. Stanowili go wtedy Nick Barrett (gitara, wokal), Julian Baker (gitara, wokal), Nigel Harris (perkusja) oraz Stan Cox (bas). Po niedługim okresie pierwszy człon nazwy został usunięty.
Niebawem Pendragon został dostrzeżony przez menedżera Grega Linesa. Dostarczyło to zespołowi silnego impulsu do pracy. W tym czasie z grupy odszedł Cox i zastąpił go Robert Dalby. Grupa wzbogaciła się także o klawiszowca z lokalnej grupy Cygnus, Johna Barnfielda. Niebawem z zespołu odszedł Baker, a mający go zastąpić Peter Gee zmienił szybko gitarę na bas, gdy na odejście zdecydował się także Dalby. Barrett i Barnfield, tworząc wspólnie materiał, wypracowali niebawem charakterystyczny styl grupy.
W 1982 r. od wspólnego koncertu Marillion i supportującego go Pendragonu w niedalekim Gloucester rozpoczęła się bliska współpraca obu grup. Tak zaczął się nowy rozdział w historii zespołu. Wspólne koncerty tak przysporzyły Pendragonowi słuchaczy, że już rok później zespół zgromadził 30 tysięczną widownię podczas koncertu podczas Reading Festival. Grupa zagrała też na żywo w piątkowym show Tommy’ego Vance’a w programie pierwszym radia BBC.
Nie chcąc rezygnować ze swej pracy zawodowej, jeden z filarów grupy – John Barnfield – zdecydował się na odejście. Przy instrumentach klawiszowych zasiadł Rik Carter. W 1984 r. pod szyldem Elusive, wytwórni należącej do menedżera Marillion Johna Arnisona, zespół wszedł do studia i nagrał minialbum "Fly High, Fall Far", a niedługo później – pierwszy LP, zatytułowany "The Jewel". Grupa nie dostała jednak stałego kontraktu. Grupę opuścił jeden z założycieli, perkusista Nigel Harris. Zastąpił go na krótko Matt Anderson, jednak szybko zrezygnował, odchodząc wraz z Rikiem Carterem.
Pendragon stanowili zatem już tylko Barrett i Gee. Na szczęście w zespole pojawił się perkusista Fudge Smith i z pomocą sesyjnego klawiszowca Jamesa Colaha udało się zakończyć trasę koncertową, na podstawie której powstał album "9.15 Live". Wtedy też, w 1985, grupa zagrała swój pierwszy koncert poza granicami Anglii, który odbył się w Utrechcie, w Holandii. Barrettowi wkrótce udało się pozyskać do zespołu stałego klawiszowca, swojego przyjaciela z dzieciństwa, Clive’a Nolana. Po krótkiej współpracy z wytwórnią Records, w 1988 r. grupa założyła własną, o nazwie Toff Records. Materiał na płytę demo dla EMI wraz z kilkoma nowymi utworami złożyły się na pierwsze wydawnictwo Toff Records – płytę "Kowtow". W tym mniej więcej czasie Barrett zaangażował do współpracy Simona Williamsa, twórcę charakterystycznych grafik zdobiących okładki płyt Pendragonu.
Wydanie albumu "The World" znaczy rozpoczęcie kolejnego rozdziału w historii grupy. Płyta została bardzo dobrze przyjęta przez krytyków, liczba fanów znacznie się powiększyła, zespołem zainteresowała się także prasa. Toff Records działała prężnie, a skład zespołu w końcu był stały. Kolejne płyty, "The Window of Life" oraz "The Masquerade Overture" (wg portalu Progarchives najwyżej oceniona płyta w dorobku grupy), okazały się również wielkim sukcesem. Barret, Gee, Nolan, Williams i dźwiękowiec Karl Groom stworzyli zgrany zespół sprzedający najwięcej płyt wśród zespołów grających prog-rock niezwiązanych z żadną dużą wytwórnią. Pendragon zagrał też swoje pierwsze koncerty w Ameryce Południowej: w Brazylii, Chile i Argentynie.
Z powodu prywatnych kłopotów Barretta (długotrwały proces rozwodowy) na kolejnym album "Not of This World" fani musieli czekać 5 lat. Album uznawany jest za najbardziej emocjonalny wśród płyt grupy, a przez wielu – za najlepszy w ich historii. Krótko po wydaniu albumu, Barrett został uznany „najlepszym gitarzystą roku 2001” przez brytyjski Classic Rock Society. W 2002 zespół wydał koncertowy krążek "Acoustically Challenged", nagrany podczas występu na żywo w Trójce w Polsce W 2005 ukazał się kolejny, siódmy album Pendragonu zatytułowany "Believe", żywszy i o niejako „młodszym” brzmieniu niż poprzedni krążek. W tym samym roku grupa zagrała swój pierwszy koncert w Ameryce Północnej, w Los Angeles, USA
Niebawem miała miejsce kolejne, po długim okresie spokoju, przetasowanie w szeregach grupy. Po 20 latach wspólnego grania z zespołu odszedł perkusista Fudge Smith, zastąpiony przed młodego muzyka Joego Crabtreego. W odnowionym składzie zespół wyruszył na swoją największą jak dotąd trasę koncertową. Materiał z trasy stał się bazą dla pierwszego wydawnictwa DVD zespołu: "And Now Everybody to the Stage".
W 2008 roku grupę opuścił Joego Crabtreego, a zastąpił go Scott Higham.
W 2014 roku grupę opuścił Scott Higham, a zastąpił go Craig Blundell.

</doc>
<doc id="476632" url="https://pl.wikipedia.org/wiki?curid=476632" title="Fashion TV">
Fashion TV

Fashion TV – kanał telewizyjny poświęcony modzie.
Powstał w 1997 roku i jest własnością francuskiego biznesmena polskiego pochodzenia, Michela Adama Lisowskiego. Przez całą dobę prezentuje kilkuminutowe klipy z pokazów mody (często ujęcia z różnych pokazów łączy się w jeden, tematyczny klip). Oprócz telewizji, pod charakterystycznym znakiem diamentu działa także rozbudowany serwis internetowy i sieć barów.
W Polsce kanał dostępny jest na wszystkich platformach cyfrowych, w wielu sieciach kablowych, a także w niekodowanym przekazie satelitarnym.

</doc>
<doc id="476633" url="https://pl.wikipedia.org/wiki?curid=476633" title="Eisleben">
Eisleben

Eisleben, Lutherstadt Eisleben (pol. "Miasto Lutra Eisleben") – miasto w środkowych Niemczech, w kraju związkowym Saksonia-Anhalt, w powiecie Mansfeld-Südharz. Znane jako rodzinne miasto Marcina Lutra, stąd oficjalna nazwa miasta. Drugie co do wielkości miasto powiatu. Była stolica dawnego powiatu Mansfelder Land. 
Historia miasta jest ściśle związana z wydobyciem i obróbką rud miedzi, które przyczyniły się do rozkwitu gospodarczego i kulturalnego miasta w XV–XVI wieku. Górnictwo było główną gałęzią przemysłu w Eisleben aż do połowy XX wieku. Obecnie gospodarka miasta opiera się na turystyce. Ponadto w mieście rozwinął się przemysł maszynowy, precyzyjny, chemiczny oraz odzieżowy.
Domy Marcina Lutra w Eisleben – narodzin przy "Lutherstraße" i śmierci przy "Andreaskirchplatz" oraz zabytki związane z pobytem Lutra w Wittenberdze zostały wpisane w 1996 na listę światowego dziedzictwa UNESCO.
Geografia fizyczna.
Położenie.
Eisleben położone jest w pagórkowatej kotlinie mansfeldzkiej u wschodnich podnóży gór Harzu, na peryferiach aglomeracji Lipsk-Halle.
Klimat.
Średnia roczna temperatura powietrza w Eisleben wynosi 8.5˚C. Całkowita roczna suma opadów to ok. 509 mm. Najcieplejszymi miesiącami są czerwiec, lipiec i sierpień (średnia temp. 16.1˚C-17.6˚C), a najchłodniejszymi grudzień, styczeń i luty (średnia temp. -0.5˚C-0.7˚C). Najobfitsze opady występują pomiędzy majem a lipcem (51-61 mm) a najmniejsze w lutym (32 mm).
Geografia społeczno-ekonomiczna.
Podział administracyjny i zagospodarowanie przestrzenne.
W obrębie Eisleben wyróżnia się następujące dzielnice: Neckendorf, Oberhütte oraz dawne gminy samodzielne: Helfta, Volkstedt, Rothenschirmbach, Wolferode, Unterrißdorf, Polleben, Bischofrode, Osterhausen, Schmalzerode.
Eisleben tworzyło do 31 grudnia 2009 wspólnotę administracyjną Lutherstadt Eisleben, została ona rozwiązana gdy do miasta przyłączono gminy Burgsdorf i Hedersleben a rok wcześniej Bischofrode, Osterhausen i Schmalzerode.
Historia.
Pochodzenie nazwy miasta.
W okresie wielkiej wędrówki ludów w III–V wieku plemiona Swebów: Anglowie oraz Warnowie ruszyły z terenów Holsztynu, Szlezwika i Meklembrugii na południe. Ślady tej wędrówki są widoczne w nazewnictwie miast i miejscowości na zachód od rzek Łaby i Soławy (niem. "Saale"), które często mają końcówkę “leben”. Pomiędzy Haldensleben a Erfurtem znajduje się ok. 100 miast i wsi posiadających taką końcówkę, która miała oznaczać dziedzictwo (niem. "Erbe") lub spadek (niem. "Erbgut"). Przedni człon nazwy zaś miał być związany z pochodzeniem właściciela. 
Średniowiecze.
Pierwsza wzmianka o Eisleben pochodzi z 23 listopada 994, kiedy to późniejszy cesarz Otton III wymienia Eisleben w dokumencie jako jedną z sześciu miejscowości, która wcześniej otrzymała przywileje targowe, włącznie z prawem celnym i prawem do własnej monety. Eisleben otrzymało prawa miejskie w XII w.
Rozkwit miasta.
Gospodarczy i kulturowy rozkwit miasta przypada na XV–XVI w., kiedy to wydobycie i obróbka rud miedzi i srebra uczyniła miasto najprężniejszym ośrodkiem przemysłowym i handlowym w regionie Mansfeldu. 
W 1483 do Eisleben przybyli rodzice Marcina Lutra, Hans Luter i Małgorzata. Wkrótce (10 listopada 1483) urodził się ich syn, Marcin, późniejszy teoretyk i inicjator reformacji. Lutrowie wyprowadzili się do Mansfeld. Marcin kształcił się w Erfurcie, a później działał w Wittenberdze. Przez cały okres swojego życia był blisko związany z hrabstwem Mansfeld (niem. "Grafschaft Mansfeld"), odwiedzał często klasztor św. Anny, założył szkołę i przyjeżdżał na rozmowy z powstańcami chłopskimi. Tuż przed śmiercią przyjechał do Eisleben. Zmarł w 1546 w domu swojego przyjaciela, Dr. Drachstettena, przy "Andreaskirchplatz".
Czasy współczesne.
Przez wieki miasto opiekowało się zabytkami związanymi z pobytem Lutra w Eisleben. W 1946 Eisleben otrzymało człon w nazwie Lutherstadt. Domy Marcina Lutra – dom narodzin przy Lutherstraße i dom śmierci przy Andreaskirchplatz oraz zabytki związane z pobytem Lutra w Wittenberdze zostały wpisane w 1996 na listę światowego dziedzictwa UNESCO.

</doc>
<doc id="476636" url="https://pl.wikipedia.org/wiki?curid=476636" title="Lutherstadt Eisleben">
Lutherstadt Eisleben



</doc>
<doc id="476637" url="https://pl.wikipedia.org/wiki?curid=476637" title="Telegraf (góra)">
Telegraf (góra)

Telegraf – szczyt Gór Świętokrzyskich o wysokości 408 m n.p.m. należący do Pasma Dymińskiego. Jest to zarazem najwyższe wzniesienie w granicach administracyjnych miasta Kielce. Wysokość względna wynosi 130 m.
Na szczycie góry Telegraf stoi należący do Polskich Sieci Nadawczych maszt radiowy o wysokości 60 m.
Na zboczu góry znajduje się zaliczana do trudnych 500-metrowa narciarska trasa zjazdowa z różnicą poziomów 100 m. Wyposażona jest w wyciąg orczykowy. Trasa zjazdowa jest oświetlona, sztucznie naśnieżana, przygotowywana ratrakiem.
U podnóża góry znajduje się cmentarz jeńców radzieckich – miejsce spoczynku 11,2 tys. jeńców, którzy zginęli w istniejącym w pobliżu obozie niemieckim w latach 1941–1944.
Na północnym zboczu w okresie międzywojennym i do lat 50. XX wieku działały kamieniołomy, wydobywające piaskowiec, głównie na kostkę brukową.
Przez szczyt prowadzą:
U podnóża góry przechodzi żółty szlak spacerowy wokół Kielc.

</doc>
<doc id="476638" url="https://pl.wikipedia.org/wiki?curid=476638" title="Tadeusz Krwawicz">
Tadeusz Krwawicz

Tadeusz Jan Krwawicz (ur. 15 stycznia 1910 we Lwowie, zm. 17 sierpnia 1988 w Lublinie) – polski lekarz, okulista, profesor medycyny, jeden z najwybitniejszych na świecie autorytetów w dziedzinie okulistyki XX wieku.
Życiorys.
Był synem rusznikarza armii austriackiej. Przez rok studiował w Akademii Górniczo-Hutniczej w Krakowie. Studia medyczne kontynuował na Wydziale Lekarskim Uniwersytetu Jana Kazimierza we Lwowie. W 1938 uzyskał dyplom lekarza, a rok później stopień doktora medycyny.
Pracował jako asystent w Katedrze i Klinice Okulistycznej Uniwersytetu Lwowskiego, potem jako kierownik Oddziału Okulistyki Szpitala Okręgowego w Lublinie. W 1951 został profesorem nadzwyczajnym, a w 1957 profesorem zwyczajnym. Przez 34 lata (do 1980) był kierownikiem Kliniki Okulistycznej Akademii Medycznej w Lublinie (kierownictwo kliniki przejął po nim Kazimierz Gerkowicz). 
Zapoczątkował metody kriochirurgiczne w operacjach zaćmy. Był członkiem licznych towarzystw naukowych, m.in. od 1967 PAN. W latach 1971–1983 był prezesem Polskiego Towarzystwa Okulistycznego, od 1966 do 1987 roku prezesem Lubelskiego Towarzystwa Naukowego. W 1966 wybrany na pierwszego prezesa Międzynarodowego Stowarzyszenia Kriooftalmologii. Opublikował ponad 190 prac naukowych i badawczych. W Lublinie stworzył ośrodek okulistyczny o światowej sławie. Redaktor naczelny czasopisma „Postępy Okulistyki”. Swoje prace publikował m.in. w „Klinice Ocznej”.
Został odznaczony Złotym Krzyżem Zasługi (1954, "za zasługi w pracy naukowej i dydaktycznej w dziedzinie medycyny"), a w kolejnych latach Krzyżem Kawalerskim Orderu Odrodzenia Polski (1966), Orderem Sztandaru Pracy I klasy i Krzyżem Komandorskim Orderu Odrodzenia Polski (1968). W 1964 otrzymał Nagrodę I stopnia Ministra Zdrowia i Opieki Społecznej. W 1966 roku otrzymał nagrodę państwową I stopnia. Od 1967 był członkiem korespondencyjnym Polskiej Akademii Nauk, od 1980 członkiem rzeczywistym. Był także wyróżniony Nagrodą Fundacji im. Jurzykowskiego w Nowym Jorku (1967), Nagrodą Specjalną Międzynarodowego Towarzystwa Kriochirurgii (1968), Nagrodą im. Th. Axenfelda (1972) i Światową Nagrodą Nessim Habif Uniwersytetu w Genewie (1974). Otrzymał także liczne medale za zasługi lekarskie i pedagogiczne. Dwukrotne otrzymał godność doktora honoris causa: w 1975 roku w Akademii Medycznej w Lublinie oraz w 1976 roku w Uniwersytecie Medycznym im. Semmelweisa w Budapeszcie.
Zmarł 17 sierpnia 1988 roku. Został pochowany w Kazimierzu Dolnym.

</doc>
<doc id="476642" url="https://pl.wikipedia.org/wiki?curid=476642" title="Róża Lutrowa">
Róża Lutrowa



</doc>
<doc id="476646" url="https://pl.wikipedia.org/wiki?curid=476646" title="Pieczęć Lutra">
Pieczęć Lutra



</doc>
<doc id="476647" url="https://pl.wikipedia.org/wiki?curid=476647" title="Pieczęć Lutrowa">
Pieczęć Lutrowa



</doc>
<doc id="476649" url="https://pl.wikipedia.org/wiki?curid=476649" title="Wojewódzka Biblioteka Publiczna w Krakowie">
Wojewódzka Biblioteka Publiczna w Krakowie

Wojewódzka Biblioteka Publiczna w Krakowie – główna, publiczna biblioteka województwa małopolskiego. Posiada status instytucji kultury województwa małopolskiego i jest finansowana przez samorząd województwa. Siedziba biblioteki znajduje się w zabytkowym budynku dawnych koszar przy ulicy Rajskiej 1 w Krakowie.
Historia.
Historia biblioteki sięga roku 1758, kiedy to Jacek Augustyn Łopacki przekazał miastu księgozbiór liczący ok. 200 tomów. W roku 1905 powstała Biblioteka Publiczna Towarzystwa Uniwersytetu Ludowego. Na bazie tych zbiorów w 1920 roku Rada Miasta Krakowa postanowiła utworzyć Bibliotekę Publiczną im. Ernesta Bandrowskiego. W 1922 roku księgozbiór przyszłej biblioteki został zdeponowany w Muzeum Przemysłowym Krakowa. Po wojnie w 1945 roku Miejska Rada Narodowa przyjęła uchwałę o utworzeniu Publicznej Biblioteki Miasta Krakowa, a w 1949 roku została powołana Wojewódzka Biblioteka Publiczna w Krakowie. W 1955 roku z fuzji biblioteki miejskiej i wojewódzkiej powstała Wojewódzka i Miejska Biblioteka Publiczna. W 1958 roku obie instytucje zostają rozdzielone. W 1965 roku Wojewódzka Biblioteka Publiczna otrzymała status biblioteki naukowej. W 1975 roku po zmianach administracyjnych dochodzi do ponownego połączenia biblioteki miejskiej i wojewódzkiej. W 1990 roku, w konsekwencji postanowień „Ustawy o samorządzie terytorialnym”, nastąpił podział bibliotek publicznych na państwowe (wojewódzkie) i samorządowe (miejskie, gminne i miejsko-gminne). W 1993 roku zarządzeniem wojewody krakowskiego biblioteka przyjęła nazwę Wojewódzkiej Biblioteki Publicznej w Krakowie i otrzymała nowy statut, a w 1996 przeniosła siedzibę na ulicę Rajską. W 1999 roku biblioteka stała się instytucją samorządową – centralną biblioteką publiczną dla województwa małopolskiego.
Dyrektorem WBP w Krakowie od 2011 roku jest Jerzy Woźniakiewicz. Wcześniej funkcję tę pełnili: Anna Wiśniewska (p.o. dyrektor), Artur Paszko, Jacek Wojciechowski, Józef Zając, Jan Malec, Władysław Wolski, Józef Korpała.
Działalność.
Wojewódzka Biblioteka Publiczna w Krakowie gromadzi, opracowuje i udostępnia zbiory, a także sprawuje nadzór merytoryczny nad siecią samorządowych bibliotek publicznych w Małopolsce. Biblioteka prowadzi także szereg działań edukacyjnych, kulturalnych oraz przeciwdziałających wykluczeniu społecznemu.
Biblioteka, przy współpracy z Urzędem Marszałkowskim województwa małopolskiego, prowadzi Małopolską Bibliotekę Cyfrową, której głównym celem jest prezentacja w Internecie bogatego i różnorodnego dziedzictwa kulturowego Małopolski.
W budynku WBP w Krakowie działa ogólnodostępna sieć Wi-fi, budynek przystosowany jest do potrzeb osób niepełnosprawnych (podjazdy, windy, sanitariaty itp.).
W Bibliotece funkcjonuje Dyskusyjny Klub Książki dla dorosłych, organizowane są spotkania promujące czytelnictwo. Od 2007 roku w partnerstwie z Towarzystwem Polsko-Niemieckim w Krakowie realizowany jest program „Szkoła @ktywnego Seniora”, w ramach którego prowadzona jest działalność na rzecz osób starszych (kursy komputerowe, warsztaty, seminaria, wykłady).
Mierzące ponad 200 metrów długości korytarze budynku wykorzystywane są jako powierzchnie wystawiennicze dla ekspozycji malarstwa i fotografii.
Biblioteka dysponuje pięcioma salami konferencyjnymi (udostępnianymi także komercyjnie), w tym nowoczesną salą ze sprzętem nagłaśniającym, projektorami, klimatyzacją oraz kabinami tłumaczy symultanicznych.
Zbiory.
Zbiory Biblioteki obejmują około 500 tysięcy jednostek inwentarzowych. Są to książki, czasopisma, zbiory specjalne, w tym płyty winylowe, kasety, przezrocza, płyty CD i DVD. WBP w Krakowie posiada bogate zbiory naukowe i popularnonaukowe ze wszystkich dziedzin wiedzy, encyklopedie, słowniki, bibliografie i monografie, książki dotyczące Krakowa i Małopolski, dokumenty życia społecznego, materiały audialne z zakresu muzyki poważnej, operowej, rozrywkowej i dziecięcej, nuty i materiały muzykologiczne, bogate zbiory czasopism, roczników i zeszytów naukowych, komputerowe bazy danych, bibliografie multimedialne, a także książki brajlowskie i „książki mówione” (kasety magnetofonowe) – głównie beletrystykę dla dorosłych i dla dzieci.
Biblioteka dysponuje unikatowymi zbiorami czasopism regionalnych i lokalnych z terenu Krakowa i Małopolski oraz m.in. kolekcją dokumentów życia społecznego, takich jak: katalogi wystaw, programy teatralne, imprez, afisze i plakaty, druki wyborcze, okolicznościowe, ulotki, obwieszczenia itp.
Wojewódzka Biblioteka Publiczna w Krakowie gromadzi i udostępnia na miejscu aktualne wydania gazet i czasopism (około 270 tytułów w prenumeracie) oraz komplety archiwalnych roczników – łącznie około 2 tys. tytułów. Są to zarówno periodyki o tematyce ogólnej i społeczno-kulturalnej, jak i czasopisma naukowe z dziedziny nauk humanistycznych i społecznych. Udziela także informacji bibliotecznych, bibliograficznych i faktograficznych ze wszystkich dziedzin wiedzy, zarówno na miejscu, jak i telefonicznie oraz korespondencyjnie.
Oddana do użytku jesienią 2009 Czytelnia Główna WBP w Krakowie to jedna z nielicznych tak dużych czytelni posiadająca wolny dostęp do zbiorów. Czytelnicy WBP w Krakowie mają możliwość korzystania z katalogu w formie elektronicznej, a także zarządzania swoim kontem bibliotecznym poprzez Internet.

</doc>
<doc id="476651" url="https://pl.wikipedia.org/wiki?curid=476651" title="Heniochus">
Heniochus

Heniochus – rodzaj morskich ryb z rodziny chetonikowatych. Niektóre gatunki spotykane w hodowlach akwariowych.
Występowanie: ciepłe wody oceaniczne
Klasyfikacja.
Gatunki zaliczane do tego rodzaju :

</doc>
<doc id="476656" url="https://pl.wikipedia.org/wiki?curid=476656" title="Henry John Heinz">
Henry John Heinz

Henry John Heinz (ur. 11 października 1844 w Pittsburghu, zm. 14 maja 1919 w Pittsburghu) – amerykański przedsiębiorca i wynalazca, twórca znanej marki sosu pomidorowego (ketchupu).
Heinz urodził się w rodzinie niemieckich emigrantów, pochodzących z miasta Kallstadt. Posiadał ośmioro rodzeństwa.
W roku 1869 utworzył razem z partnerem L. Clarencem Noblem przetwórnię spożywczą o nazwie "Heinz Noble &amp; Company", oferującą głównie chrzan w przejrzystych słoikach, jako sposób na prezentowanie czystości produktu (było to wyjątkowe w XIX w.). W 1875 przedsiębiorstwo ogłosiło upadłość. Rok później Heinz wspólnie z bratem i kuzynami stworzył nową przetwórnię warzyw o nazwie "F. &amp; J. Heinz Company". Firma wprowadziła w 1876 roku na amerykański rynek nowy sos pomidorowy pod nazwą „keczup”, smakowo dostosowany do gustów lokalnego konsumenta. W roku 1888 Heinz przejął udziały pozostałych współwłaścicieli, dokonał zmian w przedsiębiorstwie i przemianował je na H. J. Heinz Company.

</doc>
<doc id="476659" url="https://pl.wikipedia.org/wiki?curid=476659" title="Arabika">
Arabika



</doc>
<doc id="476660" url="https://pl.wikipedia.org/wiki?curid=476660" title="Podkielecki Obszar Chronionego Krajobrazu">
Podkielecki Obszar Chronionego Krajobrazu

Podkielecki Obszar Chronionego Krajobrazu – obszar chronionego krajobrazu położony w województwie świętokrzyskim, na północ i wschód od Kielc. Zajmuje powierzchnię 26 484,69 ha. Obejmuje pasma Klonowskie i Masłowskie Gór Świętokrzyskich, a także częściowo doliny rzek Lubrzanki, Bobrzy i Kamionki. 
Tereny POChK należą administracyjnie do gmin Daleszyce, Górno, Łączna, Masłów, Miedziana Góra, Morawica, Piekoszów, Suchedniów i Zagnańsk.
POChK pełni rolę bufora oddzielającego aglomerację kielecką od Świętokrzyskiego Parku Narodowego oraz świętokrzyskich parków krajobrazowych. Chroni wody podziemne w zbiorniku Kielce oraz w zbiorniku Gałęzicko-Bolechowicko-Borkowskim, z których miasto Kielce i sąsiednie miejscowości czerpią wodę pitną. Chroni także wody powierzchniowe rzek Lubrzanki, Warkocza, Czarnej Nidy i Belnianki.
W granicach POChK znajdują się 2 rezerwaty przyrody: Barcza i Sufraganiec.

</doc>
<doc id="476661" url="https://pl.wikipedia.org/wiki?curid=476661" title="Naboo">
Naboo

Naboo – fikcyjna planeta w uniwersum "Gwiezdnych wojen".
Charakterystyka.
Znacznie oddalona od centrum galaktyki rodzinna planeta senator Padmé Amidali, która została jej królową w wieku 14 lat. Naboo to planeta słabo zaludniona, posiadająca niewielkie siły zbrojne, których trzon to pewna liczba słabo wyposażonych kosmicznych myśliwców, ochotnicza straż wyposażona w krótką broń ręczną, dysponująca niewielką liczbą nieopancerzonych pojazdów wsparcia. Pomimo wielkich walorów przyrodniczych i kulturowych (mieszkańcy Naboo słynęli z wyrobu wspaniałych ornamentów i pięknych konstrukcji z kamienia, metalu i tworzyw sztucznych, czego przykładem są choćby ich statki kosmiczne), Naboo stała się areną krwawych bitew z wojskami Federacji Handlowej, kierowanej przez Sithów.
Tereny podwodne Naboo zajęte są przez Gunganów, rasę oddychającą w wodzie, żyjącą w środowisku wodnym i bagiennym, posiadającą rozbudowane podwodne miasta (siedzibą "szefa" Gunganów – Big Boss Nassa – jest miasto Otoh Gunga) i pojazdy typowe dla swego środowiska. Gunganie jako druga rasa zamieszkująca planetę, przed konfliktem o Naboo żyli w separacji od pozostałych mieszkańców Naboo, potem zrozumieli swoje trudne położenie i połączyli się w sojuszu z królową Amidalą, by wspólnie podjąć walkę z najeźdźcą (Federacja Handlowa). Walka zakończyła się sukcesem, dzięki czemu na Naboo zapanował pokój i pojednanie obu ras (Epizod I Nowej Trylogii – ""), skutkujące później wybraniem Gunganina Jar Jar Binksa na zastępcę senator Amidali w galaktycznym senacie.
Naboo pojawia się na krótko pod koniec "Epizodu VI- Powrotu Jedi" – gdy pokazywanych jest kilka planet cieszących się z pokonania Imperium Galaktycznego.
Dzień na planecie trwa 26 standardowych godzin, rok trwa 312 lokalnych dni.
Wygląd.
Naboo jest planetą gęsto porośniętą roślinnością. Przy szumie wodospadów i widoku letnich kwiatów jest tam jeszcze mnóstwo innych wspaniałych rzeczy, np. pałac królewski, miasto królewskie Theed.
Zdjęcia do filmów kręcone były w różnych miejscach:
Władze.
W czasach, o których opowiadają "Gwiezdne wojny", planetą Naboo rządziła elekcyjna królowa Padmé Amidala, następczyni suwerena, króla Veruny. Amidala po dwóch kadencjach objęła urząd senatora w senacie galaktycznym, który w końcu – skorumpowany ponad miarę i w większości opanowany przez popleczników Palpatine'a – został rozwiązany. Na tronie Naboo Amidalę zastąpiła królowa Jamilla, która podobnie jak Amidala wierzyła mocno w demokrację i nad rozwiązania siłowe przedkładała pokojowe negocjacje.

</doc>
<doc id="476662" url="https://pl.wikipedia.org/wiki?curid=476662" title="Ścianka">
Ścianka

Ścianka – polski zespół rockowy założony w roku 1994 w Sopocie przez Macieja Cieślaka.
Debiutancki album zespołu, "Statek kosmiczny Ścianka", ukazał się w 1998 roku nakładem Biodro Records. Zespół nagrał cztery albumy długogrające, ostatnim był "Pan Planeta" z 2006 roku.
Historia.
Zespół powstał w Sopocie w listopadzie 1994 roku. Założyli go Maciej Cieślak, Wojciech Michałowski i Arkady Kowalczyk. Cieślak pytany o genezę nazwy zespołu odpowiadał: „nazwa jest dźwiękiem”.
Od początku sopocka formacja wyróżniała się na tle innych alternatywnych trójmiejskich zespołów reprezentujących przede wszystkim scenę yassową, jednak krytycy muzyczni próbowali utożsamiać twórczość grupy z tym nurtem.
W 1996 roku do grupy dołączył klawiszowiec Jacek Lachowicz, tak jak Cieślak absolwent gdańskiej Akademii Muzycznej; obydwaj grali wcześniej razem w grupie Maximum Gulliver. Wkrótce potem grupę opuścił Wojciech Michałowski.
Formacja zaczęła powoli zdobywać popularność w Trójmieście, dając pierwsze koncerty w piwnicy willi przy ulicy Mickiewicza w Sopocie, gdzie ostatecznie powstało studio nagraniowe Cieślaka; gitarzysta wydał też własnym nakładem demo zatytułowane "Robaki", które wysyłał do wytwórni oraz prywatnych firm jako upominki oraz sprzedawał fanom zespołu na koncertach (nieoficjalne źródła mówią, iż sprzedano jedynie 5 sztuk). Utwory „Impro” i „Struktura nr 2” dotarły do szerszego grona słuchaczy za sprawą promocyjnych płyt CD dołączonych w 1997 roku do czasopism „Brum” i „Jazz Forum”.
W 1998 Ścianka nagrała swój debiutancki materiał dla wytwórni Tymona Tymańskiego, Biodro Records.
"Statek kosmiczny Ścianka".
"Statek kosmiczny Ścianka" okazał się dużym sukcesem artystycznym i komercyjnym (jak na zespół grający muzykę alternatywną; sprzedano ponad 5 000 egzemplarzy). Płyty nie promowały single, mimo to „Skuter” uzyskał status największego przeboju Ścianki. Czytelnicy magazynów „Tylko Rock” i „Brum” uznali album za debiut roku, grupa otrzymała dwie nominacje do Fryderyków 1998 w kategoriach alternatywny album roku i debiut roku. Ostatecznie nie otrzymała nagród, zagrała jednak na gali wręczenia statuetek w warszawskiej Sali Kongresowej. Zespół zagrał na gali utwór „Skuter”.
Wbrew składowi podanemu we wkładce płyty, grający na basie Tran Chi był postacią fikcyjną stworzoną przez zespół jako żart. Na basie faktycznie zagrali Cieślak oraz Lachowicz. Niedługo po wydaniu debiutu do zespołu dołączył basista Andrzej Koczan. 
"Dni wiatru".
W 1999 roku zespół zaczął nagrywać drugą płytę i podpisał kontrakt z wytwórnią BMG, Sissy Records. Proces nagrywania trwał stosunkowo długo, a data premiery była przesuwana.
Mający swoją premierę ostatecznie w lutym 2001 roku album "Dni wiatru" był dużym zaskoczeniem dla wielbicieli twórczości zespołu, prezentując zupełnie inne oblicze i charakter zespołu. Wydany niedługo przed premierą płyty minialbum "…only your bus doesn't stop here" zawierał trzy wersje „The Iris Sleeps Under the Snow”, w tym interpretacje Myslovitz i duetu Kasia Nosowska – Andrzej Smolik. Album zawierał materiał skomponowany przez Cieślaka i Lachowicza na przestrzeni kilku lat, „Czarny autobus” był grany na koncertach już w 1994, „Peron” w 1996. Utwór „***” powstał w okresie nagrywania demo "Robaki" i na płycie pojawił się w zarejestrowanej ówcześnie wersji, ze skompilowanymi odgłosami z sopockiego klubu Siouxie.
"Dni wiatru" sprzedał się w nakładzie ponad 9000 egzemplarzy. Singel „The Iris Sleeps Under the Snow” z rekomendacją Marka Niedźwieckiego znalazł się na Liście przebojów Trójki. Album ponownie został dostrzeżony przez ZPAV, otrzymując nominację do Fryderyka w kategorii „muzyka alternatywna” (przegrał z "Uwaga! Jedzie tramwaj" Lenny Valentino).
We wrześniu 2001 na rynek trafił drugi oficjalny singel Ścianki, "Sława EP", zawierający cztery covery. Sława Przybylska, której zdjęcie znajduje się na okładce singla, jest współautorką (wspólnie z Mieczysławem Foggiem) jednej z nagranej na nowo przez zespół piosenek, „Już nigdy (tango)”. Teledysk do tego utworu w reżyserii Rafała Paradowskiego został nagrodzony na 10. Festiwalu Yach Film w kategorii „inna energia”. Na płycie znalazła się też szydercza wersja „Smoke On The Water” z repertuaru Deep Purple („Utwór Deep Purple nagraliśmy w takiej wersji, by udowodnić, że rock się skompromitował”), cover „Ocean” Lou Reeda i „Tomorrow Never Knows” The Beatles.
W tym samym roku doszło do współpracy Macieja Cieślaka, Jacka Lachowicza i Arkadego Kowalczyka z Arturem Rojkiem i Mietallem Walusiem w projekcie Lenny Valentino. Maciej Cieślak zajął się też produkcją albumów obiecujących młodych zespołów, m.in. drugiego albumu szczecińskiej grupy Kristen. Zespół nagrał również swoją wersję utworu „T.Time” Smolika na jego singel.
"Białe wakacje".
W 2002 roku zespół rozpoczął pracę nad nowym albumem. Premiera EPki "Białe wakacje" zapowiadającej album o tym samym tytule we wrześniu 2002 roku jest pamiętana między innymi z powodu dziwacznej pomyłki wytwórni fonograficznej, która wypuściła na rynek około 200–300 błędnie wytłoczonych egzemplarzy płyty: zamiast czterech wersji piosenki tytułowej mieściło się na nich siedem utworów z wcześniejszych wydawnictw zespołu: „Białe wakacje”, „Sopot”, „Piosenka no3”, „Iris Sleeps Under The Snow”, „***”, „Ocean” i „Już nigdy (tango)”.
Album "Białe wakacje", który ukazał się na rynku pod koniec września, promowany był przez teledysk do „Białych wakacji” w reżyserii Bo Martina, nagrodzony w kategorii „reżyseria” na 12. festiwalu Yach Film. Zespół dał też po raz drugi koncert w trójkowym Studiu im. Agnieszki Osieckiej (23 września 2002). Kilka miesięcy później ukazała się ostatnia wydana w Sissy Records płyta Ścianki, "Harfa traw EP". EPka zawierała cztery wersje utworu tytułowego i dwa teledyski – do „Białych wakacji” i do „Harfy traw”. Album dostał nominację do Fryderyka 2002 w kategorii „muzyka alternatywna”.
W marcu 2003 ukazała się płyta zawierająca utwory różnych wykonawców nagrywających dla wytwórni Sissy Records i zaproszonych gości, "Projekt SI 031". Znalazły się na niej kompozycje nagrane wspólnie przez Jacka Lachowicza i Anię Dąbrowską („Jedynka”, „Szesnastka”), Cieślaka i Kristen („Czternastka”), a także samodzielne kompozycje Lachowicza („Szóstka”) i Koczana („Jedenastka”).
Ponadto zespół współpracował z teatrami tworząc muzykę do kilku spektakli (m.in. "Tory", "Zwyczajne szaleństwa", "Przygody Sindbada żeglarza") i filmów – udźwiękawiając film "Pancernik Potiomkin" na MFF Era Nowe Horyzonty w Cieszynie 25 lipca 2003 roku. 27 czerwca 2004 podczas Warsaw Summer Jazz Days Maciej Cieślak i Jacek Lachowicz razem z wieloma innymi polskimi muzykami (Macio Morettim, Michałem Gosem, Tymonem Tymańskim, Piotrem Pawlakiem, Tomaszem Muchą, Marcinem Krzyżanowskim, Wojciechem Mazolewskim, Wojciechem Kucharczykiem, Arkadiuszem Skolikiem) wzięli udział w projekcie Johna Zorna „Cobra”.
"Pan Planeta" i "Secret Sister".
W 2005 roku z zespołu odeszli Andrzej Koczan i Jacek Lachowicz. Cieślak pytany o przyczyny rozpadu grupy mówił: „Od dłuższego czasu narastał między nami konflikt we wszelkich możliwych kwestiach. Dlatego w pewnym momencie trzeba było się rozstać”, natomiast klawiszowiec w innym wywiadzie przyznał: „Mieliśmy dobre i złe chwile. Z czasem tych ostatnich było coraz więcej. Coś się między nami wypaliło. Dlatego postanowiłem podjąć radykalne kroki. Wreszcie jestem na swoim”.
Zarejestrowany jeszcze w starym składzie materiał został wydany przez niezależną wytwórnię Isound w kwietniu 2006 roku; album "Pan Planeta" poprzedziła EPka "Boję się zasnąć, boję się wrócić do domu". Płyta została przyjęta dość dobrze, ale sprzedaż nie dorównywała poprzednim wydawnictwom zespołu. Maciej Cieślak nie ukrywał, że liczy na zainteresowanie płytą na Zachodzie, między innymi ze strony [PIAS] Recordings.
Promująca album trasa odbyła się na wiosnę i na jesieni, obejmując największe polskie miasta. Ponadto we wrześniu 2006 roku Ścianka dała koncert w ramach 31. Festiwalu Polskich Filmów Fabularnych w Gdyni na plaży miejskiej, grając muzykę na żywo do filmu Mieczysława Krawicza i Alfreda Niemirskiego "Szlakiem hańby" z roku 1929. Support jednego z koncertów w ramach Pan Planeta Tour, nieznany bliżej zespół (Wyjebani) W Dobrej Wierze, okazał się być wspólnym projektem Maćka Cieślaka, Małgorzaty Halber i Marcina Zagańskiego (Kombajn do Zbierania Kur po Wioskach). Na stronie MySpace tria znalazła się zapowiedź płyty WWDW. Jeden z utworów („Dobre rady”) znalazł się na składance, łącznie trzy utwory prezentowane były w programie 3 Polskiego Radia w audycji OFFensywa.
Zespół pracował też w studiu, nagrywając materiał z nowym basistą, Michałem Bielą z Kristen. W marcu trio Cieślak-Kowalczyk-Biela spotkało się w studiu z Tomaszem Ziętkiem i Ireneuszem Wojtczakiem, nagrywając pod nazwą Ścianka Quintet ścieżkę dźwiękową do nieistniejącego filmu. Płyta "Secret Sister" była sprzedawana na koncertach w ramach trasy Secret Sister Tour (później także na stronie myshitinyourcoffee.com), a jej nakład ograniczono do 500 egzemplarzy.
W maju ukazała się składanka piosenek zespołu Joy Division nagranych przez polskie zespoły, na którą Ścianka nagrała własną wersję „She′s Lost Control”.
W lipcu zespół zagrał na drugiej edycji OFF Festivalu w Mysłowicach. Utwór „Skuter” został wcześniej wybrany przez dyrektora artystycznego, Artura Rojka, na oficjalny hymn tej edycji festiwalu.
1 września w Warszawie w ramach Projektu Mizrach zespół przedstawił premierowe słuchowisko inspirowane opowiadaniem Brunona Schulza „Noc lipcowa”. Cieślak tak mówił o tym wydarzeniu: „Kiedy Rafael [Rogiński] zaproponował, aby Ścianka zagrała muzykę chasydzką, odmówiłem. Z drugiej strony idea Mizrah, oswajanie tego, co nieznane, bardzo mi się podoba. Na koncertach od początku gramy słuchowiska, a ponieważ uważam Brunona Schulza za najgenialniejszego pisarza na świecie, zaproponowałem, że przygotujemy występ osnuty wokół jego prozy”. Fragment słuchowiska znalazł się na wyprodukowanej przez Cieślaka płycie dokumentującej koncert, dołączonej do numeru "Przekroju" 6 grudnia 2007.
W październiku 2007 na oficjalnej stronie zespołu ukazała się informacja o nagrywaniu płyty; zespół rozpoczął też kolejną trasę. 1 marca 2008 wystąpił w gdańskim Żaku, supportowany przez George Dorn Screams. Na koncercie gościnnie w utworze „Białe wakacje” zagrał pierwszy basista Wojciech Michałowski. 10 marca w poznańskim klubie U Bazyla zagrała Ścianka prezentując akustyczny materiał (jako duet, bez Kowalczyka). Oprócz nich tego wieczoru zagrali Mikrokolektyw, Budyń &amp; Sprawcy Rzepaku i utworzona tego wieczoru grupa Blek Sabat, czyli Macio Moretti (Mitch&amp;Mitch), Maciej Cieślak, M.Bunio.S (Dick4Dick) i Michael Pfeiff (Pogodno).
W kwietniu Michał Biela koncertował z Kristen, Ścianka w tym czasie zagrała dwa koncerty: 28 kwietnia we wrocławskim klubie Rura, przez zaproszonym przez grupę zespołem Old Time Relijun, i dzień później w warszawskiej Jadłodajni. Pod koniec kwietnia na MySpace ukazał się profil nowego projektu, w którym biorą udział dwaj członkowie Ścianki, Cieślak (perkusja, pianino) i Biela (głos, gitara), obok Bogusława Szarmacha (bas) i Karoliny Rec (wiolonczela) – Kings Of Caramel. Zespół wydał własnym sumptem płytę, podobnie jak "Secret Sister" z informacją o wytwórni My Shit In Your Coffee). Cieślak zapowiedział wspólną trasę Kings of Caramel i Ścianki.
"Shifting the Night for Tomorrow" i "Come November".
W sierpniu 2010, podczas OFF Festivalu w Katowicach, Ścianka wydała swoje pierwsze DVD "Na Chłodnej – 10.3.2010" z koncertem w warszawskim klubie. Rok później na tym samym festiwalu zadebiutowało DVD nagrane w tym samym miejscu dzień później przez samego Cieślaka i Kowalczyka. Zapowiadany na 15 października 2011 roku album "Come November" do tej pory nie ukazał się. Na oficjalnej stronie udostępniono planowane na ten album utwory „Satellites” i „Blue-Gray Mate”. Wcześniej, w sierpniu, ukazała się EP "Shifting the Night for Tomorrow" na której poza piosenką tytułową znalazło się jej 11 remiksów wyłonionych w konkursie na Facebooku.
"Niezwyciężony".
W marcu 2013 roku Audioteka.pl wydała audiobook powieści Stanisława Lema "Niezwyciężony", do którego muzykę nagrał zespół Ścianka. W grudniu 2015 roku ukazał się album z dwoma dwudziestominutowymi utworami, a zespół rozpoczął krótką trasę koncertową, na której prezentował materiał na żywo. Po ostatnim koncercie trasy grupę opuścił Michał Biela. Rozszerzona edycja zawierająca 8 dodatkowych kompozycji ukazała się w 2021 roku na oficjalnym profilu grupy na platformie Bandcamp. 
Koncerty.
Zespół od początku działalności koncertował, początkowo w Sopocie dla wąskiej grupy znajomych, potem w całej Polsce i kilkakrotnie za granicą.
Od początku muzycy stosowali praktykę prezentowania nowych utworów na koncertach, nierzadko wiele lat przed umieszczeniem ich na płycie. Materiał nagrany na płycie "Dni wiatru" grany był na trasie promującej "Statek kosmiczny Ścianka", a utwory z "Pana Planety" znane były uczestnikom koncertów z trasy w 2005 roku.
Ponadto, w repertuarze grupy są utwory o charakterze słuchowisk, nazwanych przez Cieślaka „bajeczkami” („Ballada o smutnym rycerzyku”, „Bajeczka o czerwonych konikach”, „Letnia przygoda żuka Władysława”). Lider zespołu kilkakrotnie w wywiadach przyznawał, że planuje wydanie płyty zawierającej wyłącznie „bajeczki”.
W repertuarze koncertowym grupy, znajdują się też utwory cenionych przez Cieślaka i pozostałych muzyków grupy, zespołów. W początkowym okresie działalności grupy szczególnie często Ścianka grała utwory Lou Reeda i Velvet Underground, później były to m.in. utwory The Beatles, Sławy Przybylskiej, Chrisa Isaaka, Sonic Youth czy Black Sabbath.

</doc>
<doc id="476663" url="https://pl.wikipedia.org/wiki?curid=476663" title="Puchar Narodów w skokach narciarskich">
Puchar Narodów w skokach narciarskich

Puchar Narodów w skokach narciarskich – nazwa klasyfikacji drużynowej Pucharu Świata w skokach narciarskich. Każdy kraj ma w klasyfikacji Pucharu Narodów tyle punktów, ile łącznie zdobyli do klasyfikacji indywidualnej PŚ reprezentujący go skoczkowie. Dodatkowe punkty przyznawane są też za konkursy drużynowe w PŚ – za 1. miejsce 400 pkt., za 2. – 350, za 3. – 300, za 4. – 250, za 5. – 200, za 6. – 150, za 7. – 100, a za 8. – 50. Drużyny sklasyfikowane poniżej 8. miejsca w zawodach drużynowych nie otrzymują za nie punktów.

</doc>
<doc id="476665" url="https://pl.wikipedia.org/wiki?curid=476665" title="Łupek serycytowy">
Łupek serycytowy

Łupek serycytowy – skała metamorficzna powstała z niewielkiego przeobrażenia łupka ilastego bądź mułowca w warunkach niskich temperatur (200–400 °C) i niezbyt wysokich ciśnień (bardzo niski i niski stopień metamorfizmu według Winklera). Ze względu na pochodzenie często można spotkać nazwy "metaiłowiec" lub "metamułowiec".
Stanowi skałę przejściową do utworów osadowych. Jest bardzo pospolity i szeroko rozpowszechniony.
Właściwości łupków serycytowych pochodzą od dominującego składnika jakim jest serycyt jednak często są maskowane przez obecność innych minerałów, np. kwarcu, chlorytu, czasami skaleni.
Miejsca występowania: USA – Pensylwania, Vermont, Wielka Brytania – Walia, Polska – G. Kaczawskie, G. Opawskie, Małopolska, głębokie podłoże północnej i północno-wschodniej Polski.
Zastosowanie: używany jako materiał do pokrywania dachów, zmielony – do wyrobu płyt elektrycznych, stołów laboratoryjnych, tablic szkolnych. Ma zastosowanie jako kruszywo i wypełniacz, nośnik do farb, dawniej nośnik do DDT.

</doc>
<doc id="476666" url="https://pl.wikipedia.org/wiki?curid=476666" title="Bartek Waglewski">
Bartek Waglewski



</doc>
<doc id="476668" url="https://pl.wikipedia.org/wiki?curid=476668" title="Chronica Jutensis">
Chronica Jutensis

Chronica Jutensis (pol. "Kronika jutlandzka", duń. "Jyske Krønike"), znana również jako Continuatio compendii Saxonis oraz Chronica Danorum to krótka duńska kronika z XIV wieku. Napisana jest w języku łacińskim. Kronika zawiera również krótkie (około jednej czwartej oryginału) streszczenie "Gesta Danorum" Saxo Gramatyka, nazwane "Compendium Saxonis".
Oryginalny manuskrypt zaginął. Zachowały się jednak cztery osobne ręcznie stworzone kopie, około stu lat młodsze od oryginału.
"Chronica Jutensis" zaczyna się w momencie, w którym kończy się "Gesta Danorum", czyli u schyłku rządów Kanuta IV, tuż przed objęciem tronu przez Waldemara Zwycięskiego. Wydarzenia opisane w pracy kończą się na początku panowania Waldemara Atterdaga, około 1342 roku.
Kronika prawdopodobnie napisana została w latach 1342-1350. Ponieważ nie wspomniano w niej sprawy sprzedania Estonii inflanckiej gałęzi zakonu krzyżackiego, co miało miejsce 29 września 1346, praca musiała powstać albo przed tą datą, albo najpóźniej kilka lat po niej.
Nie wiadomo, kto jest autorem Kroniki. Zapewne jednak była to osoba z Jutlandii, gdyż topografia, zdarzenia i postacie z tego regionu opisane są szczególnie dobrze.

</doc>
<doc id="476673" url="https://pl.wikipedia.org/wiki?curid=476673" title="Prąd wirowy">
Prąd wirowy

Prąd wirowy (zwany również prądem Foucaulta od nazwiska odkrywcy J. Foucaulta) – prąd indukcyjny, który pojawia się w substancji przewodzącej prąd (przewodniku), znajdującej się w zmiennym polu magnetycznym lub poruszającej się względem źródła stałego pola magnetycznego. 
Prąd wirowy powoduje powstawanie indukowanego pola magnetycznego, które przeciwdziała zmianom pierwotnego pola magnetycznego zgodnie z prawem Lenza. Wraz ze wzrostem natężenia pola magnetycznego bądź przewodności właściwej przewodnika lub im szybciej zmienia się pole magnetyczne, na którego działanie wystawiony jest przewodnik, tym silniej indukują się prądy wirowe.
Prądy wirowe szkodliwie wpływają na sprawność urządzeń elektrotechnicznych. Zjawisko to uwidacznia się w magnetowodach obwodów prądu zmiennego, wykonanych z materiałów przewodzących prąd, np. prądnice czy transformatory. Z tego też względu nie wytwarza się tych elementów z jednolitych brył metalu, lecz składa się np. z pakietów cienkich blach, odizolowanych wzajemnie warstwą izolacji (emalia, lakier, utlenienie powierzchni) lub wykonuje z substancji nie przewodzących prądu elektrycznego (np. z ferrytów).
Zastosowanie.
Ogrzewanie w wyniku przepływu prądów wirowych wykorzystywane jest na szeroką skalę w piecach indukcyjnych, używanych w procesie nagrzewania podczas obróbki cieplnej metali. Ostatnio coraz częściej w domowych kuchniach indukcyjnych, gdzie wykazuje wiele zalet w porównaniu z tradycyjnym ogrzewaniem oporowym. 
Zjawisko powstawania prądów wirowych znajduje także zastosowanie w hamulcach magnetycznych, np. w elektromechanicznych licznikach energii elektrycznej, w tłumikach drgań niektórych typów mierników wskazówkowych, oraz na szeroką skalę w zwalniaczach elektromagnetycznych (zwanych potocznie retarderami), w które wyposażane są samochody ciężarowe i autobusy. 
Wykorzystanie zjawiska powstawania prądów wirowych niesie za sobą możliwość przeprowadzania m.in.
Zalety systemów defektoskopowych opartych na zjawisku powstawania prądów wirowych:
Wady:

</doc>
<doc id="476679" url="https://pl.wikipedia.org/wiki?curid=476679" title="Buzułuk (miasto)">
Buzułuk (miasto)

Buzułuk () – miasto w europejskiej części Rosji (obwód orenburski), położone nad rzeką Samarą.
Historia.
Osada założona została w 1736 jako twierdza i strażnica graniczna Rosji. Buzułuk otrzymał prawa miejskie w 1781 r.
W latach 1941–1942 siedziba dowództwa i sztabu formującej się w ZSRR Armii Polskiej gen. Władysława Andersa.
Od 2011 siedziba eparchii.
Obecnie miasto jest ośrodkiem przemysłu spożywczego, skórzanego i produkcji maszyn wiertniczych.
Urodził się tu Czesław Rossiński – podporucznik piechoty Wojska Polskiego, cichociemny.

</doc>
<doc id="476682" url="https://pl.wikipedia.org/wiki?curid=476682" title="Latte macchiato">
Latte macchiato

Latte macchiato (z wł. „splamione mleko”) – napój mleczny powstały przez powolne (delikatnie, po ściance) dolanie kawy espresso do gorącego mleka, pokrytego warstwą mlecznej piany.
Prawidłowo przygotowane latte macchiato powinno mieć trzy warstwy: na dole mleko, pośrodku espresso, na górze piana. Podawana jest w przezroczystej szklance z grubymi ściankami o pojemności 300 ml. Podawana z długą łyżką umożliwiającą zamieszanie napoju. Latte macchiato można dekorować kakao, cynamonem itp. Można także dodawać syropy smakowe, tworząc całą gamę nowych smaków.
Latte macchiato często bywa mylone z caffè latte, w której do espresso dolewa się gorącego, spienionego mleka.

</doc>
<doc id="476683" url="https://pl.wikipedia.org/wiki?curid=476683" title="Muzeum Pojezierza Myśliborskiego">
Muzeum Pojezierza Myśliborskiego

Muzeum Pojezierza Myśliborskiego – znajduje się w Myśliborzu, w województwie zachodniopomorskim. Od 1979 mieści się w zabytkowej, gotyckiej kaplicy św. Ducha.
Muzeum posiada cztery sale ekspozycyjne.
Sala I "Myślibórz we wczesnym średniowieczu"
Ekspozycja obejmuje przedmioty pozyskane z odkrywek archeologicznych prowadzonych na grodzisku "Sołdzin" (pierwsza nazwa Myśliborza). Eksponaty pochodzą z okresu wczesnego średniowiecza (VIII-XII w.) oraz okresu kultury łużyckiej (VI w. p.n.e.).
Sala II "Z dziejów Myśliborza"
Zbiory dotyczą historii Myśliborza od XIV do XX w. Są tu prezentowane m.in. renesansowe kafle piecowe, zastawy stołowe oraz naczynia cynowe, kufry i starodruki. Znajduje się tu również oryginał gotyckiego krucyfiksu z kapliczki Jerozolimskiej (figura Chrystusa – polichromowana, wykonana z drewna lipowego o wysokości 190 cm, krzyż z drewna dębowego o wys. 288 cm).
Sala III "Historia i etnografia"
Sala poświęcona jest głównie okresowi II wojny światowej i pionierskim czasom zagospodarowywania terenu Ziemi Myśliborskiej przez Polaków. Można zobaczyć tu m.in. list żołnierza radzieckiego opisujący zdobycie Myśliborza, polskie dokumenty z pierwszych lat po wojnie, narzędzia i sprzęty gospodarstwa domowego z lat 40. i 50.
Sala IV "Galeria M"
W sali organizowane są wystawy czasowe poświęcone głównie sztuce współczesnej (nie rzadziej niż raz w miesiącu). Organizowane są tu również odczyty, spotkania i koncerty.
Muzeum oprócz działalności wystawienniczej prowadzi szeroko zakrojoną działalność kulturalną. Jest organizatorem Międzynarodowych Plenerów Malarskich, w których uczestniczą artyści z Polski, Danii, Holandii, Niemiec, Szwecji i innych krajów. W murach muzeum często organizowane są dla szkół lekcje z historii i sztuki. Często również odbywają się tu koncerty, odczyty i spotkania z ciekawymi ludźmi.
Jednostką Muzeum jest Ośrodek Edukacji Plastycznej mieszczący się w zabytkowej kaplicy św. Gertrudy. W ośrodku prowadzone są zajęcia zarówno z dziećmi i młodzieżą szkolną jak i osobami dorosłymi.

</doc>
<doc id="476687" url="https://pl.wikipedia.org/wiki?curid=476687" title="Jan Tarło">
Jan Tarło



</doc>
<doc id="476691" url="https://pl.wikipedia.org/wiki?curid=476691" title="Problem jedynkowo NP-zupełny">
Problem jedynkowo NP-zupełny



</doc>
<doc id="476695" url="https://pl.wikipedia.org/wiki?curid=476695" title="Wynohradiw">
Wynohradiw

Wynohradiw (; do 1946 roku "Sewlusz"; ) – miasto na Ukrainie, w obwodzie zakarpackim, siedziba administracyjna rejonu wynohradiwskiego.
Miejscowość leży na Nizinie Zakarpackiej, na północ od Cisy, u zbiegu granic Ukrainy, Węgier i Rumunii. Od najdawniejszych czasów ośrodek produkcji wina. 
Czas i okoliczności powstania Sewlusza nie są znane. Pierwsza wzmianka o miejscowości "Zceuleus", już wtedy mieście królewskim, pochodzi z 1262 roku. W 1329 roku król Węgier Karol Robert nadał miastu dodatkowe przywileje handlowe. Od tego czasu Sewlusz był siedzibą władz komitatu Ugocsa. W 1880 roku Sewlusz miał 4,4 tys. mieszkańców, w 1910 roku – 7,8 tys., z czego 5,9 tys. Węgrów, 1,3 tys. Rusinów i 0,5 tys. Niemców. 
W 1919 roku Sewlusz znalazł się w nowo powstałej Czechosłowacji. W marcu 1939 roku wraz z całą Rusią Zakarpacką został anektowany przez Węgry. W październiku 1944 roku został zajęty przez oddziały 4 Frontu Ukraińskiego. Około 4 tys. mieszkańców miasta zostało wywiezionych w głąb ZSRR, około 70% z nich zginęło.
W 1945 roku Sewlusz przyłączono do radzieckiej Ukrainy. 
Od 16 grudnia 1945 roku zaczęto wydawać gazetę. W 1946 roku zmieniono nazwę na współczesną.
W 1989 liczyło 25 663 mieszkańców.
W 2013 liczyło 25 565 mieszkańców.

</doc>
<doc id="476696" url="https://pl.wikipedia.org/wiki?curid=476696" title="Sewlusz">
Sewlusz



</doc>
<doc id="476697" url="https://pl.wikipedia.org/wiki?curid=476697" title="Wielki Sewlusz">
Wielki Sewlusz



</doc>
<doc id="476699" url="https://pl.wikipedia.org/wiki?curid=476699" title="Jeziora powiatu szczycieńskiego">
Jeziora powiatu szczycieńskiego

W zestawieniu ujęto większość jezior znajdujących się na terenie powiatu szczycieńskiego. Podziału dokonano według różnych kategorii. Należy zwrócić uwagę, że nie są to wszystkie jeziora powiatu szczycieńskiego – jezior małych (choć większych od 1 ha) jest jeszcze kilkadziesiąt. Jeziora te jednak często są nienazwane i z powodu swojego położenia (jeziora leśne) mają znikome znaczenie.
W artykule umieszczono też ważniejsze cieki wodne powiatu.
Połączenia między jeziorami i rzekami.
Połączenia między jeziorami i ciekami wodnymi przedstawiono od dołu do góry i od prawej do lewej, tak że główne rzeki są w lewych górnych narożnikach, a najdalej oddalone jeziora w prawych dolnych. W nawiasach przedstawiono zbiorniki i cieki poza powiatem, a kursywą rzeki i strugi.

</doc>
<doc id="476702" url="https://pl.wikipedia.org/wiki?curid=476702" title="Dynamo atmosferyczne">
Dynamo atmosferyczne

Dynamo atmosferyczne to naturalny proces powstawania pola elektrycznego w atmosferze ziemskiej.
Mechanizm.
Ruch obrotowy Ziemi powoduje cykliczne nagrzewanie jej atmosfery. Wywołuje to silne wieloskalowe pionowe ruchy konwekcyjne. Makroskopowe pionowe przesunięcia mas atmosfery powodowane są również przez atmosferyczne pływy grawitacyjne spowodowane oddziaływaniem Księżyca i Słońca. Ruch częściowo zjonizowanego powietrza odbywa się w kierunku prostopadłym do kierunku ziemskiego pola magnetycznego. W efekcie w atmosferze powstaje pole elektryczne o natężeniu
gdzie:
Przepływy prądów.
W jonosferze, w której występuje plazma wytworzona przez promieniowanie nadfioletowe Słońca, wytworzone pole elektryczne wywołuje przepływ prądu elektrycznego w atmosferze. Przepływy są źródłem dodatkowego pola magnetycznego, które nakłada się na pole geomagnetyczne powodując jego wahania, tzw. zmiany dobowe. Prąd ten występuje na średnich szerokościach geograficznych.
Dynamo atmosferyczne jest odpowiedzialne również za powstawanie równikowe prądu strumieniowego płynącego wzdłuż równika geomagnetycznego Ziemi.
Pozostałe dwa prądy strumieniowe występują w obszarze owali zorzowych (północnego i południowego). Przyczyną ich powstawania nie jest dynamo atmosferyczne tylko gwałtowne zmiany natężenia wiatru słonecznego, które powodują równie gwałtowne zmiany ziemskiej magnetosfery. Zmiany te wywołują silne przepływy powodujące efekty świetne widziane jako zorze polarne. Dodatkowe przepływy prądu w magnetosferze są powodowane zmniejszeniem odległości magnetopauzy podczas początkowej fazy burzy magnetycznej.

</doc>
<doc id="476703" url="https://pl.wikipedia.org/wiki?curid=476703" title="Średniowieczne kroniki duńskie">
Średniowieczne kroniki duńskie

Lista duńskich średniowiecznych kronik, prac historycznych oraz annałów. Prace te, pisane w języku łacińskim, często stanowią podstawową wiedzę o dawnej historii Danii. Lista nie jest kompletna.

</doc>
<doc id="476705" url="https://pl.wikipedia.org/wiki?curid=476705" title="Joachim Peiper">
Joachim Peiper

Joachim Peiper, Jochen Peiper (ur. 30 stycznia 1915 w Berlinie, zm. 13 lipca 1976 w Traves) – niemiecki oficer SS i Waffen-SS, dowódca "Kampfgruppe".
Życiorys.
Jego ojciec, pochodzący ze Śląska, służył w stopniu kapitana podczas I wojny światowej w Afryce Wschodniej. Joachim Peiper miał dwóch braci: Hansa i Horsta. W 1933 roku wstąpił do SS. W latach 1938-1941 był adiutantem Heinricha Himmlera. Od sierpnia 1941 roku walczył na froncie wschodnim w szeregach 1 Dywizji Pancernej SS Leibstandarte-SS Adolf Hitler. Podczas ofensywy w Ardenach (grudzień 1944–styczeń 1945) dowodził "Kampfgruppe Peiper". Pod koniec II wojny światowej był najmłodszym dowódcą Waffen-SS w stopniu SS-Obersturmbannführera.
Został oskarżony o masakrę amerykańskich jeńców wojennych w Malmedy oraz inne zbrodnie wojenne i skazany na karę śmierci, zamienioną później na dożywotne więzienie. Śledztwo w sprawie zbrodni dokonanej przez jednostkę Peipera na cywilnej ludności włoskiego miasteczka Boves zostało umorzone z braku dowodów. W kwietniu 1946 roku odbył się w Dachau przed amerykańskim sądem wojskowym proces dowódcy dywizji LSSAH Josefa „Seppa” Dietricha, dowódcy „Kampfgruppe Peiper” Joachima Peipera i ich podkomendnych ujętych przez siły alianckie. Peipera i 42 oskarżonych skazano na karę śmierci przez powieszenie.
Wskutek protestów niemieckiej opinii publicznej (m.in. przeciwko wykorzystywaniu sfałszowanych relacji) podjęte zostało dodatkowe śledztwo przez komisję Senatu USA, które wykazało uchybienia procesowe i dowodowe, w związku z czym kary śmierci zmienione zostały na kary więzienia, w większości przypadków dożywotniego.
Joachim Peiper podczas procesu wziął na siebie odpowiedzialność za masakrę, chcąc chronić swoich podwładnych, chociaż w jej trakcie nie tylko o niej nie wiedział, ale nawet nie był w jej pobliżu. Został pierwotnie skazany na śmierć, jednak w obliczu kontrowersji które pojawiły się w trakcie procesu karę zamieniono na dożywotnie pozbawienie wolności.
Został zwolniony z więzienia przedterminowo w 1956 roku. W latach 1957–1960 był zatrudniony w Porsche, gdzie szybko awansował. Rozwiązano z nim jednak umowę o pracę na skutek protestów związków zawodowych, które sprzeciwiły się planom awansowania zbrodniarza wojennego na stanowisko menedżerskie. Mimo to, dzięki pomocy i kontaktom z innymi weteranami Waffen-SS, nadal działał zawodowo w przemyśle motoryzacyjnym.
W 1972 roku osiadł we Francji, w departamencie Górna Saona, w miejscowości Traves. W 1974 roku, robiąc zakupy w pobliskim sklepie, został rozpoznany (najprawdopodobniej po nazwisku) przez francuskiego komunistę, który złożył o tym raport swojej Francuskiej Partii Komunistycznej. W czerwcu 1976 roku w Traves pojawiły się ulotki z podobizną Peipera, informujące o jego przeszłości. Artykuł o nim i miejscu jego pobytu pojawił się również w gazecie „L’Humanité”. W rezultacie Peiper otrzymał anonimowe groźby i ultimatum, że jeśli nie opuści Francji, zostanie zabity. Odesłał rodzinę do Niemiec, lecz sam zdecydował się pozostać w Traves. W nocy 13 lipca 1976 roku, w przeddzień Święta Narodowego Francji, w jego domu doszło do strzelaniny, a sam budynek spłonął w wyniku podpalenia. W zgliszczach znaleziono zwęglone zwłoki z kulą w piersi, które sąd uznał za ciało Peipera. Sprawców morderstwa nie wykryto.

</doc>
<doc id="476706" url="https://pl.wikipedia.org/wiki?curid=476706" title="The Miseducation Of Lauryn Hill">
The Miseducation Of Lauryn Hill



</doc>
<doc id="476710" url="https://pl.wikipedia.org/wiki?curid=476710" title="Board of European Students of Technology">
Board of European Students of Technology

Board of European Students of Technology, BEST – międzynarodowa, apolityczna, pozarządowa i niedochodowa organizacja studencka. Istniejąc od 1989, ma na celu umożliwienie dialogu, współpracy i wymiany studentów europejskich uczelni technicznych.
W marcu 2014 ponad 4800 jej aktywnych członków było skupionych wokół 96 lokalnych grup BEST w 33 krajach Europy.
Historia.
Idea BEST narodziła się w maju 1987 w Sztokholmie, podczas europejskiej konferencji dla studentów matematyki i fizyki. Jej rezultatem była decyzja o organizowaniu co pół roku w innym kraju International Week. Projekt ten miał pomóc w rozwijaniu współpracy między studentami z całej Europy.
Drugi International Week zorganizowany został w Grenoble (marzec 1988). Zaproszenie do udziału w projekcie dostali studenci wszystkich kierunków studiów, nie tylko matematyki i fizyki. Kolejny International Week odbył się w Eindhoven. Jednakże to dopiero na trzecim International Week, w Berlinie (kwiecień 1989), powstała organizacyjna wizja całej organizacji BEST. Na to spotkanie przyjechali delegaci z Barcelony, Berlina, Bolonii, Budapesztu, Eindhoven, Grenoble, Helsinek, Lizbony, Lublany, Londynu, Louvain-la-Neuve, Paryża, Sztokholmu, Trondheim, Turynu, Wiednia, Warszawy i Zurychu.
Na spotkaniu w Berlinie organizacja została oficjalnie założona. Jej głównym celem miała być promocja wymian studenckich i wspieranie komunikacji między studentami europejskich uczelni technicznych. Na spotkaniu w Budapeszcie (październik 1990) uruchomiony został jeden z pierwszych projektów BEST Summer Programme – cykl dwutygodniowych kursów w różnych miastach Europy. Po pierwszym roku pracy nad projektem odbyło się 13 takich kursów. Przez pierwsze trzy lata Summer Programme wspierany był przez TEMPUS (program pomocowy Unii Europejskiej).
Podczas 14. Zgromadzenia Ogólnego w Tallinnie BEST podjął decyzję o pracy nad H3E Thematic Network (we współpracy z CESAER i SEFI) w ramach programu Socrates. H3E oficjalnie powstała we wrześniu 1996 i miała służyć edukacji inżynierów. H3E był pierwszym Thematic Network w którego pracach studenci uczestniczyli na równych zasadach.
Podczas 15. Zgromadzenia Ogólnego w Belgii BEST rozpoczął współpracę z niemiecką organizacją Bonding. W 2002 rozpoczął współpracę z kanadyjską CFES.
Struktura.
Na strukturę BEST-u składają się 3 poziomy: lokalny, regionalny i międzynarodowy.
Grupy lokalne BEST.
Grupa lokalna (LBG, od ang. "local BEST group") skupia członków BEST na jednej uczelni. Są one odpowiedzialne za promocję i organizację wydarzeń pod szyldem BEST-u.
Departamenty.
Międzynarodowo BEST pracuje w ramach dziewięciu departamentów:
Jednym z największych projektów prowadzonych wspólnie przez polskie grupy lokalne BEST-u jest BEST Engineering Competition.
BEST jest obecny w następujących krajach:
Organizacje partnerskie.
BEST współpracuje z następującymi organizacjami studenckimi:

</doc>
<doc id="476713" url="https://pl.wikipedia.org/wiki?curid=476713" title="Katechizm">
Katechizm

Katechizm (, "katēchētikós" – nauczanie) – dokument wykładający doktrynę wyznania religijnego, zwłaszcza chrześcijańskiego; podstawa katechezy.
Najstarszym tekstem zaliczanym do katechizmów jest Didache z II wieku. Od tego czasu swoje katechizmy wydały m.in. Kościół katolicki, Kościoły prawosławne i luterańskie.
Katechizmy katolickie.
Kalendarium:

</doc>
<doc id="476714" url="https://pl.wikipedia.org/wiki?curid=476714" title="Come With Us">
Come With Us



</doc>
<doc id="476715" url="https://pl.wikipedia.org/wiki?curid=476715" title="Konina (mięso)">
Konina (mięso)

Konina – mięso z konia.
Historia.
Jedne z najstarszych śladów spożywania koniny znaleziono na stanowiskach archeologicznych La Micoque we francuskiej gminie Les Eyzies (kultura mikocka), a także w rejonie Roche de Solutré. Wiele wskazuje na to, że oprócz mięsa spożywano w prahistorii również koński szpik i mózg. Polowano na dzikie konie, zapędzając je na skaliste urwiska, skąd spadały. We wczesnym średniowieczu popularność koniny spadła, by potem znów wzrosnąć. Podobnie było w Polsce, gdzie zapożyczano niektóre potrawy z kuchni francuskiej i angielskiej. W XVIII serwowano popularną wówczas pieczeń hetmańską z mięsa młodych źrebiąt. Wiek XIX ponownie osłabił pozycję koniny na stołach. Zmieniło się to w początkach XX wieku, a szczyt popularności tego mięsa przypadł na okres II wojny światowej, co wywołane było brakami aprowizacyjnymi. W Polsce, podczas niemieckiej okupacji, przyrządzano zawiesistą zupę na koninie, pieprzny gulasz z kluskami (głównie na Śląsku), a w Warszawie wątróbkę z pyzami i kwaszoną czerwoną kapustą. W Generalnym Gubernatorstwie popularna była bejcowana pieczeń końska na dziko z sosem na zsiadłym mleku i mące. 
W latach 40. i 50. XX wieku Polska stała się bardzo poważnym eksporterem koni rzeźnych. Władze PRL twierdziły, że koń jest "przeżytkiem", który mają zastąpić traktory oraz jest "pasożytem" przez żywienie się dużymi ilościami owsa. Powszechnie oddawano wówczas na rzeź młode konie. Wysokie ceny koniny w dewizach i duży zasób tych zwierząt, powodowały, że chętnie wysyłano je na eksport. Sprzedawano również mięso i gotową szynkę. W 1970 roku na rzeź skierowano 127.000 koni, w 1980 - 145.000, a w 1983 - 142.000 (około 2% ogólnej produkcji żywca). Eksportowano też żywe konie: w 1970 - 53.200 sztuk, w 1980 - 71.967 sztuk, a w 1983 - 80.522 sztuki. Odbiorcami były głównie: Holandia, Belgia, Francja, Włochy, Wielka Brytania, RFN, Szwajcaria, Szwecja i Austria (ten ostatni kraj głównie konie do lat dwóch). Z czasem polityka państwa przeszła do preferowania hodowli wysokiej klasy koni sportowych i Polskę w eksporcie koniny wyprzedziły Rumunia, Bułgaria, Czechosłowacja oraz ZSRR.
W 2002 roku 14 krajów produkujących najwięcej koniny wyprodukowało jej 700 000 ton, z czego ⅔ w sześciu:
Spożycie koniny w Europie wynosiło w 2001 roku 153 000 ton.
Właściwości.
Konie rzeźne dzielą się na dwie grupy: powyżej trzech lat (starsze) i źrebięta (0,5-3 lat). Najlepsze na rzeź są konie ras zimnokrwistych typu ciężkiego, przy czym za smaczniejsze uchodzi mięso koni maści białej i bułanej niż karych i gniadych. Najcenniejszymi częściami są polędwica i rostbef. Konina nie ma pasożytów (włośni). Nadaje się dobrze na konserwy i wędliny, zwłaszcza kiełbasy, szynkę i polędwicę wędzoną. 
Mięso końskie ma średnio 75,2% wody (najwięcej w porównaniu z innymi zwierzętami), 20,60% białka (zwykle 20-24%, więcej niż wołowina), 2,67% tłuszczy i 1,01% soli mineralnych. Wartość kaloryczna jest niska i oscyluje wokół 118 kcal na 100 gramów. Duża zawartość wody wpływa na słabą zdolność do przechowywania. Jest najbardziej chudym mięsem i stanowi dobry dodatek mięsny w diecie niskotłuszczowej. Słodkawy smak koniny spowodowany jest stosunkowo wysoką zawartością cukrów (glikogen i alanina). 
Świeża konina ma barwę ciemnobrunatną lub ciemnoczerwonobrunatną i jest połyskująca, jednak szybko ciemnieje na powietrzu. Umięśnienie jest luźne, mało spoiste, prawie pozbawione żył tłuszczu, a tkanka łączna jest delikatna. Mięśnie są grube, włókniste, co powoduje długotrwałość procesu dojrzewania i konieczność stosowania zaprawy octowej, eliminującej przy okazji słodkawy smak. Tłuszcz jest twardy, żółty i ma niewielką ilość cholesterolu. Białka zawarte w mięsie końskim są łatwo przyswajalne i mają wszystkie aminokwasy egzogenne. 
Wydajność poubojowa koni wynosi od 51,4 do 58,6% (średnio 55,5%).
Kulinaria.
Zastosowanie gastronomiczne koniny:

</doc>
<doc id="476722" url="https://pl.wikipedia.org/wiki?curid=476722" title="Othello">
Othello

Othello – miasto w Stanach Zjednoczonych, w stanie Waszyngton, w hrabstwie Adams. Według spisu w 2020 roku liczy 8549 mieszkańców. 
W 2020 roku miasto ma najwyższy odsetek (3,6%) świadków Jehowy w Stanach Zjednoczonych.

</doc>
<doc id="476723" url="https://pl.wikipedia.org/wiki?curid=476723" title="Krowoderska Biblioteka Publiczna w Krakowie">
Krowoderska Biblioteka Publiczna w Krakowie

Krowoderska Biblioteka Publiczna w Krakowie – gminna instytucja kultury powstała w 1980 roku, po wydzieleniu placówek bibliotecznych Krowodrzy z ówczesnej Miejskiej Biblioteki Publicznej. 1.01.2017 utworzono Bibliotekę Kraków po połączeniu czterech samodzielnych dzielnicowych sieci bibliotek. Biblioteka Kraków tworzy sieć 57 placówek w dotychczasowych siedzibach.
Krowoderska Biblioteka Publiczna z Biblioteką Główną i 11 filiami była miejską instytucją kultury posiadającą osobowość prawną, działającą w obrębie ogólnokrajowej sieci bibliotek publicznych na podstawie statutu, realizującą również zadania biblioteki powiatowej.
Historia.
Kalendarium:
Działalność.
Biblioteka działała w obrębie krajowej sieci bibliotecznej. Siedzibą biblioteki wiodącej był budynek w Krakowie przy ul. Królewskiej 59, a obszarem jej działania była Krowodrza (dzielnice IV – V – VI – VII). Instytucja ta składała się z biblioteki wiodącej i 11 filii bibliotecznych. Łącznie księgozbiory Krowoderskiej Biblioteki Publicznej liczyły ponad 237 000 woluminów.
Biblioteka wiodąca i placówki oferowały szeroki wybór literatury pięknej, naukowej i popularnonaukowej, księgozbiór informacyjny (encyklopedie, słowniki, leksykony) oraz literaturę dla dzieci i młodzieży, szeroką ofertę lektur szkolnych. Wypożyczalnia obcojęzyczna oferuje literaturę w językach: angielskim, francuskim, niemieckim i rosyjskim.
Biblioteka ta upowszechniała wiedzę i kulturę oraz zaspakajała potrzeby czytelnicze mieszkańców Krakowa.

</doc>
<doc id="476728" url="https://pl.wikipedia.org/wiki?curid=476728" title="1 Armia Wojska Polskiego">
1 Armia Wojska Polskiego

1 Armia Wojska Polskiego – ogólnowojskowy związek operacyjny formowany od lipca 1944 na mocy dekretu Krajowej Rady Narodowej. Utworzona 29 lipca 1944 z sił polowych 1 Armii Polskiej w ZSRR (sformowanej 16 marca 1944). Była częścią „odrodzonego Wojska Polskiego”. Organizacyjnie podporządkowana Naczelnemu Dowództwu WP, a operacyjnie podporządkowana dowódcom frontów Armii Czerwonej. Szlak bojowy zakończyła w maju 1945 wyjściem na brzeg Łaby i szturmem części swoich oddziałów na Berlin.
Struktura organizacyjna.
dowództwo
Jednostki
Działania bojowe.
Walki o przyczółki warszawskie.
We wrześniu 1944, po zajęciu prawobrzeżnej części Warszawy (Pragi) przez wojska radzieckie i polskie, jednostki 1 Armii toczyły ciężkie i okupione ogromnymi stratami walki o uchwycenie i utrzymanie przyczółków na lewym brzegu Wisły. Celem walk było wsparcie toczącego się jeszcze powstania warszawskiego. Walki zakończyły się klęską i wycofaniem się na Pragę.
Od 10 do 28 października 1 Armia wzięła udział w zwycięskich walkach na terenie od Żerania do Legionowa, gdzie nadal stacjonowali Niemcy
Operacja wiślańsko-odrzańska.
Operacja warszawska.
W dniach 14-17 stycznia 1945 1 Armia WP, działając w składzie 1 Frontu Białoruskiego, uczestniczyła w Operacji Warszawskiej. Warszawę, zniszczoną przez Niemców po powstaniu 1944 roku w 84%, ogłoszono twierdzą. Została wyzwolona w wyniku działania trzech armii. 61 Armia z przyczółka warecko-magnuszewskiego i 47 Armia z rejonu Modlina (działające w składzie 1 Frontu Białoruskiego Armii Czerwonej) uderzyły w kierunku Błonia, tworząc tzw. kocioł warszawski, w którym znalazła się część sił 9 Armii niemieckiej.
1 Armia WP uderzyła na Warszawę siłami głównymi z południa, od strony przyczółka pod Warką, a częścią sił frontalnie, z rejonu Łomianek, Pragi i Wilanowa.
Przebieg operacji nie był jednak zgodny z wcześniej założonym planem. Nieprzyjaciel, chcąc wydostać się z kotła, wycofał część swych sił z Warszawy. W tej sytuacji 6 Dywizja Piechoty zgrupowana na prawym brzegu rzeki, sforsowała Wisłę w rejonie Śródmieścia, Żoliborza i Wilanowa i 17 stycznia, jako pierwsza, wkroczyła do lewobrzeżnej Warszawy. Nieco później do miasta dotarły jednostki 2 Dywizji Piechoty, które sforsowały Wisłę na północ od miasta i reszta sił 1 Armii z południa.
Po stoczeniu kilku walk ulicznych i potyczek jednostki 1 Armii WP zajęły Warszawę i oczyściły ją z nieprzyjaciela. Oddziały inżynieryjne rozpoczęły rozminowanie i zbudowały pierwszy most pontonowy na Wiśle. 19 stycznia na ulicach wymarłej stolicy wydzielone jednostki uczestniczyły na ul. Marszałkowskiej w defiladzie, którą osłaniał z powietrza 1 pułk lotnictwa myśliwskiego „Warszawa”("być może był to jedynie wymarsz oddziałów na front")
W dniach 19 – 29 stycznia oddziały 1 Armii WP wykonały marsz z rejonu Warszawy do Bydgoszczy, osłaniając jednocześnie zagrożone prawe skrzydło 1 Frontu Białoruskiego, a następnie, w dwóch kolumnach, maszerowały w kierunku zachodnim.
31 stycznia czołowe elementy ugrupowania operacyjnego Armii napotkały opór przeciwnika w pasie przesłaniania silnie ufortyfikowanej pozycji obronnej Wału Pomorskiego.
Przełamanie Wału Pomorskiego.
Po zdobyciu Złotowa, Jastrowia, Podgajów i sforsowaniu Gwdy, 1 Armia WP przełamała główną pozycję obrony przeciwnika.
Najcięższe walki stoczyła 4 Dywizja Piechoty o przesmyk Morzyca i na północ od jeziora Dobre, a 6 Dywizja — o ufortyfikowany Nadarzycki Rejon Umocniony.
Po rozszerzeniu wyłomu, zdobyciu Mirosławca i odparciu licznych kontrataków przeciwnika na pozycji ryglowej Wału Pomorskiego, w pierwszych dniach marca 1 Armia WP rozpoczęła walki w ramach Operacji pomorskiej, mającej na celu zniszczenie niemieckiej Grupy Armii „Wisła” i wyzwolenie Pomorza.
Działając na styku 1 i 2 Frontu Białoruskiego Armia przełamała silną obronę przeciwnika pod , okrążyła i zniszczyła część sił X Korpusu SS i wraz z wojskami Armii Czerwonej rozwinęła natarcie na północ: częścią sił w kierunku Kamienia Pomorskiego a częścią na Kołobrzeg.
Szturm Kołobrzegu.
Kołobrzeg w niemieckim systemie obronnym spełniał rolę ważnego punktu ewakuacyjnego i bazy morskiej umożliwiającej m.in. lądowanie oddziałów desantowych przeznaczonych do uderzenia w skrzydło wojsk działających na kierunku berlińskim.
Wykorzystując podmiejskie tereny bagniste, rzekę Parsętę i Kanał Drzewny, Niemcy w 1944 roku rozpoczęli rozbudowę umocnień w mieście. W 1945 roku zbudowano system barykad, przystosowano do obrony budynki i stare forty ziemne położone w węzłowych punktach miasta. Siły obronne, liczące około 10 tysięcy żołnierzy, walczyły we współdziałaniu z jednostkami Kriegsmarine, dysponowały ciężkimi działami artylerii nabrzeżnej, artylerią okrętową, czołgami i działami pancernymi. W marcu 1945 roku miasto było przepełnione cywilnymi uchodźcami z Pomorza.
4 marca do Kołobrzegu podeszły jednostki 1 Armii Pancernej Armii Czerwonej, które po nieudanej próbie zdobycia miasta z marszu przecięły jego lądowe szlaki komunikacje.
7 marca jednostki 1 Armii WP rozpoczęły oblężenie. Pierwsze uderzenie 6 Dywizji na południowe przedmieścia doprowadziło do głębokiego włamania. 8 marca 3 Dywizja zamknęła pierścień okrążenia od wschodu. Do 12 marca, w ciężkich walkach, przełamano zewnętrzny pierścień obronny.
Od 12 do 17 marca walczono o przełamanie drugiego pierścienia obrony i umocnionych obiektów w śródmieściu, 13 marca do walki wprowadzono 4 Dywizję Piechoty i 4 pułk czołgów ciężkich. W dywizjach zorganizowano grupy szturmowe. W tym okresie 6 Dywizja zbliżyła się z południa do portu, opanowała Wyspę Solną i sforsowała rzekę Parsętę. 3 Dywizja i 18 pułk 6 Dywizji, wspierane przez czołgi i działa pancerne, walczyła o Stare Miasto, zdobyła gazownię i podeszła do stacji kolejowej. 4 Dywizja zdobyła tor wyścigowy, warsztaty kolejowe i po stoczeniu pojedynku artyleryjskiego z pociągiem pancernym — zniszczyły go. 14 marca 1945 roku radiostacja sztabu armii nadała do komendanta twierdzy, płk. Fritza Fullriede, wezwanie do poddania Kołobrzegu. Wobec odrzucenia propozycji kapitulacji oddziały 1 Armii wznowiły działania bojowe.
15 marca na redę kołobrzeską przybyły ze Świnoujścia, wezwane drogą radiową, posiłki niemieckie. Działanie lotnictwa polskiego, z powodu gęstej mgły, nie mogła przeszkodzić w desantowaniu. Mimo ognia artylerii desant zdołał wylądować i wykonał silne kontrataki.
W nocy z 17 na 18 marca, po przegrupowaniu oddziałów i przygotowaniu artyleryjskim, rozpoczął się generalny szturm trzeciego pierścienia obrony. W godzinach rannych rejon stacji kolejowej i port zostały zdobyte. Nieprzyjacielowi udało się część sił ewakuować morzem. Reszta została zniszczona lub wzięta do niewoli (około 8000 jeńców). Własne straty wyniosły 1206 poległych i zaginionych bez wieści.
Po walkach na kołobrzeskiej plaży odbyły się uroczyste "zaślubiny z morzem".
Kamień Pomorski, Dąbie Szczecińskie, Gdynia, Gdańsk.
W ramach Operacji Pomorskiej inne jednostki 1 Armii WP walczyły pod Kamieniem Pomorskim i Dąbiem Szczecińskim, po czym zorganizowały obronę przeciwdesantową wybrzeża Bałtyku.
1 Warszawska Brygada Pancerna im. Bohaterów Westerplatte, walcząc w składzie 2 Frontu Białoruskiego, zdobywała Wejherowo, Janowo, biła się pod Łężycami, Wielkim i Małym Kackiem, o Gdynię i Gdańsk, a na koniec o Kępę Oksywską,
Operacja berlińska.
Forsowanie Odry.
1 Armia WP uczestniczyła w Operacji Berlińskiej wraz z 1 Mieszanym Korpusem Lotniczym i niektórymi jednostkami Odwodu Naczelnego Dowództwa, w składzie wojsk 1 Frontu Białoruskiego.
Od 8 do 13 kwietnia Armia wykonała nocami 200-kilometrowy przemarsz znad Bałtyku, skoncentrowała się nad Odrą w masywie leśnym Stare Łysogórki i zluzowała jednostki Armii Czerwonej. Nocą z 14 na 15 kwietnia jednostki lewego skrzydła 1 Armii przeprawiły się na przyczółek uchwycony przez 47 Armię pod Gozdowicami. W ten sposób w pierwszym rzucie znalazły się: 1 Dywizja Piechoty i część sił 2 Dywizji na wschodnim brzegu Odry na odcinku Stara Rudnica—Stare Łysogórki, a część sił 2 Dywizji i 3 Dywizja Piechoty na przyczółku. 4 i 6 Dywizje Piechoty były w drugim rzucie, a odwód stanowiła 1 Samodzielna Warszawska Brygada Kawalerii. Na prawo forsowała Odrę 61 Armia, a na lewo 47 Armia, działająca na głównym kierunku Operacji Berlińskiej.
16 kwietnia oddziały 1 i 2 Dywizji, po przygotowaniu artyleryjskim, sforsowały Odrę i umocniły się na zachodnim brzegu. 3 Dywizja Piechoty i część sił 2 Dywizji Piechoty wraz z 4 pułkiem ciężkich czołgów i 13 pułkiem artylerii pancernej uderzyły z przyczółka i włamały się w obronę niemiecką. Aby przyspieszyć tempo natarcia i zabezpieczyć północne skrzydło 1 Armii w nocy z 1 6 na 17 kwietnia, na prawym skrzydle, wprowadzono do walki 6 Dywizję, co przechyliło szalę na korzyść wojsk polskich. Po niezwykle zaciętych walkach, na silnie umocnionym terenie międzyrzecza, o który Niemcy walczyli z determinacją, przechodząc wielokrotnie do silnych kontrataków. 18 kwietnia jednostki 1 Armii WP przełamały główny pas obrony i osiągnęły wschodni brzeg Starej Odry.
19 kwietnia drugorzutowa 4 Dywizja Piechoty, wzmocniona czołgami i działami pancernymi, wspólnie z 3 Dywizją uderzyła spod Wriezen w skrzydło wojsk niemieckich. Dzięki powodzeniu tego manewru 2 Dywizji udało się sforsować Starą Odrę. Nieprzyjaciel rozpoczął odwrót i Armia przeszła do działań w kierunku Oranienburga i Berlina.
Walki w Brandenburgii.
Od 20 do 23 kwietnia 1 Armia, walcząc na terenach Brandenburgii, ścigała wycofujące się oddziały 101 Korpusu „Odra”. Największe tempo pościgu rozwinięto na lewym skrzydle w oparciu o sukces sąsiedniej 47 Armii, której działania zmierzały do obejścia i okrążenia Berlina. 21 kwietnia wojska prawego skrzydła 1 Armii WP przełamały rubież obronną pod Trampe, a walcząca na lewym skrzydle 4 Dywizja wysunęła się daleko na zachód i osiągnęła Bernau bei Berlin.
W związku z tym, że natarcie prawego sąsiada, 61 Armii, uległo znacznemu opóźnieniu, między 4 Dywizją a pozostałymi dywizjami wytworzyła się luka, którą dowódca Armii osłonił wprowadzając 1 Brygadę Kawalerii i 6 Dywizję Piechoty. Wieczorem 22 kwietnia czołowe oddziały 1 Armii osiągnęły Kanał Hohenzollernów. Współdziałając z wojskami szybkimi Armii Czerwonej przełamały one silny opór oddziałów SS i sforsowały kanał. 24 kwietnia cała Armia umocniła się na rubieży: Bernewe, Sandchausen, Kanał Ruppiner, Kremmen, Flatow, Paaren, Nauen, Rubież ta stanowiła fragment zewnętrznego pierścienia okrążenia Berlina. Następnego dnia wojska Armii Czerwonej opanowały Poczdam i zamknęły pierścień wewnętrzny.
W tym czasie na północ od miasta, w lasach Forst Riithnick, skoncentrowały się siły Grupy Armii gen. Felixa Steinera, która zamierzała przebić się na pomoc Berlinowi. 25 kwietnia nieprzyjaciel, przy wsparciu artylerii i lotnictwa, wykonał uderzenie na odcinku obrony 2 Dywizji, wdzierając się na głębokość około 3 km. Walki trwały do 27 kwietnia, kiedy kontratak 1 pułku piechoty zlikwidował wyłom. Po wyjaśnieniu się sytuacji 1 Armia siłami 3, 4 i 6 Dywizji uderzyła na rubież Linum-Braedikow, która była broniona w oparciu o umocnienia rozbudowane nad Havellendischer Grosser Haupt Kanal, wzgórza i bagniste łąki. Obronę tę przełamano 30 kwietnia.
W tym dniu 1 Dywizja Piechoty im. T. Kościuszki przekazała swój pas obrony oddziałom sowieckim i została przewieziona do Berlina, aby wziąć udział w walkach ulicznych.
Kierunek – Łaba.
Po odparciu przeciwnatarcia grupy gen. Steinera i unormowaniu się sytuacji nad Kanałem Hohenzollernów, 1 Armia WP bez 1 DP wznowiła natarcie w kierunku Łaby. Tam właśnie ustalono linię demarkacyjną między strefami działań Armii Czerwonej i sprzymierzonych. 1 Armia opuściła więc swoje stanowiska obronne na zewnętrznym pierścieniu okrążenia Berlina i uderzyła na niemiecką rubież obronną rozbudowaną w oparciu o Hayellendischer Grosser Hauptkanal, wzgórza i bagniste łąki. 30 kwietnia przełamała obronę i rozwinęła natarcie w kierunku zachodnim.
1 maja 6 Dywizja Piechoty zdobyła Friesack, a 3 maja i jako pierwsza polska jednostka, swoim 14 pułkiem osiągnęła Łabę pod Schönfeld i Stendal w Saksonii, nawiązując styczność z oddziałami 9 Armii USA.
4 Dywizja Piechoty doszła do Łaby likwidując do 6 maja zgrupowanie wojsk niemieckich pod Klietz.
Siły i środki.
W kwietniu 1945 roku, podczas walk w rejonie Berlina, wraz z jednostkami przydzielonymi (4 Mieszana Dywizja Lotnicza, 6 i 31 bataliony pontonowo-mostowe, 3 batalion obrony przeciwchemicznej) 1 Armia liczyła :
Rosjanie stanowili ponad 38% korpusu oficerskiego.
Okres powojenny.
1 Armię WP wyłączono z Grupy Wojsk Okupacyjnych w Niemczech rozkazem ND WP nr 003 70/0per z 29 maja 1945. W jej składzie znajdowały się wówczas tylko 2 i 6 Dywizje Piechoty, a pozostałe dywizje skierowano w maju 1945 do dyspozycji ND WP na wschodnie tereny kraju "(1 i 3 DP)" bądź na uzupełnienie Korpusu Bezpieczeństwa Wewnętrznego (4 DP). Rozkazem NDWP nr 00370/OP z 29 czerwca 1945 od 1 lipca 1945 podporządkowano armii 8, 10, 13 DP i nakazano jej zluzowanie 1 Drezdeńskiego Korpusu Pancernego na Górnym Śląsku oraz obsadzenie granicy południowej siłami 2, 6, 8 i 10 DP.
We wrześniu 1945 roku rozformowano dowództwo 1 Armii WP, a na jego bazie sformowano w Katowicach Dowództwo Okręgu Wojskowego Śląsk.
Za walki o wyzwolenie ziem polskich 1 Armia WP została 14 września 1945 odznaczona przez Krajową Radę Narodową Orderem Krzyża Grunwaldu I klasy. Uroczystość dekoracji sztandaru 1 Armii WP odbyła się na stadionie Polonii w Katowicach 16 września 1945.

</doc>
<doc id="476736" url="https://pl.wikipedia.org/wiki?curid=476736" title="Skrajwęzeł rzutkowy">
Skrajwęzeł rzutkowy



</doc>
<doc id="476737" url="https://pl.wikipedia.org/wiki?curid=476737" title="Kurt Schork">
Kurt Schork

Kurt Erich Schork (ur. 24 stycznia 1947 w Waszyngtonie, zm. 24 maja 2000 w Rogberi) – amerykański korespondent agencji Reutera.
Życiorys.
Urodził się w Waszyngtonie. Studiował na uniwersytecie oksfordzkim na prestiżowym stypendium Rhodesa, w tym samym czasie co Bill Clinton. Korespondentem zagranicznym został, mając 43 lata.
Schork zginął w zasadzce w pobliżu Rogberi (87 km od Freetown), podczas wojny domowej w Sierra Leone wraz z hiszpańskim kamerzystą Miguelem Gil Moreno (Associated Press TV). Południowoafrykański kamerzysta Mark Chisholm i grecki fotograf Yannis Behrakis odnieśli obrażenia podczas tego ataku.
Relacjonował wydarzenia z terenów konfliktów zbrojnych m.in. z Bałkanów, Iraku, Czeczenii, Kurdystanu, Sri Lanki, Timoru Wschodniego. Jako pierwszy przekazał depeszę o śmierci Admiry Ismić i Boška Brkicia, których historię dokumentuje film „Romeo i Julia z Sarajewa”.
Agencja Reuters, Fundacja im. Schorka i Uniwersytet Columbia postanowiły ufundować nagrodę dla zagranicznych dziennikarzy "rzucających światło na kontrowersyjne tematy". Otrzymali ją m.in. w 2002 roku polscy dziennikarze "Gazety Wyborczej" Tomasz Patora i Marcin Stelmasiak oraz Przemysław Witkowski z Radia Łódź (autorzy reportażu "Łowcy skór" o aferze w łódzkim pogotowiu) oraz w 2005 roku Paweł Smoleński z "Gazety Wyborczej" za reportaże z Iraku.
Połowę jego prochów złożono obok matki w Waszyngtonie, zaś połowę obok Admiry i Boška w Sarajewie.

</doc>
<doc id="476740" url="https://pl.wikipedia.org/wiki?curid=476740" title="Light Tank Mk II">
Light Tank Mk II



</doc>
<doc id="476741" url="https://pl.wikipedia.org/wiki?curid=476741" title="Light Tank Mk III">
Light Tank Mk III



</doc>
<doc id="476742" url="https://pl.wikipedia.org/wiki?curid=476742" title="Light Tank Mk IV">
Light Tank Mk IV



</doc>
<doc id="476743" url="https://pl.wikipedia.org/wiki?curid=476743" title="Light Tank Mk V">
Light Tank Mk V



</doc>
<doc id="476749" url="https://pl.wikipedia.org/wiki?curid=476749" title="Kredyt hipoteczny">
Kredyt hipoteczny

Kredyt hipoteczny () – długoterminowy kredyt bankowy, którego zabezpieczeniem jest hipoteka ustanowiona na rzecz banku kredytującego na prawie użytkowania wieczystego lub prawie własności nieruchomości.
Udzielany jest najczęściej na budowę lub zakup nieruchomości. Kredyt może być zaciągany w walucie krajowej lub zagranicznej obranej przez klienta a oferowanej przez bank.
W Polsce kredyt hipoteczny to zbiór różnego rodzaju kredytów opartych o wpis w księdze wieczystej w dziale IV. 
Do grupy kredytów hipotecznych zalicza się: 
Zabezpieczenia.
Podstawowym zabezpieczeniem kredytu hipotecznego jest hipoteka, ale nie jedynym. Kredytobiorca ręczy swoim majątkiem obecnym i przyszłym oraz swoimi dochodami obecnymi i przyszłymi. Górną granicą ewentualnych roszczeń banku jest wartość hipoteki. W przypadku kredytów waloryzowanych kursem waluty górna wartość hipoteki może zmieniać się. Od czasu zmiany rekomendacji S przez Komisję Nadzoru Finansowego w 2013 roku, kredyty hipoteczne w Polsce mogą być udzielane tylko w walucie, w której kredytobiorca pobiera wynagrodzenie.
Tymczasowymi formami zabezpieczenia (do czasu ustanowienia hipoteki) zazwyczaj są: ubezpieczenie pomostowe, poręczenie, weksel, blokada środków na rachunku (np. lokaty) oraz poręczenie osoby trzeciej, posiadającej zdolność kredytową.
Rodzaje kredytów hipotecznych.
Kredyty hipoteczne to nie tylko kredyty na budowę domu czy zakup mieszkania. Rodzajów kredytów hipotecznych jest więcej. Takimi produktami są: kredyt hipoteczny konsolidacyjny, kredyt hipoteczny refinansowany oraz pożyczka hipoteczna.
Koszty związane z kredytem hipotecznym.
Całkowity koszt kredytu hipotecznego zależy od wielu czynników, z których głównym są odsetki naliczane od kapitału pozostałego do spłaty. Pozostałe koszty to:

</doc>
<doc id="476751" url="https://pl.wikipedia.org/wiki?curid=476751" title="Pożyczka">
Pożyczka

Pożyczka – potocznie jest to operacja polegająca na udzieleniu przez osobę fizyczną lub instytucję określonej kwoty środków pieniężnych lub określonych przedmiotów do dyspozycji pożyczkobiorcy, na czas oznaczony lub nieoznaczony.
Prawo polskie.
Miejsce uregulowań, charakterystyka umowy.
Przepisy dotyczące umowy pożyczki regulowane są przez kodeks cywilny (art. 720–724 kc). Instytucje pożyczkowe udzielające pożyczek pieniężnych podlegają także regulacjom dotyczącym kredytu konsumenckiego.
Pożyczka jest umową nazwaną. Kształtuje i kreuje tzw. stosunki kredytowe, które polegają na odstąpieniu określonej wartości w pieniądzach lub towarach. Pożyczka jest umową konsensualną. Do jej zawarcia wystarczające są zgodne oświadczenia obydwu stron. Pożyczka, której kwota jest większa niż tysiąc złotych, powinna zostać udokumentowana. W innych sytuacjach złożenie oświadczenia woli może nastąpić w dowolnej formie. Pożyczka jest czynnością prawną dwustronnie zobowiązującą. Może być zarówno odpłatna (w sytuacji gdy zastrzeżono zwrot przedmiotu z odsetkami) albo nieodpłatna. Konsekwencją zawarcia umowy pożyczki jest przeniesienie na biorącego własności przedmiotu stanowiącego pożyczkę.
Przedmiot pożyczki.
Przedmiotem pożyczki mogą być pieniądze (gotówkowe albo bezgotówkowe) lub inne rzeczy, które oznaczone są co do gatunku według ilości, miary lub wagi. To, że przedmiotem tej umowy mogą być rzeczy, odróżnia ją od umowy kredytu. Pożyczka może być odpłatna lub nieodpłatna, zaś kredyt jest odpłatny. W przeciwieństwie do kredytu bankowego nie jest wymagane określenie celu na jaki pieniądze zostaną wydatkowane, ani naliczenie i pobranie odsetek. W przypadku, gdy okaże się, że otrzymane w ramach pożyczki przedmioty posiadają wady, osobą je udzielająca ma obowiązek naprawić wady, jakie wyrządził biorącemu przez to, iż pomimo że wiedział o wadach, nie zawiadomił go o ich istnieniu. Jedynym wyjątkiem jest sytuacja, gdy osoba pożyczająca wiedziała o wadach danych przedmiotów.
Prawa i obowiązki stron.
Z umowy pożyczki wynika obowiązek pożyczkodawcy wydania biorącemu przedmiotu umowy. Umowa stron zwykle określa termin wydania. W przypadku gdy nie określa, świadczenie należy spełnić niezwłocznie po wezwaniu dłużnika od jego wykonania.
Osoba udzielająca pożyczki może odstąpić od umowy i odmówić wydania przedmiotu pożyczki, gdy zwrot pożyczki jest wątpliwy z uwagi na fakt złego stanu majątkowego drugiej strony. Pożyczkodawca nie może tak zrobić, jeżeli w chwili zawarcia umowy wiedział lub z łatwością mógł się dowiedzieć o złym stanie majątkowym pożyczkobiorcy. Odstąpienie od umowy ma moc wsteczną, czyli na tej podstawie następuje wygaśnięcie zobowiązania i przywrócenie stanu sprzed zawarcia umowy.
Roszczenie biorącego pożyczkę o wydanie przedmiotu pożyczki przedawnia się z upływem sześciu miesięcy od chwili, gdy przedmiot miał być wydany. Po tym czasie dający nie ma obowiązku wydania przedmiotu pożyczki. Jeżeli rzeczy otrzymane przez biorącego mają wady, dający pożyczkę jest obowiązany do naprawienia szkody, którą wyrządził biorącemu przez to, że wiedząc o wadach, nie zawiadomił go o nich. Tego przepisu nie stosuje się w wypadku, gdy biorący mógł z łatwością wadę zauważyć.
Pożyczkobiorca nie ma obowiązku odebrania przedmiotu pożyczki. Jego obowiązkiem jest jedynie zwrot przedmiotu pożyczki w umówionym terminie.
Przedawnienie roszczeń.
Zarówno roszczenie dającego pożyczkę o zwrot przedmiotu pożyczki, jak i roszczenie biorącego o jej wydanie, ulegają przedawnieniu w terminie 3 lat, ponieważ są to roszczenia majątkowe. Roszczenie biorącego pożyczkę o wydanie przedmiotu pożyczki przedawnia się z upływem sześciu miesięcy od chwili, kiedy przedmiot miał być wydany. Chwila wydania przedmiotu zazwyczaj jest określana w umowie pożyczki, w przeciwnym przypadku bieg terminu przedawnienia rozpoczyna się w dniu zawarcia umowy.
Szczególne rodzaje pożyczek.
Istnieją dwa szczególne rodzaje umowy pożyczki: bankowa i konsumencka. W przypadku pożyczki bankowej dodatkowo stosuje się przepisy prawa bankowego. Przedmiotem tej umowy mogą być wyłącznie pieniądze. Jest to umowa odpłatna – biorący zwraca określoną kwotę powiększoną o odsetki. Bank dający pożyczkę stosuje różne zabezpieczenia w spłatach oraz oprocentowania. Przy zawieraniu takich umów stosuje się ogólne warunki umów i regulaminów bankowych, co do których bank ma upoważnienie z mocy ustawy.
Pożyczka konsumencka to umowa, na mocy której przedsiębiorca w zakresie swojej działalności udziela lub daje przyrzeczenie udzielenia konsumentowi pożyczki w jakiejkolwiek postaci. Postanowienia ochronne obejmują pożyczki na kwotę w przedziale 500–80 tys. zł. Umowa powinna być zawarta w formie pisemnej, chyba że przepisy szczególne stanowią o innej formie. Przedsiębiorca kredytowy ma obowiązek niezwłocznie doręczyć konsumentowi egzemplarz umowy. Umowa powinna określać całkowity koszt pożyczki. Konsument może spłacić pożyczkę przed upływem terminu określonego w umowie. Termin dokonywania spłat powinien odpowiadać terminom określonym w umowie. Konsument może bez podania przyczyny odstąpić od umowy w terminie 14 dni od dnia zawarcia umowy. W przypadku braku informacji o tym uprawnieniu w chwili zawierania umowy konsument może odstąpić od umowy w terminie 10 dni od dnia otrzymania informacji o tym uprawnieniu, jednak nie później niż 3 miesiące od dnia zawarcia umowy. Jeżeli konsument nie zapłacił w umówionych terminach pełnych rat pożyczki za co najmniej dwa okresy płatności, pożyczkodawca może wypowiedzieć umowę po uprzednim wezwaniu konsumenta, w trybie określonym w umowie, do zapłaty zaległych rat lub ich części w terminie nie krótszym niż 7 dni od otrzymania wezwania pod rygorem wypowiedzenia umowy. Termin wypowiedzenia umowy nie może być krótszy niż 30 dni.

</doc>
<doc id="476756" url="https://pl.wikipedia.org/wiki?curid=476756" title="Bazylika Świętej Trójcy w Kobyłce">
Bazylika Świętej Trójcy w Kobyłce

Kościół Świętej Trójcy w Kobyłce – rzymskokatolicka bazylika znajdująca się w Kobyłce pod Warszawą, w stylu późnego baroku.
Historia.
Wybudowany w latach 1736–1740 według projektu i pod osobistym nadzorem lombardzkiego architekta Guida Antonia Longhiego. Fundatorem budowy był biskup Marcin Załuski, który też konsekrował kościół w 1741 roku.
Po roku 1742 sklepienie nawy głównej oraz ściany prezbiterium pokryte zostały freskami autorstwa Grzegorza Łodzińskiego. W 1773 roku na skutek kasaty jezuici opuścili Kobyłkę. W 1794 roku zniszczeniu uległa wieża wschodnia. W latach 1854–1855 obniżono dachy. W 1944 roku wycofujący się Niemcy wysadzili całkowicie wieżę zachodnią, którą odbudowano pod kierunkiem arch. Brunona Zborowskiego w latach 1947–1949 (ze zmianami w kształcie hełmu i okien w stosunku do stanu pierwotnego). W latach 1958–1961 konserwatorzy Władysława i Konstanty Tiuninowie przeprowadzili konserwację wnętrz świątyni. W 1971 roku od pozostawionej przez złodzieja świeczki spłonął ołtarz główny wraz z obrazem Ostatnia Wieczerza na drzwiczkach tabernakulum. W latach 1971–1973 ukończono wieżę wschodnią na wzór zachodniej.
Architektura.
Ostatnie badania wykazały, że kościół powstał w jednej fazie i jego projektantem był jeden architekt (dawniej przypuszczano, że budowa miała dwie fazy). Posiada jedną nawę i dwa trakty boczne. Nawy boczne są dwa razy dłuższe niż nawa główna z prezbiterium po przebudowie z 1902 roku, gdy przebito otwory do nawy głównej – poprzednio mieściły się w nawach bocznych korytarze i cele gościnne. Fasada ma cechy baroku wileńskiego w związku z zastosowaniem uskokowego zwężania się kondygnacji wież i wykroju okien bez obramień. Z barokową szkołą warszawską łączą z kolei kościół detale takie jak półwtopione kolumny w elewacjach i szeroka fasada.
Wyposażenie, zabytki.
Organy.
Organy pochodzą z 1898 roku. Zostały zbudowane przez Henryka Hartmana. Posiadają 16 głosów, dwa manuały, oraz zabytkową szafę z XVII wieku.
Dzwony.
Wewnątrz zachodniej wieży znajdują się 4 dzwony: Józef (z 1984 r.), Jan Chrzciciel (z 1924 r.), Jan Paweł II (z 1984 r.) i Kazimierz (z 1984 r.). Dzwon "Józef" odlany został w miejsce poprzedniego dzwonu, który rok wcześniej uległ pęknięciu. Dzwony z 1984 r. odlano w odlewni Jana Felczyńskiego w Przemyślu.
Czasy współczesne.
Kościół Świętej Trójcy był Kościołem Jubileuszowym w 2000 roku.
13 marca 2011 roku parafia otrzymała od archidiecezji warszawskiej relikwie bł. ks. Jerzego Popiełuszki. 23 października 2011 roku abp Henryk Hoser poświęcił pomnik braci Załuskich: Józefa Andrzeja, Andrzeja Stanisława oraz Marcina, który był fundatorem kobyłkowskiej świątyni. Pomnik znajduje się obok bazyliki. 19 maja 2014 roku parafia otrzymała relikwie krwi św. Jana Pawła II. Od 2020 proboszczem jest ks. Jacek Dębski.
Tytuł bazyliki mniejszej.
Decyzja o nadaniu tytułu honorowego została zakomunikowana 9 października 2010 roku. 18 czerwca 2011 roku odbyła się uroczystość nadania tytułu wraz z konsekracją nowego ołtarza. Liturgii przewodniczył abp Henryk Hoser. Byli obecni również: kard. Józef Glemp – prymas senior, abp Stanisław Nowak – metropolita częstochowski, abp Edward Ozorowski – metropolita białostocki, bp Kazimierz Romaniuk – biskup senior diecezji warszawsko-praskiej, bp Jan Ozga z Kamerunu, bp Andrzej Siemieniewski z Wrocławia oraz kilkudziesięciu kapłanów.
Kapliczka przydrożna.
Naprzeciw kościoła, w obrębie placu 15 Sierpnia, znajduje się trzykondygnacyjna kapliczka słupowa stojąca na niewysokim postumencie. Kryta jest czterospadowym dachem gontowym. W górnej części umieszczono rzeźbę Chrystusa. Stoi ona pomiędzy kolumnami połączonymi arkadowo. Chrystusa przedstawiono w geście błogosławieństwa, z prawą ręką uniesioną ku górze, co może być interpretowane jako gest błogosławienia osobom udającym się do świątyni. Poniżej wmurowana jest tablica pamiątkowa o treści: "Fundacja wsi Kobyłki. Na pamiątkę cudownego ocalenia od najazdu bolszewików w sierpniu 1920 r."

</doc>
<doc id="476757" url="https://pl.wikipedia.org/wiki?curid=476757" title="Stephen Sulyk">
Stephen Sulyk

Stephen Sulyk (ur. 2 października 1924 w Balnicy, zm. 6 kwietnia 2020) – emerytowany greckokatolicki obrządku bizantyjsko-ukraińskiego metropolita w Filadelfii w latach 1980–2000.
W roku 1988, z okazji 1000 rocznicy chrztu Rusi, odwiedził Polskę. W Trzebiatowie odprawił mszę w cerkwi greckokatolickiej pod wezwaniem św. Piotra i Pawła. Odprawił również Boską Liturgię w parafii greckokatolickiej we Wrocławiu.
Zmarł na COVID-19. 

</doc>
<doc id="476761" url="https://pl.wikipedia.org/wiki?curid=476761" title="HDMI">
HDMI

HDMI (, „multimedialny interfejs wysokiej rozdzielczości”) – interfejs służący do przesyłania cyfrowego, nieskompresowanego sygnału audio i wideo. Producenci elektroniki użytkowej zaczęli stosować technologię HDMI w swoich produktach od września 2003 roku.
HDMI pozwala łączyć ze sobą dowolne, zgodne ze standardem, urządzenia audio/wideo takie jak odtwarzacze DVD, Blu-ray, konsole gier, komputery, monitory i telewizory cyfrowe. Dane wideo przesyłane są z wykorzystaniem technologii TMDS.
Maksymalna odległość transmisji to 15 metrów, przy zastosowaniu przewodów wykonanych zgodnie z zaleceniami HDMI Working Group. W większości wykonań kabli dostępnych na rynku, odległość nie przekracza 3-5 metrów. W przypadku większych długości konieczne jest stosowanie repeaterów (regenerator sygnału).
Interfejsy HDMI pierwszej generacji to HDMI 1.0, HDMI 1.1, HDMI 1.2, 1.2a, HDMI 1.3, 1.3a, 1.3b, 1.3b1, 1.3c, HDMI 1.4, 1.4a, 1.4b.
Następca interfejsu HDMI pierwszej generacji to HDMI 2.0 wydany w 2013 roku. Ostatecznie ma on zapewnić możliwość odtwarzania materiałów filmowych UHD z częstotliwością 50, 60 lub nawet 120 klatek na sekundę. Interfejs HDMI 1.4a, a więc najnowsze wydanie pierwszej generacji HDMI, stosowane w telewizorach wielu producentów co prawda zapewnia możliwość przekazywania strumieni wideo w rozdzielczości 3840 × 2160 pikseli (UHD), ale przy częstotliwości nie większej niż 24 klatki na sekundę. Ta wartość jest wystarczająca w przypadku filmów, ale dla telewizji to za mało, gdyż te stosują strumienie o częstotliwości 50 lub 60 klatek na sekundę.
W 2016 roku przyjęto HDMI 2.0b, kontynuację przyjętego w 2015 HDMI 2.0a. Kolejna wersja standardu HDMI 2.1 wprowadzona w połowie 2017 roku obsługuje maksymalną przepustowość na poziomie 48Gb/s. Wprowadził on obsługę Display Stream Compression (DSC), która umożliwia przesył obrazu o rozdzielczości 7680x4320 (8K UHD) przy częstotliwości 120Hz.
Historia.
W 1998 roku powołano zespół o nazwie Digital Display Working Group (DDWG), który miał opracować interfejs służący do cyfrowego przesyłu danych. Prace nad projektem wspierały firmy Compaq, Fujitsu, Hewlett-Packard, IBM, Intel, NEC oraz Silicon Image. W roku 1999 stworzono DVI (Digital Visual Interface), rozwiązanie oparte na technologii Silicon Image. Rok później opracowano technikę, która miała na celu zabezpieczenie sygnału przed kopiowaniem. Całość nazywała się HDCP (High-bandwidth Digital Content Protection).
HDMI jest także dziełem firmy Silicon Image, która w roku 2000 założyła HDMI Working Group, w skład którego weszły: Hitachi, Matsushita Electric, Philips, Sony, Thomson i Toshiba. Od początku był to format przeznaczony dla sprzętu domowego.
Rodzaje przewodów.
Błędnym jest założenie, że wersja standardu HDMI oznacza różnice w przewodzie podłączeniowym. Wersja HDMI odnosi się bowiem do urządzenia, do którego wpinamy przewód, jego transmiterów, nie zaś do samego przewodu.
Istnieją wyłącznie poniższe wersje przewodów HDMI:
Kable muszą również mieć wydrukowaną nazwę kabla na samej osłonie kabla.
Ponadto przewody mogą mieć filtr ferrytowy zapobiegający powstawaniu zakłóceń. Nowsze wersje są wstecznie kompatybilne ze starszymi.

</doc>
<doc id="476765" url="https://pl.wikipedia.org/wiki?curid=476765" title="Kościół św. Trójcy w Kobyłce">
Kościół św. Trójcy w Kobyłce



</doc>
<doc id="476768" url="https://pl.wikipedia.org/wiki?curid=476768" title="Topologia dyskretna">
Topologia dyskretna



</doc>
<doc id="476769" url="https://pl.wikipedia.org/wiki?curid=476769" title="Uwe Johnson">
Uwe Johnson

Uwe Johnson (ur. 20 lipca 1934 w Kamieniu Pomorskim; zm. prawdopodobnie w nocy z 23 lutego na 24 lutego 1984 w Sheerness on Sea, Anglia) – niemiecki pisarz. Należał do Grupy 47.
Opracowania.
"Uwe Johnson zwischen Vormoderne und Postmoderne. Internationales Uwe-Johnson-Symposium", Walter de Gruyter, Berlin New York 1995, S. 267-284

</doc>
<doc id="476770" url="https://pl.wikipedia.org/wiki?curid=476770" title="GeForce2">
GeForce2



</doc>
<doc id="476771" url="https://pl.wikipedia.org/wiki?curid=476771" title="Derwisz">
Derwisz

Derwisz (pers. درویش, "darwisz") – członek muzułmańskiego bractwa religijnego o charakterze mistycznym; także żebrzący, ascetyczny, wędrowny mnich muzułmański (fakir). Bractwa derwiszów zaczęły powstawać w XI wieku i opierały się na doktrynie sufizmu. Część historyków nazywa derwiszami ogólnie mahdystów – bojowników biorących udział w sudańskim powstaniu Mahdiego i w takim kontekście pojawiają się oni w powieści Henryka Sienkiewicza pt. "W pustyni i w puszczy".
Historia.
Mewlewici (maulawija, tureckie Mevleviye) albo inaczej tańczący derwisze to zakon założony około 1273 roku w Iranie przez Dżalal-ad-Dina Rumiego, jednego z największych poetów i mistyków perskiego kręgu kultowego. Urodził się on w 1207 roku w Balchu koło Chorasanu, studiował w Aleppo, potem w Damaszku. Jego duchowym przewodnikiem był skazany później na śmierć i stracony Szamasuddin. Jak wielu sufich, mistyków muzułmańskich głoszących swe poglądy wśród wyznawców Allaha, naraził się on ortodoksyjnym teologom swobodną interpretacją Koranu. Rumi na cześć mistrza założył zakon mewlewitów, jeden z wielu zakonów derwiszów, czyli ubogich (żebraków). Specjalnością i odrębnością mewlewitów stał się ich taniec. Jako sufici wierzyli oni bowiem, że naśladowanie w tańcu ruchów ciał niebieskich pobudza duszę człowieka do wzmożenia swej miłości do Boga i wprawia ją w stan żywszych poruszeń. W starożytnym Iconium rodzina Rumiego kierowała przez sześć stuleci działalnością mewlewitów. Sam Rumi pozostawił po sobie dzieło Mesnevi – zbiór aforyzmów i sentencji etyczno-moralnych, ilustrowanych powiedzeniami Mahometa oraz tekstami Koranu. Księga ta jest wciąż przez derwiszów tak poważana i wysoko ceniona, że samo jej studiowanie uważa się za swego rodzaju przepustkę do nieba.
Dżalal-ad-Din Rumi umarł w 1273 roku i zaraz po śmierci uznano go za świętego. W swych licznych utworach poetyckich wysławiał działalność tańczących derwiszów.
Tańczący derwisze to tylko jedno z bractw zakonnych, znanych od dawna w świecie mistyki muzułmańskiej pod tą nazwą. Dosłownie derwisz znaczy po persku ubogi albo żebrak. W Iraku na przykład w XII wieku n.e. Abd al-Quadira al.-Dżilani założył zakon derwiszów zwanych quadirija. Członkowie jego żyli przeważnie w miastach, wyznawali dość ortodoksyjną formę islamu i wstrzymywali się do różnego rodzaju ekstrawagancji oraz sztuczek. Bratanek Dżilaniego, Ahmad al-Rif'i, zorganizował inne bractwo derwiszów, od jego imienia nazwane rifaija. To właśnie rifaijowie zasłynęli z publicznych pokazów połykania rozżarzonych węgli, szkła, kaleczenia się nożami i głoszenia posiadania cudownej mocy, pozwalającej im uzdrawiać chorych. Jeden z rifaijów, niejaki Ahmad al.-Bedawi (zmarły w 1276 roku), stał się później założycielem bractwa zakonnego, które działało wśród egipskich wieśniaków pod nazwą bedawija lub ahmadija i specjalizowało się w różnego rodzaju orgiach, organizowanych podczas dorocznych świąt targowych w Tanach, w pobliżu Delty, przy grobie swego założyciela. W Turcji działali derwisze zwani bektaszami, dopóki im na to zezwalano. Osobliwością bektaszów było przyjmowanie do swego bractwa kobiet, organizowanie uczt o charakterze sakralnym oraz uprawianie mistyki liter.
Ta mistyka liter, swego rodzaju magiczna numerologia, przeświadczenie, że określonym znakom i zapisom literowym odpowiadają określone treści, że litery są jedynie symbolami czegoś istotniejszego, co się za nimi kryje, czyniła z bektaszów niebezpiecznych rywali w walce o władze i rząd dusz. Reformy młodotureckie Atatürka uczyniły ich działalność nielegalną. Nie stracili oni jednak całkowicie, podobnie jak inne bractwa derwiszów, swego wpływu na lud. Bektaszów, mewlewitów, rifaijów czy quadirijów można dziś spotkać w Aleppo i w innych miastach bliskowschodnich, a także w północnej Afryce. U bektaszów zaznaczył się wyraźnie pewien synkretyzm doktrynalny; próbowali oni połączyć w jedną całość elementy islamu i chrześcijaństwa. Świadczy o tym choćby ich "dhikr" – rodzaj uczty sakralnej, podczas której spożywa się posiłek złożony z wina, chleba oraz sera.
Niektórzy religioznawcy naliczyli około 32 bractw derwiszów, nie wszystkie zakony przetrwały do dzisiejszego dnia, a rachunek komplikuje fakt rozpadania się tych bractw na niezliczone podzakony i podbractwa. Każde z nich rządzi się odrębnym regulaminem, przy czym jedni derwisze są ortodoksami, inni zaś odeszli daleko od takiej czy innej wersji „urzędowej” islamu. Na przykład w północnej Afryce żyją marabuci, którzy uprawiają specyficzną mistykę, podobnie zresztą jak mewlewici. Po arabsku murabit (marabut to forma zniekształcona) to po prostu ten, który mieszka w ribat, czyli klasztorze, w domu zakonnym.
„Wy pożądacie dóbr tego świata, podczas gdy Allah chce wam dać dobra drugiego świata” – głosi ósma sura Koranu, na którą powoływali się zawsze wszyscy sufici. Nie ulega wątpliwości, że ruch derwiszów wyrósł z gleby sufizmu i ascetyzmu, z mistyki muzułmańskiej. Gdy mowa o sufizmie, może to być sufizm ludowy lub intelektualny, albo jeden i drugi. Nazwa sufi wywodzi się od suf, okrycia z grubej wełny, które nosili asceci muzułmańscy, naśladujący chrześcijańskich nestorian. Ruch ten rozwinął się w średniowieczu, w X wieku w Iraku, chociaż niektórzy doszukują się początków już w VIII wieku. Pierwsze grupki sufich miały się bowiem pojawić już w VIII wieku w Kufie, w Basrze, a następnie w Bagdadzie. Ludowy rodowód sufizmu wyrażał się tym, że była to forma protestu przeciwko bogactwu, nierównościom społecznym i luksusowemu trybowi życia elity. W sufizmie doktryna islamu rozwijała się pod wpływem filozofii neoplatonizmu, chrześcijaństwa, a nawet hinduizmu i buddyzmu. Stąd tendencje do przedstawiania Boga jako jedynego źródła wszelkiej rzeczywistości ziemskiej, świata zaś – jako jego odbicia (zwierciadła). Sufizm stał się najpierw wyzwaniem dla sunnitów, a następnie dla szyitów muzułmańskich. Rozpoczęły się prześladowania jego zwolenników.
Gdy w 922 roku skłaniający się ku panteizmowi mistyk imieniem Mansur al-Halladż wyznał publicznie „Ana al-Haqq” („Jestem Absolutną Rzeczywistością”), został skazany na śmierć i zabity. Ale sufizm rozwijał się dalej, usiłując przekształcić islam, religię prawa i rozumu, w religię serca, uczucia i wyobraźni. Nowy impuls przyniosło przystąpienie do sufich wybitnego teologa al-Kuszajniego (zmarłego w 1072 roku), a następnie najwybitniejszego teologa i mistyka muzułmańskiego, którym był al-Ghazali (1058–1111), porównywany do św. Tomasza z Akwinu.
Charakterystyczną cechą rytuału zakonnego derwiszów jest wspólna modlitwa, podczas której wymienia się chóralnie i recytuje rytmicznie „najpiękniejsze imiona Allaha”. Jest to rodzaj litanii. Sznur modlitewny, zwany tu "subha" lub "tasbih", składa się z dziewięćdziesięciu dziewięciu ziaren (paciorków) i przypomina różańce katolickie. Po wypowiedzeniu każdego imienia Allaha trzeba przesunąć jeden z paciorków różańca. Bractwem zakonnym kieruje jak gdyby wielki mistrz, który kultywuje tradycję i cześć żywioną dla założyciela danego zakonu derwiszów. Założyciel ten to święty. Właśnie kult świętych jest sprzeczny z doktryną rygorystycznego jedynobóstwa (monoteizmu) wyłożoną w Koranie. Było to jedną z głównych przyczyn konfliktów derwiszów z teologami ortodoksyjnymi.
Wydaje się, że stanowi to pewną prawidłowość tych religii, które każą swym wyznawcom oddawać cześć dalekiemu, bo wyposażonemu we wszystkie atrybuty doskonałości i jedyności Bogu. Po pewnym czasie pojawia się nurt ludowy, który antropomorfizuje bóstwo, wprowadza orszak świętych, pośredników, zbawicieli, cudotwórców i uzdrowicieli. Tak było w chrześcijaństwie, buddyjskiej hinajanie, zmajoryzowanej później przez mahajanę i wadźrajanę, nie inaczej też rozstrzygnięto ten problem w islamie – pod wpływem sufickiej mistyki, ascetyzmu oraz monastycyzmu, czyli ideologii życia klasztornego.

</doc>
<doc id="476772" url="https://pl.wikipedia.org/wiki?curid=476772" title="Clemens Brentano">
Clemens Brentano

Clemens Maria Brentano (ur. 9 września 1778 w Ehrenbreitstein (obecnie część Koblencji), zm. 28 lipca 1842 w Aschaffenburgu) – niemiecki pisarz.
Życiorys.
Urodził się w rodzinie kupca frankfurckiego. Został ochrzczony w kościele katolickim. Do jego rodzeństwa należeli Bettina, która poślubiła poetę Achima von Arnim, Georg, Christian, Sophie, Ludovica („Lulu“), Kunigunde („Gunda“), która poślubiła prawnika Friedrich Carl von Savigny oraz Magdalene („Meline“).
Clemens Brentano podpisywał swoje wczesne utwory pseudonimem „Maria”.
Po zakończonej niepowodzeniem nauce zawodu kupca w Bad Langensalza rozpoczął w 1797 studia górnicze na uniwersytecie w Halle, 1798 studia medyczne na uniwersytecie w Jenie. Zamiast ukończyć studia, zajął się twórczością literacką. W roku 1801 jako student filozofii na uniwersytecie w Getyndze zaprzyjaźnił się z Ludwigiem Achimem von Arnimem. Poślubił pisarkę Sophie Mereau i zamieszkał w Heidelbergu, gdzie wydał zbiór pieśni ludowych „"Des Knaben Wunderhorn"” („Czarodziejski róg chłopca”). W 1806 zmarła jego żona przy narodzinach trzeciego dziecka. W kilka miesięcy później poślubił Augustę Bußmann, lecz to małżeństwo zakończyło się rozwodem w 1814. W końcu 1809 zamieszkał w Berlinie. Został członkiem Deutsche Tischgesellschaft. W 1811 opuścił Berlin, przebywał w Czechach i od 1813 w Wiedniu. Powrócił do Berlina 1815. Poznał tam córkę pastora Luise Hensel, lecz małżeństwo nie doszło do skutku. Przełomowym momentem jego życia okazał się rok 1819, kiedy poznał mistyczkę Annę Katarzynę Emmerich. Od tej pory, aż do jej śmierci w 1824, spisywał jej wizje, czego efektem było ukazanie się trzyczęściowej relacji pt. „Żywot i Bolesna Męka Pana Naszego Jezusa Chrystusa” (1833). Będąc pod wpływem Emmerich, do końca życia był gorliwym katolikiem, a jego twórczość skupiała się już wyłącznie na tematach wiary chrześcijańskiej.
W 1833 poznał w Monachium szwajcarską malarkę Emilie Linder.

</doc>
<doc id="476777" url="https://pl.wikipedia.org/wiki?curid=476777" title="Wolfgang Steiert">
Wolfgang Steiert

Wolfgang Steiert (ur. 19 kwietnia 1963 w Hinterzarten) – niemiecki skoczek narciarski, obecnie trener.
Kariera skoczka.
Pierwszy raz w Pucharze Świata wystąpił 30 grudnia 1981 w Oberstdorfie, gdzie zajął 49. miejsce. 1 stycznia 1982 zdobył pierwsze w karierze punkty Pucharu Świata, zajmując 15. miejsce w Garmisch-Partenkirchen. 18 grudnia 1982 w Cortina d’Ampezzo zajął pierwszy raz w karierze miejsce w czołowej dziesiątce. 16 grudnia 1984 w Lake Placid po raz drugi był 10. 4 stycznia 1986 podczas trzeciego konkursu Turnieju Czterech Skoczni na Bergisel w Innsbrucku zajął najwyższe w karierze miejsce – ósme. W sezonie 1985/1986 zajął najwyższe w karierze miejsce w klasyfikacji końcowej PŚ – był 40.
Kariera trenera.
Od 1991 jest trenerem skoczków narciarskich. Od 1991 do 1992 roku prowadził niemiecką kadrę B. W latach 1992–2003 był asystentem Reinharda Hessa na stanowisku trenera kadry A. W 2003 został pierwszym trenerem niemieckiej kadry A. Od 2004 trenował reprezentację Rosji. 24 lutego 2010, z powodu słabych wyników jego podopiecznych na Zimowych Igrzyskach Olimpijskich 2010 w Vancouver zrezygnował z funkcji trenera Rosjan.

</doc>
<doc id="476778" url="https://pl.wikipedia.org/wiki?curid=476778" title="Światowy Kongres Żydów">
Światowy Kongres Żydów

Światowy Kongres Żydów (, WJC) – międzynarodowa federacja organizacji i gmin żydowskich ze 115 krajów. Kongres ten teoretycznie usiłuje zbudować konsensus między różnymi żydowskimi grupami o odmiennych poglądach politycznych i orientacjach religijnych. Pracuje zgodnie z założeniami spełniając rolę ambasadora ogólnoświatowej społeczności żydowskiej. Jest to organizacja syjonistyczna, popierająca państwo Izrael.
WJC obejmuje żydowskie organizacje z Ameryki Północnej, Ameryki Łacińskiej, Europy, Azji, Izraela i Oceanu Spokojnego. WJC w założeniach ma również dialog międzyreligijny z chrześcijańskimi i muzułmańskimi grupami.
Historia i założenia.
Światowy Kongres Żydów został założony w 1936 w Genewie. Działalność miała być prowadzona zgodnie z następującymi założeniami:
Jednym z ważnych założeń WJC jest rozwiązanie „trudnej sytuacji żydowskich uchodźców wygnanych lub zmuszonych do ucieczki przed prześladowaniami i śmiercią z krajów arabskich”.
Członkostwo jest otwarte dla wszystkich Żydów, niezależnie od poglądów społecznych, politycznych lub gospodarczych.
Siedziba i oddziały.
Siedziba WJC znajduje się w Nowym Jorku, a jej instytut badawczy w Jerozolimie. Utrzymuje międzynarodowe biura w Paryżu, Buenos Aires, Genewie, Brukseli, Budapeszcie, Johannesburgu, Moskwie, Ottawie i Sydney.

</doc>
<doc id="476779" url="https://pl.wikipedia.org/wiki?curid=476779" title="Antoni Gołubiew">
Antoni Gołubiew

Antoni Gołubiew, pseudonimy: "Goa", "Jan Karol Wayda", "Jerzy Cichocki" (ur. 25 lutego 1907 w Wilnie, zm. 27 czerwca 1979 w Krakowie) – polski pisarz i publicysta katolicki, z wykształcenia historyk.
Życiorys.
Pochodził z rodziny prawosławnej, jego ojciec był Rosjaninem. Absolwent Gimnazjum im. Króla Zygmunta Augusta w Wilnie i Uniwersytetu Wileńskiego. W 1925 zadebiutował literacko opowiadaniem wydrukowanym w szkolnym pisemku „Hejnał”. Działał w Stowarzyszeniu Katolickiej Młodzieży Akademickiej „Odrodzenie”. Przed II wojną światową był jednym z założycieli dwutygodnika „Pax”. Współtwórca (m.in. z Czesławem Miłoszem) grupy poetyckiej Żagary. Był uczniem Stanisława Kościałkowskiego (magisterium w 1933).
Po wojnie był członkiem redakcji „Tygodnika Powszechnego”, współpracował z pismami „Znak” i „Odra”. W 1978 podpisał deklarację założycielską Towarzystwa Kursów Naukowych. Autor czterotomowej epopei, powieści historycznej "Bolesław Chrobry", pisanej przez niemal całe życie, opowiadającej o narodzinach i pierwszych latach istnienia państwa polskiego. Laureat m.in. nagrody im. W. Pietrzaka.
Jego synową była historyk sztuki Zofia Gołubiew.
Dzieła.
Ponadto rozpoczął pracę nad drugim wielkim dziełem: "Adam. Opowieść o zagubionej nadziei", której jednak nigdy nie dokończył. Niektóre fragmenty tego utworu zostały opublikowane na łamach "Tygodnika Powszechnego".

</doc>
<doc id="476782" url="https://pl.wikipedia.org/wiki?curid=476782" title="Trzcianki (województwo świętokrzyskie)">
Trzcianki (województwo świętokrzyskie)

Trzcianki – osada w Polsce położona w województwie świętokrzyskim, w powiecie kieleckim, w gminie Nowiny.
W latach 1975–1998 miejscowość administracyjnie należała do województwa kieleckiego.
Jest to miejscowość rekreacyjna, przez którą przepływa rzeka Bobrza. W miejscowości znajdują się m.in. drewniane domki letniskowe, które przed II wojną światową należały do bogatych kielczan. Wieś graniczy z Osiedlem Nowiny i wsią Sitkówka. Obecnie miejscowość zamieszkuje 265 mieszkańców (2011).

</doc>
<doc id="476784" url="https://pl.wikipedia.org/wiki?curid=476784" title="World Jewish Congress">
World Jewish Congress



</doc>
<doc id="476787" url="https://pl.wikipedia.org/wiki?curid=476787" title="15 cm sIG 33 (Sf) auf Panzerkampfwagen I Ausf. B">
15 cm sIG 33 (Sf) auf Panzerkampfwagen I Ausf. B

15 cm sIG 33 (Sf) auf Panzerkampfwagen I Ausf. B - niemieckie działo samobieżne z okresu II wojny światowej, uzbrojone w działo piechoty kalibru 149 mm, zbudowane na podwoziu czołgu PzKpfw I Ausf. B.
Historia.
Doświadczenia kampanii wrześniowej wykazały, że używane przez Wehrmacht działa piechoty 15 cm sIG 33 (rzeczywisty kaliber 149 mm) były bardzo skuteczną bronią, ale ich obsługi ponosiły duże straty, szczególnie podczas przetaczania działa. Nie mniej istotne było to, że doktryna Blitzkriegu przewidywała, że uderzeń przełamujących dokonywać mają związki szybkie wspomagane lotnictwem i artylerią. Aby jednostki artylerii mogły nadążyć za rozwijającym się natarciem za konieczne uznano wyposażenie jej w działa samobieżne, tak samo ruchliwe jak czołgi. W celu przyspieszenia prac postanowiono wykorzystać do zabudowy artylerii wycofywane z użytku pozbawione wież podwozia czołgów starszych typów. Pierwszymi niemieckimi pojazdami tego typu były wybudowane na podwoziach czołgów lekkich PzKpfw I Ausf. B działa samobieżne uzbrojone w haubicę piechoty sIG 33 L/12 oznaczane jako 15 cm sIG 33 (Sf) auf PzKpfw I Ausf. B.
Konstrukcja.
W przeciwieństwie do dział pancernych Sturmgeschütz III konstruowanych od podstaw, pierwsze działa samobieżne były pojazdami improwizowanymi. Prototyp wozu 15 cm sIG 33 (Sf) auf PzKpfw I Ausf. B (Sd.Kfz. 101) składał się z pozbawionego wieży czołgu PzKpfw I Ausf.B na którym umieszczono haubicę piechoty sIG33 zamontowaną z pełnym podwoziem kołowym z dodaną prowizoryczną osłoną dla obsługi. Testy prototypu udowodniły, że pojazd posiada wiele wad (podwozie było przeciążone, pojazd był bardzo wysoki), ale w obliczu planowanego ataku na Francję postanowiono wyprodukować niewielką serię tych pojazdów. W styczniu i lutym 1940 roku w zakładach Alkett powstało 38 pojazdów seryjnych, w których armaty montowano już bez kół oraz pogrubiono osłonę załogi, wykonując ją z blach pancernych o grubości 10mm. Sformowano z nich siedem kompanii ("sIG Kompanie") o numerach 701-706. Po kampanii we Francji działa samobieżne tego typu brały również udział w walkach na Bałkanach i w Rosji. Ostatnie działa zostały wycofane z jednostek pod koniec 1943 roku (704. kompania).&lt;BR&gt;

</doc>
<doc id="476792" url="https://pl.wikipedia.org/wiki?curid=476792" title="Światowa Organizacja Żydowska">
Światowa Organizacja Żydowska



</doc>
<doc id="476801" url="https://pl.wikipedia.org/wiki?curid=476801" title="Jochen Danneberg">
Jochen Danneberg

Jochen Danneberg (ur. 9 kwietnia 1953 w Halberstadt) – niemiecki skoczek narciarski i trener, reprezentant Niemieckiej Republiki Demokratycznej, srebrny medalista olimpijski i dwukrotny zwycięzca Turnieju Czterech Skoczni.
Kariera.
W międzynarodowych zawodach zadebiutował 30 grudnia 1972 w Oberstdorfie podczas konkursu FIS, kiedy zajął 21. miejsce. 1 stycznia 1973 w Garmisch-Partenkirchen był piąty. 30 grudnia 1975 w Oberstdorfie zajął drugie miejsce bezpośrednio za Tonim Innauerem, 1 stycznia 1976 w Ga-Pa był trzeci, 4 stycznia w Innsbrucku wygrał, a 6 stycznia w Bischofshofen był szósty. Dzięki temu wygrał cały 24. Turniej Czterech Skoczni. W 1976 na zimowych igrzyskach olimpijskich w Innsbrucku zdobył srebrny medal na normalnym obiekcie, ulegając jedynie swemu rodakowi i klubowemu koledze Hansowi-Georgowi Aschenbachowi. Na tych samych igrzyskach był czwarty na dużej skoczni, przegrywając walkę o brązowy medal z innym reprezentantem NRD – Henrym Glaßem o zaledwie 0,1 punktu. W sezonie 1976/1977 ponownie wygrał Turniej Czterech Skoczni.
Wziął także udział w mistrzostwach świata w Lahti w 1978, gdzie zajmował ósme miejsca w obu konkursach indywidualnych, a w nieoficjalnym konkursie drużynowym wraz z kolegami z reprezentacji zwyciężył. W sezonie 1978/1979 zajął trzecie miejsce w 27. Turnieju Czterech Skoczni zajmując 2. miejsce w Oberstdorfie, 9. miejsce Partenkirchen, 3. miejsce w Innsbrucku i 8. miejsce w Bischofshofen. W Pucharze Świata jedyne zwycięstwo odniósł 30 grudnia 1979 w Oberstdorfie. Ostatni raz na międzynarodowych zawodach wystartował 17 lutego 1980 podczas igrzysk w Lake Placid, gdzie zajął 20. miejsce na normalnej skoczni. Następnie zakończył karierę skoczka.
Od 1998 do 2007 był trenerem reprezentacji Korei Południowej w skokach narciarskich. Jego podopieczni nie osiągnęli znaczących sukcesów poza pojedynczymi miejscami na podium w Pucharze Kontynentalnym. Od 2007 do 2010 trenował reprezentację Stanów Zjednoczonych, a w sezonie 2010/2011 trenował reprezentację Holandii. Od 2011 do 2014 był trenerem reprezentacji Chin. Od 2017 do 2018 ponownie był trenerem reprezentacji Korei Południowej.

</doc>
<doc id="476804" url="https://pl.wikipedia.org/wiki?curid=476804" title="Józef Gniazdowski">
Józef Gniazdowski

Józef Gniazdowski (ur. 14 kwietnia 1891 w Skarżysku Kamiennej, zm. 4 września 1960 w Ostrowie Wielkopolskim) – pedagog, działacz społeczny.
Życiorys.
Po odzyskaniu przez Polskę niepodległości w 1920 r. był pomysłodawcą założenia w 1925 r. i pierwszym dyrektorem Szkoły Handlowej w Ostrowie Wielkopolskim. W 1929 r. Zarząd Miejski Ostrowa Wielkopolskiego powierzył Józefowi Gniazdowskiemu założenie Miejskiej Szkoły Gospodarstwa Domowego, w której po zorganizowaniu był dyrektorem w okresie 1929–1934. W 1932 r. był współzałożycielem Automobilklubu Ostrowskiego.
Upamiętnienie.
Imię Józefa Gniazdowskiego nosi Zespół Szkół Ekonomicznych w Ostrowie Wielkopolskim.

</doc>
<doc id="476805" url="https://pl.wikipedia.org/wiki?curid=476805" title="Biskupi i arcybiskupi Toledo">
Biskupi i arcybiskupi Toledo

Lista biskupów i arcybiskupów Toledo (Toledo w Hiszpanii). Noszą oni tytuł prymasa w kościele katolickim Hiszpanii. Biskupstwo w Toledo powstało, wedle tradycji, już w I wieku, założone przez apostoła Jakuba Większego. W IV wieku zostało podniesione do rangi arcybiskupstwa.
Biskupi Toledo.
"nieznani"
Arcybiskupi Toledo.
"wakat spowodowany rządami Kalifatu Kordobańskiego"

</doc>
<doc id="476811" url="https://pl.wikipedia.org/wiki?curid=476811" title="Ada Sari">
Ada Sari

Ada Sari, właśc. Jadwiga Szayer, (ur. 29 czerwca 1886 w Wadowicach, zm. 12 lipca 1968 w Aleksandrowie Kujawskim) – polska śpiewaczka operowa, sopran koloraturowy, aktorka, pedagożka.
Życiorys.
Była córką adwokata Edwarda Szayera i Franciszki z Chybińskich. Gdy miała trzy lata, jej ojciec przeniósł się wraz z rodziną do Starego Sącza, gdzie otworzył kancelarię adwokacką, a wkrótce został burmistrzem i pełnił tę funkcję przez siedemnaście lat.
Jadwiga Szayer po ukończeniu podstawowej edukacji studiowała muzykę i śpiew w Cieszynie i Krakowie. W 1905 została przyjęta do Prywatnej Szkoły Muzycznej hrabiny Pizzamano w Wiedniu. Kolejne lata to dalsze studia wokalne w Mediolanie. Występowała w teatrze w Rzymie, a następnie na największych scenach operowych świata (La Scala w Mediolanie, Carnegie Hall w Nowym Jorku), podobnie jak jej przyjaciółka Stanisława Zawadzka. Odbyła tournée po świecie. Miała repertuar złożony z najwybitniejszych oper świata. Śpiewała największe partie koloraturowe.
W czasie drugiej wojny światowej mieszkała w Warszawie i poświęcała się pracy pedagogicznej. Jej uczennicami były Halina Mickiewiczówna de Larzac, Bogna Sokorska, Urszula Trawińska-Moroz, Nina Stano, Maria Fołtyn, Zdzisława Donat, Lidia Kłobucka. Po wojnie na krótko wróciła na scenę operową, ale przede wszystkim uczyła młodych, najpierw w Konserwatorium Krakowskim, a później w Państwowej Wyższej Szkole Muzycznej w Warszawie.
Została pochowana na cmentarzu Powązkowskim (kwatera aleja zasłużonych-1-154).
Upamiętnienie.
Od 1985 w Nowym Sączu odbywa się Międzynarodowy Festiwal i Konkurs Sztuki Wokalnej im. Ady Sari, którego organizatorem jest Małopolskie Centrum Kultury „Sokół”.

</doc>
<doc id="476815" url="https://pl.wikipedia.org/wiki?curid=476815" title="Unified Extensible Firmware Interface">
Unified Extensible Firmware Interface

Unified Extensible Firmware Interface (UEFI) – interfejs pomiędzy systemem operacyjnym a firmware, opracowywany jako następca BIOS-u w komputerach osobistych.
Pomysł UEFI został opracowany w firmie Intel na potrzeby procesora serwerowego Itanium. Obecnie prace nad systemem koordynowane są przez organizację Unified EFI Forum.
Cechy.
Jedną z cech UEFI jest możliwość pisania dla niego sterowników. W takim wypadku sterownik jest niezależny od systemu operacyjnego. Ponadto UEFI pozwala na obsługę dysków twardych większych od 2 TB, maksymalnie 8192 EB dzięki nowej procedurze do zarządzania dyskami o nazwie GPT. UEFI ma własną powłokę systemową (UEFI Shell). Ta funkcja przeznaczona jest dla serwisantów komputerowych. Niektórzy producenci oferują własne minisystemy dla UEFI, które uruchamiane są z płyty CD/DVD.
Firma Apple od roku 2006 stosuje UEFI w swoich komputerach, nie daje natomiast możliwości wejścia w jego opcje.
Wersje specyfikacji.
Najnowsze wersje specyfikacji zatwierdzone przez Unified Extensible Firmware Interface Forum.
Zagrożenia związane z UEFI.
W odniesieniu do wypowiedzi Ronalda Minnicha można stwierdzić, że jednym z jawnie nakreślonych celów stworzenia UEFI jest „ochrona tzw. "własności intelektualnej" twórców sprzętu komputerowego”. Zdaniem przeciwników technologii DRM, powoduje to zagrożenie związane z bezpieczeństwem (brak realnej kontroli nad komputerem) oraz otwiera furtkę do całkowitego zablokowania wykorzystywania wolnego oprogramowania na platformach zawierających UEFI. Według przeciwników, UEFI może zostać wykorzystany do stworzenia swoistych DRM firmware poprzez umożliwienie twórcom sprzętu programowego ograniczania sposobu w jaki tenże sprzęt może być wykorzystywany.
W 2012 roku włoscy specjaliści ds. bezpieczeństwa pracujący dla ITSEC twierdzili, że dzięki nowemu oprogramowaniu układowemu, tworzenie bootkitów jest znacznie łatwiejsze niż tworzenie takiego oprogramowania dla komputerów z BIOS-em. 27.09.2018 badacze z firmy ESET poinformowali o wykryciu licznych infekcji pierwszym w pełni funkcjonalnym, zaawansowanym bootkitem/trojanem na UEFI – głównie w Europie środkowej i wschodniej, w tym w Polsce.
Próba uruchomienia Linuksa Ubuntu Live CD na niektórych, korzystających z UEFI, ultrabookach firmy Samsung może doprowadzić do zablokowania ich płyty głównej albo do zablokowania ich dysków twardych, przez co stają się one niewidoczne dla UEFI.
Tryby pracy.
Po uruchomieniu ustawień UEFI dostępne są różne tryby pracy – zależnie od producenta i modelu płyty głównej:
W nowszych modelach płyt mamy zazwyczaj do wyboru już tylko UEFI i CSM. Intel zakończył wsparcie BIOSu (trybu CSM) w swoich chipsetach od 2020 roku.

</doc>
<doc id="476817" url="https://pl.wikipedia.org/wiki?curid=476817" title="Postępowanie nakazowe">
Postępowanie nakazowe

Postępowanie nakazowe — w polskim systemie prawnym rodzaj postępowania szczególnego w procesie karnym lub rodzaj postępowania odrębnego w procesie cywilnym.
Postępowanie nakazowe w postępowaniu cywilnym.
W postępowaniu cywilnym postępowanie nakazowe regulowane jest przez przepisy art. 4841-497 Kodeksu postępowania cywilnego, zastosowanie znajdują w nim również art. 4801-4804 tegoż kodeksu, które są wspólne dla postępowania nakazowego oraz postępowaniu upominawczego.
Podstawy.
Sąd wydaje nakaz zapłaty w postępowaniu nakazowym, jeżeli powód dochodzi roszczenia pieniężnego lub świadczenia innych rzeczy zamiennych i zgłosił w pozwie wniosek o wydanie takowego nakazu, a okoliczności uzasadniające dochodzone żądanie są udowodnione dołączonym do pozwu:
oraz w następujących przypadkach:
Jeżeli nakaz zapłaty wydawany jest na podstawie weksla lub czeku, a dłużnikiem jest konsument niezbędne jest również przedstawienie wraz z pozwem umowy, z której wynika roszczenie zabezpieczone wekslem wraz z deklaracją wekslową oraz załącznikami. W treści każdego pozwu kierowanego w oparciu o wskazane dokumenty należy zamieścić oświadczenie czy dochodzone pozwem roszczenie powstało w związku z umową zawartą z konsumentem, a sąd może skazać na grzywnę powoda, jego przedstawiciela ustawowego lub pełnomocnika, którzy w złej wierze lub wskutek niezachowania należytej staranności złożyli niezgodne z prawdą oświadczenie, iż roszczenie nie powstało w związku z umową zawartą z konsumentem.
Od pozwu spełniającego przesłanki do rozpoznania w postępowaniu nakazowym pobiera się wyłącznie czwartą część zwykłej opłaty sądowej, jednakże nie mniej niż 30 złotych.
Nakaz.
Wydając nakaz zapłaty sąd orzeka, że pozwany ma w terminie oznaczonym w nakazie zaspokoić roszczenie w całości wraz z kosztami albo wnieść w tym terminie zarzuty. Nakaz doręcza się stronom, zaś pozwanemu dodatkowo wraz z pozwem i załącznikami oraz pouczeniem o terminie i sposobie zaskarżenia nakazu, jak również skutkach jego niezaskarżenia.
Nakaz przeciw któremu nie wniesiono zarzutów ma moc prawomocnego wyroku.
Nakaz zapłaty w postępowaniu nakazowym wydaje się na posiedzeniu niejawnym i może to zrobić również referendarz sądowy.
Termin zaspokojenia roszczenia powoda albo wniesienia zarzutów wynosi:
Nakaz zapłaty stanowi tytuł zabezpieczenia wykonalny bez nadawania mu klauzuli wykonalności. Wnosząc o dokonanie zabezpieczenia powód jest jednak wciąż zobowiązany oznaczyć sposób zabezpieczenia, a sąd na wniosek pozwanego może ograniczyć zabezpieczenie według własnego uznania.
Nakaz zapłaty wydany na podstawie weksla lub czeku staje się natychmiast wykonalny po upływie terminu do zaspokojenia roszczenia lub wniesienia zarzutów, aczkolwiek w razie ich wniesienia sąd może na wniosek powoda wstrzymać wykonanie nakazu.
Zarzuty.
Pozwany, który kwestionuje roszczenie, może wnieść do sądu, który wydał nakaz zapłaty zarzuty. W piśmie tym powinien wskazać czy zaskarża nakaz w całości czy w części, przedstawić zarzuty, które pod rygorem ich utraty należy zgłosić przed wdaniem się w spór co do istoty sprawy, jak również wymienić fakty, z których wywodzi żądania, i dowody na wykazanie każdego z nich.
Od zarzutów pobiera się opłatę sądową w wysokości trzech czwartych opłaty od pozwu, z tym że jeżeli nakaz zapłaty został wydany przeciwko konsumentowi opłata ta nie może przekroczyć 750 złotych. Dodatkowo opłata nie może być niższa niż 30 złotych.
Postępowanie po wydaniu nakazu zapłaty.
Jeżeli po wydaniu nakazu zapłaty okaże się, że pozwany w chwili wniesienia pozwu nie miał zdolności sądowej, zdolności procesowej albo organu powołanego do jego reprezentowania, a braki te nie zostały usunięte, sąd z urzędu uchyla nakaz zapłaty i wydaje odpowiednie postanowienie.
W razie prawidłowego wniesienia zarzutów sąd rozpoznaje sprawę w postępowaniu ogólnym lub w postępowaniu odrębnym właściwym dla danej sprawy, przy czym w postępowaniu po wniesieniu zarzutów:
Po rozpoznaniu sprawy sąd wyrokiem nakaz zapłaty utrzymuje w mocy w całość lub w części albo uchyla go i orzeka o żądaniu pozwu. Jeżeli zachodzą podstawy do odrzucenia pozwu lub umorzenia postępowania, sąd z urzędu postanowieniem uchyla nakaz zapłaty.
Postępowanie nakazowe w postępowaniu karnym.
Postępowanie nakazowe w postępowaniu karnym regulują przepisy art. 500-507 Kodeksu postępowania karnego. Dotyczy ono wyłącznie spraw, w których prowadzono dochodzenie, a na podstawie zebranego w postępowaniu przygotowawczym materiału sąd uzna, iż przeprowadzenie rozprawy nie jest konieczne. Dodatkowo może zostać zastosowane wyłącznie w wypadkach pozwalających na orzeczenie kary ograniczenia wolności lub grzywny. 
Samo przestępstwo może być zagrożone także karą pozbawienia wolności, nie może być ona jednak orzeczona wyrokiem nakazowym, a więc dolna granica zagrożenia musi mieścić się w zakresie możliwym do orzeczenia wyrokiem nakazowym lub musi istnieć inna podstawa do orzeczenia kary mieszczącej się w tym zakresie, przykładowo w drodze nadzwyczajnego złagodzenia kary lub w przypadku zastosowania unormowań pozwalających na orzeczenie kary o charakterze wolnościowym.
Podstawy.
Sąd może wydać wyrok nakazowy przy łącznym spełnieniu następujących warunków (z uwzględnieniem rodzaju kar, które można orzec wyrokiem nakazowym):
Wyrok nakazowy.
Wyrokiem nakazowym sąd może orzec karę ograniczenia wolności lub grzywnę do 200 stawek dziennych lub do 200.000 zł. Ograniczenie to dotyczy także rozmiaru kary łącznej. Oskarżonemu można również wymierzyć obok środek karny, przepadek lub środek kompensacyjny, a także poprzestać na ich orzeczeniu, jeżeli zachodzą warunki do orzeczenia tylko tych środków. Wyrok może nie zawierać uzasadnienia. Wyrok nakazowy podlega doręczeniu z urzędu oskarżonemu, obrońcy, pokrzywdzonemu i oskarżycielowi, przy czym w każdym przypadku musi zostać doręczony prokuratorowi. Oskarżonemu oraz jego obrońcy doręcza się również razem z odpisem wyroku odpis aktu oskarżenia. Doręczyć należy również pouczenie przytaczające przepisy o prawie, terminie i sposobie wniesienia sprzeciwu oraz o skutkach jego niewniesienia.
Sprzeciw.
Oskarżonemu i oskarżycielowi przysługuje prawo wniesienia do sądu sprzeciwu w terminie zawitym 7 dni od daty doręczenia wyroku nakazowego. Skuteczne wniesienie sprzeciwu skutkuje utratą mocy przez wyrok nakazowy. Prezes sądu odmawia przyjęcia sprzeciwu, jeżeli został wniesiony po terminie lub przez osobę nieuprawnioną. Sąd rozpoznający sprawę po wniesieniu sprzeciwu rozpoznaje ją na nowo nie będąc związanym treścią wyroku nakazowego i może orzec również karę surowszą wobec tego, iż nie obowiązuje zakaz "reformationis in peius," nawet jeżeli sprzeciw został wniesiony wyłącznie przez oskarżonego.
Jeżeli sprzeciwu nie wniesiono lub sprzeciw cofnięto do czasu odczytania aktu oskarżenia na rozprawie głównej wyrok nakazowy staje się prawomocny.
Postępowanie nakazowe w sprawach o wykroczenia.
W postępowaniu w sprawach o wykroczenia postępowanie nakazowe regulują art. 93-94 Kodeksu postępowania w sprawach o wykroczenia zawierające również odesłanie do niektórych przepisów Kodeksu postępowania karnego.
W sprawach o wykroczenia sąd może na posiedzeniu bez udziału stron wydać wyrok nakazowy, jeżeli wystarczające jest wymierzenie nagany, grzywny lub kary ograniczenia wolności. Wyrokiem nakazowym można także orzec środek karny. Wydanie wyroku nakazowego jest możliwe jedynie w sytuacji, gdy okoliczności czynu i wina obwinionego nie budzą wątpliwości i oskarżony nie jest głuchy, niemy lub niewidomy oraz nie zachodzi uzasadniona wątpliwość co do jego poczytalności, a poprzez wydanie wyroku nakazowego sądu uznaje za ujawnione dowody dołączone do wniosku o ukaranie.
Podobnie jak w postępowaniu karnym wyrok nakazowy może nie zawierać uzasadnienia. Odpis wyroku nakazowego doręcza się oskarżycielowi i pokrzywdzonemu, a obwinionemu oraz jego obrońcy wraz z odpisem wniosku o ukaranie. W przeciwieństwie do postępowania karnego nie doręcza się jednak odpisu wyroku prokuratorowi, jeżeli nie jest oskarżycielem.
Oskarżonemu i oskarżycielowi przysługuje prawo wniesienia do sądu sprzeciwu w terminie zawitym 7 dni od daty doręczenia wyroku nakazowego. Skuteczne wniesienie sprzeciwu skutkuje utratą mocy przez wyrok nakazowy. Prezes sądu odmawia przyjęcia sprzeciwu, jeżeli został wniesiony po terminie lub przez osobę nieuprawnioną. Sąd rozpoznający sprawę po wniesieniu sprzeciwu rozpoznaje ją na nowo nie będąc związanym treścią wyroku nakazowego. Z wniesieniem sprzeciwu nie powiązano zakazu "reformationis in peius" co oznacza, że sąd rozpoznający sprawę po jego wniesieniu może orzec karę surowszą, nawet jeżeli sprzeciw wniósł obwiniony.

</doc>
<doc id="476821" url="https://pl.wikipedia.org/wiki?curid=476821" title="Tais Araujo">
Tais Araujo



</doc>
<doc id="476828" url="https://pl.wikipedia.org/wiki?curid=476828" title="Frank Farian">
Frank Farian

Frank Farian, właściwie Franz Reuther (ur. 18 lipca 1941 w Kirn) – niemiecki muzyk i producent muzyczny; opiekun m.in. Boney M., Eruption, Milli Vanilli.
Biografia.
W 1961 roku współtworzył zespół Frankie Farian and the Shadows. W 1963 roku nagrał pierwszy singiel „Frankie Farian shouting ghost”. W 1964 roku Frankie Farian and the Shadows wystąpił na Rockfestiwal w Hamburgu.
W grudniu 1974 roku pod szyldem „Boney M” Farian wydał singiel „Baby do you wanna bump”. Wkrótce potem Farian zaczął tworzyć zespół Boney M, składający się z tancerzy. Na scenie część członków Boney M nie śpiewała, lecz poruszała ustami do nagrań z playbacku. Męskie partie wokalne wykonywał Farian.
W 1976 roku Farian sprowadził do Niemiec brytyjski zespół muzyczny Eruption, który miał stanowić support w trasach koncertowych Boney M. Farian zlecił Eruption nagranie coverów „I Can't Stand The Rain” Ann Peebles i „One Way Ticket” Neila Sedaki.
Milli Vanilli.
Pod koniec lat 80. Farian stworzył zespół Milli Vanilli. W zespole występowało dwóch modeli i tancerzy: Fabrice „Fab” Morvan i Robert „Rob” Pilatus. Tancerze mieli na scenie ładnie wyglądać i udawać, że śpiewają. Autorami partii wokalnych, odtwarzanych na koncertach z taśmy, byli między innymi Charles Shaw, Brad Howell i John Davis. Debiutancki album Milli Vanilli sprzedał się w nakładzie 30 mln egzemplarzy, a piosenka „Girl You Know It's True” stała się przebojem. Zespół otrzymał w 1990 roku nagrodę Grammy.
14 listopada 1990 roku Farian przyznał w mediach, że „Fab” i „Rob” nigdy nie śpiewali, a na nagraniach słychać muzyków sesyjnych. Wkrótce potem zespołowi odebrano nagrodę Grammy. 2 kwietnia 1998 roku w wyniku przedawkowania narkotyków i alkoholu zmarł Robert Pilatus. Fabrice Morvan kontynuował karierę muzyczną, jednak nie udało mu się odnieść tak dużego sukcesu jak w Milli Vanilli.

</doc>
<doc id="476832" url="https://pl.wikipedia.org/wiki?curid=476832" title="80486">
80486



</doc>
<doc id="476841" url="https://pl.wikipedia.org/wiki?curid=476841" title="Producenci muzyczni">
Producenci muzyczni



</doc>
<doc id="476842" url="https://pl.wikipedia.org/wiki?curid=476842" title="Avellaneda (Buenos Aires)">
Avellaneda (Buenos Aires)

Avellaneda lub Avellaneda Centro – miasto w Argentynie, w prowincji Buenos Aires, centrum administracyjne Partido Avellaneda. Miasto jest częścią aglomeracji "Gran Buenos Aires", port morski nad La Platą. W 2001 r. Avellandę zamieszkiwało 24,3 tys. mieszkańców.Miejscowość otrzymała prawa miejskie w 1895 r.
Do 1904 r. miasto nosiła nazwę Barracas al Sud. Wówczas zmieniono jej nazwę na Avellaneda na cześć 8. prezydenta Argentyny Nicolása Avellanedy.
W mieście rozwinął się przemysł mięsny, rafineryjny, hutniczy, cementowy oraz stoczniowy.
Sport.
W Avellanadzie swoje siedziby mają dwa wielkie argentyńskie kluby piłkarskie: Independiente i Racing Club.

</doc>
<doc id="476843" url="https://pl.wikipedia.org/wiki?curid=476843" title="Producent muzyczny">
Producent muzyczny

Producent muzyczny – osoba odpowiedzialna za całokształt nagrania muzycznego lub spektaklu.
Do zadań producenta muzycznego należy: wybór, interpretacja i aranżacja utworów muzycznych, wybór muzyków i solistów do projektu, nadzór nad nagraniem lub wykonaniem, często wybór i współpraca z reżyserem lub realizatorem dźwięku, scalanie w jeden twór odrębnie nagranych partii, ścieżek dźwiękowych czy solowych wykonań oraz nadzór nad masteringiem utworów.
W przypadku muzyki elektronicznej, oraz współczesnej muzyki pop pojęcie producenta najczęściej kryje za sobą całościowe wyprodukowanie utworu, od pierwszej nuty, poprzez kompozycję, aranżację, miks aż po finalny mastering. Pojęcie prawie nieznane w muzyce poważnej, w której tę rolę pełni reżyser dźwięku.
Beatmaker.
W muzyce hip-hopowej rolę producenta muzycznego pełni osoba określana mianem beatmakera (z ang. „beat” – rytm perkusyjny oraz „making” – robić, w wolnym tłumaczeniu – robić / tworzyć rytm perkusyjny). Do zadań autora podkładów należy ogół czynności składający się na proces tworzenia kompozycji muzycznych, zarówno przy wykorzystaniu komputerów, jak i specjalistycznych samplerów (np. Akai MPC), bądź też innej aparatury służącej do komponowania, np. keyboardów, czy też syntezatorów. 
Od powstania hip-hopu w latach 70. XX w. w Stanach Zjednoczonych rola beatmakera i DJ-a była traktowana pierwszorzędnie. Potwierdzenie tezy stanowiły nazwy zespołów i duetów, które poprzedzały pseudonimy autorów podkładów np. Grandmaster Flash and the Furious Five i DJ Jazzy Jeff &amp; The Fresh Prince. W latach późniejszych sytuacja uległa odwróceniu na rzecz raperów np. Dizkret i Praktik oraz Pezet i Noon. Współcześnie termin beatmaker, został wyparty przez pojęcie producenta muzycznego lub jest stosowany wymiennie.

</doc>
<doc id="476844" url="https://pl.wikipedia.org/wiki?curid=476844" title="Ranchi">
Ranchi

Ranchi (sat ᱨᱟᱺᱪᱤ, trb.: "Rańći", trl.: "Rāṁcī"; ang. "Ranchi") – miasto w północno-wschodnich Indiach, stolica stanu Jharkhand, na wyżynie Ćhota Nagpur. Liczy ponad milion mieszkańców.
Rozwinięty przemysł maszynowy. Ośrodek handlowy regionu rolniczego. Węzeł komunikacyjny (lotnisko). Ośrodek naukowy (uniwersytet). W okolicy wydobycie boksytów.

</doc>
<doc id="476845" url="https://pl.wikipedia.org/wiki?curid=476845" title="Flammpanzer I">
Flammpanzer I

Flammpanzer I – niemiecki improwizowany samobieżny miotacz ognia na podwoziu czołgu PzKpfw I Ausf A. Pojazd powstał poprzez zastąpienie jednego karabinu maszynowego MG 13 plecakowym miotaczem ognia Flammenwerfer 40. Przebudowy dokonali żołnierze 5. Dywizji Lekkiej wchodzącej w skład Afrika Korps. Pojazd był używany podczas walk o Tobruk w 1941 roku.

</doc>
<doc id="476848" url="https://pl.wikipedia.org/wiki?curid=476848" title="Łódzki KS">
Łódzki KS



</doc>
<doc id="476849" url="https://pl.wikipedia.org/wiki?curid=476849" title="Gaziantep">
Gaziantep

Gaziantep – miasto w południowej Turcji, ośrodek administracyjny prowincji Gaziantep. Około 2 069 tys. mieszkańców. Miasto znane z pistacji i robionej z nich baklawy.
Miasto położone jest przy linii kolejowej ze stacją Gaziantep prowadzącej do Mosulu w Iraku.
Miasto doznało wielkich strat w czasie trzęsienia ziemi o magnitudzie 7,8, które w poniedziałek nad ranem, 6 lutego 2023 r. nawiedziło południowo-wschodnią Turcję i północną Syrię. Zniszczeniu uległ także słynny zamek z VI w. n.e. zawaliło się 12 jego wież, zachowały się jedynie resztki muru obwodowego.
Ataki terrorystyczne.
20 sierpnia 2016 roku w Gaziantepie doszło do zamachu w czasie uroczystości weselnych. W wyniku eksplozji zginęło 57 osób, a 66 zostało rannych. Zabawa odbywała się w społeczności kurdyjskiej. O zamach podejrzewane było tzw. Państwo Islamskie, które w przeszłości było oskarżane o liczne ataki terrorystyczne na Kurdów. 
16 października 2016 roku nastąpił kolejny atak terrorystyczny. Zginęło wtedy trzech policjantów, a osiem osób zostało rannych. Do wybuchu doszło w niedzielę podczas akcji policyjnej przeciw domniemanej grupie tzw. Państwa Islamskiego.
Gospodarka.
W mieście rozwinął się przemysł spożywczy, włókienniczy, cementowy oraz skórzany.

</doc>
<doc id="476850" url="https://pl.wikipedia.org/wiki?curid=476850" title="Tuapse">
Tuapse

Tuapse (, , ) – miasto w Rosji, w Kraju Krasnodarskim, port nad Morzem Czarnym. Liczy około 60 tys. mieszkańców (2021).
W mieście znajduje się rafineria ropy naftowej.
W okresie lat 1917–1921 w Tuapse funkcjonowała polska placówka o charakterze konsularnym.
Historia.
W średniowieczu okolic dzisiejszego Tuapse sięgały granice Abchazji, a następnie Gruzji. Gruzja utraciła obszar w XVI w. na rzecz Adygejczyków. Po traktacie adrianopolskim w 1829 obszar został anektowany przez Rosję. W czasie wojny krymskiej miejscowość była przez dwa lata okupowana przez Turcję. Tuapse uzyskało prawa miejskie w 1896.
Po upadku caratu 27 lipca 1918 miasto zajęte przez odradzającą się Gruzję. We wrześniu Gruzini wycofali się z miasta pod naciskiem bolszewików, którzy z kolei kilka dni później wycofali się pod naporem białych.
W latach 1924–1930 stolica Szapsugskiego Rejonu Narodowego przed jej przeniesieniem do Kależu.
Demografia.
Skład etniczny w 2002:
Transport.
W mieście znajduje się stacja kolejowa oraz port morski.

</doc>
<doc id="476851" url="https://pl.wikipedia.org/wiki?curid=476851" title="Segment sieci">
Segment sieci

Segment – część sieci komputerowej, odseparowana od reszty przez urządzenie sieciowe takie jak np.:
Podział sieci komputerowej na segmenty pozwala na:

</doc>
<doc id="476853" url="https://pl.wikipedia.org/wiki?curid=476853" title="Truskolaska">
Truskolaska

Truskolaska – wysunięty najbardziej na wschód szczyt Pasma Jeleniowskiego w Górach Świętokrzyskich, o wysokości 448,2 m n.p.m. Porośnięty lasem jodłowo-bukowym. U stóp góry, od strony wschodniej, znajdują się źródła rzeki Opatówki.
Przez górę przechodzi Główny Szlak Świętokrzyski im. Edmunda Massalskiego z Gołoszyc do Kuźniaków.
Po Truskolaskiej przebiega granica gmin: Baćkowice i Sadowie.

</doc>
<doc id="476854" url="https://pl.wikipedia.org/wiki?curid=476854" title="Bhadguan">
Bhadguan



</doc>
<doc id="476855" url="https://pl.wikipedia.org/wiki?curid=476855" title="Góra Truskolaska">
Góra Truskolaska



</doc>
<doc id="476859" url="https://pl.wikipedia.org/wiki?curid=476859" title="Otepää Spordiklubi">
Otepää Spordiklubi

Otepää Spordiklubi – estoński klub sportowy z Otepää.
Klub został zarejestrowany 14 kwietnia 1999 roku. Prowadzi sekcję narciarską, w ramach której szkoleni są skoczkowie narciarscy i dwuboiści oraz sekcję biegu na orientację.
Trenerami klubowymi biegaczy na orientację są Pille Illak i Arvo Saal, a skoczków i kombinatorów – Silver Eljand.
Reprezentacja klubu Otepää Spordiklubi regularnie startuje w mistrzostwach Estonii w skokach narciarskich. W zimowych edycjach tych mistrzostw, w zawodach drużynowych klub zdobył siedem tytułów mistrzowskich, jeden tytuł wicemistrzowski i trzy brązowe medale. W edycjach letnich skoczkowie Otepää SK sześciokrotnie zdobyli tytuł drużynowego mistrza Estonii, raz wywalczyli srebrny medal i cztery razy medal brązowy. Ponadto, zawodnicy startujący w barwach klubu wielokrotnie stawali na podium konkursów indywidualnych.
Jednym z reprezentantów klubu był Jaan Jüris – reprezentant kraju w zawodach międzynarodowych, dwukrotny uczestnik zimowych igrzysk olimpijskich, kilkukrotny zdobywca punktów do klasyfikacji Pucharu Świata. Do klubu należał także Tambet Pikkor – skoczek i kombinator norweski, uczestnik igrzysk olimpijskich, a później trener reprezentacji Estonii w skokach narciarskich.
Pod opieką klubu są skocznie narciarskie w Otepää – Tehvandi (K-90 i K-70) i Apteekrimägi (K-40, K-25, K-18 i K-10)

</doc>
<doc id="476860" url="https://pl.wikipedia.org/wiki?curid=476860" title="SC Otepää">
SC Otepää



</doc>
<doc id="476862" url="https://pl.wikipedia.org/wiki?curid=476862" title="Lech Aleksander Kaczyński">
Lech Aleksander Kaczyński



</doc>
<doc id="476866" url="https://pl.wikipedia.org/wiki?curid=476866" title="Wojciech Witold Jaruzelski">
Wojciech Witold Jaruzelski



</doc>
<doc id="476868" url="https://pl.wikipedia.org/wiki?curid=476868" title="Pałac Biskupi w Katowicach">
Pałac Biskupi w Katowicach

Pałac Biskupi w Katowicach – wzniesiony w latach 1927–1933 budynek przeznaczony na siedzibę biskupów diecezji katowickiej i kurii biskupiej, będący własnością archidiecezji katowickiej. Jest zlokalizowany przy ul. Henryka Jordana 39. Zaprojektowali go twórcy znajdującej się w sąsiedztwie Archikatedry Chrystusa Króla architekci Zygmunt Gawlik i Franciszek Mączyński. Obecnie jest siedzibą Kurii Archidiecezjalnej.
W okresie Polski Ludowej zachodnie skrzydło gmachu władze państwowe zajęły na potrzeby służby zdrowia. W roku 1986 diecezja weszła w ponowne władanie tej części budynku i przeznaczyła je na siedzibę Muzeum Diecezjalnego.
Rezydencja biskupów katowickich.
Miejscem zamieszkania wielu biskupów katowickich stał się budynek zlokalizowany na rogu ul. Francuskiej i ul. Powstańców w Katowicach. Przed 1932 r. w połowie należał do fundacji chorzowskiej, druga część do gwarectwa rudzkiego, które dzierżawiło dla kopalni "Eminencja" chorzowskie pole węglowe. W tym domu przed 1932 r. mieszkał dyrektor Witold Stadnikiewicz, a po nim generalny dyrektor Lewalski. Jako że gwarectwo zalegało ze znacznymi kwotami dzierżawnymi wobec fundacji chorzowskiej (parafii św. Magdaleny w Chorzowie) – właścicielki części pola górniczego należącego do kopalni "Eminencja", dłużnicy zaproponowali, że część willi będącej własnością gwarectwa oddadzą w zamian za długi. W takich okolicznościach, willa przeszła na własność diecezji katowickiej. We wrześniu 1932 r. bp Stanisław Adamski zamieszkał w nowej rezydencji.

</doc>
<doc id="476871" url="https://pl.wikipedia.org/wiki?curid=476871" title="Ariadna (męczennica)">
Ariadna (męczennica)

Święta Ariadna, również: "Ariana" lub "Arianna", Maria, cs. "Muczenica Ariadna" (zm. ok. 130-140 we Frygii) – męczennica chrześcijańska za czasów panowania Hadriana lub Antonina Piusa, święta Kościoła katolickiego i prawosławnego, czczona przez Apostolski Kościół Ormiański i Syryjski Kościół Ortodoksyjny.
Żyła w II wieku w mieście Prymnessos (dzisiejsze "Süylün" w Turcji). Była niewolnicą na dworze frygijskiego pana wielkiego rodu, Tertullusa lub Tercjusza.
Wedle dawnych źródeł chrześcijańskich odmówiła udziału w pogańskich uroczystościach urodzinowych jego syna i modliła się w domu do Boga. Naraziła się przez to na gniew pana, który kazał ją biczować, uwięził a następnie wygnał, gdyż nie chciała się wyrzec chrześcijańskiej wiary. Po pewnym czasie nakazał jednak służbie przyprowadzić ją z powrotem do domu. Gdy Ariadna zobaczyła zbliżających się prześladowców, uklękła na wielkiej skale i zaczęła się modlić. Wtedy to w cudowny sposób otworzyła się pod nią rozpadlina, ukrywając ją. Po chwili zamknęła się znowu, uniemożliwiając ścigającym dostęp do Ariadny i tworząc zarazem jej grób. Skonsternowani prześladowcy zaczęli kłócić się i pozabijali wzajemnie.
Wspomnienie liturgiczne obchodzone jest za "Martyrologium Rzymskim" 18 września oraz powtórnie, jako "Maria" 1 listopada.
W synaksarionach greckich dodawano imię Maria, a wspominano 26 lub 27 września (według kalendarza juliańskiego).
Kościoły wschodnie, z uwagi na liturgię według kalendarza juliańskiego, wspominają męczennicę 18 września/1 października, tj. 1 października według kalendarza gregoriańskiego.
Na ikonach święta przedstawiana jest w sposób typowy dla męczennic: w czerwonym płaszczu i z krzyżem w dłoni.

</doc>
<doc id="476876" url="https://pl.wikipedia.org/wiki?curid=476876" title="Samosłyszalność">
Samosłyszalność

Samosłyszalność (lub efekt lokalny) – efekt występujący w aparacie telefonicznym polegający na słyszeniu własnego głosu w słuchawce telefonu. Spowodowane jest tym, że prąd wypływający z mikrofonu aparatu trafia do słuchawki.
Do eliminacji zjawiska lokalnego wykorzystuje się układ antylokalny np. w postaci mostka zrównoważonego, który rozdziela sygnał nadawany od odbieranego.
Analiza zjawiska.
Gdyby linia telefoniczna składała się z trzech przewodów, problem efektu lokalnego by nie występował (rys. 1). Sygnał z mikrofonu M1 trafiałby tylko do słuchawki S2, a z mikrofonu M2 tylko do słuchawki S1.
W telefonii są wykorzystywane tylko dwa przewody, więc w linii występują jednocześnie sygnały transmitowane w obu kierunkach. Można wyobrazić sobie telefon o schemacie połączeń jak na rys. 2. W takim wypadku w każdej słuchawce płynąłby również prąd lokalnego mikrofonu, czyli oprócz rozmówcy słyszelibyśmy siebie. Sygnał w linii telefonicznej ulega osłabieniu w wyniku jej rezystancji i pojemności (patrz linia długa), w wyniku czego głos rozmówcy byłby znacznie cichszy niż własny głos. Żeby temu zapobiec, stosuje się układ antylokalny, pracujący najczęściej na zasadzie mostka.
Rysunek 3 przedstawia schemat na którym słuchawka S1 jest umieszczona pomiędzy dwoma dzielnikami napięcia złożonymi z rezystorów ZR i R1 oraz ZL i R2. Dzielniki te stanowią mostek. Jeśli stosunki impedancji ZR/R1 i ZL/R2 będą równe, to potencjały w punktach C i D także będą równe i przez słuchawkę nie będzie płynął prąd. Głos z mikrofonu M1 nie będzie słyszalny w słuchawce S1, tylko transmitowany do linii telefonicznej. Warunkiem jest utrzymanie równowagi mostka. Konstruując aparat telefoniczny można zapewnić, by rezystancja R1 była równa R2. W takim wypadku impedancja ZR powinno być równe ZL, gdzie ZL oznacza wypadkową impedancję linii telefonicznej i aparatu rozmówcy. Każdy aparat powinien być tak skonstruowany, żeby jego rezystancja dla przebiegów zmiennych widziana od strony linii wynosiła 600 Om. Linia telefoniczna z kolei może zostać w dobrym przybliżeniu przedstawiona jako połączenie bardzo wielu elementarnych pojemności i rezystancji. Żeby całkowicie wyeliminować efekt lokalny, należałoby zastosować równoważnik linii ZR o takich samych parametrach jak sumaryczna impedancja linii telefonicznej i aparatu rozmówcy. Pojawiają się tu dwa problemy:
Z podanych dwóch względów przyjmuje się uproszczony układ równoważnika, naśladujący uśrednione warunki. W ten sposób uzyskuje się tłumienie rzędu kilkunastu decybeli, co jednak w praktyce jest zadowalające. Nowsze aparaty potrafią automatycznie dostosować parametry układu antylokalnego do impedancji linii.

</doc>
<doc id="476879" url="https://pl.wikipedia.org/wiki?curid=476879" title="Armin van Buuren">
Armin van Buuren

Armin van Buuren (ur. 25 grudnia 1976 w Lejdzie) – holenderski DJ, producent muzyki trance, z wykształcenia prawnik. Jeden z najpopularniejszych i utytułowanych DJ-ów na świecie. W zestawieniu DJ Mag Top 100 Armin van Buuren uzyskał pierwsze miejsce w latach 2007–2010 i 2012, drugie w 2006, 2011 i 2013, trzecie w latach 2003–2005, 2014 i 2017, czwarte w 2015, 2016, 2018, 2019 i 2020, piąte w 2002 oraz dwudzieste siódme w 2001 roku. Obecnie prowadzi w radiu cotygodniowy show „A State of Trance” (ASOT), które jest najchętniej słuchanym show radiowym na świecie z przeszło 30 milionami słuchaczy tygodniowo w ponad 40 krajach.
Życiorys.
Wczesne życie.
Armin van Buuren urodził się 25 grudnia 1976 w Lejdzie w Holandii, natomiast dorastał w Koudekerk aan den Rijn. Pochodzi z umuzykalnionej rodziny. Jego ojciec był kolekcjonerem albumów muzycznych, a brat Eller van Buuren jest gitarzystą. Komponowanie muzyki rozpoczął we wczesnych latach dzieciństwa od tworzenia miksów na komputerze.
Zainteresowanie syntetycznymi dźwiękami nastąpiło pod wpływem fascynacji twórczością Klausa Schulzego i Jeana-Michela Jarre’a. Kiedy skończył 16 lat, dostał sampler Akai S-01 z wejściem mono. W 1995 roku pierwszy raz koncertował w klubie studenckim Nexus położonym niedaleko Leiden University. W międzyczasie przeniósł swoje studio nagraniowe z sypialni do studia wytwórni muzycznej, gdzie pierwszymi utworami jakie skomponował były m.in. „Touch Me” i „Communication”.
Kariera muzyczna.
W 1995 roku wspólnie z wytwórnią Cyber Records wydał przebój „Blue Fear”, który był jego pierwszym dużym sukcesem, a 2 lata później został wydany jako singel.
Wspólnie z wytwórnią United Recordings w roku 1999 założył własną markę "Armind". Ich pierwszym przedsięwzięciem było zorganizowanie koncertu „One”. Drugi koncert pod hasłem „Touch me” przeznaczony był dla wypromowania wschodzących gwiazd muzyki tanecznej. W tym samym roku poznał Dave’a Lewisa – odpowiedzialnego za początek kariery m.in. Tiësto i Ferry’ego Corstena. Lewis przedstawił go jako DJ-a w Wielkiej Brytanii oraz Stanach Zjednoczonych. We współpracy z Tiësto nagrał utwór „Eternity”, który następnie został sprzedany na licencji wytwórni Paula van Dyka „Vandit Records” i powtórnie wydany tego samego roku. Armin van Buuren razem z Ferrym Corstenem skomponowali track „Exhale”, który znalazł się w albumie System F. W Armind wydawał także w 2001 Perpetuous Dreamer swój album "The Sound of Goodbye". W późniejszym czasie nagrał dwa remiksy Madison Avenue „Don’t Call Me Baby” i Wamdue Project „King of My Castle”, które zostały wydane w United Recordings. W 2002 roku muzyk zajął piąte miejsce na liście TOP 100 najpopularniejszych DJ-ów według DJ Magazine.
Pod koniec 2003 roku, w klubie The Hague van Buuren ustanowił światowy rekord w zagraniu najdłuższego seta, który trwał 12 godzin i 30 minut. W tym samym roku wydał także swój debiutancki album „76”.
W roku 2005 otrzymał nagrodę za Najlepszy Show Radiowy oraz tytuł Najlepszej Kompilacji dla "A State of Trance 2004" otrzymany podczas Miami Winter Music Conference Awards. W tym samym roku wspólnie z Weezer, Cocteau Twins, The Chemical Brothers, Keane, Nine Inch Nails, New Order i The Prodigy wystąpił na żywo na festiwalu LA’s Coachella. Regularnie koncertuje w Holandii czy Wielkiej Brytanii, w takich klubach jak: Passion, Godskitchen, Gatecrasher, Slinky, Peach. Poza Wielką Brytanią występuje również na Ibizie, Krecie, w Helsinkach, Malmö, Splicie, Tokio, Seulu, Miami, Nowym Jorku, Melbourne, Sydney, São Paulo, Kuala Lumpur a także w Jerozolimie. W międzynarodowym głosowaniu Trance Awards 2006 Armin van Buuren otrzymał nagrody za najlepszą kompilację („A State Of Trance 2005”), najlepszy radiowy show („A State Of Trance – Armin van Buuren”), najlepszy teledysk trance („Shivers”) oraz otrzymał tytuł najlepszego DJ-a i najlepszego rezydenta (w Amnesia Club na Ibizie). Singel „Serenity” w 2005 roku stał się hymnem Sensation White.
W niedzielę rano, 24 lipca 2011 na świat przyszła pierwsza córka Armina van Buurena, Fenna.
W 2012 roku powstał film dokumentalny "A Year with Armin van Buuren", którego reżyserami są Oscar Verpoort i Max Maloney. Kamera przez rok towarzyszyła Arminowi van Buurenowi w trasie, ukazując codzienne życie DJ-a – w domu prywatnym, w podróży, w hotelowych pokojach oraz na wielkich imprezach masowych. Premiera miała miejsce 30 października 2012 roku.
Na początku 2013 roku wraz z wokalistką Fiorą skomponował utwór „Waiting for the Night”, który ukazał się na ścieżce dźwiękowej do holenderskiej komedii romantycznej "Verliefd op Ibiza". 30 kwietnia tego samego roku muzyk z towarzyszeniem orkiestry symfonicznej Koninklijk Concertgebouworkest wystąpił podczas uroczystości zaprzysiężenia króla Niderlandów, Wilhelma Aleksandra.
Przed swoim występem podczas festiwalu Tomorrowland, 27 lipca 2013 roku, Armin van Buuren ogłosił, że parę godzin wcześniej na świat przyszło jego drugie dziecko – syn Remy, któremu zadedykował swój set.
Życie prywatne.
18 września 2009 roku Armin van Buuren poślubił Erikę van Thiel, z którą ma dwójkę dzieci – córkę Fennę oraz syna Remy’ego.
A State of Trance.
A State of Trance jest autorską audycją Armina van Buurena w radiu Digitally Imported, do którego Holender przeszedł po rozstaniu z ID&amp;T. Oprócz Armina podczas audycji można usłyszeć utwory innych producentów: Dash Berlin, Aly &amp; Fila, Ferry Corsten, Above &amp; Beyond, Gabriel &amp; Dresden czy Markus Schulz.

</doc>
<doc id="476880" url="https://pl.wikipedia.org/wiki?curid=476880" title="Kolonoskop">
Kolonoskop

Kolonoskop – giętki, oparty na technice światłowodowej przyrząd w kształcie długiej, cienkiej rury, służący do diagnostyki (obrazowania) chorób jelita grubego. Badanie wykonywane tym urządzeniem nazywane jest kolonoskopią (w przypadku wziernikowania całego jelita grubego) lub sigmoidoskopią – w przypadku obrazowania końcowego, 50–60 cm odcinka jelita grubego.
Kolonoskop oprócz toru wizyjnego (światłowodowego) posiada kanały umożliwiające drobne zabiegi w świetle jelita, takie jak pobieranie wycinków do badania histopatologicznego, usunięcie polipów (tzw. polipektomia), lub też ostrzyknięcie środkami hamującymi krwawienie.

</doc>
<doc id="476890" url="https://pl.wikipedia.org/wiki?curid=476890" title="Flammpanzer II">
Flammpanzer II

Flammpanzer II (Sd.Kfz.122; PzKpfw II (F), Flamingo) – niemiecki samobieżny miotacz ognia na podwoziu czołgu PzKpfw II.
Na początku 1939 roku "Waffenamt" postanowił zamówić 90 samobieżnych miotaczy ognia opartych na podwoziu czołgu lekkiego. 21 stycznia 1939 roku zamówiono 90 wozów opartych o podwozia czołgu PzKpfw II Ausf. D.
Flammpanzer II został wyposażony w dwa miotacze ognia umieszczone w niewielkich sterowanych z wnętrza czołgu wieżyczkach na błotnikach, paliwo do miotaczy zostało umieszczone wewnątrz błotników. Uzbrojeniem dodatkowym był pojedynczy karabin maszynowy MG 34 (z zapasem amunicji 1800 naboi) umieszczony w obrotowej wieży.
Produkcja prototypowej serii (seria 0) została zakończona w kwietniu 1940 roku. Następnie zamówiono jeszcze trzy serie po 50 tych pojazdów (na podwoziach czołgów PzKpfw II Ausf. D i Ausf. E). Ostatecznie zbudowano 155 Flammpanzerów II wszystkich serii.
Zbudowane miotacze ognia skierowano do batalionów samobieżnych miotaczy ognia ("Flammpanzer Abteilung"). Wzięły one udział w ataku na ZSRR (plan Barbarossa). Walki wykazały, że samobieżne miotacze ognia są skutecznym środkiem walki w mieście, ale słabe opancerzenie Flammpanzerów II powodowało, że były one łatwo niszczone przez ogień przeciwnika. Ostatecznie ocalałe Flammpanzery II wycofano z uzbrojenia w 1942 roku, a ich podwozia wykorzystano do budowy dział samobieżnych.

</doc>
<doc id="476892" url="https://pl.wikipedia.org/wiki?curid=476892" title="Jezus Barabasz">
Jezus Barabasz

Jezus Barabasz - minipowieść napisana w roku 1928 przez Hjalmara Söderberga. W Polsce książka ta została wydana w roku 2005 w tłumaczeniu Pawła Pollaka. Powieść składa się z trzynastu rozdziałów. Autor przedstawia w niej wspomnienia żyjącego w Kopenhadze początku XX wieku porucznika Jägerstama. Porucznik wierzy w reinkarnację, a jego opisy dotyczą czasów, w których żył Jezus. Powieść opisuje hipotetyczny przebieg uwolnienia Barabasza przez Piłata.
Książka przedstawia plastyczną wizję czasów przełomu pierwszego wieku przed naszą erą i pierwszego wieku naszej ery widzianą oczami młodego człowieka pochodzącego z rodziny faryzejskiej. Autor książki przedstawia nie tylko sytuację w samej Ziemi Świętej, ale też ukazuje społeczność żydowską w Aleksandrii, gdzie tradycja narodu wybranego mieszała się z kulturą grecką i gdzie powstało pierwsze tłumaczenie Biblii na obcy język – Septuaginta. Główny bohater wspomnień porucznika Jägerstama – jego poprzednie wcielenie, Ruben bar-Jona – mający zarówno korzenie religijne jak i spojrzenie wykształconego człowieka, patrzy na spory między Jezusem i faryzeuszami oraz Piłatem z pewnego dystansu. W decydującym momencie jest świadkiem tego, iż Jezus nie zostaje skazany na śmierć, a uwolniony przez Piłata. Natomiast przekazana w ewangeliach informacja, że został uwolniony Barabasz, a nie Jezus, wynika z tego, że nieobecni przy wydarzeniu uczniowie Jezusa źle zinterpretowali usłyszane okrzyki ludu "Uwolnij Jezusa Barabasza! Uwolnij Jezusa syna ojca!" oraz odpowiedź Piłata: "Jezus Barabasz jest wolny!", uważając że dotyczyły one dwóch różnych osób: Barabasza i Jezusa, podczas gdy w rzeczywistości sądowi poddawana była jedna. Dodatkowo historia ta jest uwiarygadniana przez wywody językoznawcze prowadzone przez kopenhaskich towarzyszy życia Jägerstama.
Pisarz także sugeruje, że wiele elementów istniejących na przełomie tysiącleci religii pogańskich zostało wchłonięte przez chrześcijaństwo, np.: kult zmartwychwstającego Attysa-Adonisa, spożywanie ciała i krwi boga pod postacią chleba i wina w kulcie Mitry czy dzieciątko i wiara w zmartwychwstanie w kulcie bogini Izydy.

</doc>
<doc id="476894" url="https://pl.wikipedia.org/wiki?curid=476894" title="Polskie Siły Zbrojne w ZSRR">
Polskie Siły Zbrojne w ZSRR

Zobacz też: 

</doc>
<doc id="476895" url="https://pl.wikipedia.org/wiki?curid=476895" title="Armia Polska w ZSRR">
Armia Polska w ZSRR



</doc>
<doc id="476896" url="https://pl.wikipedia.org/wiki?curid=476896" title="Orienburg">
Orienburg



</doc>
<doc id="476899" url="https://pl.wikipedia.org/wiki?curid=476899" title="Czkałow">
Czkałow

Miejscowości
Osoby

</doc>
<doc id="476902" url="https://pl.wikipedia.org/wiki?curid=476902" title="Mark Koevermans">
Mark Koevermans

Mark Koevermans (ur. 3 lutego 1968 w Rotterdamie) – holenderski tenisista, reprezentant w Pucharze Davisa, olimpijczyk z Barcelony (1992).
Kariera tenisowa.
Karierę zawodową Koevermans rozpoczął w 1987 roku, a zakończył w 1995 roku.
W grze pojedynczej wygrał jeden turniej rangi ATP World Tour, w 1990 roku w Atenach, po pokonaniu w finale Franco Davína.
W grze podwójnej tenisista holenderski odniósł cztery zwycięstwa w zawodach kategorii ATP World Tour oraz był uczestnikiem dwunastu finałów. W zawodach wielkoszlemowych najdalej doszedł w 1990 roku podczas Rolanda Garrosa, kiedy to tworzył parę z Paulem Haarhuisem osiągając półfinał. Spotkanie o udział w finale Holendrzy przegrali z Sergio Casalem i Emilio Sánchezem.
W 1992 roku uczestniczył w igrzyskach olimpijskich Barcelonie. W grze pojedynczej przegrał w III rundzie z Jaimem Oncinsem, a w deblu odpadł w I rundzie po porażce z parą Goran Ivanišević–Goran Prpić. Partnerem deblowym Koevermansa był Paul Haarhuis.
W reprezentacji Holandii w Pucharze Davisa Koevermans startował w latach 1988–1993, występując łącznie w piętnastu meczach, z których w ośmiu zwyciężył. Debiutował w 1988 roku w meczu przeciwko ZSRR, a ostatni raz wystąpił w lipcu 1993 roku przeciwko Szwecji.
W rankingu gry pojedynczej Koevermans najwyżej był na 37. miejscu (27 maja 1991), a w klasyfikacji gry podwójnej na 24. pozycji (21 czerwca 1993).

</doc>
<doc id="476904" url="https://pl.wikipedia.org/wiki?curid=476904" title="Premnas">
Premnas

Premnas – rodzaj małych, morskich ryb okoniokształtnych z rodziny garbikowatych. Hodowane w akwariach morskich. 
Występowanie: wody przybrzeżne, rafy koralowe mórz tropikalnych, Ocean Indyjski i Ocean Spokojny.
Klasyfikacja.
Gatunki zaliczane do tego rodzaju :

</doc>
<doc id="476905" url="https://pl.wikipedia.org/wiki?curid=476905" title="Radegunda z Poitiers">
Radegunda z Poitiers



</doc>
<doc id="476916" url="https://pl.wikipedia.org/wiki?curid=476916" title="Wasąg">
Wasąg

Wasąg – czterokołowy powóz odkryty bez resorów lub na półresorach poprzecznych, z nadwoziem drabinkowym opartym bezpośrednio na osiach, z wyplatanymi bokami z wikliny lub jałowca, od XIX w. do lat 70. XX w. używany w Polsce jako pojazd bagażowy i podróżny.
Występuje też gwarowa, góralska odmiana nazwy „Fasiąg”.

</doc>
<doc id="476918" url="https://pl.wikipedia.org/wiki?curid=476918" title="Łask (stacja kolejowa)">
Łask (stacja kolejowa)

Łask – stacja kolejowa w Łasku, w województwie łódzkim, w Polsce.
W roku 2017 stacja obsługiwała 200–299 pasażerów na dobę.

</doc>
<doc id="476919" url="https://pl.wikipedia.org/wiki?curid=476919" title="Eduard Bujnowski">
Eduard Bujnowski

Eduard Iwanowicz Bujnowski ros. Эдуард Иванович Буйновский, (ur. 26 lutego 1936 w Nowoczerkasku w obwodzie rostowskim, d. ZSRR) – pułkownik-inżynier, kosmonauta radziecki.
Edukacja.
W 1951 ukończył szkołę podstawową w Moskwie. Trzy lata później (1954) został absolwentem 2 Moskiewskiej Szkoły Przygotowawczej Artylerzystów. Dalsze wykształcenie w tym kierunku zdobył na Wyższej Szkole Inżynierskiej Artylerii w Rostowie (1958). W latach 1958– 1962 służył w wojskach rakietowych m.in. na poligonach w Tiura-Tam (Bajkonur) oraz Plesieck przy próbach z rakietą MBR R-7 (МБР Р-7). W 1962 rozpoczął starania w celu dostania się do formowanej kolejnej grupy kosmonautów. Przeszedł badania w Centralnym Wojskowym Naukowo-Badawczym Szpitalu Lotnictwa (ЦВНИАГ) i w końcu 1962 otrzymał skierowanie do Centralnej Lotniczej Komisji Lekarskiej (ЦВЛК), gdzie pomyślnie przeszedł kolejne kwalifikacje.
Kariera kosmonauty.
10 stycznia 1963 został członkiem drugiej grupy kosmonautów radzieckich. Ogólne przygotowania przechodził do grudnia 1964. Zostały one przerwane 11 grudnia 1964 decyzją komisji lekarskiej. Bujnowskiemu podczas ćwiczeń przeciążeniowych na wirówce tętno podskakiwało do 160–180 uderzeń na minutę. Lekarze uznali, że jest to niedopuszczalne i wycofali go z dalszego szkolenia. Z polecenia Siergieja Korolowa Bujnowski został włączony do grupy cywilnych specjalistów, którzy kandydowali do lotu w kosmos jako przedstawiciele przemysłu. Po badaniach w Instytucie Problemów Medyczno–Biologicznych (ИМБП) jego kandydatura została jednak ostatecznie odrzucona.
Po opuszczeniu oddziałów kosmonautów w latach 1965–1970 był przedstawicielem sił zbrojnych przy 944 Instytucie Naukowo-Badawczym Dowództwa Wojsk Rakietowych. Od 1970 służył w strukturach Ministerstwa Obrony ZSRR.
19 listopada 1973 uzyskał stopień kandydata nauk technicznych.
W 1987 został naczelnikiem wydziału zamówień ds. rakietowo-kosmicznego kompleksu wielokrotnego użycia „Energia” – „Buran” w dowództwie środków kosmicznych Ministerstwa Obrony ZSRR.
7 lipca 1989 z uwagi na osiągnięty wiek został zwolniony z armii i przeniesiony do rezerwy.
Od lipca 1989 rozpoczął pracę w Naukowo-Badawczym Centrum Informatycznym przy Ministerstwie Spraw Zagranicznych ZSRR, a po rozpadzie Związku Radzieckiego przy Ministerstwie Spraw Zagranicznych Federacji Rosji.
Odznaczenia.
Odznaczony Orderem „Znak Honoru” ("Орден «Знак Почёта»") (1978) oraz Orderem Przyjaźni Narodów ("Орден Дружбы народов") (1988) i innymi okolicznościowymi medalami.
Publikacje.
Napisał dwie książki „Dopuszczenie do kosmosu” („Приобщение к космосу”) oraz „Jak chciałem zostać bohaterem” („Как я хотел стать героем”). Publikował także w periodykach „Wojenna myśl” oraz „Awiacja i kosmonawtika”.

</doc>
<doc id="476925" url="https://pl.wikipedia.org/wiki?curid=476925" title="Procesy denudacyjne">
Procesy denudacyjne



</doc>
<doc id="476927" url="https://pl.wikipedia.org/wiki?curid=476927" title="Plataks indyjski">
Plataks indyjski

 ("Platax pinnatus") – gatunek morskiej ryby z rodziny szpadelkowatych. Bywa spotykana w hodowlach akwariowych.
Zasięg występowania.
Ocean Indyjski i Morze Czerwone
Opis.
Ciało silnie bocznie spłaszczone, wysokie, z wydłużonymi płetwami grzbietową i odbytową, obydwie w kształcie sierpa. Po rozprostowaniu płetw wysokość ryby jest większa od jej długości. Ubarwienie młodych od brązowego do czarnego, dorosłych od srebrzystego do brązowego, z pionowymi ciemnymi, czasem czarnymi pasami. Młode żerują w wodach namorzynowych zjadając zooplankton. Dorosłe ryby prowadzą zwykle samotniczy tryb życia, czasami spotykane są w małych ławicach.

</doc>
<doc id="476928" url="https://pl.wikipedia.org/wiki?curid=476928" title="Dadaj (rzeka)">
Dadaj (rzeka)

Dadaj – rzeka w Polsce, łącząca jeziora Dadaj i Pisz, średni bieg rzeki Pisa-Wadąg.
Odcinek o nazwie Dadaj bierze swój początek od jeziora Dadaj, które zasilają następujące cieki:
Po wypłynięciu z Dadaja wpływa do Pisza, aby kolejno zasilać rzeki: Pisa – Wadąg – Łyna.

</doc>
<doc id="476937" url="https://pl.wikipedia.org/wiki?curid=476937" title="Radegunda z Wellenburga">
Radegunda z Wellenburga

Radegunda z Wellenburga, "Radegund, Radegundis, Radiane, Radiana" (zm. ok. 1290/1300) – niemiecka święta Kościoła katolickiego, pochodząca z Wellenburga koło Augsburga.
Była służącą na zamku w Wellenburgu. Wyróżniała się pobożnością i dobroczynnością. Wedle dawnych źródeł zginęła rozszarpana na kawałki przez stado wilków. Czczona była jako święta dziewica, a kult rozkwitł w średniowieczu.
Wspomnienie liturgiczne obchodzone jest 13 sierpnia.
Linki zewnętrzne.
Radegunda z Wellenburga

</doc>
<doc id="476944" url="https://pl.wikipedia.org/wiki?curid=476944" title="World jump day">
World jump day



</doc>
<doc id="476945" url="https://pl.wikipedia.org/wiki?curid=476945" title="Kraków Główny">
Kraków Główny

Kraków Główny – stacja kolejowa w Krakowie, będąca jedną z najważniejszych w południowej Polsce, obsługująca połączenia lokalne i dalekobieżne w ruchu krajowym i międzynarodowym. Według kategoryzacji PKP ma najwyższą kategorię — premium.
Ruch na stacji kierowany jest z jednej nastawni dysponującej „KGB”, wyposażonej w urządzenia komputerowe typu Ebilock 950. W związku z posadowieniem obiektu na filarach, kierowane są na niego tylko pociągi pasażerskie. Wszystkie pociągi towarowe omijają centrum miasta tzw. małą obwodnicą przez stację Kraków Olsza.
Od 14 lutego 2014 główna hala dworca znajduje się bezpośrednio pod peronami kolejowymi, a jednocześnie bezpośrednio ponad Tunelem Krakowskiego Szybkiego Tramwaju. Całość wchodzi w skład Krakowskiego Centrum Komunikacyjnego.
Budynek starego dworca, znajdujący się na południe od peronów, stanowi jeden z obiektów na trasie Krakowskiego Szlaku Techniki utworzonego 6 kwietnia 2006 roku.
Wymiana pasażerska.
W roku 2017 wymiana pasażerska na stacji wyniosła 16,6 mln osób (45,5 tys. dziennie), co dało jej 4. miejsce w Polsce.
W roku 2018 wymiana pasażerska na stacji wyniosła 15 mln osób (41,1 tys. dziennie), co dało jej 6. miejsce w Polsce.
W roku 2019 wymiana pasażerska na stacji wyniosła 15,4 mln osób (42,3 tys. dziennie), co dało jej 7. miejsce w Polsce.
W roku 2020 wymiana pasażerska na stacji wyniosła 8,3 mln osób (22,6 tys. dziennie), co dało jej 7. miejsce w Polsce.
W roku 2021 stacja obsługiwała 32,2 tys. pasażerów na dobę (łącznie 11,8 mln osób), co dawało jej 3. miejsce w Polsce.
Historia.
Początkowo planowano wybudowanie dworca w okolicach Łobzowa lub w rejonie wylotu ul. Długiej, ostatecznie wybór padł jednak na obszerną realność Józefa Brodowicza, leżącą w dzielnicy Wesoła między Ogrodem Strzeleckim, ul. Lubicz i ul. Pawią. Tereny te nabyto za 200 tys. złp. w połowie roku 1844, zakupując też usytuowany tam nowy pałacyk, w którym umieszczono biura kolejowe przeniesione z położonej na Rynku Głównym kamienicy Treutlera.
12 października 1844 roku o godz. 12:00 poświęcono kamień węgielny pod budynek dworca, mającego powstać jako stacja końcowa Kolei Krakowsko-Górnośląskiej. W uroczystości wzięli udział rezydenci Imperium Rosyjskiego i Królestwa Prus, przedstawiciele władz Wolnego Miasta Kraków, delegaci władz ze Śląska, goście z Królestwa Prus i Królestwa Polskiego, członkowie Towarzystwa Kolei Krakowsko-Górnośląskiej oraz licznie zgromadzeni Krakowianie. Uroczyste otwarcie dworca i uruchomienie linii kolejowej z Krakowa do Mysłowic nastąpiło 13 października 1847 roku.
Budynek nowego dworca wzniesiono w poł. XIX w. w stylu neorenesansowym, znamiennym dla pruskiego budownictwa kolejowego (budowniczy był inżynierem kolei górnośląskich z Wrocławia). Powstał on według projektu wrocławskiego architekta Petera Rosenbauma. Fasada zachodnia posiadała trzy ryzality, z których środkowy był bardziej wysunięty, wyższy i szerszy od pozostałych, usytuowanych na skrzydłach gmachu. W ryzalitach tych umieszczono wejścia do poczekalni, kas i biur kolejowych. Fasady południowa i północna miały wyższe części środkowe, ozdobione po bokach wielkimi oknami, między którymi znajdowały się cztery wysokie kolumny zakończone sklepionymi łukami. Pod każdym z trzech łuków biegły tory kolejowe umożliwiające wjazd pociągów do krytej hali, gdzie umieszczono perony. Hala peronowa nakryta była szklanym dachem, który umocowano na żelaznych wiązaniach podtrzymywanych przez żelazne filary. Rozplanowanie gmachu dworca dostosowane zostało do planowanego w przyszłości przelotowego ruchu kolejowego z zachodu na wschód. Tory przebiegały przez całą długość hali dworcowej, kończąc się na skraju ul. Lubicz, gdzie znajdowała się tarcza obrotowa służąca do kierowania parowozów na inne tory lub do ich zawracania. Pierwotny dworzec krakowski oddalony był od ul. Lubicz o ok. 50 metrów. Przed budynkiem od strony zachodniej umieszczono podjazd dla powozów i fiakrów oraz zieleniec. Od strony północnej wznosiły się magazyny, warsztaty i inne zabudowania kolejowe.
W XIX wieku dworzec przeszedł jeszcze dwie przebudowy – w latach 1869–1871 oraz 1892–1894 – które ostatecznie nadały mu styl eklektyczny, który zachował po dzień dzisiejszy. Ostatnia przebudowa dworca miała miejsce w 1920 roku.
Przedłużenie linii w kierunku wschodnim w 1856 roku i dalsza rozbudowa węzła kolejowego spowodowała konieczność znacznej rozbudowy dworca, której dokonano w latach 1869–1871, przy zachowaniu nowoczesnego jak na tę epokę układu funkcjonalnego. Po likwidacji ogrodów przydworcowych budynek dworca został powiększony niemal dwukrotnie, do obszaru zajmowanego obecnie, nadano mu też nieco nowocześniejszą formę architektoniczną. Kolejne modernizacje miały miejsce w latach 1892–1893 (budowa żelbetowego tunelu pod peronami) i 1920 (rozbudowa). Równocześnie powstawały elementy infrastruktury przydworcowej, jak m.in. hala peronowa (ok. 1870, zastąpiona przez nową halę ok. 1895), parowozownia z warsztatami, osiedle dla pracowników kolei (realizowane etapami 1869–1925), wiadukt nad ul. Lubicz (1898, autorstwa Teodora Talowskiego), wieża wodna (najnowsza ok. 1925) czy drukarnia kolejowa (1927). W latach 30., w związku m.in. z budową linii kolejowej do Kielc i Warszawy, całkowicie przebudowano układ torowy dworca, burząc halę dworcową i zwiększając liczbę peronów. W tej postaci dworzec przetrwał przez kolejne kilkadziesiąt lat.
W minionym stuleciu kilkakrotnie rozważano likwidację dworca w dotychczasowej lokalizacji. Plan rozbudowy Krakowa z 1934 zakładał realizację nowego budynku w odległości ok. 300 metrów na północ od dotychczasowego, który zamierzano rozebrać. W okresie Generalnego Gubernatorstwa niemieccy okupanci rozważali likwidację średnicowej linii kolejowej (w jej miejscu miała powstać aleja miejska) i budowę nowej po zachodniej stronie miasta, wraz z nowym dworcem kolejowym w planowanej monumentalnej dzielnicy rządowej w Dębnikach. Podobne zamierzenia sformułowały władze PRL w związku z budową w latach 50. Nowej Huty, z tym że nowa linia średnicowa miała przebiegać na wschód od dotychczasowej, a nowy dworzec powstałby w okolicach Ronda Mogilskiego. Wszystkie te plany nie wyszły poza fazę wstępnych projektów.
Modernizacja.
Na początku XXI w. wybudowano nowe perony, a także zlokalizowano stanowiska taksówek. W czerwcu 2013 planowane było ukończenie budowy podziemnej hali. Ze względu na nieporozumienie między spółkami kolejowymi miała ona zostać udostępniona pasażerom dopiero na przełomie sierpnia i września, lecz następnie, ze względu na nieujętą w pierwotnych planach gruntowną modernizację jednego z dworcowych tuneli, termin otwarcia został po raz kolejny przesunięty – na 2013 rok. W związku z odstąpieniem przez PKP SA od umowy zawartej z wykonawcą, który ogłosił upadłość we wrześniu 2012, termin został wstępnie ustalony na IV kwartał 2013 roku. 13 lutego 2013 PKP SA ogłosiły, że komisja inwentaryzacyjna oceniająca zaawansowanie inwestycji stwierdziła, że nowemu wykonawcy potrzebne będzie co najmniej osiem miesięcy, aby ją zakończyć. Ponieważ ogłoszenie przetargu miało nastąpić najwcześniej w marcu, termin otwarcia miał nie być wcześniejszy niż w 2014 roku. 12 lipca 2013 ogłoszono ponadto, że zakończenie remontu przewidziane jest na grudzień tegoż roku. Ostatecznie nowy, podziemny dworzec oddano do użytku 14 lutego 2014 roku.
Skomunikowanie.
Pod dworcem przebiega linia Krakowskiego Szybkiego Tramwaju, zaś w odległości 500 metrów (skrzyżowanie ulic Basztowej i Westerplatte) przebiegają główne linie tramwajowe, kursujące do wszystkich części miasta. Obok znajduje się dworzec autobusowy.
Przystanki komunikacji miejskiej znajdujące się w pobliżu dworca kolejowego:

</doc>
<doc id="476949" url="https://pl.wikipedia.org/wiki?curid=476949" title="Johan Cruijff Arena">
Johan Cruijff Arena

Johan Cruijff Arena (dawniej Amsterdam Arena) – jeden z najnowocześniejszych stadionów sportowych świata w Amsterdamie w Holandii. Jego budowa rozpoczęła się 14 kwietnia 1993 roku, a została ukończona 3 lata później, 10 marca 1996. Stadion kosztował 250 milionów guldenów. Materiały zużyte na budowę to: 4000 ton stali i 70 000 m³ betonu, stadion zajmuje powierzchnię 35 000 m². Jego wysokość wynosi 75 m, długość 235 m, a szerokość 180 m. Pierwszy mecz na Johan Cruijff Arenie, wówczas pod nazwą Amsterdam Arena, został rozegrany 14 kwietnia 1996 pomiędzy Ajaxem a włoskim Milanem. Na co dzień rozgrywa tutaj swoje mecze drużyna Ajaxu, stadion jest również miejscem najważniejszych meczów reprezentacji Holandii. W 2000 r. był jedną z głównych aren piłkarskich mistrzostw Europy. 25 października 2017 roku nazwę stadionu oficjalnie zmieniono na: Johan Cruyff Arena, ku pamięci legendy Ajaxu i reprezentacji Holandii, Johana Cruijffa.
Johan Cruijff Arena zastąpił dawny stadion Ajaksu – De Meer Stadion.
Johan Cruijff Arena to pierwszy stadion w Holandii z rozsuwanym dachem. Jest to zaletą, ponieważ chroni murawę przed namoknięciem, ale stanowi także problem, gdyż pod zamkniętym dachem murawa nie ma odpowiednich warunków do wegetacji. Dodając do tego coroczne koncerty z cyklu Sensation, trzeba nadmienić, iż była ona wymieniana już 15 razy. Pojemność stadionu wynosi 54 990 miejsc, widoczność z każdego miejsca jest bardzo dobra. Nad trybunami wiszą dwa telebimy, pokazujące powtórki z akcji podczas meczów. Pod murawą znajduje się dwupoziomowy parking, który pomieści 2600 samochodów, obok stadionu mieści się drugi parking na 8500 aut. Na stadion można się dostać przez 65 wejść.

</doc>
<doc id="476954" url="https://pl.wikipedia.org/wiki?curid=476954" title="Amsterdam Arena">
Amsterdam Arena



</doc>
<doc id="476957" url="https://pl.wikipedia.org/wiki?curid=476957" title="Zbigniew Dyka">
Zbigniew Dyka

Zbigniew Stanisław Dyka (ur. 5 października 1928 w Warszawie, zm. 30 kwietnia 2019 w Krakowie) – polski prawnik i polityk, adwokat, poseł na Sejm I kadencji, minister sprawiedliwości w latach 1991–1993.
Życiorys.
Syn Zygmunta i Kamilli. W czasie II wojny światowej walczył w Szarych Szeregach. W 1952 ukończył studia na Wydziale Prawa Uniwersytetu Jagiellońskiego w Krakowie. Z zawodu adwokat, był m.in. obrońcą części oskarżonych w tzw. sprawie połanieckiej.
Wielokrotnie wybierany do władz samorządu zawodowego, w tym do Naczelnej Rady Adwokackiej. Był m.in. wiceprezesem NRA, pełnił funkcję rzecznika dyscyplinarnego. Był uczestnikiem prac związanego z solidarnościową opozycją Centrum Obywatelskich Inicjatyw Ustawodawczych Solidarności.
Od 1991 do 1993 sprawował mandat posła I kadencji wybranego z listy Wyborczej Akcji Katolickiej (jako członek Zjednoczenia Chrześcijańsko-Narodowego) w okręgu krakowskim. Od grudnia 1991 w rządach Jana Olszewskiego i Hanny Suchockiej zajmował stanowisko ministra sprawiedliwości, będąc jednocześnie prokuratorem generalnym. Został odwołany w marcu 1993.
Jego spóźnienie na głosowanie w sprawie wotum nieufności dla rządu Hanny Suchockiej przyczyniło się do przegłosowania tego wotum jednym głosem 28 maja 1993. Według jednej z wersji miał podczas głosowania przebywać w toalecie.
W 2004 został odznaczony Krzyżem Kawalerskim Orderu Odrodzenia Polski. W 2010 uhonorowany Wielką Odznaką Adwokatura Zasłużonym.
Pochowany na Cmentarzu Rakowickim w Krakowie.

</doc>
<doc id="476965" url="https://pl.wikipedia.org/wiki?curid=476965" title="Warszawski Kwintet Akordeonowy">
Warszawski Kwintet Akordeonowy

Warszawski Kwintet Akordeonowy – zespół kameralny działający w latach 1961-1994 i ponownie, w nowym składzie, od 1999 roku. Zarówno powstanie Warszawskiego Kwintetu Akordeonowego, jak i jego późniejszą reaktywację, zainicjował Włodzimierz Lech Puchnowski. Muzycy grają na pięciu akordeonach, w tym jednym basowym.
Warszawski Kwintet Akordeonowy w latach 1961-1994.
W tym okresie kwintet wykonał ok. 1600 koncertów na terenie Europy i Azji, uczestniczył w 25 festiwalach muzyki współczesnej (w tym w festiwalu "Warszawska Jesień") oraz dokonał licznych nagrań radiowych i telewizyjnych. Warszawski Kwintet Akordeonowy był również laureatem Złotego Medalu oraz Grand Prix na Międzynarodowym Konkursie Zespołów Kameralnych w Annemasse we Francji w 1972 r. Dorobek artystyczny zespołu został zarejestrowany na czterech płytach analogowych oraz na dwóch płytach CD.
Kwintet grał na akordeonach "Giulietti" wyprodukowanych specjalnie dla jego członków przez firmę Zero Sette z Castelfidardo.
Muzycy.
Na przestrzeni lat 1961-1994 w skład Warszawskiego Kwintetu Akordeonowego wchodzili:
Warszawski Kwintet Akordeonowy od 1999 roku.
Od 1999 r. Warszawski Kwintet Akordeonowy wykonał ponad 100 koncertów, biorąc udział w festiwalach muzyki kameralnej w Polsce i za granicą. Kwintet jest również laureatem wielu konkursów. W 2004 r. została wydana płyta "Classical", która otrzymała nominację do nagrody "Fryderyki 2004" w kategorii "Album roku – muzyka kameralna". W 2007 r. ukazała się autorska płyta Mikołaja Majkusiaka "Road To The Unknown" na której znajduje się m.in. utwór "Concerto nevrotico" wykonany przez Warszawski Kwintet Akordeonowy.

</doc>
<doc id="476966" url="https://pl.wikipedia.org/wiki?curid=476966" title="Richard Ernst Wagner">
Richard Ernst Wagner

Richard Ernst Wagner (ur. 5 marca 1883 w Skoczowie, zm. 3 sierpnia 1945 w Obozie Zgoda w Świętochłowicach) – śląski pastor luterański narodowości niemieckiej.
Życiorys.
Studiował w Wiedniu, Berlinie i Strasburgu, wikariat odbył w Baden koło Wiednia i w Białej. Pracował 31 lat jako proboszcz w parafii w Bielsku do której przybył w 1914 na miejsce zmarłego pastora Martina Modla. Należał do najważniejszych historyków regionalnych ziemi bielskiej. Dla dziejów miasta wielkie znaczenie miała jego działalność publicystyczna i historyczna. W miejsce ogólnoaustriackiej "Evangelische Kirchenzeitung" wydawał on w latach 1926–1940 adresowaną do miejscowych zborowników "Neue evangelische Kirchenzeitung" z dodatkiem historycznym "Unsere Heimat". Ukoronowaniem jego prac było wydanie w 1938 zbioru źródeł historycznych "Das Buch der Bielitz-Bialaer Chronika" (Księga kroniki bielsko-bialskiej). Z inicjatywy ks. Wagnera w 1934 przed kościołem umieszczono kamienną studnię pastorów, na której dwa lata później wykuto nazwiska czterech zasłużonych duszpasterzy bielskiego zboru, księży: Jerzego Trzanowskiego, Lukasa Wenzeliusa, Johanna Georga Schmitza i Karla Samuela Schneidera.
Był jedną z ofiar śmiertelnych obozu pracy „Zgoda” w Świętochłowicach.
Na wieży kościoła Zbawiciela w Bielsku-Białej odnaleziono w 2017 emblemat ks. dr. R.E. Wagnera, wykonany w drewnie polichromowanym w okresie międzywojennym. Używał on tego znaku w większości swoich publikacji i druków o charakterze bibliofilskim jako znak wydawniczy. Znak łączy w sobie kilka symboli: luterańską różę, biały pentagram (dobry – w chrześcijaństwie odzwierciedlenie sacrum, symbol pięciu ran Chrystusa, a w judaizmie symbol prawdy i pięciu świętych ksiąg), węża pożerającego własny ogon – uroborosa (symbol nieskończoności), pięć chabrów (symbol Chrystusa i raju), sowę siedzącą na księdze (symbol wiedzy, mądrości, przenikliwości i erudycji) oraz sentencję będącą fragmentem wiersza Wagnera na swój herb: "Erweise dich! Harr aus! Beeil dich! Sei ein Mann!", którą należy tłumaczyć: "Wykaż się! Wytrwaj! Pospiesz się! Bądź mężczyzną!".
Richard Ernst Wagner został upamiętniony dwoma tablicami: w kościele Zbawiciela w Bielsku-Białej w 2005 i na cmentarzu ewangelickim w Świętochłowicach w 2012.

</doc>
<doc id="476972" url="https://pl.wikipedia.org/wiki?curid=476972" title="Władysław I Czeski">
Władysław I Czeski



</doc>
<doc id="476974" url="https://pl.wikipedia.org/wiki?curid=476974" title="Stowarzyszenie Polski Związek Futbolu Amerykańskiego">
Stowarzyszenie Polski Związek Futbolu Amerykańskiego

Stowarzyszenie Polski Związek Futbolu Amerykańskiego (oficjalny skrót PZFA) – ogólnokrajowe stowarzyszenie, działające na terenie Rzeczypospolitej Polskiej, posiadające osobowość prawną. PZFA jest członkiem europejskiej federacji EFAF. Zarządza rozgrywkami Polskiej Ligi Futbolu Amerykańskiego.
Historia.
Idea powołania do życia ogólnopolskiej organizacji zrzeszającej ruch futbolu amerykańskiego w Polsce po raz pierwszy pojawiła się w maju 2004. Zaledwie miesiąc później - w czerwcu 2004 - z inicjatywy założycieli dwóch pierwszych polskich drużyn futbolowych: Warsaw Eagles oraz 1. KFA Wielkopolska doszło w Warszawie do spotkania przedstawicieli wszystkich ośrodków tej dyscypliny sportu w Polsce. Podczas jego trwania utworzono Stowarzyszenie Polski Związek Futbolu Amerykańskiego, ustalając jednocześnie jego statut i siedzibę (Warszawa), a także plan działania na kolejne miesiące. W listopadzie 2004 stowarzyszenie zostało oficjalnie zarejestrowane w Krajowym Rejestrze Sądowym dla miasta stołecznego Warszawy pod nazwą "Polski Związek Futbolu Amerykańskiego" i formalnie rozpoczęło działalność.
Między kwietniem 2004, a listopadem 2005 PZFA zorganizował szereg imprez promocyjnych (pokazów, obozów-campów, nieoficjalnych meczów i turniejów) w różnych częściach Polski. Przełomowym okazał się rok 2005, gdy z inicjatywy tej organizacji zapadła wstępna decyzja o utworzeniu 4-zespołowej Polskiej Ligi Futbolu Amerykańskiego (PLFA) pod egidą PZFA. Formalnie została ona powołania w 2006 i już 8 października 2006 o godzinie 13.00 na stadionie Startu przy ul. św. Teresy od Dzieciątka Jezus 56/58 w Łodzi, spotkaniem dwóch najstarszych polskich klubów Warsaw Eagles - 1. KFA Fireballs Wielkopolska (66:6), oficjalnie zainaugurowała swe rozgrywki premierowego sezonu 2006 (PLFA gra systemem "wiosna-jesień"). Od tego czasu rywalizacja ligowa jest jednocześnie mistrzostwami Polski tej dyscypliny sportu, a same MP stały się zmaganiami oficjalnymi. Pierwszym triumfatorem zostali Warsaw Eagles, którzy w rozegranym 12 listopada 2006 o godzinie 12.30 na stadionie Marymontu przy ul. Potockiej 1 w Warszawie finale pokonali 34:6 Pomorze Seahawks. Do kolejnej edycji PLFA przystąpiło już 9 drużyn, a w sezonie 2008 17 drużyn (w dwóch klasach rozgrywkowych). Dodatkowo w 2008 stworzono w Polsce zhierarchizowany system ligowy, powołując II ligę - jako rozgrywki drugiego szczebla. W sezonie 2009 w PLFA I wystąpi 8 zespołów, a w PLFA II 14 zespołów podzielonych na dwie dywizje.

</doc>
<doc id="476976" url="https://pl.wikipedia.org/wiki?curid=476976" title="15 cm sIG 33B Selbstfahrlafette">
15 cm sIG 33B Selbstfahrlafette

15 cm sIG 33B Selbstfahrlafette, skrót: 15 cm sIG 33B (Sfl.) – niemieckie działo samobieżne wsparcia piechoty z okresu II wojny światowej, oparte na zmodyfikowanym podwoziu czołgu PzKpfw II. Zbudowane w małej serii 12 sztuk, użytej podczas walk w Afryce północnej. Po wojnie używane w wojnie izraelsko-egipskiej. Znane także mylnie w literaturze jako "Sturmpanzer II Bison".
Historia rozwoju.
Kampania francuska 1940 roku była debiutem bojowym dział samobieżnych 15 cm sIG 33 (Sf) auf Pzkpfw I, powstałych przez ustawienie ciężkiego działa piechoty sIG 33 kalibru 15 cm (149 mm) na zaadaptowanym podwoziu przestarzałego czołgu lekkiego PzKpfw I. Okazały się one bardzo skuteczne, ale jednocześnie potwierdziły się wady zauważone podczas testów tego pojazdu - wysoka sylwetka, mała stabilność pojazdu oraz przeciążenie podwozia. Jeszcze przed tą kampanią, na początku 1940 roku rozpoczęto prace nad projektami następnych dział samobieżnych kalibru 150 mm.
W 1940 roku firma Alkett z Berlina zbudowała doświadczalne działa samobieżne 15 cm sIG 33 na nieco większym podwoziu czołgu lekkiego PzKpfw II Ausf. B. Pierwotnie całe działo wraz z kołami umieszczone zostało nad kadłubem czołgu, bliżej tyłu, jednakże rozwiązanie to okazało się nieudane z uwagi na przechyły do tyłu po strzale. W drugiej wersji działo bez kół umieszczone zostało bliżej przodu kadłuba PzKpfw II. Jego testy w czerwcu 1940 roku wykazały, że takie rozwiązanie jest bardziej udane, aczkolwiek brak jest bliższych opisów tego pojazdu. 
W październiku 1940 roku Alkett ukończył prototyp, w którym działo zabudowano wewnątrz odkrytego kadłuba zwykłego PzKpfw II. Testy prototypu wykazały jednak, że wewnątrz kadłuba jest bardzo mało miejsca. Dlatego zamówione 12 pojazdów serii próbnej otrzymały nowo zbudowane podwozia oparte na komponentach PzKpfw II, przedłużone o 600 i poszerzone o 320 mm. Wydłużenie podwozia wymusiło dodanie szóstej pary kół jezdnych. Dla zwiększenia miejsca, silnik został zamontowany poprzecznie z tytułu kadłuba. Zastosowano nieco mocniejszy 8-cylindrowy silnik benzynowy Büssing-NAG L8V o pojemności 7,91 l i mocy 155 KM. Wał napędowy poprowadzony był wzdłuż prawej strony kadłuba. Otwierane klapy nad silnikiem polepszały chłodzenie. Opancerzenie tworzyły płyty pancerne o grubości 14,5 mm (jak w PzKpfw II), wraz z tarczą działa tej grubości, jedynie przód kadłuba miał pancerza grubości 30 mm, a góra była odkryta. Zapas amunicji wynosił 10 nabojów do działa 150 mm (starsze źródła podawały 30 nabojów). Działo dysponowało kątem ostrzału od -4° do +75° w pionie oraz po 6,5° w poziomie.
Przeprowadzone modyfikacje sprawiły, że do budowy nowych dział nie mogły być wykorzystywane podwozia czołgów PzKpfw II wycofywanych z uzbrojenia. Mimo powiększenia kadłuba, przestrzeń wewnątrz niego nadal była zbyt mała jak na potrzeby działa 150 mm i jego obsługi. Dlatego w grudniu 1941 i styczniu 1942 roku wyprodukowano w zakładach Alkett tylko 12 egzemplarzy serii próbnej.
Służba.
Wyprodukowane 12 pojazdów wcielone zostało po sześć do dwóch samodzielnych kompanii dział piechoty 707 i 708 (niem. sIG Kp. (mot. S)). Kompanie te przydzielono do dwóch pułków piechoty 90 Dywizji Piechoty Lekkiej, włączonej w skład Afrika Korps.
Działa 708 kompanii dotarły na front w Afryce północnej w lutym, a 707 kompanii w kwietniu 1942 roku. Zostały użyte podczas ofensywy niemieckiej rozpoczętej w maju tego roku. Pojazdy zostały ocenione jednak jako mało udane z powodu przegrzewających się silników i przeciążonego podwozia. 23 października 1942 roku, przed bitwą pod El Alamein, Panzer-Armee Afrika dysponowała jeszcze 8 działami, aczkolwiek nie wiadomo, ile było sprawnych. Wszystkie utracono do 2 grudnia 1942 roku. Przynajmniej sześć pojazdów, będących w naprawie, zostało zdobyte przez Brytyjczyków po odwrocie niemieckim. 
Jedno z dział po uszkodzeniu zostało zabudowane na podwoziu czołgu PzKpfw III Ausf. H.
Po II wojnie światowej pewna liczba pojazdów została przejęta przez Egipt i następnie użyta bojowo podczas wojny izraelsko-arabskiej 1948-49.
Pojazd był oznaczony oficjalnie jako: "15 cm sIG 33B Selbstfahrlafette", w skrócie: "15 cm sIG 33B (Sfl)" („15 cm ciężkie działo piechoty 33B samobieżne”). W literaturze oznaczany jest także jako "15 cm sIG 33 auf Fahrgestell Panzerkampfwagen II(Sf)", w skrócie "15 cm sIG 33 auf Fgs PzKpfw II(Sf)" („15 cm ciężkie działo piechoty 33 na podwoziu czołgu II (samobieżne)”). W starszych mniej dokładnych publikacjach spotykano oznaczenie pojazdu Sturmpanzer II.

</doc>
<doc id="476977" url="https://pl.wikipedia.org/wiki?curid=476977" title="Dekanat Poznań-Rataje">
Dekanat Poznań-Rataje

Dekanat Poznań-Rataje – jeden z 43 dekanatów archidiecezji poznańskiej, składa się z dziesięciu parafii: 
Administracyjnie dekanat położony jest w centralnej części dawnej dzielnicy Nowe Miasto, na prawym brzegu Warty.
Sąsiednie dekanaty:

</doc>
<doc id="476981" url="https://pl.wikipedia.org/wiki?curid=476981" title="Jaromir Czeski">
Jaromir Czeski



</doc>
<doc id="476982" url="https://pl.wikipedia.org/wiki?curid=476982" title="Orsk (Rosja)">
Orsk (Rosja)

Orsk (ros. "Орск") – miasto we wschodniej Rosji, w obwodzie orenburskim, w południowej części Uralu, nad rzeką Ural. Miasto położone na granicy dwóch kontynentów: Europy oraz Azji.
W twierdzy przebywali zesłani filomaci i Jan Witkiewicz. Urodził się tutaj Władimir Makanin.
W mieście rozwinął się przemysł maszynowy, materiałów budowlanych oraz spożywczy.

</doc>
<doc id="476983" url="https://pl.wikipedia.org/wiki?curid=476983" title="Sales Force Automation">
Sales Force Automation

SFA (ang. Sales Force Automation) - używanie oprogramowania w sposób automatyzujący biznesowe zadania sprzedażowe, włączając:
Zazwyczaj używane w połączeniu z CRM oraz ERP. Rozwiązania SFA wspomagają handlowców pracujących z dala od siedziby firmy.

</doc>
<doc id="476984" url="https://pl.wikipedia.org/wiki?curid=476984" title="Futbol amerykański w Polsce">
Futbol amerykański w Polsce



</doc>
<doc id="476988" url="https://pl.wikipedia.org/wiki?curid=476988" title="Giławy (jezioro)">
Giławy (jezioro)

Giławy (Jezioro Giławskie) – jezioro w Polsce położone w województwie warmińsko-mazurskim, w powiecie szczycieńskim, w gminie Pasym.
Opis.
Jezioro wąskie i bardzo mocno wydłużone z północy na południe. Wysokie i strome brzegi otoczone polami, kępami lasu, a od północy łąkami.

</doc>
<doc id="476989" url="https://pl.wikipedia.org/wiki?curid=476989" title="Rockersi">
Rockersi

Rockersi – subkultura młodzieżowa funkcjonująca w latach 1958 - 1965, głównie w Stanach Zjednoczonych i Wielkiej Brytanii. Swój styl oraz nazwę zaczerpnęli z rock and rolla, muzyki społecznie nieakceptowanej w tamtym okresie.
Ideologia rockersów charakteryzowała się pogardą wobec wzorów i norm, odrzuceniem pościgu za karierą i chęci stabilizacji, brakiem dążenia do pokonywania społecznej drabiny. Żyli z dnia na dzień. Wyznawali kategorię nieustannej walki, zasadę: silniejszy i bardziej cyniczny zwycięża. Rockersi nosili długie włosy (tzw. "kaczy kuper"), ubierali się niedbale, charakterystyczne cechy ich ubioru to podarte dżinsy i czarne skórzane kurtki.
Byli typową grupą outsiderów, która wycofywała się ze społeczeństwa albo przyjmowała wobec niego postawę agresywną.
W USA były to grupy o charakterze gangów ulicznych zajmujących się rozbijaniem zabaw w klubach w lepszych dzielnicach. Uczestnicy ruchu przeciwstawiali się modelowi tzw. "dobrego Amerykanina" - patrioty gotowego do walki za ojczyznę, np. w Korei.
W Wielkiej Brytanii rockersi w latach 1963-64 brali czynny udział w bójkach z subkulturą modsów. Byli ich przeciwieństwem. Rockersi ubierali się niechlujnie, afiszowali swoją niższość oraz nieprzystosowanie do reguł i systemu.
Ruch zaczął zanikać w połowie lat 60. XX w. Był podłożem takich subkultur jak: harleyowcy, motocykliści, ridersi, punkowcy (punki).

</doc>
<doc id="476991" url="https://pl.wikipedia.org/wiki?curid=476991" title="Kamieńsk Uralski">
Kamieńsk Uralski

Kamieńsk Uralski (ros. Каменск-Уральский) – miasto w Rosji, w obwodzie swierdłowskim, u wschodniego podnóża Uralu, przy ujściu Kamienki do Isetu (dorzecze Obu). Około 166 tys. mieszkańców (2020).
Klimat jest umiarkowany kontynentalny. Długoterminowa średnia roczna temperatura 2,6 °C, średnia temperatura najcieplejszego miesiąca (lipiec) 23,9 °C, a najzimniejszego miesiąca (stycznia) –16,2 °C. Wiatry są północno-zachodnie, zachodnie i południowo-zachodnie. Średnia roczna opadów wynosi 467 mm. Większość opadów przypada na okres letni (350 mm).

</doc>
<doc id="476993" url="https://pl.wikipedia.org/wiki?curid=476993" title="Warsaw Eagles">
Warsaw Eagles

Warsaw Eagles – polski klub futbolu amerykańskiego z siedzibą w Warszawie, utworzony w czerwcu 1999 - jako pierwszy w Polsce - członek i jeden z założycieli Polskiego Związku Futbolu Amerykańskiego (od listopada 2004), od 2006 występujący w Polskiej Lidze Futbolu Amerykańskiego. Właścicielem drużyny jest Paul Kuśmierz.
Podstawowe dane.
Liczba zawodników:
Sztab szkoleniowy:
Historia.
Drużyna została utworzona w czerwcu 1999 w Warszawie i jest najstarszą tego typu w Polsce. Jej pierwsze treningi odbywały się na stadionie stołecznego Hutnika, a w 2001 przeniesiono je na boisko warszawskiej Akademii Wychowania Fizycznego.
Swój premierowy mecz rozegrała ona 17 grudnia 2004 w Suchym Lesie koło Poznania przeciwko 1. KFA Fireballs Wielkopolska, zwyciężając 88:7. Pomimo swego towarzyskiego charakteru, spotkanie to powszechnie uznawane jest za pierwszy oficjalny pojedynek futbolu amerykańskiego w Polsce i stanowiło jeden z elementów promocji tej dyscypliny sportu w kraju.
W 2006 Warsaw Eagles byli jednym z założycieli Polskiej Ligi Futbolu Amerykańskiego (PLFA), a 2 lipca 2006 - ramach przygotowań do występu w tych rozgrywkach - pokonali w Chełmie - The Crew Wrocław 60:8.
8 października 2006 o godzinie 13.00 na stadionie Startu przy ul. św. Teresy od Dzieciątka Jezus 56/58 w Łodzi w meczu inaugurującym PLFA Warsaw Eagles zwyciężyli 1. KFA Fireballs Wielkopolska 66:6. Sezon zasadniczy zespół ukończył na 1 miejscu z kompletem punktów, więc 12 listopada 2006 o godzinie 12.30 na stadionie Marymontu przy ul. Potockiej 1 w Warszawie spotkał się w finale ligi z Pomorze Seahawks. Eagles wygrali 34:6, zostając tym samym pierwszymi mistrzami Polski w historii PLFA.

</doc>
<doc id="476994" url="https://pl.wikipedia.org/wiki?curid=476994" title="Crucified Mortals">
Crucified Mortals

Crucified Mortals – amerykańska grupa muzyczna wykonująca thrash metal.

</doc>
<doc id="476996" url="https://pl.wikipedia.org/wiki?curid=476996" title="Konrad I Czeski">
Konrad I Czeski



</doc>
<doc id="476997" url="https://pl.wikipedia.org/wiki?curid=476997" title="Imabari">
Imabari

 – miasto w Japonii, w prefekturze Ehime, na wyspie Sikoku, nad Morzem Wewnętrznym.
Położenie.
Miasto leży na północy prefektury nad morzem. Graniczy z:
Historia.
Obszar, na którym położone jest Imabari, od dawna jest punktem strategicznym dla kontroli Morza Wewnętrznego. W rezultacie był kontrolowany przez różne siły w okresie konfliktów. Oficjalnie prawa miejskie uzyskało 11 lutego 1920 roku, po połączeniu z wioską Hiyoshi. Teren miasta był powiększany kilkukrotnie:
Przemysł.
Miasto jest ośrodkiem przemysłu włókienniczego, stoczniowego, spożywczego oraz drzewnego.
Populacja.
Zmiany w populacji Imabari w latach 1970–2015:

</doc>
<doc id="477000" url="https://pl.wikipedia.org/wiki?curid=477000" title="Spanish Town">
Spanish Town

Spanish Town – miasto na południowo-wschodniej Jamajce, w zespole miejskim Kingston; na nizinie nad Morzem Karaibskim. Stolica regionu Saint Catherine. Dawniej było stolicą Jamajki pod nazwą Sante Jago De La Vega. Miasto zamieszkuje około 145 tys. mieszkańców – drugie co do wielkości miasto kraju. Przemysł cukrowniczy, tytoniowy (cygara), włókienniczy; destylarnie rumu; rzemiosło (ceramika); ośrodek turystyczny; węzeł kolejowy i drogowy; muzeum.
Atrakcje turystyczne.
W mieście znajduje się zabytkowy most, wpisany na listę World Monuments Fund.

</doc>
<doc id="477002" url="https://pl.wikipedia.org/wiki?curid=477002" title="Andrzej Schmidt">
Andrzej Schmidt

Andrzej Schmidt (ur. 28 lipca 1922 w Wielkich Oczach, zm. 26 czerwca 2021) – polski historyk jazzu, profesor Akademii Muzycznej w Katowicach.
Był synem Józefa (prawnika, zm. 1946) i Jadwigi z Czernych (1897–1983), ukończył liceum we Lwowie. Po II wojnie światowej osiadł w Gliwicach. W 1967 ukończył Państwową Wyższą Szkołę Muzyczną w Łodzi. W latach 1969–1997 był wykładowcą historii jazzu na Akademii Muzycznej w Katowicach, w latach 1981–1985 był tam dziekanem Wydziału Muzyki Rozrywkowej i Jazzu. Uczył we Wrocławskiej Szkole Jazzu i Muzyki Rozrywkowej Zbigniewa Czwojdy oraz Krakowskiej Szkole Jazzu i Muzyki Rozrywkowej Grzegorza Motyki.
Schmidt był publicystą "Jazz Forum", recenzentem, działaczem Polskiego Stowarzyszenia Jazzowego, autorem m.in. trzytomowej "Historii Jazzu" (1988–1997).

</doc>
<doc id="477006" url="https://pl.wikipedia.org/wiki?curid=477006" title="Wratysław II Przemyślida">
Wratysław II Przemyślida



</doc>
<doc id="477010" url="https://pl.wikipedia.org/wiki?curid=477010" title="Zygmunt Balicki">
Zygmunt Balicki

Zygmunt Balicki (ur. 30 grudnia 1858 w Lublinie, zm. 12 września 1916 w Piotrogrodzie) – polski socjolog, psycholog społeczny, publicysta, polityk, jeden z czołowych ideologów Narodowej Demokracji, od 1891 członek korespondent Towarzystwa Muzeum Narodowego Polskiego w Rapperswilu.
Życiorys.
Był synem Seweryna i Karoliny Gruszczyńskiej, miał starszego brata Tadeusza. Kształcił się w Gimnazjum Męskim w Lublinie, które ukończył w 1876. Studiował nauki społeczne na uniwersytetach w Petersburgu, Zurychu i Genewie, uzyskując stopień doktora praw. Był działaczem politycznym, socjologiem i publicystą, jednym z pierwszych ideologów polskiego ruchu narodowego. W 1881 współtworzył Socjalistyczne Stowarzyszenie „Lud Polski”. W 1887 założył Związek Młodzieży Polskiej „Zet”. 3 stycznia 1891 ożenił się z Gabrielą Iwanowską. We współpracy z Romanem Dmowskim założył w 1893 Ligę Narodową, a w 1897 Stronnictwo Narodowo-Demokratyczne. W broszurze "Egoizm narodowy wobec etyki" przeprowadził rozróżnienie "etyki idei" i "etyki ideałów" skłaniając się do pewnego relatywizmu moralnego na rzecz osiągnięcia określonych celów narodowych. Po wybuchu I wojny światowej opowiedział się po stronie państw Ententy. Popierał tworzenie legionów przy armii rosyjskiej. W odpowiedzi na deklarację wodza naczelnego wojsk rosyjskich wielkiego księcia Mikołaja Mikołajewicza Romanowa z 14 sierpnia 1914, podpisał telegram dziękczynny, głoszący m.in., że "krew synów Polski, przelana łącznie z krwią synów Rosyi w walce ze wspólnym wrogiem, stanie się największą rekojmią nowego życia w pokoju i przyjaźni dwóch narodów słowiańskich". Wraz z Wiktorem Jarońskim był pomysłodawcą utworzenia polskich jednostek wojskowych, które miały wziąć udział w walce u boku armii rosyjskiej (Legion Puławski). Był członkiem Komitetu Organizacyjnego Legionów Polskich, formowanych u boku wojsk rosyjskich w 1915.
Poglądy polityczne.
Najważniejszą wartością dla Balickiego był naród, z którym człowiek miał się wiązać poprzez urodzenie i trwać w tej więzi do śmierci. Odrzucał pogląd o możliwości wyboru w tym zakresie. Patriotyzm traktował jako uczucie mające charakter uniwersalny, podobnie pojmowany w różnych państwach. Nacjonalizm - o wiele dojrzalszy - przedstawiał jako zjawisko intelektualne, różne w różnych krajach, o charakterze dzielącym narody. Opowiadał się przeciwko liberalizmowi, postrzegając go jako kosmopolityczny kierunek polityczny. Nie przyjmował poglądu, wedle którego jednostka odgrywa większą rolę niż wspólnota. Odrzucał także koncepcję państwa-nocnego stróża. Był za to zwolennikiem demokratyzmu traktowanego jako sposób na aktywizację polskich mas ludowych i zaangażowanie ich w życie narodowe. Krytykował polskie tradycje powstańcze z XIX wieku. Zarzucał Polakom prowincjonalizm i zbyt łatwe akceptowanie tego, co zachodnie. W połowie lat 90. XIX wieku zerwał wszelkie związki z socjalizmem. Zarzucał socjalizmowi dogmatyzm, zagraniczną proweniencję, odrzucał teorię walki klas, dążenie socjalistów do dyktatury partii.
Recepcja poglądów w obrębie Narodowej Demokracji.
Spuścizna Balickiego stanowiła inspirację w myśli politycznej Związku Ludowo-Narodowego, ale nie nadawano jej aż takiej rangi, jak np. Janowi Ludwikowi Popławskiemu. Również w myśli politycznej Stronnictwa Narodowego dystansowano się od koncepcji „egoizmu narodowego”, żywiono jednak uznanie dla udziału Balickiego w rozwój ideowo-polityczny ruchu narodowego.

</doc>
<doc id="477011" url="https://pl.wikipedia.org/wiki?curid=477011" title="Slashing Death">
Slashing Death

Slashing Death − polska grupa wykonująca muzykę z pogranicza death metalu i grindcore'u. Zespół powstał w 1987 w Lidzbarku Warmińskim. Pod koniec lat 80. XX wieku zespół zyskał popularność występując m.in. podczas festiwali Thrash Camp, S'Thrash'ydło i Drrrrama. Około 1990 roku zespół został rozwiązany.
W 1989 Krzysztof Raczkowski dołączył do olsztyńskiego zespołu Vader. Z grupy odszedł w 2005 roku, wkrótce potem zmarł. Gasperowicz po rozwiązaniu Slashing Death założył grupę Otoczenie, z którą nagrał album "Życie za Życie". Występował również w grupach Desecrator, Mad Joy, Samo, Sweet Noise i Nyia. Rakowski w 1993 roku dołączył do grupy Vader, z którą występował do 2001 roku. Natomiast Siemaszko zakończył działalność artystyczną.

</doc>
<doc id="477012" url="https://pl.wikipedia.org/wiki?curid=477012" title="Manzanillo (Kuba)">
Manzanillo (Kuba)

Manzanillo – miasto we wschodniej Kubie, w prowincji Granma, nad zatoką Guacanayabo (Morze Karaibskie). Jest to port w pobliżu delty rzeki Cauto. Stolica gminy Manzanillo. Około 103 tys. mieszkańców.
W mieście rozwinął się przemysł odzieżowy, cukrowy, tytoniowy oraz metalowy. Działa tu port lotniczy Sierra Maestra.

</doc>
<doc id="477014" url="https://pl.wikipedia.org/wiki?curid=477014" title="Pär Fabian Lagerkvist">
Pär Fabian Lagerkvist



</doc>
<doc id="477017" url="https://pl.wikipedia.org/wiki?curid=477017" title="Sobiesław I Czeski">
Sobiesław I Czeski



</doc>
<doc id="477020" url="https://pl.wikipedia.org/wiki?curid=477020" title="Al Tango">
Al Tango

Al Tango – zespół muzyczny wykonujący tango argentyńskie koncertowe i taneczne, tango piosenkę, pieśń i tango milonga.
Historia.
Zespół al Tango powstał w 2004 r. Jego założycielem jest Paweł Wawrzyk, menedżer zespołu i pomysłodawca programów koncertowych, od wielu lat fascynujący się muzyką i tańcem tango.
Członkowie zespołu al Tango to studenci i absolwenci Akademii Muzycznej im. F. Chopina w Warszawie:
Styl.
Zespół wykonuje tango w formach koncertowych i/lub tanecznych: tango salon, milonga, tango-walc, tango-pieśń, w aranżacjach wokalnych i instrumentalnych. Pełne dynamizmu tanga w wykonaniu zespołu, podczas milong – tangowych wieczorów tanecznych – porywają wszystkich tangueros do ekspresyjnego tańca.
Al Tango czerpie inspirację z bogatej światowej tradycji tanga. Większość wykonywanych przez zespół utworów pochodzi z okresu Złotej Ery tanga (1920–1940), ale al Tango posiada w repertuarze również utwory powstające współcześnie oraz komponowane na zamówienie zespołu.
Styl muzyczny al Tango to połączenie nostalgii obecnej w tangach wykonywanych przez orkiestry Osvaldo Pugliese czy Aníbala Troilo, romantyzmu Jerzego Petersburskiego oraz buntu i niepokoju Astora Piazzolli ze współczesną nutą ironii.
Osiągnięcia.
Zespół al Tango debiutował w czerwcu 2004 koncertem z okazji Pięciolecia Warszawskiej Milongi. Wystąpił na wielu koncertach w salach koncertowych, teatrach, klubach, na imprezach plenerowych oraz tanecznych organizowanych kluby miłośników tanga argentyńskiego.
Ważniejsze koncerty zespołu al Tango:
Latem 2005 zespół al Tango dał cykl koncertów z towarzyszeniem Warszawskiej Orkiestry Młodych Sinfonia Artis. Koncerty wzbudziły ogromny aplauz publiczności. W specjalnie przygotowanym repertuarze znalazły się takie tanga jak: „La cumparsita”, „Caminito”, „To ostatnia niedziela”, „Tango milonga”, „Chitarra Romana”, „Ich Küsse Ihre Hand Madame”, „Jesienne tango”, „Przytul, uściśnij, pocałuj…”, „Счастье моё”, „Taquito militar”, „El Tango De Roxanne (Le Tango du Moulin Rouge)”.
W roku 2005 zespół gościł także w radio i telewizji. Wystąpił na koncercie z transmisją na żywo w Radiu Białystok, audycji „Nokturn” Programu II Radia Polskiego, w programie telewizyjnym „Kawa czy herbata”.

</doc>
<doc id="477022" url="https://pl.wikipedia.org/wiki?curid=477022" title="Hama">
Hama

Hama (, ) – miasto w zachodniej Syrii, w oazie nad Orontesem, ośrodek administracyjny muhafazy Hama, czwarte pod względem wielkości miasto kraju.
Miasto słynie z norii, 17 starożytnych kół nawadniających, wybudowanych przy użyciu drewna, bez zastosowania gwoździ. Najstarsze norie w Hamie powstały nawet w 1100 r. p.n.e. Są jedną z głównych atrakcji turystycznych miasta, słyną z wydawania charakterystycznych dźwięków podczas kręcenia się i czerpania wody z koryta Orontesu.
Historia.
Tereny wokół Hamy były zamieszkiwane już w neolicie.
Hama jest kilkakrotnie wspominana w Biblii jako . Miasto to było stolicą lokalnego królestwa aramejskiego w Syrii we wczesnym okresie dziejów starożytnego Izraela. Znajdowało się na północny wschód od granic Ziemi Obiecanej – terenów, które miał podbić Jozue. Nawiązało kontakty dyplomatyczne z królem Dawidem. Za panowania izraelskiego króla Salomona wybudowano w tym regionie miasta-spichlerze. Władca Hamat imieniem Irhuleni brał udział w bitwie pod Karkar w 853 p.n.e.
W ciągu swej historii była zajmowana przez Asyryjczyków, Babilończyków, Persów, Macedończyków (wówczas miasto otrzymało nazwę Epifania nadaną przez Antiocha IV Epifanesa), Rzymian, Bizancjum, Arabów, krzyżowców, Turków i Francuzów, by wreszcie w XX wieku stać się częścią niepodległej Syrii.
Współczesność.
W latach 1979–1982 Hama była jednym z najważniejszych ośrodków powstania islamistów i miejscem ostatniego starcia między radykalną sunnicką rebelią (Walcząca Awangarda i oddziały Braci Muzułmańskich) a wojskami rządowymi. W czasie tłumienia powstania wojsko zburzyło zabytkowe dzielnice miasta, a w czasie gwałtownego szturmu zginęło od 3 do nawet 25 tysięcy islamistów jak i cywilów.
W roku 2012, Hama ponownie stała się miejscem walk między rebeliantami a siłami rządowymi. W ich wyniku życie straciło ponad 200 osób w niewielkiej miejscowości Tremseh, w muhafazie Hama. W walkach tych wojska rządowe użyły czołgów oraz helikoptery bojowe.

</doc>
<doc id="477024" url="https://pl.wikipedia.org/wiki?curid=477024" title="Władysław II Czeski">
Władysław II Czeski



</doc>
<doc id="477029" url="https://pl.wikipedia.org/wiki?curid=477029" title="Barra Mansa">
Barra Mansa

Barra Mansa – miasto w południowo-wschodniej Brazylii, w stanie Rio de Janeiro, nad rzeką Paraíba. W 2009 roku liczyła 176 966 mieszkańców. Dla porównania, w roku 1970 mieszkańców było 75,9 tys.
W mieście rozwinął się przemysł metalowy, spożywczy oraz chemiczny.

</doc>
<doc id="477032" url="https://pl.wikipedia.org/wiki?curid=477032" title="Boma">
Boma

Boma lub Mboma – miasto w zachodniej części Demokratycznej Republiki Konga, w prowincji Kongo Środkowe, nad estuarium rzeki Kongo. 171 552 mieszkańców w 2004. Najstarsza europejska osada w Zairze.
Boma jest miastem portowym nad rzeką Kongo, ok. 100 km od ujścia do Oceanu Atlantyckiego. Mieści się tu drugi co do wielkości port D.R. Konga, który obsługuje także statki oceaniczne. W mieście rozwinął się przemysł spożywczy, drzewny oraz metalowy. W mieście znajduje się port lotniczy Boma.
Miasto zostało założone w XVI wieku przez handlarzy niewolnikami z różnych krajów europejskich, jako port ich przeładunku i wywozu, głównie do obu Ameryk. Handel ten spoczywał tutaj przede wszystkim w rękach firm holenderskich, ale też brytyjskich, francuskich i portugalskich.
9 sierpnia 1877 do Bomy dotarł Henry Morton Stanley po przejściu Afryki ze wschodu na zachód.
W roku 1884 mieszkańcy Bomy „przyznali” sprawowanie protektoratu nad swoim krajem Międzynarodowemu Stowarzyszeniu Konga (fr. "Association internationale du Congo"), które zostało założone 17 listopada 1879 r. przez Leopolda II, króla Belgii. W ten sposób Kongo stało się jego prywatną własnością.
Do roku 1927 Boma było stolicą Konga Belgijskiego.

</doc>
<doc id="477033" url="https://pl.wikipedia.org/wiki?curid=477033" title="Rexx">
Rexx



</doc>
<doc id="477035" url="https://pl.wikipedia.org/wiki?curid=477035" title="Marsz Żywych">
Marsz Żywych

Marsz Żywych (hebrajski: מצעד החיים Mits’ad HaKhayim) – coroczny program edukacyjny, który przyciąga uczniów z całego świata do Polski, gdzie uczą się oni o Holokauście. W Dniu Pamięci o Holokauście, według żydowskiego kalendarza Yom HaShoah, tysiące uczestników maszeruje w ciszy z Auschwitz do Birkenau, największego kompleksu nazistowskich obozów koncentracyjnych wzniesionego podczas II wojny światowej.
Inicjatywa powstała w roku 1988 i od tego czasu marsze odbywają się co roku przez dwa tygodnie, w okolicach kwietnia i maja, bezpośrednio po Święcie Przaśników. Maszerujący przybywają z ponad 50 krajów świata, m.in.: Stanów Zjednoczonych, Kanady, Australii, Nowej Zelandii, Chin, Estonii, Panamy, Meksyku, Argentyny, Brazylii, Węgier i Turcji.
Inicjatorami Marszu Żywych byli Izraelczycy Awraham Hirszson oraz dr Szemu’el Rosenman. We wczesnych latach wspierali ich przywódcy wspólnot żydowskich i filantropi ze Stanów Zjednoczonych (Alvin Schiff, Gene Greenzweig oraz Joseph Wilf, pierwszy północnoamerykański przewodniczący Marszu Żywych) i Kanady (Walter Hess, Shlomo Shimon, rabin Irwin Witty, jak również Eli Rubenstein).
Pamięć o marszach śmierci podczas II wojny światowej.
Kulminacją programu jest Marsz, którego ideą jest zamanifestowanie kontrastu z marszami śmierci, które odbywały się pod koniec II wojny światowej. Kiedy nazistowskie Niemcy wycofywały swoich żołnierzy z obozów pracy przymusowej, więźniowie – ledwo żywi z głodu i wycieńczeni niewolniczą pracą – byli zmuszani do maszerowania przez setki kilometrów, jak najdalej na zachód. Podczas tych marszów do pozostających w tyle i przewracających się strzelano lub pozostawiano ich na śmierć przez zamarznięcie. Marsz Żywych, w odróżnieniu od marszów śmierci, służy manifestowaniu trwającego nieustannie istnienia Narodu Żydowskiego pomimo nazistowskich prób jego unicestwienia.
Po spędzeniu tygodnia w Polsce i odwiedzeniu innych miejsc naznaczonych prześladowaniami ze strony nazistowskich Niemiec takich jak Majdanek, Treblinka i Getto Warszawskie oraz dawnych miejsc związanych z kulturą i życiem Żydów, np. synagog, wielu uczestników Marszu kontynuuje podróż aż do Izraela, gdzie oddają się refleksji nad Yom Hazikaron (Dniem Pamięci Izraela) i świętują Yom Haatzmaut (Dzień Niepodległości Izraela).
Wartość edukacyjna.
Marsz Żywych jest skierowany głównie do żydowskich uczniów szkół średnich, a jego cele są zarówno uniwersalne (zwalczanie obojętności na cierpienie drugiego człowieka, rasizmu i niesprawiedliwości), jak i partykularne (przeciwdziałanie antysemityzmowi i wzmacnianie poczucia ich żydowskiej tożsamości).
Kluczowym elementem programu jest uczestnictwo w nim Ocalałych z Holokaustu, którzy dzielą się z uczniami wspomnieniami doświadczeń z czasu wojny, cały czas mając dosyć siły by uczestniczyć w tej niełatwej dwutygodniowej podróży.
Mimo że ogromną większość uczestników Marszu Żywych stanowią uczniowie szkół średnich z różnych krajów, w tym z Izraela, bierze w nim też udział wiele grup osób niebędących Żydami, między innymi grupy dorosłych takie jak Polscy Przyjaciele Izraela, Japońskie Mosty Pokoju i inne.
Wystawa.
W połowie stycznia 2014 roku otwarto nową wystawę Marszu Żywych Organizacji Narodów Zjednoczonych, która była otwarta do końca marca 2014 roku. Była ona zatytułowana „Kiedy słuchasz świadka, stajesz się świadkiem” i prezentowała fotografie i dokumenty związane z 25-letnią wtedy historią Marszu Żywych. Wystawa opowiada historie starzejących się Ocalałych i ich młodych uczniów, którzy – ramię w ramię – wyruszają w podróż zmieniającą ich życie i powracają głęboko odmienieni. Zawiera także archiwalne zdjęcia deportacji i masowych mordów z okresu Holokaustu&lt;ref name="UN2014/01/15"&gt;&lt;/ref&gt;.
Tytuł wystawy został zaczerpnięty ze słów wystąpienia Judy Weissenberg Cohen skierowanego do uczniów na Marszu Żywych w 1997 roku, w których opisuje ona ostatni raz, kiedy widziała swoją matkę podczas selekcji węgierskich Żydów w Auschwitz-Birkenau, wiosną 1944 roku.
„Nie miałam możliwości pożegnać się z moją matką. Nie wiedzieliśmy, że trzeba było się pożegnać... Jestem dziś starszą kobietą, a ciągle nie pogodziłam się z faktem, że nie dane mi było przytulić się i pocałować jej ten ostatni raz... Mówi się: 'Kiedy słuchasz świadka, stajesz się świadkiem’. Proszę was tylko byście tworzyli świat, gdzie nikt nie będzie musiał już nigdy więcej żyć ze wspomnieniami takimi jak moje. Proszę, pracujcie nad Tikkun Olam [tłumaczenie: uzdrowieniem świata].”
– Judy Weissenberg Cohen, „Ostatni raz, kiedy widziałam moją matkę”
10 marca 2014 roku grupa uczniów z nowojorskiego liceum Pine Bush High School (znajdującego się w rejonie, gdzie, jak relacjonowała prasa, szeroko rozpowszechnione były przejawy antysemityzmu) zwiedziła wystawę ONZ. Przemówiły do nich Ocalałe z Holokaustu Judy Weissenberg Cohen i Fanya Heller oraz Rick Carrier, wyzwoliciel II wojny światowej.
W listopadzie 2015 roku wystawa została przedstawiona w Państwowym Muzeum Auschwitz-Birkenau.
Wystawa stworzona przez ONZ stała się podstawą książki wydanej po polsku w 2018 roku, zatytułowanej „”. Książka posiada zdjęcia Ocalałych, wyzwolicieli II wojny światowej i Sprawiedliwych wśród Narodów Świata opisanych w książce opatrzone zostały linkami. Podczas oglądania ich zdjęć na smartfonie lub innym urządzeniu elektronicznym czytelnik może zapoznać się z fragmentami filmów z ich świadectwami na stronach internetowych Instytutu Historii Wizualnej i Edukacji Fundacji Shoah, USC (założonego przez Stevena Spielberga) lub Projektu Archiwizacji Cyfrowej Marszu Żywych. Prace nad tłumaczeniami na kilka języków obcych zostały zakończone lub są już w toku.
Ostatnie zmiany.
W ostatnich latach Marsz Żywych (MOTL) podjął próby poszerzenia podejmowanych tematów – koncentruje się już nie tylko na Holokauście i zawiera w swoim programie polskiej części podróży inne treści. Tymi elementami są: upamiętnianie życia Żydów przed wojną, nawiązywanie dialogu z polskimi uczniami, spotkania z Polskimi Sprawiedliwymi wśród Narodów Świata oraz kontakty ze współczesną społecznością żydowską w Polsce.
Programy uzupełniające.
 jest programem przeznaczonym dla studentów uczelni wyższych różnych wyznań i narodowości. Program ten, zapoczątkowany w 2001 roku, odbywa się w maju i w ostatnich latach składa się z 2-dniowej podróży do Niemiec poprzedzającej 5 dni podróży po Polsce. Celem Marszu Pamięci i Nadziei jest nauczanie studentów różnych wyznań i o różnym pochodzeniu etnicznym o niebezpieczeństwach nietolerancji poprzez naukę o Holokauście i innych zbrodniach II wojny światowej oraz promowanie lepszych kontaktów pomiędzy ludźmi odmiennych kultur. W programie Marszu Pamięci i Nadziei biorą również udział Ocaleli z Holokaustu. Od momentu jego powstania uczestniczą w nim studenci różnych wyznań pochodzący z różnych grup etnicznych.
Wpływ kulturowy.
W 2009 roku przedstawiono uczestników Marszu Żywych i uczących się o podobnych doświadczeniach podczas ich podróży w dwóch filmach dokumentalnych. Dokument Dezinformacja w reżyserii Jo’awa Szamira ukazuje grupę izraelskich uczniów odwiedzających Polskę, między innymi Auschwitz. Reżyser Jessica Sanders nakręciła dokument pod tytułem March of the Living, który w całości skupia się na programie i jego uczestnikach.
Pod koniec 2015 roku miała miejsce premiera anglojęzyczna filmu Ślepa miłość. Droga do Auschwitz z najlepszym przyjacielem człowieka, dokumentu o niewidomych Izraelczykach podróżujących po Polsce, by uczyć się o Holokauście w ramach Marszu Żywych. Towarzyszyły im psy-przewodnicy. Film Blind Love – Ślepa miłość: Droga do Auschwitz z najlepszym przyjacielem człowieka, miał swoją premierę podczas Tygodnia Edukacji nt. Holokaustu w Toronto, współsponsorowaną przez Żydowski Festiwal Filmowy w Toronto. Film był również emitowany w telewizji na kanale specjalnym Documentary kanadyjskiej CBC pod koniec 2015 roku i ponownie w roku 2017, w Dniu Pamięci o Ofiarach Holokaustu, a także w Izraelu, emitowany tego samego dnia przez główną stację telewizyjną Kanał 10.

</doc>
<doc id="477036" url="https://pl.wikipedia.org/wiki?curid=477036" title="Fryderyk Czeski">
Fryderyk Czeski



</doc>
<doc id="477037" url="https://pl.wikipedia.org/wiki?curid=477037" title="Anne-Robert-Jacques Turgot">
Anne-Robert-Jacques Turgot

Anne-Robert-Jacques Turgot (ur. 10 maja 1727 w Paryżu, zm. 18 marca 1781 tamże) – główny kontroler finansów, generalny kontroler finansów w państwie Ludwika XVI, próbował naprawić sytuację finansową ówczesnej Francji poprzez m.in. próbę nałożenia podatków na szlachtę i duchowieństwo, ograniczenie wydatków dworskich oraz przeprowadzenie reform takich jak: swoboda handlu zbożem, zniesienie ograniczeń cechowych, zamiana szarwarków chłopskich na specjalny podatek itd. Popierał doktrynę fizjokratyzmu i był jednym z jej najwybitniejszych przedstawicieli. Był jednym z autorów Wielkiej Encyklopedii Francuskiej.
Pod naciskiem żony Ludwika XVI – Marii Antoniny (córki Marii Teresy austriackiej) – oraz opozycji możnych został zdymisjonowany, a jego stanowisko objął Jean Étienne Bernard Clugny de Nuits.
De Turgot był również przez miesiąc (VII-VIII 1774) sekretarzem stanu do spraw floty.
Turgot był jednym z twórców teorii postępu. Jego teoria "zmniejszającej się wydajności ziemi" należy do źródeł statycznej teorii zasobów.

</doc>
<doc id="477043" url="https://pl.wikipedia.org/wiki?curid=477043" title="Kirstie Alley">
Kirstie Alley

Kirstie Louise Alley (ur. 12 stycznia 1951 w Wichita, zm. 5 grudnia 2022 w Tampie) – amerykańska aktorka, scenarzystka i producentka filmowa i telewizyjna.
W 1995 otrzymała własną gwiazdę w Alei Gwiazd w Los Angeles znajdującą się przy 7000 Hollywood Boulevard.
Życiorys.
Wczesne lata.
Urodziła się jako druga z trojga dzieci Lillian Maxine (z domu Heaton) i Roberta Deale’a Alleya. Wychowywała się ze starszą siostrą Collette (z zawodu nauczycielką biologii) i młodszym bratem Craigiem (menedżerem produkcji elementów meblowych). Ojciec był właścicielem firmy produkującej elementy meblowe. Jej matka w 1981 zginęła w wypadku samochodowym spowodowanym przez pijaną kobietę.
Uczęszczała do Wichita Southeast High School, gdzie była cheerleaderką. Po ukończeniu Państwowego Uniwersytetu Rolnictwa i Nauk Stosowanych (Kansas State University of Agriculture and Applied Science) na Manhattanie, w stanie Kansas, naukę kontynuowała na University of Kansas.
Kariera.
Pojawiła się w programach telewizyjnych "Match Game" (1979) i "Password Plus" (1980). Debiutowała na dużym ekranie rolą porucznik Saavik w filmie sci-fi "" ("Star Trek: The Wrath of Khan", 1982), za którą była nominowana do nagrody Saturna dla najlepszej aktorki drugoplanowej. W 1983 wystąpiła jako Margaret „Maggie the Cat” Pollitt w sztuce Tennessee Williamsa "Kotka na gorącym blaszanym dachu" na scenie Mark Taper Forum w Los Angeles. Za kreację Jackie Rogers, byłej kochanki socjopatycznego geniusza (Gene Simmons), w filmie sci-fi Michaela Crichtona "Ucieczka" ("Runaway", 1984) u boku Toma Sellecka i Cynthii Rhodes zdobyła nominację do nagrody Saturna dla najlepszej aktorki drugoplanowej.
Stała się dobrze znana telewidzom z sitcomu NBC "Zdrówko" ("Cheers", 1987-93) jako Rebecca Howe, neurotyczna i energiczna właścicielka nocnego baru i za tę telewizyjną rolę otrzymała pięć nominacji, w tym jedną statuetkę Emmy (1991) oraz cztery nominacje i w tym jedną nagrodę Złotego Globu (1991) dla najlepszej aktorki komediowej.
W 1991 i 1998 odebrała nagrodę People’s Choice Award. Krytyków i telewidzów zaskoczyła ekstrawagancją w roli odważnej, szlachetnej i zagorzałej abolicjonistki Virgilii Hazard w miniserialu "Północ-Południe" ("North and South", 1985-86).
Zaprezentowała swój temperament i talent komediowy w trzech częściach komedii "I kto to mówi" ("Look Who's Talking", 1989, 1990, 1993) w roli samotnej pracującej matki. Rola samotnie wychowującej matki autystycznego syna w dramacie telewizyjnym "Mój syn moje życie. Matka Dawida" ("David's Mother", 1994) przyniosła jej statuetkę Emmy i nominację do nagrody Złotego Globu. Znalazła się także w obsadzie komedii Woody’ego Allena "Przejrzeć Harry’ego" ("Deconstructing Harry", 1997).
Wystąpiła jako Vanessa Bartholomew w dwóch teledyskach Prince’a: „My Name Is Prince” (1992) i „3 Chains o' Gold” (1994).
Życie prywatne.
W 1970 wyszła za Boba Alleya, swojego kolegę ze studiów na Kansas State University. Jednak 25 grudnia 1977 doszło do rozwodu. Od 1976 była uzależniona od kokainy. W 1979 została wyznawcą ruchu religijnego zwanego scjentologią.
22 grudnia 1983 poślubiła aktora Parkera Stevensona, z którym zagrała potem w miniserialu "Północ-Południe". Razem zaadoptowali dwoje dzieci: syna Williama True (ur. 28 września 1992) i córkę Lillie Price (ur. 15 czerwca 1994). Jednak 16 grudnia 1997 ich 14-letnie małżeństwo zakończyło się rozwodem.
W październiku 1997 była na krótko zaręczona z aktorem Jamesem Wilderem.
Zmarła na nowotwór – raka jelita grubego.

</doc>
<doc id="477044" url="https://pl.wikipedia.org/wiki?curid=477044" title="Sobiesław II Czeski">
Sobiesław II Czeski



</doc>
<doc id="477045" url="https://pl.wikipedia.org/wiki?curid=477045" title="Trauma (zespół muzyczny)">
Trauma (zespół muzyczny)

Trauma – polska grupa muzyczna wykonująca death metal. Zespół powstał w 1988 roku w Elblągu pod nazwą Thanatos. W 1992 roku formacja przyjęła nazwę Trauma.
Historia.
Zespół powstał 1988 roku w Elblągu pod nazwą Thanatos, pod którą muzycy zrealizowali dwa wydawnictwa demo zatytułowane "Deo Optimo Maximo" z 1989 i "Out of Sanity" z 1990 roku. 
Wiosną 1992 roku grupa zmieniła nazwę na Trauma i w maju tego samego roku zarejestrowała demo pt. "Invisible Reality". W rok później wydawnictwo ukazał się dzięki Loud Out Records przy współpracy z Morbid Noizz Productions, zyskując uznanie na lokalnym rynku muzycznym.
Kolejne wydawnictwo ukazało się dopiero w 1996 uprzednio zarejestrowane w październiku 1995 roku. Sesja nagraniowa odbyła się w gdańskim SL Studio, album ostatecznie zatytułowany "Comedy Is Over" ukazał się dzięki Vox Mortis Records na kasecie magnetofonowej. 
W 1998 roku ukazał się natomiast pierwszy minialbum zespołu zatytułowany "Daimonion" zarejestrowany w olsztyńskim Selani Studio. Album wzbogacony o zremasterowane nagrania z "Invisible Reality" wydany został przez Pagan Records. Ponadto muzycy występowali podczas koncertów w Polsce. 
Wiosną 2000 zespół w Hertz Studio w Białymstoku nagrał drugi studyjny album pt. "Suffocated In Slumber" wydany we wrześniu tego roku. Ponadto ukazała się reedycja debiutanckiego albumu grupy "Comedy Is Over" wydana na płycie CD.
Album "Suffocated In Slumber" okazał się dla grupy prawdziwym sukcesem, w krótkim czasie zainteresowała się nim niemiecka wytwórnia płytowa System Shock Records wydała album w Europie. Wydawnictwo było promowane podczas Reign Forever World Tour w 2001 roku wraz z Decapitated oraz gospodarzem trasy grupą Vader. Podczas trasy zrealizowany został pierwszy album koncertowy grupy zatytułowany "Crash Test – Live", wydany w listopadzie 2001 roku ponownie dzięki Pagan Records.
W styczniu 2002 roku grupa odbyła trasę koncertową Expression Of Horror Tour wraz z grupami Devilyn i Misteria, a w kwietniu koncertowała w Niemczech i Holandii w ramach System Shock Over Europe Tour Part Two wraz z grupami Master, Krabathor oraz Xenomorph. Ponadto tego samego roku Trauma wystąpiła na objazdowym Thrash'em All Festival w Polsce wraz z grupami Monstrosity, Vomitory, Lost Soul, Sceptic, Dissenter i Contempt.
Z początkiem 2003 roku grupa rozwiązała kontrakt z Pagan Records na rzecz Empire Records, dla której już w marcu (w Hertz Studio) tego samego roku zarejestrowała album pt. "Imperfect Like God", który wydany został 25 listopada 2003 roku. Kolejnym albumem nagranym przez zespół był "DetermiNation", którego premiera miała miejsce w 2005 roku. W 2007 roku na świat przyszło najnowsze "dziecko" Traumy LP pt. "Neurotic Mass". Album ten ma w porównaniu z poprzednimi znacznie bardziej eksperymentalny charakter, w niektórych utworach można całkiem wyraźnie zauważyć elementy industrial metalu a także więcej nietypowych aranżacji. W 2010 roku ukazał się kolejny album formacji zatytułowany "Archetype of Chaos". Materiał zajął czwarte miejsce w plebiscycie serwisu Metalnews.pl w kategorii "Płyta roku - Polska".

</doc>
<doc id="477048" url="https://pl.wikipedia.org/wiki?curid=477048" title="Flakpanzer I">
Flakpanzer I

Flakpanzer I (2 cm Flak 38 auf Selbsthahrlafette PzKpfw I Ausf. A, Sd.Kfz.101) – niemieckie samobieżne działo przeciwlotnicze.
Po wycofaniu z uzbrojenia czołgów PzKpfw I Ausf. A ich podwozia postanowiono wykorzystać do budowy dział samobieżnych. Na 24 z nich umieszczono działka przeciwlotnicze "2 cm Flak 38 L/112" tworząc w ten sposób samobieżne działa przeciwlotnicze. Przebudowy dokonały zakłady Alkett w Berlinie. Przebudowane wozy zostały przydzielone 614 Dywizjonowi Artylerii Przeciwlotniczej.
Flakpanzer I był pierwszym typem niemieckiego samobieżnego działa przeciwlotniczego. Wszystkie wyprodukowane egzemplarze zostały zniszczone w czasie bitwy stalingradzkiej na przełomie 1942 i 1943 roku.

</doc>
<doc id="477049" url="https://pl.wikipedia.org/wiki?curid=477049" title="Brzetysław I Czeski">
Brzetysław I Czeski



</doc>
<doc id="477051" url="https://pl.wikipedia.org/wiki?curid=477051" title="Oldzych">
Oldzych



</doc>
<doc id="477054" url="https://pl.wikipedia.org/wiki?curid=477054" title="Olendry Duże">
Olendry Duże

Olendry Duże – część miasta Sieradza w Polsce, w województwie łódzkim, w powiecie sieradzkim. Rozpościerają się w okolicy ulicy o tej samej nazwie (Olendry Duże), w południowej części miasta. 
Olendry nazwę zawdzięczają osadnictwu holenderskiemu zapoczątkowanemu w Polsce już w XVII w., a obejmującemu tereny zalewowe rzek. Z biegiem czasu olendrami (Holendrami) zaczęto nazywać wszystkich osadników na terenach zalewowych, także Polaków. Wsie olenderskie spotykamy również nad Wartą, zwłaszcza w powiatach konińskim i słupeckim.
Nie udało się ustalić dokładnie rodowodu obu podsieradzkich wiosek (Olendry Duże i Olendry Małe) zwanych Olendrami. Wiadomo jednak, że pruskie władze zaborcze używały tej formuły osadniczej w celu powiększenia wpływów niemieckich na zagarniętych w czasie II rozbioru ziemiach polskich. Powstawały wtedy takie osady w okolicach Łęczycy, Łodzi i Zgierza. Także Olendry sieradzkie wywodzą się z tego okresu. Obie wsie wytyczono na terenie zalewowym Warty w ten sposób, że chaty zbudowano na zabezpieczonym przed powodzią brzegu pradoliny rzeki, wzdłuż wytyczonej ulicy, a przy domach wyznaczano działki ziemi uprawnej. Potwierdza ten stan rzeczy plan Sieradza z 4 VIII 1796 r. (oryginał w AGAD, sygn. 48-4), na którym wyraźnie zaznaczono zagospodarowany już przez chaty i działki obszar podmiejski. Początkowo Olendry Duże i Małe stanowiły odrębne wsie o charakterze przedmieść. Najprawdopodobniej włączone zostały w obręb miasta przy okazji regulacji w 1823 r. Olendry do dziś zachowały wygląd wiosek. Ich geneza przetrwała w nazwie ulic i charakterystycznej parterowej zabudowie. Ich walorem jest otwarcie na rozległe nadwarciańskie łęgi.

</doc>
<doc id="477058" url="https://pl.wikipedia.org/wiki?curid=477058" title="Spitygniew II Czeski">
Spitygniew II Czeski



</doc>
<doc id="477063" url="https://pl.wikipedia.org/wiki?curid=477063" title="Maple Story">
Maple Story



</doc>
<doc id="477065" url="https://pl.wikipedia.org/wiki?curid=477065" title="Spitygniew II Przemyślida">
Spitygniew II Przemyślida



</doc>
<doc id="477072" url="https://pl.wikipedia.org/wiki?curid=477072" title="Compendium Saxonis">
Compendium Saxonis

Compendium Saxonis (inaczej Abbreviatio Saxonis) jest częścią "Chronica Jutensis", średniowiecznej kroniki historii Danii. Praca powstała w XIV wieku.
"Compendium Saxonis" jest streszczeniem informacji zawartych przez Saxo Gramatyka w dziele "Gesta Danorum". Kronikarz - prawdopodobnie autor "Chronica Jutensis" - skrócił "Gesta" o około trzy czwarte i pominął niektóre zagadnienia omówione w oryginalnej pracy, głównie sprawy wojen i bitew. "Chronica Jutensis" podejmuje opis historii w momencie, w którym kończy się streszczenie (u schyłku rządów Kanuta IV).
To właśnie w tym streszczeniu padła nazwa "Gesta Danorum" - sam Saxo nie nazwał tak swojej pracy.
Kwestie dotyczące manuskryptu: zob. "Chronica Jutensis".

</doc>
<doc id="477073" url="https://pl.wikipedia.org/wiki?curid=477073" title="Zgórsko">
Zgórsko

2 miejscowości w Polsce:

</doc>
<doc id="477075" url="https://pl.wikipedia.org/wiki?curid=477075" title="UniCredit Bank">
UniCredit Bank

UniCredit Bank AG (wcześniej Bayerische Hypo- und Vereinsbank AG (HVB AG), w skrócie: HypoVereinsbank AG", oraz" HVB Group) – niemiecki bank komercyjny z siedzibą w Monachium utworzony w 1998 w wyniku fuzji dwóch podmiotów: Bayerische Vereinsbank AG oraz Bayerische Hypotheken- und Wechsel-Bank AG (Hypo-Bank). 
Historia.
W 2000 bank przejął Bank Austria Creditanstalt. W 2005 został przejęty przez włoski UniCredit za 20 miliardów euro a od 2009 funkcjonuje pod zmienioną ponownie nazwą, UniCredit Bank AG. Marką handową pozostaje "HypoVereinsbank AG". 
Działalność w Polsce.
W latach 1995–1999 był właścicielem HYPO-BANK Polska S.A. (później HypoVereinsbank Bank Hipoteczny S.A., BPH Bank Hipoteczny S.A., obecnie Pekao Bank Hipoteczny S.A.). Był to pierwszy bank hipoteczny w Polsce. W 1999 został on sprzedany do Banku BPH.
W latach 1999–2007 był większościowym udziałowcem Banku BPH, do momentu jego podziału, w wyniku czego cześć banku została sprzedana do grupy General Electric a część połączono z Bankiem Pekao SA.

</doc>
<doc id="477076" url="https://pl.wikipedia.org/wiki?curid=477076" title="Scott Nicholls">
Scott Nicholls

Scott Karl Nicholls (ur. 16 maja 1978 w Ipswich) – brytyjski żużlowiec.
Kariera sportowa.
Jego największym sukcesem jest pięciokrotne zajęcie miejsca na podium turniejów z cyklu Grand Prix IMŚ w latach 2002–2007. Jako junior, w 1997 zdobył brązowy medal mistrzostw świata juniorów w czeskim Mšeno. Dwukrotnie stawał na podium Drużynowego Pucharu Świata z ekipą Wielkiej Brytanii (srebro w roku 2004 i brąz w 2006). Jest siedmiokrotnym Indywidualnym Mistrzem Wielkiej Brytanii.
Największe osiągnięcia.
Turniej o Koronę Bolesława Chrobrego – Pierwszego Króla Polski:

</doc>
<doc id="477077" url="https://pl.wikipedia.org/wiki?curid=477077" title="Notacja Łukasiewicza">
Notacja Łukasiewicza



</doc>
<doc id="477078" url="https://pl.wikipedia.org/wiki?curid=477078" title="Grave (zespół muzyczny)">
Grave (zespół muzyczny)

Grave – szwedzka grupa muzyczna wykonująca death metal. Grupa powstała w 1988 roku w szwedzkiej miejscowości Visby. Do 2015 roku grupa wydała jedenaście albumów studyjnych pozytywnie ocenianych zarówno przez fanów, jak i krytyków muzycznych. Wielokrotnie koncertowała w Polsce, m.in. podczas festiwalu Metalmania w Katowicach.
Historia.
Grupa powstała w 1988 roku w szwedzkiej miejscowości Visby z inicjatywy gitarzystów Ola Lindgren i Jörgena Sandströma oraz perkusisty Jensa Paulssona. Tego samego roku ukazało się pierwsze demo grupy pt. "Sick Disgust Eternal". Rok później nakładem zespołu ukazały się kolejne trzy dema "Sexual Mutilation", "Anatomia Corporis Humani" i "Promo 1989". W 1991 roku ukazały się dwa splity pt. "Grave / Deviated Instinct / Devolution" i "In the eyes of death" oraz singel "Tremendous Pain" i demo "Promo 91". 
1 sierpnia 1991 roku ukazał się debiutancki album grupy pt. "Into the Grave". 1 maja 1992 roku ukazał się drugi album pt. "You'll Never See...". W 1993 roku ukazał się pierwszy minialbum grupy pt. "...and Here I Die... Satisfied". 1 czerwca 1994 roku ukazał się trzeci album zatytułowany "Soulless". 25 marca 1996 roku ukazał się czwarty album pt. "Hating Life". 28 kwietnia 1997 roku ukazał się pierwszy album koncertowy pt. "Extremely Rotten Live". W 2002 roku do zespołu dołączył gitarzysta Jonas Torndal. 21 października tego samego roku ukazał się piąty album pt. "Back From the Grave". W 2003 roku z zespołu odszedł Jens "Jensa" Paulsson, którego zastąpił Cristofer Barkensjö, występujący w grupie Kaamos. Tego samego roku ukazała się na sześciu płytach winylowych box pt. "Morbid Ways to Die". 
23 sierpnia 2004 roku ukazał się szósty album pt. "Fiendish Regression". Album został zarejestrowany i zmiksowany w Abyss Studio przez Tommy'ego i Petera Tagtgrenów. 31 stycznia 2006 roku zespół wystąpił w warszawskiem klubie Proxima. Koncert Grave poprzedziły występy grup Dew-Scented, Aborted, Vesania i Hurtlocker. 25 lipca tego samego roku ukazał się siódmy album grupy pt. "As Rapture Comes". Okładkę wydawnictwa przygotował Jacek Wiśniewski, który współpracował na stałe z Vader. Album był promowany m.in. podczas koncertu w warszawskim klubie Stodoła, który odbył się 24 sierpnia. Jako support wystąpiły grupy Catamenia, Sinister i Obituary. 1 listopada również w 2006 roku nakładem Metal Mind Productions ukazało się pierwsze wydawnictwo DVD Grave pt. "Enraptured". Na wydawnictwie ukazał się zarejestrowany 24 sierpnia 2006 roku koncert w klubie Stodoła. Tego samego roku z zespołu odszedł perkusista Pelle Ekegren, którego zastąpił Ronnie Bergerståhl.
W 2007 roku grupa podpisała kontrakt płytowy z wytwórnią muzyczną Regain Records, po zakończeniu wieloletniej współpracy z wytwórnią Century Media Records. 27 października tego samego roku zespół wystąpił w szczecińskim klubie Słowianin. Koncert Grave poprzedziły występy grup Horrorscope i Heavy Water. 21 kwietnia 2008 roku ukazał się ósmy album grupy pt. "Dominion VIII". 19 września tego samego roku nakładem Century Media Records ukazała się kompilacja nagrań pt. "Exhumed - A Grave Collection".

</doc>
<doc id="477079" url="https://pl.wikipedia.org/wiki?curid=477079" title="Chronicon Roskildense">
Chronicon Roskildense



</doc>
<doc id="477080" url="https://pl.wikipedia.org/wiki?curid=477080" title="Biurowiec Wojewódzki">
Biurowiec Wojewódzki

Biurowiec Wojewódzki − wieżowiec położony w Katowicach przy ulicy Wita Stwosza 31. Został zbudowany w roku 1985.
Obecnie jest siedzibą między innymi: Prokuratury Okręgowej, Prokuratury Apelacyjnej.
W budynku pracuje ponad 800 osób. Sprawną komunikację wewnątrz budynku zapewnia 5 wind. 
Parametry budynku:

</doc>
<doc id="477088" url="https://pl.wikipedia.org/wiki?curid=477088" title="Gladys Leeman">
Gladys Leeman



</doc>
<doc id="477094" url="https://pl.wikipedia.org/wiki?curid=477094" title="Zasady współżycia społecznego">
Zasady współżycia społecznego

Zasady współżycia społecznego – termin prawniczy, klauzula generalna w prawie polskim, odwołująca się do powszechnie uznanych w kulturze polskiego społeczeństwa "„wartości, które są zarazem dziedzictwem i składnikiem kultury europejskiej”".
Zasady współżycia społecznego nie mają charakteru norm prawnych, ale stanowią uzasadnione moralnie reguły postępowania jednych osób wobec drugich w życiu społecznym, które muszą być uwzględniane w toku stosowania prawa w celu złagodzenia jego rygoryzmu i dostosowania go do pozaprawnych, społecznie akceptowanych ocen. Zakaz czynienia ze swego prawa użytku, który byłby sprzeczny z zasadami współżycia społecznego jest ogólną zasadą prawa zarówno na gruncie prawa cywilnego, jak i prawa karnego.
W polskim Kodeksie cywilnym z 1964 r. podstawowe znaczenie ma w tym zakresie art. 5, zgodnie z którym "„nie można czynić ze swego prawa użytku, który by był sprzeczny ze społeczno-gospodarczym przeznaczeniem tego prawa lub z zasadami współżycia społecznego. Takie działanie lub zaniechanie uprawnionego nie jest uważane za wykonywanie prawa i nie korzysta z ochrony”". Regulacja ta została powtórzona w art. 8 Kodeksu pracy.
Sam termin "zasady współżycia społecznego" został przejęty w XX w. do systemów prawa krajów realnego socjalizmu, w tym do prawa polskiego, z ustawodawstwa ZSRR. Jednakże zmiana systemu społeczno-gospodarczego nie doprowadziła do wyeliminowania tej klauzuli generalnej z polskiego porządku prawnego. Odesłania do systemu pozaprawnych ocen moralnych są bowiem konieczne w każdym systemie prawa. Również Adam Smith zwracał uwagę, że wolny system rynkowy powinien wspierać się na wartościach moralnych. Z tego powodu w obecnych realiach społeczno-gospodarczych "zasadom współżycia społecznego" nadano nową treść, uwzględniającą aktualne wartości konstytucyjne.
Współcześnie wskazuje się na niemożliwość wyliczenia "zasad współżycia społecznego" w zamkniętym katalogu. Posłużenie się tą klauzulą wymaga całościowej, zobiektywizowanej analizy wszystkich aspektów danej sprawy. Można natomiast stwierdzić, że na treść "zasad współżycia społecznego" składają się akceptowane i godne ochrony reguły rzetelnego postępowania w stosunkach społecznych, pozostające w zgodzie z regułami moralnymi wymagającymi przestrzegania.
W polskim ustawodawstwie można zaobserwować proces wprowadzania do tekstów ustaw zwrotu przywołującego "dobre obyczaje" i usuwania zwrotu "zasady współżycia społecznego". Wskazuje się jednak, że klauzula "zasad współżycia społecznego" spełnia różnorakie funkcje i pojawia się w różnych kontekstach, wobec czego niezasadne jest jednorazowe zastąpienie jednego zwrotu drugim we wszystkich aktach prawnych. Zdaniem Marka Safjana problem nie sprowadza się do takiej lub innej techniki legislacyjnej czy też stosowanej przez ustawodawcę konwencji terminologicznej. Rzecz w tym w jaki sposób mają być stosowane poszczególne klauzule generalne, co oznacza zawarte w nich upoważnienie do wsparcia werdyktu sędziowskiego na ocenach i wartościach nie wyrażonych bezpośrednio przez prawo pozytywne.
Wyrokiem z 17 października 2000 roku Trybunał Konstytucyjny odrzucił wszystkie zarzuty skarżącego, będącego osobą, której roszczenie o zapłatę zostało oddalone przez sądy ze względu na sprzeczność ze społeczno-gospodarczym przeznaczeniem prawa. Skarżący podnosił w skardze, że art. 5 k.c. jest reliktem poprzedniej epoki, a jego stosowanie prowadzi do naruszenia konstytucyjnych praw: do równego traktowania przez władze publiczne i sprawiedliwego rozpatrzenia sprawy, równej ochrony własności i praw majątkowych oraz do naruszenia wolności działalności gospodarczej. W ocenie Trybunału art. 5 k.c. nawiązuje zarówno do europejskich standardów, gdyż "„analogiczne ze względu na stopień ogólności klauzule generalne, odnoszące się do nadużycia prawa podmiotowego, znane są w większości systemów europejskiego prawa cywilnego”", jak i do tradycji prawa polskiego, gdyż "„w systemie prawa Polski międzywojennej znane były klauzule generalne, których odpowiednikiem stały się zasady współżycia społecznego”". Zmiana systemu społeczno-gospodarczego nie pozbawiła art. 5 k.c. aktualności, ani nie uczyniła go niekonstytucyjnym. Trybunał Konstytucyjny uznaje bowiem, że odesłania do systemu pozaprawnych ocen moralnych są konieczne w każdym systemie prawa, zaś sens ideologiczny, jaki nadawano w okresie socjalizmu kryteriom nadużycia z art. 5 k.c., nie jest wiążący; należy im nadać „nową” treść, uwzględniającą wartości konstytucyjne. Trybunał podkreślił też szczególną przydatność klauzul generalnych m.in. dla nadania przepisom przedkonstytucyjnym sensu aksjologicznego „zakorzenionego” w konstytucji.

</doc>
<doc id="477095" url="https://pl.wikipedia.org/wiki?curid=477095" title="Ludwik Antoni de France">
Ludwik Antoni de France

Ludwik Antoni d’Artois (ur. 6 sierpnia 1775 w Wersalu, Francja, zm. 3 czerwca 1844 w Gorycji, Cesarstwo Austriackie) – książę Angoulême, ostatni delfin Francji. W momencie abdykacji ojca Karola X zrzekł się własnych praw do korony na rzecz swego bratanka Henryka, hrabiego Chambord. Po tym wydarzeniu używał tytułu hrabiego de Marnes.
Pojęcie „króla z prawa” wywodzi się z tego, że według francuskich monarchistów korona Francji jest niedysponowalna – dlatego następca tronu staje się królem automatycznie, natychmiast po śmierci swojego poprzednika. Król / następca tronu Francji nie może abdykować lub odmówić przyjęcia korony. Wszelkie czynności i uroczystości urzędowe lub religijne (np. namaszczenie i koronacja w katedrze w Reims) są tylko potwierdzeniem wcześniej zaistniałego faktu. Wobec tego, w opinii części legitymistów, po śmierci swego ojca w 1836 roku, Ludwik Antoni był pełnoprawnym władcą jako „Ludwik XIX”. Pozostali opowiadali się za „Henrykiem V”.
Życiorys.
Urodził się jako najstarszy syn Karola, księcia Artois i późniejszego króla Francji i Nawarry, i Marii Teresy, księżniczki sabaudzkiej. Jego dziadkami ze strony matki byli Wiktor Amadeusz III, król Sardynii, i Maria Antonietta, księżniczka hiszpańska. Jego młodszym bratem był Karol Ferdynand, książę Berry.
Wygnanie.
W 1789, po wybuchu rewolucji francuskiej, Ludwik Antoni i Karol Ferdynand razem z ojcem wyemigrowali do Turynu, do Włoch, a następnie do Niemiec i Anglii. W 1792 wstąpili do armii kuzyna, Ludwika Józefa, księcia Kondeusza, a w 1795 Ludwik Antoni przyłączył się do powstania rojalistów w Wandei, które zakończyło się w 1796 klęską rojalistów. W 1797 dołączył do swojego brata i wuja w Brunszwiku, aby przyłączyć się do armii austriackiej. Po pokonaniu Austriaków przez francuskich republikanów, cała trójka zmuszona była uciekać i schroniła się w Mitawie (obecnie Jełgawa) w Kurlandii – pod opieką cara Pawła I.
10 czerwca 1799 w pałacu w Jełgawie ożenił się ze swoją siostrą stryjeczną – Marią Teresą – córką Ludwika XVI i Marii Antoniny, zgilotynowanych w czasie rewolucji francuskiej. Nie mieli dzieci.
Kariera wojskowa.
W kwietniu 1800 Ludwik Antoni został dowódcą regimentu kawalerii w armii bawarskiej i wziął udział w bitwie pod Hohenlinden. Na początku 1801 car Paweł I zawarł pokój z Napoleonem Bonaparte, a dwór francuski przeniósł się spod opieki cara do Warszawy, kontrolowanej przez Prusy (w latach 1801–1804 mieszkał wraz z dworem w Pałacu Kazanowskich). Powrócili do Rosji, kiedy carem został Aleksander I, ale w 1807 kolejny traktat rosyjsko-francuski zmusił ich do wyjazdu. Tym razem udali się do Londynu, gdzie w Hartwell House, wuj Ludwika Antoniego – Ludwik XVIII, de iure król Francji, zorganizował swój dwór. Ludwik Antoni dwukrotnie (w 1807 i 1813) chciał wrócić do Rosji i przyłączyć się do walki przeciwko Bonapartemu, ale car dwukrotnie mu odmówił. Ostatecznie w Anglii pozostał do 1814, potem popłynął do Bordeaux – a jego wejście do miasta 12 marca 1814 zostało okrzyknięte przywróceniem monarchii we Francji. Z Bordeaux Ludwik Antoni udał się do Hiszpanii, by walczyć u boku Wellingtona i pomóc kuzynowi Ferdynandowi VII odzyskać tron.
W kwietniu 1823 60-tysięczny francuski korpus pod jego dowództwem wkroczył do Hiszpanii w ramach (), zdobywając Madryt i Kadyks oraz zwyciężając pod . 
Delfin Francji i król „z prawa”.
Ludwik XVIII zmarł w 1824, a królem został jego młodszy brat – Karol X. Ludwik Antoni został delfinem, czyli oficjalnym następcą tronu i jako ostatni w historii Francji nosił tytuł delfina.
Karol X abdykował 2 sierpnia 1830. Część rojalistów uznała Ludwika Antoniego za kolejnego króla Francji i Nawarry – Ludwika XIX, dla części rojalistów abdykacja Karola X była nielegalną i Karol X pozostał królem aż do śmierci w 1836. Ludwik Antoni w momencie abdykacji ojca zrzekł się swych prawa do tronu na korzyść swego bratanka, Henryka, księcia Bordeaux, który został Henrykiem V, ale i on nie został koronowany. Tron Francji przejął kuzyn – Ludwik Filip, książę Orleanu.
Ludwik Antoni zmarł w 1844, a Henryk, książę Bordeaux stał się głową starszej linii francuskiej rodziny królewskiej na wygnaniu. Pochowano go w klasztorze franciszkanów Castagnavizza (obecnie Nova Gorica, Słowenia).

</doc>
<doc id="477096" url="https://pl.wikipedia.org/wiki?curid=477096" title="Europejski Komitet Normalizacyjny Elektrotechniki">
Europejski Komitet Normalizacyjny Elektrotechniki

Europejski Komitet Normalizacyjny Elektrotechniki (fr. "Comité Européen de Normalisation Electrotechnique", "CENELEC") – powstał w 1973 roku, w wyniku połączenia dwóch, wcześniej istniejących, organizacji europejskich – CENELCOM i CENEL. Obecnie jest prywatnym stowarzyszeniem technicznym typu „non-profit” działającym w ramach prawa belgijskiego. Siedzibą jest Bruksela.
Misją CENELEC jest opracowywanie dobrowolnych norm z zakresu elektrotechniki i elektroniki w celu wspierania rozwoju Jednolitego Rynku Europejskiego / Europejskiego Obszaru Gospodarczego w sektorze dóbr i usług elektrotechnicznych i elektronicznych.
Członkami są Krajowe Komitety Elektrotechniki państw UE i EFTA. W Polsce rolę Komitetu Krajowego pełni Polski Komitet Normalizacyjny – PKN (jest członkiem CENELEC od 1 stycznia 2004 r.). Komitety Krajowe z krajów sąsiadujących z UE będące członkami lub członkami stowarzyszonymi Międzynarodowej Komisji Elektrotechnicznej IEC mogą ubiegać się o status afilianta.
Obecnie członkami CENELEC są: Austria, Belgia, Bułgaria, Cypr, Czechy, Dania, Estonia, Finlandia, Francja, Niemcy, Grecja, Węgry, Islandia, Irlandia, Włochy, Litwa, Łotwa, Luksemburg, Malta, Holandia, Norwegia, Polska, Portugalia, Rumunia, Hiszpania, Słowacja, Słowenia, Szwecja, Szwajcaria i Wielka Brytania.
Albania, Bośnia i Hercegowina, Chorwacja, Czarnogóra, Macedonia, Serbia, Tunezja, Turcja oraz Ukraina są obecnie członkami stowarzyszonymi, z perspektywą zostania pełnoprawnymi członkami (afiliantami).
CENELEC, tak samo jak CEN i ETSI, jest uznawany przez władze UE i EFTA za europejską organizację normalizacyjną.

</doc>
<doc id="477099" url="https://pl.wikipedia.org/wiki?curid=477099" title="Jamal">
Jamal

Jamal – polski zespół wykonujący muzykę z pogranicza reggae i dancehallu oraz muzyki niezależnej. Powstał w 1999 roku w Radomiu z inicjatywy Łukasza Borowieckiego i Tomka Mioduszewskiego. Za wydany w 2005 roku debiutancki album pt. "Rewolucje" formacja uzyskała nominację do nagrody polskiego przemysłu fonograficznego Fryderyka w kategorii "Album Roku Hip-Hop / R&amp;B".
Historia.
Zespół powstał w Radomiu – rodzinnym mieście jego założycieli – Łukasza Borowieckiego i Tomasza Mioduszewskiego. Początkowo duet zajmował się tylko rapem, ale z biegiem czasu członkowie zainteresowali się muzyką reggae. W 2001 roku zespół zawiesił działalność, a jego członkowie poświęcili się innym projektom. Wówczas pewien sukces odniósł nowy zespół Mioduszewskiego Le Illjah. W 2004 roku grupa Jamal wznowiła działalność. Przez pewien czas oba zespoły funkcjonowały równolegle, jednakże w wyniku nieporozumień Mioduszewski odszedł z Le Illjah.
Latem 2005 roku ukazała się debiutancka płyta zespołu pt. "Rewolucje". Nagrania zostały wydane przez wytwórnię EMI. Materiał stanowiły kompozycje z pogranicza reggae i raggamuffin. Następne dwa lata grupa spędziła, koncertując w składzie z muzykami jazzowymi. Wkrótce potem do składu dołączył Frenchman znany z projektu Bass Medium Trinity, który tworzył razem z Mariką i Abselektorem. W odnowionym składzie w warszawskim studiu LWW formacja rozpoczęła nagrania drugiej płyty. Album pt. "Urban Discotheque" ukazał się 3 października 2008 roku.
8 października 2013 roku ukazał się trzeci album Jamala pt. "Miłość". Nagrania dotarły do 9 miejsca listy OLiS. Z albumu pochodzi singiel "Peron", który stał się wielkim przebojem i był notowany na wielu ogólnopolskich listach przebojów.
Przypisy.
CIEKAWOSTKI
imie Jamal jest bardzo popularne wśród młodzieży 

</doc>
<doc id="477106" url="https://pl.wikipedia.org/wiki?curid=477106" title="Piłka nożna na Letnich Igrzyskach Olimpijskich 2004">
Piłka nożna na Letnich Igrzyskach Olimpijskich 2004

Turniej olimpijski piłki nożnej na Letnich Igrzyskach Olimpijskich 2004 rozpoczął się 11 sierpnia (dwa dni przed ceremonią otwarcia), a zakończył się 28 sierpnia.
W turnieju olimpijskim mężczyzn grali zawodnicy U-23 (poniżej 23. roku życia).
Turniej wygrała Argentyna. Jej trenerem był Marcelo Bielsa. Złote Buty wygrał również gracz z Argentyny Carlos Tévez.
Wyniki turnieju olimpijskiego piłki nożnej mężczyzn.
Uwaga: Drużyny, które zapewniły sobie udział w dalszej części turnieju zostały wyróżnione czcionką pogrubioną, natomiast reprezentacje, które nie awansowały – "kursywą".
Wyniki turnieju olimpijskiego piłki nożnej kobiet.
Uwaga: Drużyny, które zapewniły sobie udział w dalszej części turnieju zostały wyróżnione czcionką pogrubioną, natomiast reprezentacje, które już straciły szanse na awans – "kursywą".
Najlepsi strzelcy.
Turniej mężczyzn.
8 bramek
5 bramek
4 bramki
Turniej kobiet.
5 bramek
4 bramki
3 bramki

</doc>
<doc id="477109" url="https://pl.wikipedia.org/wiki?curid=477109" title="Krzywek">
Krzywek

Krzywek (Jezioro Krzywe) – jezioro w Polsce położone w województwie warmińsko-mazurskim, w powiecie szczycieńskim, w gminie Pasym.
Opis.
Jezioro wąskie i bardzo mocno wydłużone z północy na południe. Wysokie i strome brzegi otoczone polami, kępami lasu, a od północy łąkami.

</doc>
<doc id="477116" url="https://pl.wikipedia.org/wiki?curid=477116" title="Kosodrzew">
Kosodrzew



</doc>
<doc id="477118" url="https://pl.wikipedia.org/wiki?curid=477118" title="Wybory parlamentarne we Włoszech w 2006 roku">
Wybory parlamentarne we Włoszech w 2006 roku

Wybory do dwóch izb parlamentu Włoch odbyły się w dniach 9 i 10 kwietnia 2006. Głównymi kontrkandydatami do urzędu premiera Włoch byli pełniący tę funkcję lider centroprawicowego sojuszu Dom Wolności Silvio Berlusconi oraz lider centrolewicowej koalicji Unia, były premier i przewodniczący Komisji Europejskiej Romano Prodi.
Lokale wyborcze były otwarte 9 kwietnia od 8:00 do 22:00 (czasu włoskiego), a 10 kwietnia od 8:00 do 15:00. O 630 miejsc w Izbie Deputowanych i 315 w Senacie ubiegało się ponad 12 tysięcy kandydatów, w przeważającej mierze skupionych wokół dwóch wielkich koalicji.
Większość spośród 630 posłów do Izby Deputowanych zostali wybrani w wielomandatowych okręgach wyborczych odpowiadających regionowi lub jego części, 1 poseł został wybrany w okręgu wyborczym utworzonym w regionie Dolina Aosty, a 12 w czterech większościowych okręgach dla Włochów mieszkających poza granicami kraju. Ordynacja do Senatu przewidywała wybór większości spośród 315 senatorów w wielomandatowych okręgach wyborczych utworzonych w 18 regionach. 7 senatorów wybrano w okręgach jednomandatowych w Trydencie-Górnej Adydze, 1 w Dolinie Aosty, a 6 w czterech większościowych okręgach dla Włochów mieszkających poza granicami kraju. Ordynacja wprowadzała premię dla zwycięskiego ugrupowania, mandaty wyrównujące i określone progi wyborcze.
Dom Wolności.
Dom Wolności był centroprawicową koalicją rządową kierowaną przez premiera Włoch Silvia Berlusconiego. W jej skład weszły głównie te same partie, które wystartowały w sojuszu w poprzednich wyborach parlamentarnych. Główne ugrupowania "Domu Wolności" to:
Kampania przedwyborcza.
Koalicja obiecywała przede wszystkim zniesienie podatków i podwyższenie zasiłków socjalnych oraz rent i emerytur. Zapowiadano utworzenie nowych miejsc pracy i rozpoczęcie realizacji planu robót publicznych na którym skorzystaliby bezrobotni (przede wszystkim prace mają dotyczyć planów zbudowania mostu w Cieśninie Mesyńskiej, który łączyłby Kalabrię i Sycylię).
Silvio Berlusconi ostro krytykował lewicę. Zapowiadał, że Unia ma w swoich planach podniesienie podatków i jest ona zagrożeniem dla włoskiej demokracji. W czasie wystąpienia przedwyborczego mówił o lewicy: "Mam zbyt wiele szacunku dla inteligencji Włochów, by móc wierzyć w to, że jest wśród nich tylu fiutów, którzy mogliby głosować przeciwko własnym interesom"'. Samego Romano Prodiego, w wystąpieniu telewizyjnym nazwał "przydatnym idiotą, który użycza swej twarzy dobrodusznego proboszcza lewicy, składającej się w 70 procentach z komunistów".
Unia.
Unii "(L’Unione)", skupiającej ugrupowania centrowe, centrolewicowe i komunistyczne, przewodniczył były szef Komisji Europejskiej Romano Prodi. W skład koalicji weszły w szczególności następujące ugrupowania:
Kampania przedwyborcza.
W skład "Unii" weszło wiele partii z różniącymi się programami gospodarczymi i społecznymi. Po jednej stronie katolicka Margherita, z drugiej radykałowie włoscy, którzy domagający się zerwania stosunków dyplomatycznych ze Stolicą Apostolską. Koalicja zapowiadała gruntowne zmiany w edukacji, służbie zdrowia oraz naprawę systemu emerytalno-rentowego. Romano Prodi zapowiedział również wycofanie włoskiego kontyngentu z Iraku, co jednak już wcześniej zapowiedział Silvio Berlusconi (ewakuacja włoskich wojsk miała nastąpić do 1 stycznia 2007).
Romano Prodi w przeciwieństwie do Silvia Berlusconiego starał się zachowywać spokojnie w czasie kampanii wyborczej, stwierdził jednak o nim, że "dopiero kiedy wejdzie na krzesło, będzie wzrostu normalnego człowieka".

</doc>
<doc id="477119" url="https://pl.wikipedia.org/wiki?curid=477119" title="Kwark c">
Kwark c



</doc>
<doc id="477120" url="https://pl.wikipedia.org/wiki?curid=477120" title="Klodia Pulchra">
Klodia Pulchra

Clodia Pulchra (ur. ok. 54 p.n.e.) – córka Klodiusza i Fulwii. 
W 43 p.n.e. poślubiła późniejszego cesarza Oktawiana Augusta. Było to małżeństwo polityczne, mające umocnić porozumienie (II triumwirat) pomiędzy Markiem Antoniuszem – ówczesnym ojczymem Klodii, a Oktawianem. 
W 43 p.n.e., po siedmiu miesiącach małżeństwa, Oktawian przeprowadził rozwód z Klodią, by zawrzeć kolejne, politycznie korzystne małżeństwo. Małżeństwo Klodii nie zostało nigdy skonsumowane ze względu na jej bardzo młody wiek. Brak w źródłach informacji o jej dalszych losach.

</doc>
<doc id="477123" url="https://pl.wikipedia.org/wiki?curid=477123" title="Soda amoniakalna">
Soda amoniakalna



</doc>
<doc id="477124" url="https://pl.wikipedia.org/wiki?curid=477124" title="Krzysztof Kotowski">
Krzysztof Kotowski

Krzysztof Kotowski (ur. 8 sierpnia 1966 w Warszawie) – polski pisarz, poeta, scenarzysta, dziennikarz telewizyjny i radiowy. Z wykształcenia psycholog. Członek Stowarzyszenia Pisarzy Polskich.
Życiorys.
Pracował jako prowadzący i DJ w Radiu „Solidarność”, Eska, Radiu Zet. W latach 90. XX w. był wydawcą, producentem i prowadzącym w TVP, między innymi takich programów jak „Kawa czy herbata?”, „Żyć bezpieczniej”, „Rhytmiks”. Od 2003 poświęcił się wyłącznie pisarstwu.
Jest autorem książek sensacyjnych i thrillerów z pogranicza polityki, psychologii i fantastyki. Wydał powieści political fiction: "Zygzak" (Wydawnictwo REBIS, 2003), "Marika" (Wydawnictwo Świat Książki – Bertelsmann, 2005), thriller z elementami science fiction "Japońskie cięcie" (2004), sensacyjno-psychologiczny "Serwal" (2006). W 2008 powstał "Kapłan" (wyd. luty 2008) – próba połączenia tzw. hipotetycznego science fiction ze współczesną prozą sensacyjną. Na początku 2009 autor wydał "Obławę" – powieść odwołującą się do czasów rządów Lecha i Jarosława Kaczyńskich w Polsce. W październiku 2009 została opublikowana "Niepamięć", w której pisarz podejmuje temat relatywizmu w myśleniu na temat okrucieństwa, zabijania, „dobrych” lub „złych” śmierci, a także egzystencjalnych lęków, poczucia sensu i codziennych motywacji bądź ich braku. 21 kwietnia 2010 miała premierę "Modlitwa do Boga Złego", będąca kontynuacją "Kapłana". Dwa lata później ukazała się ostatnia część tej serii: "Czas czarnych luster". W 2011 Prószyński Media wydał dramat sensacyjny "Krew na Placu Lalek", a w październiku 2013 – kolejny dramat kryminalny "Święto świateł". W 2015 Wydawnictwo Czarne wydało "Cel za horyzontem" – wspólnie z pułkownikiem Karolem Soyką opisane przeżycia snajpera jednostki specjalnej GROM w Iraku, na Haiti i Afganistanie. W czerwcu 2017 nakładem tego samego wydawnictwa ukazała się kontynuacja tej pozycji: "Krew snajperów". Po kilkuletniej przerwie 7 września 2022 roku, autor opublikował psychologiczno - filozoficzny thriller "Trzech Gości w Łódce Plus Wampir". Wszystkie książki Krzysztofa Kotowskiego zostały wydane także w formie audiobooków w interpretacji Filipa Kosiora, Marcina Popczyńskiego oraz Laury Breszki. 
Pisarz wydał również tomik wierszy "Dwa oddechy samotności".

</doc>
<doc id="477125" url="https://pl.wikipedia.org/wiki?curid=477125" title="Res cogitans">
Res cogitans

Res cogitans (łac. „rzecz myśląca”) – jeden z podstawowych terminów filozoficznych w metafizyce Kartezjusza.
Dualizm Kartezjański.
W swoim systemie filozoficznym Kartezjusz przeciwstawiał "res cogitans" i "res extensa" (rzecz rozciągłą). "Res extensa" było używane na określenie świata fizycznego, a "res cogitans" zostało użyte do oznaczenia bytów postrzegających własną bytowość (umysł). Tym samym Kartezjusz stanął na stanowisku, że rzeczywistość składa się z dwóch, zasadniczo odmiennych substancji. Świat materialny działa na zasadach mechanicznych, natomiast świat duchowy jest obszarem wolności. Oba typy substancji spotykają się w ludziach.
Charakterystyka.
Dualistyczna koncepcja Kartezjusza była wyraźnym zerwaniem ze scholastyczną koncepcją duszy. Scholastyczna koncepcja duszy łączyła filozofię Arystotelesa z chrześcijaństwem. Dusza była w niej ściśle zespolona z ciałem, była formą dla jego materii) (hylemorfizm). Zgodnie z koncepcją Arystotelesa, wszystkie istoty żywe wyposażone były w jakąś postać duszy, przy czym najwyższą jej formę mieli tylko ludzie. W duszy mieściły się zarówno intelekt, jak i zmysły.
Kartezjusz odchodził od koncepcji scholastycznej, oddzielając element materialny i duchowy. Ten ostatni (substancja myśląca) właściwy był tylko ludziom i świadczył o ich pochodzeniu od Boga.
"Res cogitans" to dla Kartezjusza substancjalny komponent myślenia czy też świadomości. Człowiek pojmuje siebie właśnie jako "res cogitans", rzecz, która myśli.

</doc>
<doc id="477126" url="https://pl.wikipedia.org/wiki?curid=477126" title="James Ensor">
James Ensor

James Sidney Ensor (ur. 13 kwietnia 1860 w Ostendzie, zm. 19 listopada 1949 tamże) – belgijski malarz, grafik, pisarz i kompozytor. Uważany jest za prekursora ekspresjonizmu. 
Życiorys.
Z wyjątkiem trzech lat studiów (1877–80, historia i malarstwo religijne) w Akademii Sztuk Pięknych w Brukseli, całe życie spędził w swoim rodzinnym mieście, Ostendzie.
Początkowo malował pejzaże, wnętrza, martwe natury i portrety realistyczne, utrzymane w ciemnej kolorystyce, którą rozjaśnił pod wpływem impresjonizmu. Zajmował się również grafiką – tworzył akwaforty i litografie. Około 1885 roku rozwinął swój własny, groteskowy styl. Wprowadzał do swoich dzieł elementy symboliczne i fantastyczne (często obok wątków realistycznych przedstawia np. widma, maski karnawałowe i szkielety). Wiele jego dzieł ma charakter satyryczny. Jest także autorem dzieł muzycznych i literackich.

</doc>
<doc id="477127" url="https://pl.wikipedia.org/wiki?curid=477127" title="Paszport europejski">
Paszport europejski

Paszport europejski – paszport potwierdzający tożsamość obywatela jednego z państw Unii Europejskiej oraz posiadanie przez jego posiadacza obywatelstwa jednego z tych państw.
Na posiedzeniu w Rzymie 1 grudnia 1985 roku Rada Europejska wprowadziła wzór paszportu, jednakowy dla wszystkich państw członkowskich i zastępujący wzory paszportów dotychczas używane wydawane przez poszczególne kraje.
Dokument ten ma okładkę w kolorze burgundzkiego wina, na niej znajduje się napis „Unia Europejska” oraz nazwa państwa, którego obywatelem jest posiadacz paszportu.

</doc>
<doc id="477132" url="https://pl.wikipedia.org/wiki?curid=477132" title="ŁaGG-1">
ŁaGG-1



</doc>
<doc id="477133" url="https://pl.wikipedia.org/wiki?curid=477133" title="Miara Haara">
Miara Haara

Miara Haara – niezmiennicza ze względu na działanie grupowe miara określona na lokalnie zwartej grupie topologicznej. Konsekwencją istnienia miary Haara na grupie lokalnie zwartej jest istnienie całki. Z tego względu ma liczne zastosowania w analizie i teorii liczb.
Miara Haara nazwana została na cześć Alfreda Haara, węgierskiego matematyka, który jako pierwszy podał jej konstrukcję około roku 1932.
Wprowadzenie.
Niech "G" będzie lokalnie zwartą grupą topologiczną, a B niech oznacza σ-ciało generowane przez zwarte podzbiory "G". W dalszym ciągu "B" nazywać będziemy σ-ciałem borelowskim, a zbiory z "B" – zbiorami borelowskimi (patrz uwaga na końcu tej sekcji).
Dla dowolnego elementu formula_1 i zbioru formula_2 niech formula_3 oznacza jego "przesunięcie lewostronne o a", zaś formula_4 "przesunięcie prawostronne".
Z własności działań w grupie topologicznej wynika, że oba rodzaje przesunięć przekształcają dowolny zbiór borelowski w zbiór borelowski.
Miara μ na rodzinie zbiorów borelowskich grupy formula_5 nazywa się "lewostronnie niezmiennicza" jeśli dla dowolnego zbioru borelowskiego formula_2 zachodzi warunek:
Analogicznie definiuje się pojęcie miary "prawostronnie niezmienniczej".
Miarę μ na grupie topologicznej nazwiemy "regularną" jeżeli spełnia poniższe warunki:
Należy pamiętać, że użyte tu pojęcie zbioru borelowskiego nie jest tożsame ze standardowym rozumieniem tego pojęcia. W patologicznych przypadkach istnieją zbiory otwarte, które nie są borelowskie (w przyjmowanym tu sensie) i dlatego zewnętrzna regularność miary definiowana jest explicite poprzez jej infimum na zbiorach otwartych i borelowskich. Jeżeli dana grupa jest lokalnie zwarta, metryzowalna i ośrodkowa, sygnalizowane tu patologie nie mają miejsca. (W lokalnie zwartych przestrzeniach Lindelöfa, zbiory domknięte są przeliczalnymi sumami zbiorów zwartych, więc formula_10-ciało generowane przez zbiory otwarte jest tym samym co formula_10-ciało generowane przez zbiory zwarte.)
Istnienie lewostronnie niezmienniczej miary Haara.
Okazuje się, że z dokładnością do stałego czynnika, istnieje tylko jedna lewostronnie niezmiennicza regularna miara μ na σ-ciele zbiorów borelowskich w "G" taka, że μ("U") &gt; 0 dla dowolnego niepustego otwartego zbioru borelowskiego "U".
Prawostronnie niezmiennicza miara Haara.
Analogiczny fakt dotyczy prawostronnie niezmienniczej miary Haara ν. Niestety, obie miary na ogół nie pokrywają się, choć ma to miejsce w przypadku tak zwanych grup "unimodularnych" (w szczególności zaś abelowych).
Tym niemniej istnieje prosta zależność między miarami μ i ν – jeżeli przez formula_12 oznaczyć zbiór odwrotności wszystkich elementów należących do zbioru "S" i określić
to formula_14 jest prawostronnie niezmienniczą miarą Haara:
Stąd, na mocy jednoznaczności: μ−1 różni się od ν jedynie czynnikiem, a zatem istnieje "k &gt; 0" takie, że:
dla dowolnego zbioru borelowskiego "S".
Całka Haara.
W oparciu o miarę Haara w standardowy sposób konstruuje się całkę Lebesgue’a na klasie wszystkich funkcji mierzalnych względem σ-ciała zbiorów borelowskich. Całka ta nosi nazwę całki Haara. Jeżeli μ jest lewostronnie niezmienniczą miarą Haara, to
dla dowolnej funkcji całkowalnej "f". Oznacza to, że całka Haara jest niezmiennicza względem translacji (lewostronnych) na grupie "G".
Zastosowania.
Miary Haara są standardowym narzędziem analizy harmonicznej na grupach lokalnie zwartych, gdzie są wykorzystywane w teorii dualności. Samego istnienia miary Haara dowodzi się często wykazując istnienie lewostronnie niezmienniczej miary Radona na grupie lokalnie zwartej. Okazuje się też, że jeśli dana grupa nie jest dyskretna, to przy założeniu aksjomatu wyboru nie da się określić niezmienniczej ze względu na translacje miary określonej na wszystkich podzbiorach grupy.
Przykłady.
dla dowolnego borelowskiego podzbioru zbioru liczb rzeczywistych dodatnich.
Wynik ten ma następujące uogólnienie:
Funkcja modularna.
Przesunięcie prawostronnie niezmienniczej miary Haara w „lewo” znów jest miarą Haara. Dokładniej, jeżeli μ jest prawostronnie niezmienniczą miarą Haara, wówczas funkcja:
jest również prawostronnie niezmiennicza. Wynika stąd, że istnieje jednoznacznie określona funkcja Δ zwana "funkcją modularną" o tej własności, że dla dowolnego zbioru borelowskiego "A"
Grupę "G" nazywamy "unimodularną" wtedy i tylko wtedy, gdy jej funkcja modularna jest tożsamościowo równa 1. Przykładami są tu ważne dla zastosowań grupy zwarte i abelowe, natomiast przykładem grupy, która nie jest unimodularna jest grupa wszystkich przekształceń prostej liczbowej, które mają postać:

</doc>
<doc id="477135" url="https://pl.wikipedia.org/wiki?curid=477135" title="Puchar Żubra">
Puchar Żubra

Puchar Żubra – regaty żeglarskie organizowane corocznie od 2001 roku.
Rozgrywane na Zalewie Siemianówka koło Białegostoku, organizowane były do 2007 roku przez Stowarzyszenie Żeglarskie Yacht Klub Korab im. Wojciecha Uchimiaka a od 2008 roku przez Uczniowski Klub Żeglarski Siódemka Białystok i gminę Michałowo. 
W 2005 roku regaty uznane zostały przez kapitułę miesięcznika "Żagle", za najlepszą imprezę cyklu Pucharu Polski Jachtów Kabinowych. Od samego początku ujęte w cyklu regat eliminacyjnych Frans Maas Cup Puchar Polski Jachtów Kabinowych. Od 2008 roku regaty zmieniły swoją formułę i stały się jedną z najlepiej zorganizowanych w kraju imprez żeglarskich w klasach młodzieżowych Optimist i Laser. Puchar Żubra rozgrywany jest na skraju Puszczy Białowieskiej, w pięknym i nieskażonym zakątku Polski.

</doc>
<doc id="477141" url="https://pl.wikipedia.org/wiki?curid=477141" title="Marie Laforet">
Marie Laforet



</doc>
<doc id="477142" url="https://pl.wikipedia.org/wiki?curid=477142" title="Maïténa Doumenach">
Maïténa Doumenach



</doc>
<doc id="477146" url="https://pl.wikipedia.org/wiki?curid=477146" title="Darwinia">
Darwinia

Darwinia – wydana na początku 2005 roku gra studia Introversion.
Fabuła.
Gracz trafia przez przypadek do pierwszego wirtualnego parku rozrywki na świecie, tytułowej Darwinii, stworzonej przez dr Sepulvedę. Kraina zamieszkana jest przez istoty żywe zwane Darwinianami. Niestety ostało się ich tylko kilkadziesiąt, ponieważ kraina została zaatakowana przez tajemniczego wirusa. Graficznie przyjmuje on różne formy – zwykle jest to czerwony, wijący się wężyk, czasem są to twory groźniejsze, np. duży wąż czy pająk. Gracz ma na celu odparcie inwazji, odtworzenie populacji Darwinian i pokierowanie ich cyfrową ewolucją.
Sama rozgrywka zbliżona jest do gier strategicznych. Wszelkich działań dokonuje się przy pomocy ulepszalnych w miarę rozwoju rozgrywki programów (nie można sterować samymi Darwinianami), które dostępne są przez gesty rysowane myszką. Liczba programów jest ograniczona dostępną pamięcią. W czasie gry korzystamy z czterech programów – jednostek:
W grze pojawiają się nawiązania do pytań np. o sens życia. Nie są one zadane bezpośrednio, ale gra dyskretnie zmusza gracza do zastanowienia się i stara się pokazać, jacy Darwiniane są do nas podobni.
Rozgrywka polega głównie na walce przy pomocy Squadu w coraz trudniejszych warunkach.

</doc>
<doc id="477150" url="https://pl.wikipedia.org/wiki?curid=477150" title="Flaga Wspólnoty Narodów">
Flaga Wspólnoty Narodów

Litera "C", powstała ze złotych linii, znaczy "Commonwealth", anglojęzyczną nazwę organizacji. Kula ziemska symbolizuje globalny charakter. Liczba linii nie odpowiada liczbie państw członkowskich. Błękit jest tradycyjnym kolorem flag organizacji międzynarodowych, symbolizującym zgodę i daleki zasięg (niebo, wszechocean).
Użyta po raz pierwszy w 1973.

</doc>
<doc id="477155" url="https://pl.wikipedia.org/wiki?curid=477155" title="Połownictwo">
Połownictwo

Połownictwo (ang. "sharecropping", fr. "métayage", hiszp. "aparcería", ros. "издoльщина") – forma dzierżawy ziemi i gospodarstw, w której właściciel ziemi otrzymuje tytułem czynszu część zbiorów (od 1/3 do 3/4) od dzierżawcy (połownika). Polska nazwa pochodzi od oddawania połowy zbioru.
W Attyce przed reformami Solona pracujący na polach należących do eupatrydów zwani byli "hektemoroi" (gr. "ἑκτήμοροι", „sześcioczęściowcy“). Znaczenie nazwy jest sporne. Według Arystotelesa ("Ustrój Aten", 2) szóstą część zbiorów mogli zatrzymać dla siebie, zdaniem Plutarcha ("Biografia Solona", 13) szóstą część stanowiła wnoszona danina. Bardziej prawdopodobna wydaje się wersja druga.
Heloci meseńscy musieli oddawać połowę plonów.
W starożytnym Rzymie instytucja taka nosiła nazwę "colonia partiaria", zaś dzierżawca zwany był "colonus partiarius" (od łac. "colere" 'uprawiać (ziemię); zamieszkiwać' i "pars" dopełniacz "partis" 'część').
Połownictwo było charakterystyczne dla ustroju feudalnego (p. renta feudalna). Rozwinęło się również w Stanach Zjednoczonych po zniesieniu niewolnictwa i w niektórych krajach Ameryki Łacińskiej. Obecnie utrzymuje się głównie w krajach Bliskiego i Dalekiego Wschodu, gdzie zastępowane jest nowoczesnymi formami dzierżawy.
Konwencja MOP Nr 141 z 23 czerwca 1975 dotycząca organizacji pracowników rolnych wymaga, by strony jej zapewniły swobodę zrzeszania wszystkich pracowników rolnych, w tym także pracujących na własny rachunek, jak dzierżawców, połowników i drobnych właścicieli ziemskich (art. 2). Konwencja Nr 150 z 26 czerwca 1978 dotycząca roli, zadań i organizacji administracji pracy w art. 7 przewiduje popieranie rozszerzania "zadań systemu administracji pracy przez obejmowanie nimi działalności, wykonywanej we współpracy z innymi właściwymi organami, a dotyczącej warunków pracy i życia zawodowego tych kategorii pracowników, którzy w świetle prawa nie wykonują pracy najemnej, takich jak: a) rolnicy, którzy nie zatrudniają pracowników obcych, połownicy i pracownicy rolni podobnych kategorii". 
Kodeks cywilny w art. 693 głosi: § 1. "Przez umowę dzierżawy wydzierżawiający zobowiązuje się oddać dzierżawcy rzecz do używania i pobierania pożytków przez czas oznaczony lub nie oznaczony, a dzierżawca zobowiązuje się płacić wydzierżawiającemu umówiony czynsz." § 2. "Czynsz może być zastrzeżony w pieniądzach lub świadczeniach innego rodzaju. Może być również oznaczony w ułamkowej części pożytków." Kodeks zabrania świadczeń niewspółmiernych w art. 388. § 1: "Jeżeli jedna ze stron, wyzyskując przymusowe położenie, niedołęstwo lub niedoświadczenie drugiej strony, w zamian za swoje świadczenie przyjmuje albo zastrzega dla siebie lub dla osoby trzeciej świadczenie, którego wartość w chwili zawarcia umowy przewyższa w rażącym stopniu wartość jej własnego świadczenia, druga strona może żądać zmniejszenia swego świadczenia lub zwiększenia należnego jej świadczenia, a w wypadku gdy jedno i drugie byłoby nadmiernie utrudnione, może ona żądać unieważnienia umowy." (p. też bezpodstawne wzbogacenie).

</doc>
<doc id="477156" url="https://pl.wikipedia.org/wiki?curid=477156" title="Zgórsko (Zagrody)">
Zgórsko (Zagrody)

Zgórsko – część wsi Zagrody w Polsce w województwie świętokrzyskim, w powiecie kieleckim, w gminie Nowiny.
Wieś leżąca w powiecie chęcińskim województwa sandomierskiego należała w XVI wieku do Tarłów. W latach 1975–1998 miejscowość należała administracyjnie do województwa kieleckiego.
Miejscowość położona jest w Górach Świętokrzyskich na zboczu Pasma Zgórskiego. W ostatnich latach nastąpiło przyspieszenie rozbudowy miejscowości. W Zgórsku znajduje się dom pomocy społecznej.
Przez wieś przechodzi czerwony szlak turystyczny z Kielc do Chęcin.
W Zgórsku znajduje się XIX-wieczny park, wpisany do rejestru zabytków nieruchomych (nr rej.: A.460 z 17.12.1957).

</doc>
<doc id="477159" url="https://pl.wikipedia.org/wiki?curid=477159" title="Rogožarski IK-3">
Rogožarski IK-3

Rogožarski IK-3 – jednomiejscowy samolot myśliwski produkcji jugosłowiańskiej z czasów II wojny światowej. Uznawany za najlepszy jugosłowiański myśliwiec tego okresu.
Historia.
Maszyna IK-3, opracowana jako następca myśliwskiego górnopłatu ze skrzydłami typu M - samolotu Ikarus IK-2. Była pierwszym „nowoczesnym” myśliwcem, dolnopłatem z zakrytą kabiną i chowanym podwoziem. Prototyp powstał ze środków prywatnych inwestorów, oblatano go zaś wiosną 1938 roku. Pomimo katastrofy tej maszyny typ został skierowany do produkcji. W pierwszych 12 egzemplarzach wprowadzono znaczne zmiany w budowie owiewki kabiny i podwozia, zwiększono nieco moc silnika i wzmocniono konstrukcję kadłuba. Wszystkie maszyny dostarczono do lipca 1939 roku. Wykorzystywano je w 161. i 162. Eskadrila (51. Grupa) stacjonujących w Zemunie. Po niemieckiej napaści w kwietniu 1941 roku samoloty te odniosły pewne sukcesy, strąciwszy 11 samolotów nieprzyjaciela. Ocalałe maszyny zniszczono na lotnisku zapasowym w Weliki Radinci, by nie wpadły w ręce Niemców.

</doc>
<doc id="477161" url="https://pl.wikipedia.org/wiki?curid=477161" title="Flaga NATO">
Flaga NATO

Flaga NATO – oficjalna flaga Organizacji Traktatu Północnoatlantyckiego, przyjęta 14 października 1953.
Symbolika.
Błękit (odcień Pantone 280) symbolizuje Ocean Atlantycki oraz zgodę, biały pierścień – jedność, róża kompasowa dążenie do zapewnienia bezpieczeństwa ze wszystkich stron

</doc>
<doc id="477166" url="https://pl.wikipedia.org/wiki?curid=477166" title="Vibia Sabina (córka Marka Aureliusza)">
Vibia Sabina (córka Marka Aureliusza)

Vibia Sabina (ur. 170, zm. przed 217) – najmłodsza córka, dwunaste lub trzynaste dziecko Marka Aureliusza i Faustyny Młodszej. Jej bratem był cesarz Kommodus, a siostrą Lucilla – żona współcesarza Lucjusza Werusa.

</doc>
<doc id="477169" url="https://pl.wikipedia.org/wiki?curid=477169" title="Kompleks Amazonki">
Kompleks Amazonki

Kompleks Amazonki – postawa kobiety wynikająca ze specyficznej struktury rodzinnej. Polega na identyfikowaniu się z dominującą w rodzinie matką, a wobec ojca odczuwaniu lekceważenia.
Mitycznym prawzorem są Amazonki – legendarna społeczność kobiet z Kaukazu lub Tracji. Były niezwykle waleczne i nie znosiły mężczyzn, którzy jedynie raz w roku mogli je odwiedzać, aby począć z nimi dzieci; jeśli jednak Amazonka urodziła chłopca, dziecko w pewnym wieku musiało opuścić wspólnotę kobiet.

</doc>
<doc id="477172" url="https://pl.wikipedia.org/wiki?curid=477172" title="Flaga OPEC">
Flaga OPEC

Błękitny płat jest symbolem porozumienia – Organizacji Krajów Eksportujących Ropę Naftową. W centrum znajduje się emblemat ze stylizowanych inicjałów organizacji (OPEC).
Przyjęta w 1970 roku.

</doc>
<doc id="477174" url="https://pl.wikipedia.org/wiki?curid=477174" title="Kevin Bacon">
Kevin Bacon

Kevin Norwood Bacon (ur. 8 lipca 1958 w Filadelfii) – amerykański aktor, reżyser i producent filmowy. Laureat Złotego Globu. Jego filmografia obejmuje m.in.: dramat muzyczny "Footloose" (1984), kontrowersyjny dreszczowiec prawniczy o spisku historycznym "JFK" (1991), dramat prawniczy "Ludzie honoru" (1992), dramat historyczny "Apollo 13" (1995) i dramat "Rzeka tajemnic" (2003). Użyczył głosu tytułowego bohatera w "Balto" (1995) i przyjmował mroczniejsze role, takie jak sadystyczny strażnik w "Uśpionych" (1996) i kłopotliwy były napastnik dzieci w "Złym dotyku" (2004).
30 września 2003 otrzymał własną gwiazdę w Alei Gwiazd w Los Angeles znajdującą się przy 6356 Hollywood Boulevard.
Życiorys.
Wczesne lata.
Przyszedł na świat w Filadelfii w stanie Pensylwania jako najmłodsze z sześciorga dzieci nauczycielki szkoły podstawowej i byłej działaczki liberalnej Ruth Hildy (z domu Holmes; 1916-1991) i szanowanego urbanisty Edmunda Norwooda Bacona (1910-2005). Mając trzynaście lat, wiedział, że chce być aktorem. Cztery lata później był jednym z najmłodszych uczniów Circle in the Square Theater School w Nowym Jorku. Uczęszczał do Julia R. Masterman High School. W 1976 ukończył Kent School.
Kariera.
Po ekranowym debiucie jako srogi Chip Diller w komedii Johna Landisa "Menażeria" ("Animal House", 1978) u boku Johna Belushiego, Tima Mathesona, Toma Hulce'a i Karen Allen, zagrał na scenie off-Broadwayu w spektaklach: "Odzyskać dziecko" ("Getting Out", 1978), "Album" (1980) i "Forty Deuce" (1982) jako Ricky.
Po raz pierwszy pojawił się na małym ekranie w dwóch operach mydlanych CBS: "Poszukiwanie jutra" ("Search for Tomorrow", 1979) w roli Todda Adamsona i "Guiding Light" (1980-81) jako T.J. „Tim” Werner. Zebrał znakomite recenzje za postać sarkastycznego Timothy’ego Fenwicka w tragikomedii Barry’ego Levinsona "Diner" (1982) z udziałem Mickeya Rourke’a, Steve’a Guttenberga, Tima Daly’ego i Ellen Barkin. W 1982 zdobył nagrodę Obie za kreację Franka Wozniaka w spektaklu Paula Rudnicka "Biedne małe owieczki" ("Poor Little Lambs"). W 1983 zadebiutował na Broadwayu w roli Phila McCanna w przedstawieniu "Słabi chłopcy" ("The Slab Boys") u boku Seana Penna i Vala Kilmera. Przełomem w jego karierze okazała się kreacja Rena McCormicka, nastolatka z Chicago w dramacie muzycznym "Footloose" (1984). Stał się idolem nastolatek trafiając na okładki takich magazynów jak „Bravo” i „People”.
Rola 17-letniego skazańca Henriego Younga w dramacie sądowym "Morderstwo pierwszego stopnia" ("Murder in the First", 1995) przyniosła mu Nagrodę Critics' Choice. W 2010 otrzymał Złoty Glob dla najlepszego aktora w miniserialu lub filmie telewizyjnym za rolę amerykańskiego podpułkownika piechoty morskiej, Michaela Strobla, który bierze udział w misji eskortowania zwłok zabitego w Iraku młodego żołnierza w telewizyjnym dramacie wojennym HBO "Podróż powrotna" ("Taking Chance", 2009). W 2013 został uhonorowany nagrodą Saturna w kategorii najlepszy aktor telewizyjny za postać byłego agenta FBI - Ryana Hardy w serialu Fox "The Following" (2013–2015). Jako John Swigert w dramacie historycznym "Apollo 13" (1995) odebrał nagrodę Gildii Aktorów Ekranowych za wybitny występ filmowego zespołu aktorskiego.
Życie prywatne.
W latach 1979-87 spotykał się z Tracy Pollan. 4 września 1988 wziął ślub z aktorką Kyrą Sedgwick, znaną z tytułowej roli w serialu TNT "Podkomisarz Brenda Johnson" ("The Closer"). Mają dwoje dzieci: syna Travisa (ur. 23 czerwca 1989 w Los Angeles) i córkę Susie Ruth (ur. 15 marca 1992).

</doc>
<doc id="477177" url="https://pl.wikipedia.org/wiki?curid=477177" title="Jirō Satō">
Jirō Satō

 – japoński tenisista, reprezentant w Pucharze Davisa.
Kariera tenisowa.
Satō był czołowym zawodnikiem świata na początku lat 30. XX w. i jednym z najlepszych graczy w historii tenisa japońskiego. Dwukrotnie docierał do półfinału Wimbledonu – w 1932 pokonał w ćwierćfinale obrońcę tytułu Sidneya Wooda 7:5, 7:5, 2:6, 6:4, by odpaść z Bunnym Austinem 5:7, 2:6, 1:6, natomiast w 1933 w ćwierćfinale zrewanżował się Austinowi (7:5, 6:3, 2:6, 2:6, 6:2), a uległ w czterech setach zmierzającemu po końcowe zwycięstwo Jackowi Crawfordowi (3:6, 4:6, 6:2, 4:6). Był też w dwóch półfinałach mistrzostw Francji (1931, porażka z Jeanem Borotrą 8:10, 6:2, 7:5, 1:6, 2:6; 1933, zwycięstwo w ćwierćfinale nad Fredem Perrym 1:6, 7:5, 6:4, 2:6, 6:2, porażka z Crawfordem 0:6, 2:6, 2:6). W 1932 na półfinale zakończył udział w mistrzostwach Australii (porażka z Harrym Hopmanem 6:0, 2:6, 3:6, 6:4, 4:6).
Satō odnosił również sukcesy w grze podwójnej i mieszanej. W 1933 był w finale Wimbledonu w parze z rodakiem Ryōsuke Nunoi (Japończycy ulegli Borotrze i Brugnonowi 6:4, 3:6, 3:6, 5:7), a w 1932 w finale mistrzostw Australii w parze z Meryl O’Hara Wood (przegrali z małżeństwem Jackiem i Marjorie Crawford 8:6, 6:8, 3:6).
W latach 1931–1933 Satō regularnie – jako singlista i deblista – bronił barw Japonii w Pucharze Davisa. Był głównym autorem trzykrotnego awansu Japonii do półfinału strefy europejskiej, mając na koncie m.in. zwycięstwo nad wiodącym tenisistą niemieckim Gottfriedem von Crammem. W 1933 w przegranym meczu z Australią Sato pokonał Crawforda, a uległ Vivianowi McGrathowi i w deblu – w parze z Nunoi – Crawfordowi i Quistowi. Wszystkie mecze kończyły się w pięciu setach.
Spotkanie z Australią było ostatnim występem daviscupowym Jirō Satō. W kwietniu 1934 japoński tenisista zmarł śmiercią samobójczą – nie mogąc znieść presji oczekiwań w stosunku do jego gry rzucił się do morza w czasie podróży statkiem na mecz Pucharu Davisa z Wielką Brytanią. W liście pożegnalnym wziął również na siebie odpowiedzialność za porażkę Japonii z Australijczykami w Pucharze Davisa we wspomnianym meczu rok wcześniej.

</doc>
<doc id="477179" url="https://pl.wikipedia.org/wiki?curid=477179" title="Flaga Unii Afrykańskiej">
Flaga Unii Afrykańskiej

Flaga Unii Afrykańskiej – została ustanowiona w 1970 jako flaga Organizacji Jedności Afrykańskiej a następnie Unii Afrykańskiej.
Historia i symbolika.
Flaga 1970-2010.
Od 1970 do stycznia 2010 flaga składała się z szerokiego zielonego poziomego paska u góry i dołu oraz dwóch wąskich pasków w kolorze złota od strony wewnętrznej. Wewnątrz, na białym polu umieszczone było godło Unii.
Symboliczne znaczenie starej flagi:
Gdy w 2002 w miejsce OJA powołano Unię Afrykańską zachowano flagę jej poprzedniczki.
Flaga od 2010.
31 stycznia 2010 została ustanowiona nowa flaga Unii Afrykańskiej. Barwa nowej flagi jest zielona. Na środku flagi znajduje się zarys kontynentu afrykańskiego, za nim białe koło, z którego rozchodzą się centrycznie promienie i gwiazdy.

</doc>
<doc id="477181" url="https://pl.wikipedia.org/wiki?curid=477181" title="Olej rycynowy">
Olej rycynowy

Olej rycynowy, olej rącznikowy (łac. "Oleum Ricini, Oleum Palmae Christi") – produkt roślinny otrzymywany z nasion rącznika pospolitego (byliny, w Polsce rośliny rocznej) przez wyciskanie oleju na zimno i wygotowywanie z wodą. Takie postępowanie pozwala na rozkład toksycznej rycyny (toksoalbuminy), której obecność w nasionach sprawia, że ich zażycie może wywołać śmiertelne zatrucie.
Skład i właściwości.
Głównym (ok. 80%) składnikiem oleju rycynowego jest gliceryd 18-węglowego kwasu rycynolowego. W jego składzie znajdują się również mniejsze ilości glicerydów kwasów oleinowego (7%), linolowego (3%), palmitynowego (2%), stearynowego (1%).
Olej rycynowy jest gęstą, białą do jasnożółtej cieczą. Gęstość mieści się w przedziale 0,947–0,970 g/cm³. Niemal nierozpuszczalny w wodzie. Zamarza w temperaturze -24 °C.
Zastosowanie.
Rocznie 270 000 – 360 000 ton oleju rycynowego jest produkowane dla różnych zastosowań.
Olej rycynowy i jego pochodne są wykorzystywane w produkcji mydeł, smarów, płynów hydraulicznych i hamulcowych, farb, farb drukarskich, odpornych na zimno tworzyw sztucznych, wosków i past, nylonu, farmaceutyków i perfum. Do tego znajduje zastosowanie jako plastyfikator w lakierach nitrocelulozowych, w wyrobie maści, kremów, detergentów, barwników oraz środków nawilżających.
Przemysł spożywczy.
W przemyśle spożywczym, olej rycynowy (spożywczy) stosuje się jako dodatek do żywności, środków aromatyzujących oraz słodyczy (na przykład, polirycynooleinian poliglicerolu w czekoladzie) jako inhibitor pleśni oraz w opakowaniu. Polioksyetylenowany olej rycynowy również jest stosowany w przemyśle spożywczym. W Indiach, Pakistanie, Nepalu i Bangladeszu, ziarna spożywcze są konserwowane poprzez zastosowanie oleju rycynowego. Powstrzymuje ryż, pszenicę i strączkowe przed psuciem się. Na przykład nikla indyjska (hindi "toor dal") powszechnie dostępna jest pokrywana olejem dla zwiększenia czasu przechowywania.
Medycyna.
Od czasów starożytnych olej rycynowy jest używany jako środek przeczyszczający (wykorzystywany również w weterynarii). Amerykańska Agencja Żywności i Leków uznała olej rycynowy za „ogólnie znany jako bezpieczny i skuteczny” do stosowania bez recepty środek przeczyszczający o głównym miejscu działania w jelicie cienkim, gdzie strawieniu ulega kwas rycynolowy.
Pomimo że olej rycynowy jest szeroko stosowany w celu rozpoczęcia porodu u ciężarnych, nie przeprowadzono wystarczających badań w celu wykazania jego skuteczności.
Olej rycynowy lub jego pochodne, jak Kolliphor EL (polietoksylowany olej rycynowy – niejonowy środek powierzchniowo czynny) dodaje się do wielu nowoczesnych leków, w tym:
Medycyna alternatywna.
W naturopatii olej rycynowy promowany jest jako środek leczniczy w różnych przypadłościach. Istnieje opinia, że nakładanie oleju rycynowego na skórę może pomóc w leczeniu raka. Zauważyć należy, że według Amerykańskiego Towarzystwa Onkologicznego (American Cancer Society) "dostępne dowody naukowe nie potwierdzają tezy, że olej rycynowy stosowany na skórę leczy nowotwory lub jakąkolwiek inną chorobę".
Kosmetologia.
Olej rycynowy jest również stosowany jako środek do pielęgnacji włosów, paznokci czy brwi.
Środek represyjny.
Rodzice często karali dzieci dawką oleju rycynowego. Lekarze potępiają stosowanie takiej praktyki, ponieważ niedopuszczalne jest stosowanie leku w celu wymierzenia kary.
Duże dawki oleju rycynowego były w przeszłości stosowane jako upokarzające kary dla osób dorosłych, szczególnie dysydentów politycznych. Urzędnicy kolonialni stosowali go w Indiach Brytyjskich jako środek represyjny wobec opornych pracowników.
Najsłynniejsze zastosowanie oleju rycynowego jako kary znane jest z faszystowskich Włoch pod rządami Benito Mussoliniego. Olej był ulubionym narzędziem wykorzystywanym przez Czarne koszule w celu upokorzenia swoich przeciwników. Dysydenci polityczni byli karmieni siłą przez oddzialy faszystowskie dużymi ilościami oleju rycynowego. Uważa się, że technika ta została zapoczątkowana przez Gabriele D’Annunzio. Ofiary takiego „leczenia” czasami umierały w wyniku odwadniającej biegunki wywołanej olejem, często komplikowanej przez skutki pobicia pałką policyjną, które było uzupełnieniem pojenia olejem rycynowym. Niemniej jednak te ofiary, które przeżyły, musiały ponosić upokarzające skutki przeczyszczające wynikające z nadmiernego użycia leku.
Mówi się, że władza Mussoliniego była wspierana przez „pałki i olej rycynowy”. W mniejszych ilościach, olej rycynowy był również używany jako instrument zastraszania, na przykład aby zniechęcić cywilów i żołnierzy, którzy symulują choroby w zakładzie pracy lub wojsku. Musiało minąć kilkadziesiąt lat od śmierci Mussoliniego, aby mit oleju rycynowego jako panaceum został ostatecznie obalony. Był on również szeroko stosowany w szpitalach u kobiet w ciąży, pacjentów w podeszłym wieku lub psychicznie chorych w fałszywym przekonaniu, że nie ma on negatywnych efektów ubocznych.
Dzisiaj włoskie zwroty "manganello" oraz "olio di ricino", nawet używane oddzielnie, wciąż posiadają silne konotacje polityczne (zwłaszcza ten drugi). Słowa te są nadal używane w karykaturowaniu polityków lub autorów niepopularnych aktów prawnych i powinny być stosowane ostrożnie podczas rozmowy. Zwroty "Usare l’olio di ricino" (pol. użyć oleju rycynowego) oraz "usare il manganello" (pol. użyć pałki) oznaczają „zmusić lub prześladować” i mogą zostać źle zrozumiane w przypadku braku odpowiedniego kontekstu.

</doc>
<doc id="477183" url="https://pl.wikipedia.org/wiki?curid=477183" title="Jiro Satoh">
Jiro Satoh



</doc>
<doc id="477184" url="https://pl.wikipedia.org/wiki?curid=477184" title="Dionizy (Waledyński)">
Dionizy (Waledyński)

Dionizy, imię świeckie Konstanty Nikołajewicz Waledyński (ur. w Muromie, zm. 15 marca 1960 w Warszawie) – biskup Rosyjskiego Kościoła Prawosławnego. Od 1923 zwierzchnik Polskiego Autokefalicznego Kościoła Prawosławnego z tytułem metropolity warszawskiego i całej Polski. Doprowadził do pomyślnego końca starania o autokefalię Kościoła prawosławnego w Polsce uzyskaną od patriarchy Konstantynopola z pominięciem Kościoła Rosyjskiego. Urząd sprawował do 1948, kiedy został usunięty przez władze stalinowskie i osadzony w areszcie domowym.
Młodość i edukacja.
Konstanty Waledyński urodził się w Muromie w guberni włodzimierskiej w rodzinie prawosławnego kapłana Nikołaja Iwanowicza Waledyńskiego, proboszcza parafii Świętych Kosmy i Damiana w Muromie, i jego żony Jelizawiety z d. Spiektorskiej. Był siostrzeńcem arcybiskupa Hieronima (Egzemplarskiego). W wieku 12 lat stracił ojca.
Naukę w seminarium duchownym rozpoczął we Włodzimierzu, zaś ukończył w 1896 w Ufie. Studiował teologię na Akademii Duchownej w Kazaniu, której dyplom z wyróżnieniem, za pracę "Ideały prawosławnego Rosjanina-misjonarza wśród obcoplemiennych mniejszości narodowych" uzyskał cztery lata później. Za doskonałe wyniki w nauce otrzymał stypendium i rozpoczął pracę naukową na Akademii w katedrze języka kałmuckiego. Jeszcze w czasie studiów, 14 września 1897, złożył śluby zakonne, a następnie został wyświęcony na hierodiakona. Święcenia kapłańskie otrzymał dwa lata później. Wstępując do zakonu, pragnął poświęcić się pracy misyjnej (do czego zainspirowało go w Ufie spotkanie z misjonarzem w Jakucji, biskupem Dionizym (Chitrowem)), jednak uniemożliwiło mu to słabe zdrowie.
1901–1913.
W latach 1901–1902 był profesorem Seminarium Duchownego w Symferopolu, gdzie wykładał historię biblijną i historię Cerkwi prawosławnych. Następnie, do 1911 był wykładowcą i inspektorem, a później rektorem Seminarium Duchownego w Chełmie. W momencie przeniesienia do Chełma otrzymał godność archimandryty. W tym czasie odbywał liczne wizytacje parafii na terenie eparchii, której biskupem był Eulogiusz (Gieorgijewski). Szczególną uwagę zwracał na wychowanie przyszłych misjonarzy – w grupie jego wychowanków byli późniejsi hierarchowie PAKP Makary (Oksijuk) i Aleksy (Gromadzki). Wspierał również cerkiewne instytucje kulturalne, zwłaszcza chóry, oraz założył pismo "Chołmskaja Cerkownaja Żizń". W 1905 został wybrany do rady Bractwa Przenajświętszej Bogurodzicy w Chełmie.
Aktywność rektora chełmskiego seminarium duchownego zwróciła na niego uwagę metropolity kijowskiego i halickiego Flawiana, który planował sprowadzić archimandrytę Dionizego do swojej diecezji, na stanowisko rektora Kijowskiej Akademii Duchownnej. Ten jednak w 1911, z powodów zdrowotnych, został wysłany do Rzymu, gdzie miał zostać opiekunem cerkwi prawosławnej działającej przy ambasadzie rosyjskiej. W czasie pobytu w stolicy Włoch zainteresował się archeologią i badaniem zabytków z okresu wczesnego chrześcijaństwa. Przy swojej pracy współdziałał z badaczami włoskimi, wśród których byli profesorowie Cabrola, Respoghi, Belrederi, Junent i Buillie. Także po wyjeździe z Włoch Dionizy organizował konferencje naukowe z dziedziny archeologii.
Biskup.
21 kwietnia 1913, dzięki rekomendacji arcybiskupa wołyńskiego i żytomierskiego Antoniego, został konsekrowany na biskupa pomocniczego eparchii wołyńskiej z tytułem biskupa krzemienieckiego. Jego chirotonii dokonał Grzegorz IV, patriarcha antiocheński, zaś wśród innych konsekratorów był właśnie biskup Antoni, późniejszy Pierwszy Hierarcha Rosyjskiego Kościoła Prawosławnego poza granicami Rosji. Uroczystość miała miejsce w głównym soborze ławry Poczajowskiej. W czasie I wojny światowej zdecydował się pozostać w Krzemieńcu, nie udając się na bieżeństwo, jako jeden z dwóch urzędujących biskupów Rosyjskiego Kościoła Prawosławnego na terenie ziem polskich (drugim był zwierzchnik eparchii wileńskiej i litewskiej Tichon (Bieławin)). W czasie I wojny światowej prowadził działalność charytatywną i osobiście angażował się w organizację duszpasterstwa żołnierzy. W 1917 reprezentował mnichów ze swojej eparchii na Soborze Lokalnym w Piotrogrodzie, który dokonał wyboru metropolity Tichona (Bieławina) na patriarchę Moskwy i całej Rusi. Należał do Związku Narodu Rosyjskiego i przewodniczył jego oddziałowi z siedzibą w Poczajowie.
W kwietniu 1918, kiedy ludność prawosławna zaczęła wracać na Wołyń z bieżeństwa, biskup Dionizy otrzymał od patriarchy moskiewskiego Tichona polecenie budowy struktur nowej eparchii – poleskiej. Z Wołynia miał według niektórych źródeł wyjechać na krótko w 1919, towarzysząc przez pewien czas metropolicie Antoniemu udającemu się na emigrację. W 1921 uczestniczył we Wszechukraińskim Soborze, który powołał do życia niekanoniczny Ukraiński Autokefaliczny Kościół Prawosławny. Zmiany granic państwowych sprawiły jednak, że zarządzana przez niego eparchia poleska znalazła się w granicach Polski, toteż biskup Dionizy nie angażował się więcej w kwestie organizacji Kościoła prawosławnego na Ukrainie.
W czasie wojny polsko-bolszewickiej na krótko wyjechał z Krzemieńca i zamieszkał w monasterze św. Jana Miłościwego w Małych Zahajcach. W 1921 uzyskał obywatelstwo polskie.
W 1921 skutecznie sprzeciwiał się zwołaniu zjazdu przedstawicieli parafii prawosławnych w Polsce, który miał przedyskutować kwestię prawnej sytuacji struktur prawosławnych w Polsce. Biskup Dionizy twierdził, że organizowany za zgodą władz państwowych zjazd jest instytucją niekanoniczną i nieuprawnioną do podejmowania decyzji w podstawowych kwestiach organizacyjnych, jako że położone w Polsce eparchie prawosławne nadal podlegały Rosyjskiemu Kościołowi Prawosławnemu. Zabronił również duchowieństwu i świeckim swojej eparchii wysłać przedstawicieli na Zjazd, który ostatecznie nie doszedł do skutku. Działalność biskupa sprawiła, że został on wezwany do Warszawy na spotkanie z ministrem wyznań religijnych i oświecenia publicznego Maciejem Ratajem, na którym miał zostać poproszony o sporządzenie projektu powołania Wyższego Zarządu Kościoła Prawosławnego w Polsce. Mógł być zatem brany pod uwagę jako kandydat na przyszłego zwierzchnika Kościoła w Polsce po uzyskaniu przez niego autokefalii, do czego dążył rząd polski. Sytuację zmienił jednak przyjazd do Polski arcybiskupa mińskiego i turowskiego Jerzego z emigracji we Włoszech, o co według Antoniego Mironowicza biskup Dionizy osobiście zabiegał. Jako wyższy rangą hierarcha, arcybiskup Jerzy został mianowany przez patriarchę Moskwy Tichona Egzarchą Patriarchy dla Kościoła Prawosławnego w Państwie Polskim z tytułem arcybiskupa warszawskiego, zaś od września 1921 metropolity warszawskiego i całej Polski.
Władze polskie, chcąc uzyskać zgodę hierarchów prawosławnych w Polsce na uzyskanie przez Kościół w Polsce niezależności względem Patriarchatu Moskiewskiego, zaczęły prowadzić z wybranymi biskupami rozmowy na temat kanonicznej możliwości uzyskania autokefalii. W tym czasie biskup Dionizy – razem z metropolitą Jerzym i biskupem pińsko-nowogrodzkim Pantelejmonem – jednoznacznie poparł starania o autokefalię przeciwko zwolennikom utrzymania "status quo", biskupom Eleuteriuszowi (wileński) i Włodzimierzowi (grodzieński). Zwolennicy autokefalii widzieli w takim postępowaniu jedyną szansę na pokojowe ułożenie stosunków między państwem a Kościołem prawosławnym, postrzeganym jako instytucja ściśle związana z Rosją. Dlatego po kolejnym spotkaniu z ministrem Ratajem, który potwierdził dążenie rządu do usamodzielnienia się prawosławia w Polsce, wymienieni trzej biskupi zgodzili się – zgodnie z prawem kanonicznym – wystąpić o przyznanie autokefalii do patriarchy Moskwy. W oświadczeniu złożonym na ręce ministra zadeklarowali, że "radzi są poświęcić się pracy na korzyść Cerkwi na podstawie autokefalii". Zdaniem Mirosławy Papierzyńskiej-Turek biskup Dionizy, podobnie jak Pantelejmon i metropolita Jerzy, nie był w tym okresie całkowicie przekonany co do konieczności autokefalizacji prawosławia w Polsce. Był jednak zdania, że obok zachowania lojalności wobec patriarchy Moskwy niezbędne jest zadbanie o dobre stosunki z rządem II RP.
24 stycznia 1922 uczestniczył w soborze biskupów prawosławnych w Polsce, na który został wezwany przez metropolitę Jerzego razem z biskupem Pantelejmonem. Przeciwnicy autokefalii nie wzięli udziału w zjeździe. Sobór ten przedyskutował i zatwierdził treść "Tymczasowych przepisów o stosunku rządu do Kościoła prawosławnego w Polsce". W tym samym roku biskup Dionizy został wyświęcony na arcybiskupa wołyńskiego i krzemienieckiego. 30 maja 1922, w czasie kolejnego soboru w ławrze Poczajowskiej, zagłosował za rezolucją napisaną przez metropolitę Jerzego na życzenie władz, w której hierarchowie deklarowali samodzielne podejmowanie decyzji w sprawie prawosławia w Polsce, bez oczekiwania na instrukcje z Moskwy. Wobec opuszczenia obrad przez przeciwników autokefalii i nieobecności dwóch dalszych hierarchów, rezolucję przyjęto jedynie głosami metropolity Jerzego i arcybiskupa Dionizego. Kolejny sobór, jaki odbył się 14 czerwca 1922, ukonstytuował Święty Synod, który miał być w przyszłości najwyższym organem autokefalicznego Kościoła w Polsce. Uchwała końcowa soboru, jaką Dionizy poparł, zapowiadała zwrócenie się o przyznanie autokefalii do patriarchy konstantynopolitańskiego wobec "ustania działalności w Moskwie duchownego kanonicznego wyższego zarządu", jak i podjęcie w przyszłości starań o akceptację nietypowego trybu autokefalizacji przez inne Kościoły prawosławne. Z powodu protestów biskupów Eleuteriusza i Włodzimierza w skład Świętego Synodu weszli jedynie metropolita Jerzy, biskup Aleksander (Inoziemcow) oraz arcybiskup Dionizy (Waledyński).
Zwierzchnik Polskiego Autokefalicznego Kościoła Prawosławnego.
Uzyskanie autokefalii przez Kościół w Polsce.
8 lutego 1923 metropolita Jerzy został zastrzelony w swojej rezydencji przez archimandrytę Smaragda, przeciwnika autokefalii dla Kościoła w Polsce. Arcybiskupowi Dionizemu, jako najstarszemu z pozostałych biskupów, zostało powierzone pełnienie obowiązków "locum tenens" metropolity warszawskiego. Jeszcze w tym samym miesiącu został wybrany nowym metropolitą, a następnie intronizowany 29 kwietnia 1923 w soborze św. Marii Magdaleny w Warszawie. Metropolita kontynuował działania na rzecz uzyskania autokefalii. W liście z 18 listopada 1923 do patriarchy moskiewskiego Tichona prosił o pobłogosławienie „samodzielnej egzystencji cerkwi prawosławnej w Polsce”. Otrzymał jednak odpowiedź odmowną. Patriarcha twierdził, że jedynym organem zdolnym do wydania ważnej decyzji o autokefalizacji jest niemożliwy do zwołania w panujących warunkach politycznych sobór biskupów Rosyjskiego Kościoła Prawosławnego. Podkreślał również, że posiada jedynie niepełne i wewnętrznie sprzeczne informacje o sytuacji w Polsce i dlatego nie może oceniać jej pozytywnie. Metropolita Dionizy pragnął wyjaśnić wszelkie wątpliwości, wysyłając do Moskwy delegację, zrezygnował jednak z tego po spotkaniu z ministrem spraw zagranicznych.
Władze polskie wyraźnie sugerowały metropolicie Dionizemu podjęcie rozmów z patriarchą Konstantynopola, chociaż urzędujący patriarcha Melecjusz IV nie wyrażał jednoznacznie swojego stanowiska w tym zakresie. Potwierdził wprawdzie wybór Dionizego, nadając mu tytuł metropolity warszawskiego i wołyńskiego i całego Kościoła prawosławnego w Polsce oraz godność przełożonego ławry Poczajowskiej, jednak w liście wysłanym w kwietniu 1923 nie wspominał o możliwej autokefalii, a jedynie sugerował przejście prawosławnych w Polsce pod swoją jurysdykcję. Po śmierci Melecjusza metropolita Dionizy kontynuował rozmowy z jego następcą Grzegorzem VII. Po udzieleniu mu oczekiwanych szczegółowych sprawozdań w kwestii sytuacji Kościoła prawosławnego w Polsce i przekazaniu daru w wysokości 12 tys. funtów szterlingów Grzegorz VII wstępnie zaakceptował usamodzielnienie się polskiego prawosławia. Jego decyzję potwierdził Synod patriarszy 11 listopada 1924. Dwa dni później, 13 listopada 1924 patriarcha Konstantynopola podpisał stosowny tomos. Uroczyste ogłoszenie samodzielności Polskiego Autokefalicznego Kościoła Prawosławnego miało miejsce 17 września następnego roku w soborze w Warszawie, w obecności przedstawicieli starożytnych patriarchatów prawosławnych.
Natychmiast po tym fakcie metropolita Dionizy podjął starania na rzecz uznania PAKP za kanoniczny Kościół przez inne Kościoły prawosławne. Odbył wizyty duszpasterskie do patriarchatów starożytnych i pozostałych samodzielnych Kościołów prawosławnych, przekazując im cenne podarunki i niemal każdorazowo doprowadzał do ustanowienia „braterskich i modlitewnych stosunków miłości i jedności” (tj. uznania PAKP za Kościół kanoniczny). Jedynie Kościoły Serbski i Bułgarski uznały okoliczności autokefalizacji za niezgodne z prawem kanonicznym. Analogicznie nieprzychylne stanowisko reprezentował początkowo także Rosyjski Kościół Prawosławny poza granicami Rosji, który jednak decyzją zjazdu biskupów w dniach 24 czerwca – 2 lipca 1926 w Karłowicach Sremskich uznał, że nadanie autokefalii Kościołowi w Polsce było zgodne z prawem kanonicznym. We wrześniu tego samego roku obydwa Kościoły nawiązały wzajemne stosunki. W liście do metropolity Dionizego zwierzchnik tego Kościoła metropolita Antoni (Chrapowicki) tłumaczył, że decyzja o oderwaniu się od Kościoła Rosyjskiego była nielegalna, jednak błąd ten został całkowicie naprawiony w momencie zwrócenia się do patriarchy Konstantynopola. W marcu 1926 metropolita Dionizy doprowadził również do uregulowania kontaktów z Zachodnioeuropejskim Egzarchatem Rosyjskiego Kościoła Prawosławnego, wysyłając do stojącego na jego czele metropolity Eulogiusza (Gieorgijewskiego) list z wyjaśnieniem okoliczności autokefalizacji. Mirosława Papierzyńska-Turek jest zdania, że zmiana stanowiska Kościoła Zagranicznego wiązała się z chęcią poszerzania wpływów tej struktury i była szerszym elementem rywalizacji między organizacjami kościelnymi, na czele których stali Metropolici Antoni i Eulogiusz.
Całkowitym niepowodzeniem zakończyły się natomiast starania metropolity Dionizego w zakresie uporządkowania stosunków z Rosyjskim Kościołem Prawosławnym. Wymiana listów ze strażnikiem tronu patriarszego Moskwy Sergiuszem (Stragorodzkim) była prowadzona w napiętej atmosferze z powodu jego jednoznacznego stanowiska, zakładającego nielegalność autokefalii uzyskanej z pominięciem patriarchy Moskwy i soboru biskupów Kościoła Rosyjskiego. Metropolita Sergiusz twierdził, że zgodnie z prawem kanonicznym Kościół w Polsce powinien nadal pozostawać – przynajmniej do czasu zwołania soboru – jedynie strukturą autonomiczną, ale uznającą zwierzchnictwo patriarchy Moskwy – tak, jak życzył sobie tego nieżyjący już patriarcha Tichon. Wobec zaostrzającego się tonu listów Sergiusza, 15 kwietnia 1927 Synod biskupów PAKP wydał oświadczenie, w którym uzależniał kontynuowanie korespondencji od zaakceptowania samodzielności prawosławia w Polsce przez Patriarchat Moskiewski, zaś 27 października 1930 ogłosił listy metropolity Sergiusza jedynie jako „informacyjne”. Finałem korespondencji było zatem całkowite zerwanie stosunków międzykościelnych. W związku z takim zakończeniem rozmów z patriarchatem moskiewskim część wiernych wypowiedziała metropolicie posłuszeństwo. Nieformalnym liderem tej grupy był białoruski senator Wiaczesław Bogdanowicz.
Odznaczenia.
Za swoje wysiłki na rzecz doprowadzenia do autokefalii Kościoła prawosławnego w Polsce 27 grudnia 1924 metropolita Dionizy otrzymał Wielką Wstęgę Orderu Odrodzenia Polski. Odznaczony był również pierwszymi klasami orderów zagranicznych: św. Sawy (Jugosławia), Feniksa (Grecja), Zasługi Cywilnej (Bułgaria), Korony i Gwiazdy (Rumunia), Grobu Świętego (Watykan).
W okresie demokracji parlamentarnej.
W 1925 pobłogosławił otwarcie Studium Teologii Prawosławnej przy Uniwersytecie Warszawskim, w którym sam wykładał. Brał udział w wielu zagranicznych konferencjach ekumenicznych, m.in. w Sztokholmie (1925) i w Lozannie (1937). Doprowadził również do otwarcia seminariów duchownych w Krzemieńcu i Wilnie. Czynił starania o unormowanie pozycji Polskiego Autokefalicznego Kościoła Prawosławnego drogą trwałych rozwiązań ustawowych w miejsce wciąż obowiązujących "Tymczasowych przepisów..." Jednak dopiero 18 listopada 1938 prezydent Ignacy Mościcki wydał dekret o stosunku państwa do Cerkwi Prawosławnej. Uregulowanie spraw kościelnych odgórnym dekretem prezydenckim było sprzeczne z wcześniejszymi dążeniami metropolity Dionizego, któremu zależało na tym, by ostateczny kształt ustawy w tej kwestii był całkowicie przygotowany przez przedstawicieli PAKP bądź po konsultacjach tychże przedstawicieli z reprezentantami strony rządowej. Dionizy sam prowadził prace nad redakcją projektu ustawy, ograniczając przy tym rolę świeckich, w tym posłów ukraińskich i białoruskich. Metropolita prowadził również działania o charakterze doraźnym na rzecz uzupełniania i modyfikowania "Tymczasowych przepisów...", pragnąc zmienić uważane przezeń za niekorzystne dla Kościoła zapisy lub uzyskać pewne ustępstwa w zakresie ilości etatowych parafii oraz ich majątku. W przypadku niepowodzenia tych działań niejednokrotnie starał się omijać regulacje zawarte w przepisach.
Metropolita Dionizy dążył również do przyspieszenia prac nad uznaniem przez rząd wewnętrznego statutu PAKP, którego projekt przedłożył w MWRiOP w 1925. W grudniu tego roku, widząc brak reakcji ze strony rządowej, w obszernym memoriale stanowczo domagał się uregulowania relacji między państwem a Kościołem, pisząc, iż dotychczasowy stosunek między nimi w miarę upływu czasu staje się "coraz bardziej uciążliwym i drażniącym, w miarę tak jak i inne strony życia państwowego są powoli regulowane i normowane na drodze ustawodawczej". Udokumentowane są również jego starania o powołanie Rady Metropolitalnej, która byłaby ciałem pomocniczym wobec zwierzchnika PAKP i składałaby się zarówno z duchownych, jak i świeckich ekspertów ds. kanonicznych oraz o wydelegowanie przedstawiciela Kościoła do departamentu wyznań MWRiOP. Mimo wyraźnej aktywności metropolity w tym zakresie (redagowanie memoriałów, artykuły prasowe, audiencje u kolejnych premierów), jego działania nie przyniosły spodziewanych rezultatów.
Szczególnego tempa prace nad statutem Kościoła nabrały wiosną 1926, kiedy rozmowy z metropolitą Dionizym podjął minister Stanisław Grabski. Za punkt wyjścia tych rozmów przyjęto rządowy projekt statutu, na który zwierzchnik PAKP naniósł szereg drobnych poprawek. Jedynym zagadnieniem, co do którego nie zgadzał się z projektem, była kwestia majątku Kościoła. Została ona rozstrzygnięta w czasie spotkania pomiędzy ministrem i metropolitą, do jakiego doszło w jego rezydencji 14 kwietnia 1926. Protokół konferencji kończy się wyrażeniem przez obie strony radości z powodu porozumienia i zapowiedzią złożenia w dniu następnym podpisów pod gotowym projektem. Nieoczekiwanie jednak metropolita Dionizy zapowiedział swój wyjazd za granicę i złożył podpis dopiero wtedy, gdy pracownicy ministerstwa dotarli do niego z kopią gotowego projektu, gdy oczekiwał na odjazd swojego pociągu. Razem z podpisem wręczył im jednak odrębne pismo, w którym przedstawiał niewyrażone wcześniej nowe postulaty PAKP, w tym żądanie przekazania budżetu ministerialnego przeznaczonego na wyznanie prawosławne do wyłącznego dysponowania przez Kościół. Po powrocie, gdy postulaty te nie zostały zrealizowane, metropolita oznajmił, że jego zdaniem konieczne jest wznowienie rozmów na nowych, określonych przez nie podstawach.
Po zamachu majowym.
Metropolita Dionizy z optymizmem przyjął przewrót majowy, spodziewając się, że nowe władze będą bardziej skłonne do uchwalenia ustawowo korzystnych dla PAKP rozwiązań w kwestii relacji państwo-Kościół prawosławny. Stało się jednak inaczej, gdyż już w pierwszych latach władze sanacyjne faktycznie zrezygnowały z prac nad ustawą, pozostając przy regulacjach o charakterze prowizorycznym, jak również z prowadzenia rozmów z metropolitą. Minister oświaty Antoni Sujkowski w piśmie do wojewodów konstatował, iż "uregulowanie stosunków między państwem a Kościołem prawosławnym będzie musiało obejść się bez jawnej i wyraźnej zgody ze strony metropolity i Synodu". Zabiegi metropolity Dionizego, by przekonać nowe władze o konieczności opracowania rozwiązań ustawowych, zakończyły się niepowodzeniem, chociaż w 1927, w celu przedstawienia swoich dotychczasowych działań, zwołał on nawet zjazd przedstawicieli duchowieństwa i świeckich, zaś do rządu wystosował kolejne obszerne memorandum.
Starania o zwołanie soboru PAKP.
Pod koniec lat 20. XX wieku metropolita Dionizy podjął szczególne wysiłki na rzecz zwołania soboru powszechnego PAKP, który miał skonsolidować Kościół i wzmocnić jego pozycję w kraju, jak również przyczynić się do prawnego uregulowania sytuacji Kościoła. 22 listopada 1929 zwrócił się do ministra wyznań religijnych i oświecenia publicznego Sławomira Czerwińskiego z prośbą o zgodę na zwołanie soboru; minister poinformował go, iż pragnie najpierw zobaczyć regulamin planowanego soboru. 18 grudnia projekt regulaminu przygotował Święty Synod PAKP, po czym, nie prosząc ponownie o akceptację ministerstwa, metropolita poinformował wszystkie dekanaty Kościoła o planowanym soborze i wyznaczył na 13 lutego termin wyboru delegatów świeckich i duchownych w parafiach. Dopiero 24 grudnia porozumiał się ponownie z Czerwińskim, twierdząc, że procedury przygotowań do soboru stanowią wewnętrzną sprawę Kościoła. I tym razem nie uzyskał zgody, gdyż Czerwiński ocenił przedstawiony projekt ordynacji wyborczej jako premiujący kler i ograniczający wpływ świeckich na przebieg soboru. Równolegle wiceminister spraw wewnętrznych Bronisław Pieracki zwrócił się do wojewodów z prośbą o utrudnianie planowanych wyborów delegatów m.in. poprzez nieudzielanie zgody na niezbędne zgromadzenia publiczne. Mimo tego, metropolita nadal żądał od parafii przeprowadzenia wyborów zgodnie z jego wcześniejszymi instrukcjami. Pisał również do prezydenta, skarżąc się na trudności czynione mu przez władze świeckie. Wybory miały miejsce 19 stycznia 1930, jednak wobec niezmiennego stanowiska rządu już pięć dni później Dionizy był zmuszony uznać je za „bezprzedmiotowe”. Deklarację tę część duchowieństwa PAKP uznała za prestiżową porażkę.
Problem soboru powrócił jeszcze w tym samym roku. W maju metropolita razem z kanclerzem Synodu biskupem Aleksym wziął udział w konsultacjach, w których stronę rządową reprezentowali dyrektor departamentu wyznań MWRiOP Franciszek Potocki, kierownik wydziału narodowościowego Henryk Suchenek-Suchecki oraz Tadeusz Hołówko. W rezultacie rozmów został ustalony możliwy do przyjęcia dla obydwu stron regulamin soboru, w związku z czym prezydent Ignacy Mościcki zezwolił na jego legalne przeprowadzenie. Orędzie prezydenckie zostało następnego dnia uroczyście odczytane w soborze św. Marii Magdaleny w Warszawie. Samo zwołanie soboru miało być poprzedzone szeregiem spotkań przygotowawczych, w których metropolita reprezentował PAKP. Dyskusje jednak przedłużały się i ostatecznie nie doprowadziły do niczego, na co wpływ miała także postawa metropolity, który miał nadzieję na zmianę koniunktury politycznej w kraju i dojście do władzy polityków bardziej przychylnie nastawionych do prawosławia. Jeszcze w październiku 1933 metropolita zapewniał, że zwołanie soboru jest możliwe i nastąpi w niedługim czasie. Ostatecznie jednak do zjazdu nigdy nie doszło.
Postawa wobec rewindykacji cerkwi i zamykania parafii.
W czasie drugiej fali akcji rewindykacji cerkwi, po złożeniu przez biskupów rzymskokatolickich serii pozwów sądowych z żądaniami zwrotu konkretnych obiektów sakralnych, apelował do wiernych o pomoc finansową w razie konieczności obrony stanu posiadania PAKP przed sądem. Poparł również utworzenie komisji, która koordynowała całość działań prawosławnych w tym zakresie. W 1938, w czasie akcji wyburzeń cerkwi na Chełmszczyźnie, przewodniczył Soborowi Biskupów Polskiego Autokefalicznego Kościoła Prawosławnego, który przegłosował memorandum do premiera i marszałka Edwarda Rydza-Śmigłego z prośbą o zaprzestanie niszczenia świątyń, oraz nadzwyczajnemu zjazdowi duchowieństwa Chełmszczyzny z udziałem wszystkich biskupów Kościoła oraz przedstawicieli duchowieństwa i wiernych Chełmszczyzny (30 czerwca – 2 lipca 1938). Wcześniej metropolita kontaktował się osobiście z tymi samym osobami. Jego apele nie dały jednak rezultatów. Z osobnym listem pasterskim metropolita zwrócił się do wiernych. Wyraził w nim podziw wobec osób odmawiających konwersji na katolicyzm oraz żal wobec zniszczenia kilkudziesięciu obiektów sakralnych. Wezwał do rezygnacji z odwetu za poniesione krzywdy i trzydniowego postu.
Na żądanie władz polskich zgodził się w 1924 wprowadzić w Kościele kalendarz gregoriański. Pod oddolnym naciskiem wiernych i niższego duchowieństwa, przywiązanego do używania kalendarza juliańskiego, zwołał jednak Sobór Biskupów PAKP, który uznał za dopuszczalne posługiwanie się tym kalendarzem przez parafie, w których wierni wyrazili takie życzenie. Równocześnie przeciwstawiał się prowadzonej przez Ministerstwo Wyznań Religijnych i Oświecenia Publicznego i aprobowanej przez kolejnych premierów polityce ograniczania wpływów PAKP poprzez likwidowanie parafii i zamykanie lub burzenie cerkwi. Kontynuując działania swojego poprzednika, metropolity Jerzego, przyzwalał na tworzenie placówek nieetatowych i odprawianie nabożeństw przed zamkniętymi cerkwiami. Regularnie apelował do ministrów wyznań religijnych i oświecenia publicznego o powoływanie nowych parafii i zezwalanie na obecność nieetatowych kapłanów w tych miejscowościach, gdzie miejscowa ludność zgodziła się ich utrzymywać. Wspierał działalność bractw prawosławnych, nie osiągając w tym zakresie spodziewanych korzystnych rozwiązań prawnych. Za szczególnie ważne uważał wspieranie prawosławia na Chełmszczyźnie, którą określał jako perłę polskiego prawosławia. Jego działalność w tym zakresie była jednak w większości przypadków skutecznie blokowana przez polskie władze.
Postawa wobec konfliktów narodowościowych w PAKP.
Metropolita Dionizy, z pochodzenia Rosjanin, uznawał rosyjskie zwyczaje liturgiczne i stosowanie rosyjskiej wymowy języka cerkiewnosłowiańskiego za najlepszą gwarancję wewnętrznej spójności Kościoła. Ponadto uważał, że jedynie lojalność wobec państwa polskiego zapewni PAKP możliwość prowadzenia pracy duszpasterskiej. W związku z tym uważał ukrainizację Kościoła, zgodnie z postulatami wiernych narodowości ukraińskiej i części ukraińskich parlamentarzystów, za niecelową. Był jednak skłonny zaakceptować częściowe używanie języka ukraińskiego na obszarach całkowicie zamieszkanych przez przedstawicieli tej narodowości, w parafiach, gdzie z ich strony padło takie żądanie. Jeszcze jako biskup krzemieniecki Dionizy (Waledyński) akceptował takie rozwiązanie na ograniczoną skalę.
Po objęciu urzędu metropolity warszawskiego i całej Polski metropolita Dionizy pełnił również obowiązki tymczasowo zarządzającego diecezją wołyńską. Duchowieństwo tej diecezji oraz cerkiewne organizacje ukraińskie, które sformowały Komitet Cerkiewny, domagały się od niego rezygnacji z tej funkcji i zezwolenia na objęcie katedry wołyńskiej przez biskupa-Ukraińca. Początkowo metropolita nie odpowiadał na te wezwania, starając się wyrównywać wpływy ukraińskich wiernych i hierarchii, złożonej z biskupów narodowości rosyjskiej, o konserwatywnych poglądach. Uważał, że realizacja postulatów Ukraińców doprowadziłaby do wewnętrznych tarć w Kościele, a te z kolei mogłyby zostać wykorzystane przeciw Kościołowi. Postulaty Komitetu Cerkiewnego ulegały jednak dalszej radykalizacji. Niechęć metropolity Dionizego w kwestii rezygnacji z zarządu diecezji wołyńskiej wywołała oskarżanie go o szowinizm wielkorosyjski. Komitet Cerkiewny kontaktował się nawet z Patriarchatem Konstantynopolitańskim, żądając – bez skutku – oddania metropolity pod sąd biskupów. Najostrzejszą demonstracją niechęci wobec metropolity Dionizego była demonstracja zorganizowana przez Komitet 10 września 1933 przed ławrą Poczajowską, w czasie obchodów dziesięciolecia pełnienia przez metropolitę obowiązków zarządzającego diecezją wołyńską. Kilka tysięcy Ukraińców żądało w jej trakcie usunięcia z hierarchii prawosławnej biskupów-Rosjan nieprzychylnych ukraińskiemu ruchowi narodowemu. Metropolita, który zdecydował się odpowiedzieć na przedstawione zarzuty dopiero po miesiącu na łamach "Kuriera Wileńskiego", miał za sobą jedynie poparcie Synodu Biskupów i części duchowieństwa. W wymienionym artykule w zdecydowanym tonie odmawiał jakichkolwiek ustępstw wobec Ukraińców, w tym wprowadzenia języka ukraińskiego do części elementów liturgii. Tak poważne zaostrzenie sytuacji w PAKP zaniepokoiło władze państwowe, które zażądały od metropolity Dionizego spełnienia postulatu powołania na katedrę wołyńską biskupa narodowości ukraińskiej. Postulat ten został spełniony i nowym zwierzchnikiem został dotychczasowy arcybiskup grodzieński, Aleksy (Gromadzki).
Metropolita Dionizy początkowo nie protestował przeciw próbom polonizacji prawosławia w Polsce, rozwijaniu ruchu prawosławnych Polaków i odprawianiu w tym języku nabożeństw. Wiązało się to z jego postawą lojalności wobec władz, jak również z przekonaniem, że dla prawosławia istnieją poważniejsze zagrożenia niż polonizacja – komunizm, nowe ruchy religijne oraz wzrost wpływów Kościoła katolickiego na terenach tradycyjnie zamieszkanych przez członków PAKP. Zaczął jednak protestować przeciw wprowadzaniu języka polskiego do liturgii, gdy zorientował się, że władze promują jego użycie także na obszarach, gdzie nie było żadnych prawosławnych Polaków oraz czynią go wyłącznym językiem prawosławnych parafii wojskowych. Zdaniem Mirosławy Papierzyńskiej-Turek walka metropolity z akcją polonizacyjną była walką o zachowanie jakiejkolwiek kontroli nad Kościołem, którą coraz bardziej tracił. Natomiast Timothy Snyder twierdzi, iż sprzeciwiający się zarówno tendencjom polonizacyjnym, jak i ukrainizacyjnym duchowny pragnął przede wszystkim zachować rosyjski charakter Kościoła.
W 1939 wezwał prawosławnych do czynnego udziału w obronie Polski przed agresją hitlerowską.
II wojna światowa.
Po podbiciu Polski przez III Rzeszę, 27 listopada 1939 władze nazistowskie odsunęły metropolitę Dionizego od zarządzania PAKP i uwięziły w areszcie domowym w Otwocku. Według wspomnień ks. Mikołaja Lenczewskiego seniora rozważana była jego wywózka do obozu w Dachau, jednak hitlerowcy zrezygnowali z tego po interwencji patriarchy konstantynopolitańskiego. Pełniącym obowiązki metropolity warszawskiego i całej Polski został biskup berliński i niemiecki Rosyjskiego Kościoła Prawosławnego poza granicami Rosji Serafin (Lade). W tym czasie działacze Ukraińskiego Cerkiewnego Komitetu starali się przekonać uwięzionego metropolitę do poparcia dążeń Ukraińców do autokefalii, jak również do ogłoszenia przezeń ponownego przejęcia rządów w Kościele. Metropolita przystał wówczas na wyświęcenie w przyszłości dwóch biskupów narodowości ukraińskiej i nadanie językowi ukraińskiemu statusu oficjalnego języka PAKP. 23 września 1940, w czasie audiencji u Hansa Franka, metropolita Dionizy złożył deklarację lojalności, za co pozwolono mu powrócić na urząd zwierzchnika PAKP.
W tydzień później metropolita przewodniczył Soborowi Biskupów Autokefalicznego Kościoła Prawosławnego w Generalnej Guberni, w którym wziął udział tylko on sam i biskup Tymoteusz (Szretter). Metropolita Dionizy zatwierdził decyzję o powołaniu diecezji warszawskiej, krakowsko-łemkowskiej i chełmsko-podlaskiej, a następnie – zgodnie z wcześniejszą zgodą – wyświęcił na biskupów archimandrytę Palladiusza (Widybidę-Rudenkę) oraz mnicha Hilariona (Ohijenkę). W sierpniu 1943 metropolita w wystąpieniu radiowym chwalił odwagę żołnierzy niemieckich na froncie wschodnim w walce z „bezbożną bolszewicką nawałą”. Jego postępowanie w czasie II wojny światowej, zdaniem Kazimierza Urbana podyktowane przekonaniem o konieczności pozostania na katedrze raz wybranego biskupa, zostało źle odebrane w polskich środowiskach niepodległościowych, a w czasach PRL stało się jednym z pretekstów dla usunięcia go z urzędu zwierzchnika PAKP. Zdaniem Antoniego Mironowicza metropolita był w tym czasie przekonany o trwałości zwycięstwa III Rzeszy na Polską i rychłym upadku ZSRR. Przewidywał całkowitą ukrainizację Kościoła prawosławnego w nowych warunkach politycznych, dlatego sam się do niej włączył – odprawiał nabożeństwa w soborze św. Marii Magdaleny w Warszawie w języku ukraińskim i w tym języku wydawał prasę cerkiewną. Pragnął również – wbrew zastrzeżeniom i zakazom władz nazistowskich – przekształcić Autokefaliczny Kościół w Generalnej Guberni w Ukraiński Autokefaliczny Kościół Prawosławny, co oddawałoby strukturę narodowościową Kościoła. Odmienne zdanie nt. postawy metropolity w tym okresie przedstawia Kazimierz Urban. Jego zdaniem Dionizy zgodził się na otwarcie w Warszawie parafii z językiem liturgicznym ukraińskim i udostępnił jej sobór metropolitalny, sam jednak służył wyłącznie w jego dolnej świątyni, w języku cerkiewnosłowiańskim lub rosyjskim. Sprzeciwiał się natomiast oderwaniu od niego obszarów zamieszkanych przez etnicznych Białorusinów i powołaniu Białoruskiego Kościoła Prawosławnego. W ramach formowania podstaw autokefalicznego Kościoła na Ukrainie metropolita Dionizy uczynił biskupa Polikarpa (Sikorskiego), dotychczasowego biskupa pomocniczego eparchii wołyńskiej, tymczasowym zarządzającym „Autokefalicznym Kościołem na wyzwolonych ziemiach ukraińskich”. Sobór tegoż Kościoła, w skład którego weszli również inni wyświęceni przez Dionizego biskupi narodowości ukraińskiej, nadał mu najpierw tytuł honorowego patriarchy, zaś 8 kwietnia 1944 – godność patriarchy kijowskiego. Była to godność nadana niekanonicznie, gdyż żaden autokefaliczny Kościół prawosławny nie uznał niezależności Kościoła ukraińskiego. Mimo to, metropolita Dionizy zrezygnował z posługiwania się tytułem patriarchy kijowskiego tylko ze względu na zdecydowany sprzeciw władz Generalnego Gubernatorstwa.
Po wkroczeniu Armii Czerwonej na Lubelszczyznę metropolita został ewakuowany przez hitlerowców na Słowację, skąd – po zatrzymaniu się linii frontu na Wiśle – zdecydował się na powrót do Zakopanego, a następnie do Piotrkowa Trybunalskiego. Dalsze sukcesy militarne ZSRR sprawiły jednak, że w 1945 Niemcy wywieźli go do St. Pölten. Do Warszawy wrócił po zdobyciu Wiednia przez Armię Czerwoną, podróżując przez Budapeszt i Sosnowiec.
Usunięcie z funkcji.
13 czerwca 1945 Dionizy zaadresował do Bolesława Bieruta memoriał, w którym po raz kolejny zadeklarował swoją lojalność wobec polskich władz i poinformował o powrocie do pełnienia obowiązków zwierzchnika PAKP. Twierdził również, że jego współpraca z władzami Generalnej Guberni była wywołana koniecznością zadbania o potrzeby religijne ludności prawosławnej poprzez niedopuszczenie do likwidacji Kościoła. Podkreślał także, że wiele działań, jakie podjął w czasie wojny, zostało wymuszonych przez hitlerowców, zaś sam nie podejmował żadnych dodatkowych inicjatyw na rzecz władz. Jego wyjaśnienia nie przyczyniły się do zmiany negatywnego stosunku władz do jego osoby. 22 czerwca 1945 Departament Wyznaniowy Ministerstwa Administracji Publicznej zwrócił się do tegoż ministra o wpłynięcie na metropolitę, by dobrowolnie zrezygnował z urzędu zwierzchnika PAKP. Nadmieniano, że siłowe usunięcie duchownego mogłoby wywołać protesty międzynarodowe, przypominano również wizyty Dionizego u Hansa Franka oraz wystąpienia uznane za antypolskie. Sprawę metropolity rozpatrywała również prokuratura Sądu Specjalnego, jednak zadecydowała o jej wstrzymaniu. W tym czasie władze kontaktowały się z metropolitą w sprawie jego ewentualnej dobrowolnej rezygnacji. Dionizy stanowczo odrzucał jednak takie rozwiązanie. W tym czasie kontaktował się również z patriarchą moskiewskim Aleksym I, pragnąc uzyskać od niego błogosławieństwo dla autokefalii PAKP. W 1946 otrzymał jednak od niego list, w którym Aleksy I uznawał autokefalię z 1924 za nieważną. Żądał od Dionizego, by ten uznał kierowaną przez siebie strukturę za niekanoniczną i przystał na powrót do podziału administracyjnego Kościoła prawosławnego na ziemiach polskich z 1918 ze wszystkimi konsekwencjami. Metropolita Dionizy czynił starania o wyjaśnienie wątpliwych kwestii w czasie osobistego spotkania w Moskwie, które wstępnie zostało zaplanowane na październik 1946. Ostatecznie jednak jego wyjazd nie doszedł do skutku, a patriarcha – najpewniej pod wpływem władz stalinowskich – zerwał korespondencję.
Najprawdopodobniej ostateczna decyzja co do przyszłych losów metropolity Dionizego zapadła na jesieni 1946, kiedy minister sprawiedliwości Henryk Świątkowski przebywał z wizytą w Moskwie, w czasie której rozmawiał z przewodniczącym Rady ds. Rosyjskiego Kościoła Prawosławnego. Owocem rozmowy tej był memoriał „Sprawa Kościoła Prawosławnego w Polsce”, w którym Świątkowski zawarł m.in. postulat zorganizowania wyborów nowego zwierzchnika PAKP. Metropolita zdążył jeszcze powołać do życia Prywatne Studium Teologii Prawosławnej przy Katedrze Metropolitalnej, zanim został osadzony w areszcie domowym 25 lutego 1948. Zarządzeniem prezydenta RP Bolesława Bieruta z 17 kwietnia 1948 na wniosek Ministra Administracji Publicznej wydano „cofnięcie uznania, udzielonego Dionizemu Waledyńskiemu, jako metropolicie Polskiego Autokefalicznego Kościoła Prawosławnego”. Tę samą decyzję potwierdzono uchwałą Rady Ministrów. Władze długo rozważały wybór miejsca odosobnienia hierarchy – brały pod uwagę Otwock, Łódź, Piotrków Trybunalski i Łagów, gdzie rozpoczęto już adaptację mieszkania dla niego.
Metropolita Dionizy ubiegał się o przywrócenie nadanego mu kanonicznie urzędu, pisząc do ministra administracji publicznej. Nie uzyskał również odpowiedzi. W sierpniu 1948 skontaktował się ponadto z patriarchą Aleksym, wyrażając oczekiwaną przez niego skruchę za „przewinienia wobec Kościoła-Macierzy”. Synod Kościoła Rosyjskiego uznał wówczas Dionizego za kapłana pozostającego w łączności kanonicznej z macierzystym Kościołem i pozwolił mu, ze względu na długoletnią posługę, zachować godność metropolity, lecz bez tytułu "Wielce Błogosławiony". Protest wobec traktowania metropolity wystosował patriarcha konstantynopolitański Atenagoras oraz polski rząd na emigracji.
Metropolita odbywał areszt domowy w Sosnowcu, gdzie dobrowolnie towarzyszył mu ks. Atanazy Semeniuk razem z małżonką. Zajmował willę, z której eksmitowano wcześniejszych lokatorów. Władze pozwoliły mu po 15 maja 1958. na powrót do Warszawy po wysłaniu kolejnego pisma wskazującego na fatalny wpływ pobytu w Sosnowcu na jego stan zdrowia. Zmarł 15 marca 1960 w domu parafialnym przy cerkwi św. Jana Klimaka na warszawskiej Woli. Został zgodnie z własnym życzeniem pochowany na cmentarzu prawosławnym na warszawskiej Woli.
Metropolita Dionizy (Waledyński) jest autorem szeregu artykułów z zakresu archeologii chrześcijańskiej, homiletyki i historii chrześcijaństwa, publikowanych w prasie cerkiewnej w Rosji i w Polsce (m.in. czasopismo „Elpis”).
W 2001 powstał film dokumentalny poświęcony postaci metropolity Dionizego (Waledyńskiego) zatytułowany "Żywot i obywatelstwo".

</doc>
<doc id="477186" url="https://pl.wikipedia.org/wiki?curid=477186" title="PWSTTviF">
PWSTTviF



</doc>
<doc id="477187" url="https://pl.wikipedia.org/wiki?curid=477187" title="Donieck (Rosja)">
Donieck (Rosja)

Donieck (, do 1955 Gundorowka) – miasto w południowej Rosji, w obwodzie rostowskim, przystań nad Dońcem. 
Założony przez dońskich kozaków w 1681 jako osada Gundorowka. Od 1945 – obóz roboczy, a od 1951 – miasto Gundorowka. W 1955 r. zmieniło nazwę na Donieck; nazwę miasto zawdzięcza lokalizacji nad Dońcem. 
Miasto znajduje się w północno-wschodniej części Donieckiego pasma górskiego, na brzegu Dońca, 8 km od stacji kolejowej Izwarino, 171 km na północ od Rostowa.
W Doniecku znajduje się stały punkt celny „Donieck–Izwarino” na granicy z Ukrainą. Przez Donieck przechodzi droga federalna A260 (Dnipro–Wołgograd).

</doc>
<doc id="477191" url="https://pl.wikipedia.org/wiki?curid=477191" title="Meritum II">
Meritum II



</doc>
<doc id="477192" url="https://pl.wikipedia.org/wiki?curid=477192" title="Coimbatore">
Coimbatore

Coimbatore – miasto w południowej części Indii, stolica dystryktu Coimbatore w stanie Tamilnadu, w pobliżu granicy ze stanem Kerala, na wyżynie Dekan, nad rzeką Nojil (dopływ Kaweri). Ponad 1 mln mieszkańców.
Ośrodek handlu kawą i herbatą. Przemysł maszynowy, spożywczy (olejarski i cukierniczy), skórzany, włókienniczy, chemiczny, cementowy. Ośrodek produkcji filmów. Siedziba instytutu leśnictwa.

</doc>
<doc id="477197" url="https://pl.wikipedia.org/wiki?curid=477197" title="Transhab">
Transhab

Transhab – rozwijana przez NASA w latach 90. dwudziestego wieku koncepcja wdrożenia nowej technologii wykorzystania elastycznych (nadmuchiwanych) załogowych modułów orbitalnych. Zastosowanie modułu Transhab było traktowane przez NASA jako alternatywne rozwiązanie dla klasycznej konstrukcji modułu mieszkaniowego przewidzianego wówczas dla Międzynarodowej Stacji Kosmicznej. Jednak z powodu cięć budżetowych projekt został wstrzymany w 2000 r. 
Pomysł został przejęty przez powstałą w 1999 r. prywatną firmę Bigelow Aerospace, która nabyła od NASA prawa do opracowanych patentów i technologii i obecnie prowadzi prace nad własną załogową stacją orbitalną zestawioną z modułów B330 wykonanych w takiej technologii. Obecnie na orbicie znajdują się testowe moduły Genesis I i Genesis II, będące pomniejszonymi wersjami B330.

</doc>
<doc id="477198" url="https://pl.wikipedia.org/wiki?curid=477198" title="Santarém">
Santarém



</doc>
<doc id="477201" url="https://pl.wikipedia.org/wiki?curid=477201" title="Jordin Tootoo">
Jordin Tootoo

Jordin John Kudluk Tootoo (ur. 2 lutego 1983 w Churchill, Manitoba) – kanadyjski hokeista.
Życie prywatne.
Jego matka, Rose, jest Kanadyjką ukraińskiego pochodzenia, natomiast ojciec, Barney, jest Eskimosem (Inuit) z Nunavut. Jego brat Terence (1980-2002) także był hokeistą; popełnił samobójstwo. Jego kuzyn Trent TooToo także uprawia hokej. Jest bratankiem polityka George'a Hickesa, oraz kuzynem Huntera Tootoo (obaj działają w Nowej Demokratycznej Partii Kanady).
Dorastał w Rankin Inlet. Hokejem zainteresował go ojciec. Jordin jest pierwszym Inuitem grającym profesjonalnie w hokeja.
Kariera.
Od 1999 przez cztery sezony grał w kanadyjskiej lidze juniorskiej WHL w ramach CHL. Od 2003 rozpoczął karierę w NHL, jednocześnie grał także w AHL. Od lipca 2012 zawodnik Detroit Red Wings, związany trzyletnim kontraktem. W sezonie 2013/2014 przekazywany do zespołu farmerskiego, Grand Rapids Griffins. Od października 2014 zawodnik New Jersey Devils. Od lipca 2016 zawodnik Chicago Blackhawks. W drużynie występował do sezonu NHL (2016/2017), po czym w sezonie 2017/2018 był zawodnikiem Rockford IceHogs, lecz nie zagrał w jego barwach. W październiku 2018 ogłosił zakończenie kariery.

</doc>
<doc id="477204" url="https://pl.wikipedia.org/wiki?curid=477204" title="Stanisław Jerzy Suder">
Stanisław Jerzy Suder

Stanisław Jerzy Suder (ur. 11 listopada 1951, zm. 14 listopada 2015) – polski artysta plastyk. 
Od 1964 zamieszkały w Krakowie, gdzie podjął naukę w IV LO im. Tadeusza Kościuszki. Po ukończeniu liceum studiował topografię, jednakże nigdy nie pracował w wyuczonej profesji. 
Najbardziej charakterystyczny nurt jego twórczości, to cykl zatytułowany "Ptaki Cudaki".
Wystawy.
Ponadto w Królewskiej Galerii w Londynie znajduje się obraz „Łąka” w dziale Krajobraz Europejski – obraz zakupiony w „Space Gallery” – Kraków 1991 oraz „Ptaki” w kolekcji Barbary i George’a Bushów.

</doc>
<doc id="477205" url="https://pl.wikipedia.org/wiki?curid=477205" title="Góra Witosławska">
Góra Witosławska

Góra Witosławska (491 m n.p.m.) – szczyt w Paśmie Jeleniowskim, Gór Świętokrzyskich. Porośnięty lasem jodłowo-bukowym. Na zachodnim stoku góry, od strony Szczytniaka, usytuowany jest rezerwat przyrody Małe Gołoborze.
Na północno-wschodnim zboczu góry, przy drodze prowadzącej na Przełęcz Karczmarka, znajduje się drewniana rzeźba Jezusa Chrystusa z XIX wieku. Ok. 50 m wyżej, przy leśnej ścieżce prowadzącej na szczyt wznosi się kaplica pw. Zesłania Ducha Świętego z XVIII wieku, wybudowana przez benedyktynów z klasztoru na Łysej Górze i rozbudowana w pierwszej połowie XIX wieku. Do pierwotnej kaplicy, która obecnie stanowi prezbiterium, dobudowano wówczas nawę. Fundatorem rozbudowy był pułkownik wojsk polskich Antoni Libiszowski. Wewnątrz znajduje się kamienna chrzcielnica z XIX wieku, barokowe krucyfiksy, rokokowe lichtarze, oraz kropielnica z XVIII wieku.
Kaplica została wpisana do rejestru zabytków nieruchomych (nr rej.: A.627 z 19.06.1958 i z 14.01.1972).
Obok kaplicy, przy źródełku, kamienna figura Matki Bożej z Dzieciątkiem, z XVIII wieku.
W czasach przedchrześcijańskich na Górze Witosławskiej znajdował się święty gaj. Według niektórych czczono tutaj Wita, to jest Świętowita, bóstwo, opiekujące się m.in. słońcem. Niektóre źródła twierdzą, że to właśnie od imienia tego bóstwa może pochodzić nazwa góry. Bardziej prawdopodobne jest pochodzenie nazwy od miejscowości Witosławice. Również później, od XV wieku na Zielone Święta, odbywały się tu co roku ludowe zabawy. Przeniosły się one na Witosławską z Łysej Góry, po tym gdy zostały zakazane przez króla Kazimierza Jagiellończyka, na prośbę benedyktynów z tamtejszego klasztoru. Były one prawdopodobną przyczyną wybudowania tu kaplicy. Górę Witosławską wykorzystali religijnie też wędrowni kaznodzieje Antoni Jaczewicz i Jan z Zakliczyna.

</doc>
<doc id="477208" url="https://pl.wikipedia.org/wiki?curid=477208" title="Sojombo">
Sojombo

Pismo sojombo (, "Sojombo biczg") – pismo sylabiczne wymyślone w 1686 przez Bogdo Dzanabadzara, służące do zapisywania języka mongolskiego. 
Powstanie.
Pismo sojombo jest czwartym z kolei mongolskim pismem. Zostało wynalezione zaledwie 40 lat po wynalezieniu trzeciego mongolskiego alfabetu, todo. 
Legenda mówi, że dżawdzandamba (przywódca religijny Mongolii) Bogdo Dzanabadzar pewnej nocy ujrzał na niebie świetliste znaki. Szybko narysował je, a następnego ranka spojrzał na to, co napisał, i stwierdził, że znaki te są podobne do znaków pisma używanych w Indiach. Z zapisanych znaków Dzanabadzar stworzył swój własny alfabet, który nazwał sojombo od nepalskiego słowa "swayyambah", które oznacza „stworzone samo z siebie”. 
W rzeczywistości Dzanabadzar przy tworzeniu alfabetu "sojombo" wzorował się na piśmie dewanagari, używanym w Indiach. Początkowo większość znaków zapożyczył z indyjskiego pisma lantsa, i zmodyfikował je, zapożyczając elementy z tradycyjnego pisma mongolskiego oraz z archaicznego alfabetu orchońskiego.
Alfabet.
Sojombo jest pierwszym mongolskim alfabetem, który jest zapisywany poziomo, od lewej do prawej; trzy wcześniejsze były zapisywane pionowo.
Alfabet ten obejmuje kilkadziesiąt znaków sylabicznych oraz specjalny znak, zwany "sojombo". Występuje on na mongolskiej fladze i godle oraz na wielu innych przedmiotach w tym państwie; znaczkach pocztowych, pieniądzach itp., i jest uważany za mongolski symbol narodowy. Występuje w dwóch wariantach: czarnym i białym. Znaku tego używa się tylko do oznaczenia początku i końca tekstu; na końcu trzeba postawić znak odmienny od tego, który jest na początku, tj. kiedy na początku tekstu stawimy "sojombo" biały, dla oznaczenia końca tekstu musimy postawić "sojombo" czarny i na odwrót. 
W "sojombo" istnieje jeden znak interpunkcyjny. Pionowa kreska ( | ) oznacza koniec zdania, czyli jest to coś w rodzaju naszej kropki. Łącznie alfabet "sojombo" możliwych jest około 4000 kombinacji znaków (samogłosek ze spółgłoskami, spółgłosek zamkniętych itd.), jednak w aktualnym użyciu jest 50 znaków.
Użycie.
Dziś powszechnie w Mongolii stosuje się cyrylicę, a ponieważ sojombo byłoby pismem zbyt żmudnym do zastosowania na co dzień, jest tam tylko używane w miejscach kultu jako „święte” pismo, w którym spisuje się święte księgi, lub w celach dekoracyjnych. W piśmie sojombo spisywane są w Mongolii wszelkie modlitwy i dlatego można posłużyć je uznać za „pismo religijne”.
W poniższej tabelce widnieje wszystkich (około 50) znaków sojombo, które są dziś w użyciu i ich transliteracja na alfabet łaciński w wymowie zainglicyzowanej („j” jako „dż”, „y” jako „j” oraz „v” jako „w”). Pomylono w niej ze sobą znaki na dyftongi „ai” i „au”.
Unikod.
Alfabet sylabiczny sojombo ma zostać dodany w unikodzie.
Propozycję uwzględnienia go wysunął Anshuman Pandey.

</doc>
<doc id="477210" url="https://pl.wikipedia.org/wiki?curid=477210" title="Lucjusz Korneliusz Cynna">
Lucjusz Korneliusz Cynna

Lucjusz Korneliusz Cynna ("Lucius Cornelius Cinna") (ur. ok. 130 p.n.e. - zm. 84 p.n.e.) – polityk rzymski, jeden z przywódców popularów. Popierał Mariusza w walce z Sullą i był jego legatem w czasie wojny ze sprzymierzeńcami.
Został wybrany na konsula w roku 87 p.n.e. pomimo opozycyjnego wobec Sulli stanowiska. Złożył na ręce Sulli przysięgę, że nie będzie występował przeciw jego reformom. Jednak gdy Sulla poprowadził swoje legiony do Grecji na wojnę z Mitrydatesem, Cynna wystąpił z przeciw niemu. Spotkał się ze sprzeciwem Gnejusza Oktawiusza, pod którego przywództwem optymaci zmusili Cynnę do opuszczenia Rzymu, ogłosili wrogiem państwa i mianowali na jego miejsce konsulem zastępczym Lucjusza Korneliusza Merulę. Cynna zebrał w Italii wojska, połączył się z przybyłym z Afryki Mariuszem i jego zwolennikami, a następnie razem ruszyli na Rzym. Opór stawiły siły pod dowództwem Pompejusza Strabona, ale po jego śmierci na zarazę Cynna i Mariusz bez przeszkód opanowali miasto. Doszło do rzezi zwolenników Sulli. Zginęli między innymi obaj konsulowie: Gnejusz Oktawiusz i Lucjusz Korneliusz Merula, a także Lucjusz Juliusz Cezar (konsul w 90 p.n.e.) i Gajusz Juliusz Cezar Strabon. Cynna i Mariusz zostali wybrani na konsulów na rok 86 p.n.e. Wkrótce po objęciu swojego siódmego konsulatu Mariusz zmarł i Cynna pozostał samodzielnym przywódcą popularów, sprawując w latach 86-84 konsulat i praktycznie nieograniczoną władzę. Kiedy Sulla pokonał Mitrydatesa i szykował się do powrotu do Rzymu, Cynna poprowadził swoje wojska przeciw niemu. Został jednak zamordowany przez własnych żołnierzy w trakcie rebelii, do której doszło w Ankonie, podczas przeprawy przez Adriatyk.

</doc>
<doc id="477211" url="https://pl.wikipedia.org/wiki?curid=477211" title="Widłak">
Widłak

Widłak ("Lycopodium" L.) – rodzaj roślin z rodziny widłakowatych. W szerokim ujęciu obejmuje ok. 40 gatunków, a w wąskim około 15 gatunków lub nawet tylko 9, z których w Polsce występuje jeden – widłak goździsty "L. clavatum" (tradycyjnie zaliczany tu też widłak jałowcowaty włączony został w 2016 roku do rodzaju "Spinulum"). W dawniejszych systemach klasyfikacyjnych zaliczano tu ok. 200 do nawet 400 gatunków (w tym 7 występujących w Polsce), jednak po poznaniu ich filogenezy zostały one podzielone na kilka różnych rodzajów, a nawet zaliczone do różnych podrodzin. 
Znaczenie użytkowe mają zarodniki widłaka goździstego – likopodium. Ze względu na dużą zawartość tłuszczy są łatwopalne, a zmieszane z powietrzem – wybuchowe. Wykorzystywane są podczas efektów specjalnych w przemyśle filmowym. Wykorzystywane były także jako posypka w wyrobach lateksowych (prezerwatywach, rękawiczkach chirurgicznych), w odlewnictwie do wysypywania form odlewów, stosowano je jako środek zapobiegający sklejaniu się pigułek i tabletek oraz w kosmetykach (proszki do makijażu). Ograniczono jego wykorzystanie ze względu na reakcje uczuleniowe (od łagodnych stanów zapalnych po ostre ataki astmy).
Morfologia.
Łodyga składa się z odcinka płożącego się po ziemi, widlasto rozgałęzionego z drobnymi liśćmi. Szczytowa część łodygi wyrasta pionowo i zakończona jest kłosem lub kilkoma kłosami zarodnionośnymi. 
Systematyka.
Rodzaj "Lycopodium" pierwotnie obejmował wszystkich współczesnych przedstawicieli rodziny widłakowatych "Lycopodiaceae", do czasu opisania rodzaju "Phylloglossum". Później wyodrębniano także rodzaj wroniec "Huperzia" , a już w drugiej połowie XX wieku Josef Holub wydzielił kilka kolejnych rodzajów (np. widłaczek "Lycopodiella" , "Phlegmariurus" , widlicz "Diphasiastrum" , "Pseudodiphasium" , "Pseudolycopodium" ). Poza rodzajami uznawanymi szerzej za odrębne w końcu XX wieku ("Huperzia", "Lycopodiella" i "Phylloglossum") wciąż wielu autorów ujmowało szeroko rodzaj "Lycopodium" sprowadzając część ww. taksonów do rangi podrodzajów, których wyróżniano 9. Kryteriami podziału były różnice w budowie roślin: istnienie lub brak zróżnicowania liści na pędzie (anizofilia), wykształcanie kłosa zarodnionośnego na szypule lub siedzącego, budowa liści zarodnionośnych (tarczowate, łuskowate lub pośrednie), budowa ściany komórkowej w komórkach epidermy zarodni, budowa zarodników i gametofitu oraz liczba chromosomów. W XXI wieku włączono do kryteriów podziału wyniki badań molekularnych i zaczęła dominować tendencja do wyodrębniania drobnych rodzajów. W systemie PPG I z 2016 rodzaj "Lycopodium" obejmuje tylko 15 gatunków i jest jednym z 16 rodzajów w rodzinie widłakowatych i jednym z 9 w podrodzinie "Lycopodioideae". W ujęciu "Checklist of Ferns and Lycophytes of the World" należy tu tylko 9 gatunków.
"Copodium" , "Lepidotis" 
Rodzaj "Lycopodium" należy do podrodziny "Lycopodioideae" należącej do rodziny widłakowatych "Lycopodiaceae", jedynej rodziny roślin współczesnych w obrębie rzędu widłakowców "Lycopodiales" w obrębie klasy "Lycopodiopsida" w grupie roślin naczyniowych "Tracheophyta".
W systemie PPG I rodzaj "Lycopodium" liczy 15 gatunków, z których tylko jeden widłak goździsty ("Lycopodium clavatum" ) występuje we florze Polski. Drugi z gatunków rodzimych zaliczany dotychczas do rodzaju widłak – widłak jałowcowaty ("Lycopodium annotinum" L.) – został przeniesiony do rodzaju "Spinulum" jako "Spinulum annotinum" 

</doc>
<doc id="477213" url="https://pl.wikipedia.org/wiki?curid=477213" title="Flaga województwa zachodniopomorskiego">
Flaga województwa zachodniopomorskiego

Flaga województwa zachodniopomorskiego – to jeden z symboli województwa zachodniopomorskiego, jednostki administracyjnej Polski.
Symbolika.
Flaga przedstawia prostokątny płat tkaniny o stosunku długości do szerokości 5:8, podzielony na trzy równe części pionowymi pasami w kolorach: białym, czerwonym, białym. Barwę czerwoną flagi określono w systemie Pantone – 1795 CVC. Wzorem polskiej tradycji na czerwonym tle pasa flagi umieszczno również herb województwa. Autorką opracowania graficznego jest Hanna Dąbrowska.

</doc>
<doc id="477216" url="https://pl.wikipedia.org/wiki?curid=477216" title="Janusz Morgenstern">
Janusz Morgenstern

Janusz „Kuba” Morgenstern (ur. 16 listopada 1922 w Mikulińcach, zm. 6 września 2011 w Warszawie) – polski reżyser i producent filmowy.
Życiorys.
Urodził się w rodzinie żydowskiej, jako syn Dawida Morgensterna i Estery z domu Druks. Młodość spędził na Podolu, tam zdał maturę. Przed wojną uczęszczał do Miejskiego Gimnazjum Koedukacyjnego im. Króla Władysława Jagiełły w Przeworsku, gdzie zamieszkiwał brat jego matki. W trakcie okupacji niemieckiej ukrywał się między innymi w domu ukraińskiego dyrektora szkoły w Mikulińcach. Jego rodzice i najbliższa rodzina zginęli podczas II wojny światowej.
Po wojnie podjął studia na Wydziale Reżyserii PWSFTviT w Łodzi, które ukończył w 1954. Na początku kariery był asystentem reżysera w filmach Wandy Jakubowskiej i Andrzeja Wajdy ("Kanał"). Był II reżyserem w filmach "Lotna", "Pokolenie" oraz "Popiół i diament". Jako reżyser zadebiutował filmem "Do widzenia, do jutra".
Największy rozgłos przyniosły mu oryginalne współczesne dramaty, poruszające problemy młodych ludzi: "Do widzenia, do jutra", "Jowita", "Trzeba zabić tę miłość". Wielką popularnością cieszyły się również zrealizowane przez niego pod koniec lat 60. seriale telewizyjne "Stawka większa niż życie" i "Kolumbowie" oraz późniejsze "Polskie drogi".
Wyreżyserował też szereg spektakli Teatru Telewizji (m.in. "Arszenik i stare koronki" na podstawie sztuki Josepha Kesselringa). Od 1990 pracował jako producent filmów. W 2004 Antoni Krauze stworzył filmowy portret Morgensterna zatytułowany "Ćwiczenia z niepamięci".
W 2008 otrzymał Orła w kategorii osiągnięcia życia (przyznawane za całokształt). W 2010 został uhonorowany nagrodą honorową na Nowojorskim Festiwalu Filmów Polskich. 7 kwietnia 2011 odsłonił swoją gwiazdę w Alei Gwiazd na ulicy Piotrkowskiej w Łodzi.
Został członkiem komitetu poparcia Bronisława Komorowskiego przed przyspieszonymi wyborami prezydenckimi 2010.
Zmarł 6 września 2011 w Warszawie. Jego pogrzeb odbył się 12 września na stołecznym Cmentarzu Wojskowym na Powązkach (kwatera A29-tuje-8). Reżyser spoczął w Alei Zasłużonych. W uroczystościach uczestniczyli m.in. prezydent Bronisław Komorowski, minister kultury Bogdan Zdrojewski, Roman Polański oraz wielu ludzi filmu i przyjaciół artysty. W ostatniej drodze towarzyszyła mu muzyka Krzysztofa Komedy z filmu "Do widzenia, do jutra" i Andrzeja Kurylewicza z serialu "Polskie drogi".
Inwigilacja ze strony służb specjalnych PRL.
W 1968 znalazł się w zainteresowaniu Służby Bezpieczeństwa z powodu kontaktów z zachodnimi dyplomatami. Bywał w ambasadzie Izraela, spotykał się również z dyplomatami amerykańskimi. Do jego obserwacji SB skierowało tajnych współpracowników oraz założono mu podsłuch telefoniczny. 11 marca 1968 Departament II MSW rozpoczął rozpracowywanie go w ramach Sprawy Operacyjnego Rozpracowania o kryptonimie „Kamera”. Zastosowano również wobec niego perlustrację korespondencji, przeprowadzono tajne przeszukanie jego mieszkania w Inowrocławiu. Wkrótce potem zostało przeszukane jego mieszkanie w Warszawie, SB fotografuje jego osobiste notatki oraz zakłada podsłuch pokojowy. Do inwigilacji próbowano wykorzystać również jego żonę Krystynę Cierniak-Morgenstern. Ostatnie doniesienia dotyczące J.Morgersterna datowane są na styczeń 1977. Dokumentacja z jego rozpracowania zachowała się w Archiwum Instytutu Pamięci Narodowej pod sygnaturą AIPN 01224/1596/J.

</doc>
<doc id="477217" url="https://pl.wikipedia.org/wiki?curid=477217" title="Dr. Alban">
Dr. Alban

Dr. Alban, właściwie Alban Uzoma Nwapa (ur. 26 sierpnia 1957 w Ogucie) – nigeryjsko-szwedzki piosenkarz i producent muzyczny, z zawodu lekarz dentysta. Jedna z największych gwiazd muzyki eurodance lat 90 XX wieku.
Życiorys.
Wczesne lata.
Urodził się w wielodzietnej rodzinie dentysty w miejscowości Oguta w Nigerii. W 1979 wyjechał do Szwecji, gdzie studiował stomatologię. Aby sfinansować swoje studia, zaczął pracować jako DJ w sztokholmskim klubie Alphabet Street. Pełne kwalifikacje zawodowe uzyskał w 1988, jako dentysta pracował jednak do 1990, kiedy to postanowił rozpocząć karierę muzyczną.
Kariera muzyczna.
W 1990 poznał szwedzkiego producenta Denniza Popa z wytwórni SweMix. W 1991 współpracowali nad debiutanckim albumem studyjnym Dr. Albana, zatytułowanym "Hello Afrika". Płyta odniósła sukces komercyjny, sprzedając się na świecie w nakładzie ok. 1 miliona egzemplarzy. Album promował singlami: „Hello Afrika”, „No Coke” i „Stop The Pollution”, które stały się przebojami. W 1992 wydał drugi album studyjny pt. "One Love", który promował przebojami: „One Love”, „Sing Hallelujah” i „It's My Life”. Piosenka „It's My Life” sprzedała się na świecie w nakładzie 6 milionów egzemplarzy, była „numerem 1” na listach przebojów w niemal całej Europie.
W 1994 wydał trzeci album pt. "Look Who's Talking", na którym znalazły się single: „Look Who's Talking”, „Away from Home” i „Let The Beat Go On”. W 1995 założył własną wytwórnię muzyczną Dr. Records, która miała na celu promocję początkujących wykonawców muzyki eurodance. W 1996 wydał czwarty album pt. "Born in Africa", na którym umieścił m.in. utwory „This Time I'm Free”, „Born in Africa” i „Hallelujah Day”. W 1997 przygotował pierwszy album kompilacyjny pt. "The Best Of Dr. Alban 1991 – 1997", zawierający jego największe przeboje oraz remiksy autorstwa gwiazd niemieckiej sceny klubowej, takich jak Sash! czy DJ Quicksilver, a także wydał piątą płytę studyjną pt. "I Believe".
W 1999 wystąpił gościnnie w utworze Sash! – „Colour the World”, po czym zrobił sobie dwuletnią przerwę w karierze. W 2001 wydał kolejny album pt. "Prescription", który promował singlami: „Because of You” i „What Do I Do”. W 2002 pojawił się gościnnie w utworze DJ-a Aligatora „I Like to Move It”. W 2007 wydał siódmy album studyjny pt. "Back to Basics".
W 2014 wraz z Jessicą Folcker startował w programie "Melodifestivalen 2014", wyłaniającym reprezentanta Szwecji w 59. Konkursie Piosenki Eurowizji. Ich konkursową piosenką był utwór „Around the World”, który 15 lutego zaprezentowali w trzecim półfinale selekcji. Zajęli piąte miejsce, odpadając z eliminacji.
W 2020 roku wraz z polskim raperem Popkiem nagrał odświeżoną wersję swojego przeboju „It’s My Life” (dwukrotnie platynowa płyta w Polsce) oraz „Sing Hallelujah”. 

</doc>
<doc id="477221" url="https://pl.wikipedia.org/wiki?curid=477221" title="Cab Calloway">
Cab Calloway

Cabell "Cab" Calloway (ur. 25 grudnia 1907 w Rochester, zm. 18 listopada 1994 w Hockessin) – amerykański wokalista, kompozytor i bandlider jazzowy. Popularny m.in. dzięki roli w filmie "The Blues Brothers" i śpiewanej w nim piosence "Minnie the Moocher" z 1931.
Życiorys.
Cabell Calloway III urodził się jako drugie z sześciorga dzieci afroamerykańskiego prawnika Cabella Callowaya II i jego żony Eulalii Reed. W wieku sześciu lat przeniósł się z rodzicami do Baltimore, gdzie jego ojciec objął praktykę. Jako najstarszy syn miał – wedle planów rodziców – ukończyć studia prawnicze i przejąć kancelarię. Jednak, po skończeniu szkoły średniej w Baltimore, dzięki pomocy swojej starszej siostry, Blanche, wyjechał do Chicago. Tam rozpoczął naukę w Crane College, ale podobnie jak Blanche, próbował swych sił w show-businessie. W 1925 został perkusistą w Sunset Cafe Band. W ciągu dwóch następnych lat zorganizował własny zespół, Cab Calloway and His Alabamians, w którym był wokalistą. Występował z nim na scenach Chicago i wkrótce został zaproszony do "Savoy Ballroom" w Nowym Jorku. Wyjazd ten okazał się nieudany, co spowodowało rozwiązanie zespołu.
Calloway powrócił na krótko do Chicago, gdzie występował w musicalu "Connie's Hot Chocolates". Wkrótce, za namową menedżera Irvinga Millsa, zorganizował nowy zespół i powrócił do Nowego Jorku. Początkowo występował na scenach Harlemu, od 1929 znalazł zatrudnienie w "Cotton Club", śpiewając także w orkiestrze Duke'a Ellingtona. Zainspirowany przez Louisa Armstronga, rozpoczął wtedy eksperymenty z wokalistyką scat, czego przykładem była jego najsłynniejsza kompozycja, "Minnie the Moocher" z 1931, z charakterystycznym refrenem: "Hi de hi de hi de ho".
Największą popularnością Calloway cieszył się w latach 30. i 40. XX w. Poza estradą, występował również w produkcjach filmowych, m.in. komedii "International House" z 1933 (z przebojem "Reefer Man") i musicalu "Stormy Weather" z 1943. Jego książka "Hepster's Dictionary" z 1944 sprzedana została w ponad dwu milionach egzemplarzy w sześciu wydaniach. Przez orkiestrę Callowaya przewinęło się wielu znanych muzyków: trębacz Dizzy Gillespie, saksofoniści Chu Berry, Ben Webster i Hilton Jefferson, kontrabasista Milt Hinton czy perkusista Cozy Cole. Podczas II wojny światowej big band Callowaya dawał koncerty dla żołnierzy w Stanach Zjednoczonych i Kanadzie. Po wojnie powrócił do grania w klubach nowojorskich, występował również na scenach Broadwayu, m.in. w operze "Porgy and Bess" George'a Gershwina i jako Horace Vandergelder – w obsadzonej wyłącznie przez Afroamerykanów – wersji musicalu "Hello, Dolly!" z 1968. Nagrodzoną Tony Award rolę tytułową grała Pearl Bailey (żona perkusisty Louiego Bellsona), z którą przez wiele lat był zaprzyjaźniony.
W 1980 roku Cab Calloway wystąpił w filmie "The Blues Brothers" w reżyserii Johna Landisa. Zaśpiewał w nim również swój przebój "Minnie the Moocher". Pozostał aktywny zawodowo aż do lat 90. W czerwcu 1994 doznał udaru mózgu i zmarł pięć miesięcy później. Żonaty od 1953 z Zulme "Nuffie" Calloway (zm. 2008), miał córkę Chris, z którą występował w ostatnich latach życia. W 1999 piosenka "Minnie the Moocher" została uhonorowana Grammy Hall of Fame Award. Natomiast sam Calloway otrzymał Grammy Lifetime Achievement Award w 2008.

</doc>
<doc id="477225" url="https://pl.wikipedia.org/wiki?curid=477225" title="Campino">
Campino

Campino, właśc. Andreas Frege (ur. 22 czerwca 1962 w Düsseldorfie) – niemiecki autor tekstów piosenek, wokalista i frontman zespołu punkrockowego Die Toten Hosen, dziennikarz i aktor.
Życiorys.
Wczesne lata.
Urodził się w Düsseldorfie, w Nadrenii Północnej-Westfalii jako jedno z pięciorga dzieci (jeden z jego braci zmarł przed jego urodzeniem) Jennie Fregge i niemieckiego sędziego Joachima Frege. Jego matka była rodowitą Angielką, studiowała na Uniwersytecie Oksfordzkim i kształciła swoje dzieci dwujęzycznie. Jego starsza siostra Judith Frege to odnosząca sukcesy tancerka baletowa i autorka, a jego starszy brat Michael Frege (ur. 1959) to wybitny prawnik. Jest potomkiem Gottloba Frege (Frege House w Lipsku). Jego dziadek Ludwig Frege był prezesem Federalnego Sądu Administracyjnego. Pradziadek Franz Friedrich Konrad Frege (1843-1920) był synem proboszcza Berlin-Schöneberg Ferdinanda Ludwiga Frege (1804-1883).
Kiedy miał dwa lata, jego rodzina przeprowadziła się z Düsseldorfu do Mettmann. Tam uczęszczał do szkoły podstawowej Astrid-Lindgren-Grundschule, a następnie naukę kontynuował w Heinrich-Heine-Gymnasium w Mettmann. Jednak po roku przeniósł się do Humboldt-Gymnasium w Düsseldorfie. Tam jego koledzy z klasy nazwali go „Campino” po bitwie w klasie.
Od października 1983 przez osiem miesięcy odbywał służbę wojskową.
Kariera.
Pod wpływem swojego starszego brata Jana (ur. 1955) zainteresował się punk rockiem. Uczęszczał do klasy z młodszym Michaelem 'Breiti' Breitkopfem, gitarzystą i współzałożycielem Die Toten Hosen. Obaj ukończyli liceum w 1983.
Pracował jako dziennikarz dla magazynu „Der Spiegel”, gdzie przeprowadził wywiady m.in. z Paulem McCartneyem i Angelą Merkel. Od 1978 do 1982 był wokalistą punkrockowej grupy KC, a następnie został liderem zespołu Die Toten Hosen, gdzie pisał teksty i śpiewał piosenki zarówno w języku niemieckim, jak i angielskim.
Piosenka „Alles ist eins”, która 5 stycznia 1998 ukazała się na singlu „Pushed Again”, dedykowana została Rieke Lax, dziewczynie z Holandii, która zginęła 28 czerwca 1997 na 1000. koncercie zespołu na Rheinstadion w Düsseldorfie.
W 1992 zadebiutował na kinowym ekranie w komedii "Dłuższa sobota" ("Langer Samstag"). W dramacie Wima Wendersa "Spotkanie w Palermo" ("Palermo Shooting" (2008) u boku Dennisa Hoppera i Milli Jovovich zagrał postać wziętego fotografa mody.
Od sierpnia do października 2006 występował jako Mackie Majcher w musicalu Bertolta Brechta "Opera za 3 grosze" ("Die Dreigroschenoper") w reż. Klausa Marii Brandauera na scenie Admiralspalast w Berlinie.
Życie prywatne.
Ze związku z aktorką Kariną Krawczyk ma syna Juliana Lenna (ur. 9 marca 2004).
W 2018 podczas gali wręczenia kontrowersyjnych nagród Echo Music Prize, skrytykował i wypowiedział się przeciwko antysemickim, homofobicznym lub mizoginistycznym stwierdzeniom. Campino jest także sponsorem szkoły w Birkenwerder w Brandenburgii, gdzie nadzoruje projekt „Szkoła bez rasizmu – szkoła z odwagą”. Od czasu śmierci rodziców, którzy zmarli na raka jelita grubego, Campino angażuje się w działalność edukacyjną i publicznie zachęca do udziału w badaniach przesiewowych.
Campino to zagorzały fan klubu piłkarskiego Fortuna Düsseldorf, który wspierał finansowo. Jest również fanem zespołu Liverpool FC, w którego koszulce wystąpił w teledysku do piosenki „Bayern” (1999). Po jednej z przegranych zespołu, złamał nogę kopiąc z frustracji w pojemnik na śmieci.

</doc>
<doc id="477229" url="https://pl.wikipedia.org/wiki?curid=477229" title="Aleksander Piotr Czekanowski">
Aleksander Piotr Czekanowski



</doc>
<doc id="477231" url="https://pl.wikipedia.org/wiki?curid=477231" title="Leszek Herdegen">
Leszek Herdegen

Leszek Herdegen (ur. 28 maja 1929 w Poznaniu, zm. 15 stycznia 1980 w Toruniu) – polski aktor i pisarz.
Życiorys.
Urodził się w Poznaniu, dzieciństwo spędził w Toruniu. Podczas II wojny światowej, pracował fizycznie, wziął udział w powstaniu warszawskim. Zadebiutował w 1946 jako literat, publikując wiersze i artykuły. W 1953 poparł działania stalinowskich władz PRL, podpisując Rezolucję Związku Literatów Polskich w Krakowie w sprawie procesu krakowskiego. Studiował w Państwowej Wyższej Szkole Aktorskiej w Krakowie, którą ukończył w 1953. Przez pewien czas pracował jednocześnie w wydawnictwach literackich i w teatrze. Zasłynął z pracowitości i cieszył się sympatią widzów. W 1964 został wybrany „najulubieńszym aktorem Krakowa”. 
Do jego popularności przyczyniły się role filmowe, m.in. te zagrane w "Nieznanym" (1964), "Faraonie" (1965) i "Potopie" (1974). Pojawiał się też w serialach, m.in. "Polskie drogi" (1976–77) czy "Życie na gorąco" (1978).
Znany jest jako wykonawca „Pieśni o małym rycerzu", ballady, którą zaśpiewał w serialu "Przygody pana Michała". Ostatnią kinową rolę, sturmbannführera SS – zagrał w dramacie wojennym Henryka Bielskiego "Gwiazdy poranne" (1979). 
Pośmiertnie otrzymał wyróżnienie „Złoty Ekran 79” za całokształt twórczości artystycznej w TV. 
Życie prywatne.
Pierwszą jego żoną była aktorka Halina Zaczek (od 4 czerwca 1952 do 1961). Drugą żoną była Lidia Zamkow.
Przyjaciel Sławomira Mrożka. Został pochowany na Cmentarzu Rakowickim w Krakowie.

</doc>
