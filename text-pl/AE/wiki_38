<doc id="477238" url="https://pl.wikipedia.org/wiki?curid=477238" title="Bezpieczeństwo">
Bezpieczeństwo

Bezpieczeństwo – stan dający poczucie pewności i gwarancję jego zachowania oraz szansę na doskonalenie.
Rodzaje bezpieczeństwa.
Wyróżnia się następujące rodzaje bezpieczeństwa:
Pojęcie bezpieczeństwa.
Pojęcie bezpieczeństwa państwa ewoluowało przez wieki, a w ostatnich dekadach XX wieku szczególnie szybko zmieniało znaczenie. Wobec zmiany środowiska międzynarodowego na przełomie lat osiemdziesiątych i dziewięćdziesiątych XX wieku i związanej z tym ewolucji postrzegania zagrożeń coraz większe znaczenie zaczęto przywiązywać do bezpieczeństwa pozamilitarnego. Wyłoniło się więc bezpieczeństwo ekologiczne, ekonomiczne, energetyczne, informacyjne, socjalne i wiele innych, jak na przykład bezpieczeństwo humanitarne. Zarysowała się tendencja, aby przez bezpieczeństwo państwa rozumieć wszystko co może mieć jakikolwiek związek z zagrożeniem państwa i jego społeczeństwa.
Z tego względu wydaje się rozsądna propozycja Ryszarda Zięby, żeby wyodrębnić następujące podstawowe wartości składające się na bezpieczeństwo współczesnych państw:
Bezpieczeństwo Polski.
Do tego zbioru wartości należą podstawowe cele polskiej polityki bezpieczeństwa, określone następująco:

</doc>
<doc id="477239" url="https://pl.wikipedia.org/wiki?curid=477239" title="Harvey Williams Cushing">
Harvey Williams Cushing



</doc>
<doc id="477244" url="https://pl.wikipedia.org/wiki?curid=477244" title="Dekanat Reda">
Dekanat Reda

Dekanat Reda – jeden z 24 dekanatów katolickich archidiecezji gdańskiej, obejmujący obszar miast Rumia i Reda. Dziekanem jest proboszcz parafii św. Jana z Kęt w Rumi – ks. prałat Włodzimierz Kozłowski.
Parafie.
W skład dekanatu wchodzi 9 parafii:
Sąsiednie dekanaty.
Gdynia-Chylonia, Gdynia-Oksywie, Puck, Wejherowo

</doc>
<doc id="477248" url="https://pl.wikipedia.org/wiki?curid=477248" title="Potop (film 1974)">
Potop (film 1974)

Potop – polski film historyczny z 1974 roku w reżyserii Jerzego Hoffmana, będący trzecią ekranizacją powieści Henryka Sienkiewicza pod tym samym tytułem. Akcja filmu toczy się podczas potopu szwedzkiego w Rzeczypospolitej Obojga Narodów, a jego głównym bohaterem jest awanturniczy chorąży Andrzej Kmicic, który zostaje okryty hańbą wskutek podpalenia wsi oraz kolaboracji ze środowiskami proszwedzkimi; wskutek tego zmienia swe nazwisko, pod którym próbuje naprawić swe krzywdy i przeżywa zmianę swej osobowości.
Pomysł na ekranizację "Potopu" zrodził się w 1969 roku, gdy Jerzy Hoffman wraz z historykiem Adamem Kerstenem przygotował scenariusz do adaptacji, skracając lub usuwając liczne oryginalne wątki zawarte w powieści. Na realizację filmu przeznaczono budżet w wysokości 100 milionów ówczesnych złotych. W czasie realizacji film był największym przedsięwzięciem produkcyjnym w historii polskiej kinematografii. Zdjęcia do filmu nakręcono w latach 1971–1973, korzystając z plenerów polskich i radzieckich. W obsadzie aktorskiej znaleźli się między innymi Daniel Olbrychski, Małgorzata Braunek, Tadeusz Łomnicki i Kazimierz Wichniarz.
Po premierze "Potop" uzyskał entuzjastyczne recenzje krytyków, a doceniła go także wielomilionowa, licząca ponad 27 milionów widzów w kinach widownia. Film Hoffmana otrzymał liczne nagrody, między innymi przyznawane po raz pierwszy Złote Lwy na Festiwalu Polskich Filmów Fabularnych. "Potop" był nominowany również do Oscara dla najlepszego filmu nieanglojęzycznego.
Fabuła.
Akcja filmu toczy się w Rzeczypospolitej Obojga Narodów podczas wojny polsko-szwedzkiej w latach 1655–1660. Składa się z dwóch części.
Część I.
Głównym bohaterem "Potopu" jest chorąży orszański Andrzej Kmicic, zaręczony ze szlachcianką Oleńką Billewiczówną. Wraz ze swoimi towarzyszami przybywa do wsi Lubicz. Gdy kompanioni Kmicica wizytują karczmę, wdają się w konflikt z przedstawicielami rodu Butrymów, przez których zostają zabici. Gdy Kmicic dowiaduje się o śmierci towarzyszy, w odwecie pali należącą do Butrymów wioskę Wołmontowicze. Następnie ukrywa się u Oleńki, która jednak zrywa z nim zaręczyny na wieść o tym, co uczynił. Chorąży porywa Billewiczównę i barykaduje się w Lubiczu. Na odsiecz porwanej przybywają siły dowodzone przez Michała Wołodyjowskiego. Widząc przewagę rywala, Kmicic grozi wysadzeniem dworu. W odpowiedzi na groźbę Wołodyjowski wyzywa go na pojedynek i obiecuje, że w razie zwycięstwa Kmicica będzie mógł on odejść wolny. Wołodyjowski rani w pojedynku chorążego orszańskiego i uwalnia Oleńkę.
Wołodyjowski proponuje Kmicicowi, aby dla zmycia swej hańby sformował chorągiew dla hetmana Janusza Radziwiłła. Kmicic przybywa później ze sformowaną chorągwią do Radziwiłła, który zamierza wykorzystać korzystną sytuację polityczną – wkroczenie wojsk Karola X Gustawa do Rzeczypospolitej – w celu separacji Litwy od Korony. Hetman żąda od Kmicica złożenia przysięgi wierności. Sam zaś podczas uroczystego spotkania szlachty w Kiejdanach wznosi toast na cześć Karola X Gustawa, tym samym przyznając się do zdrady króla Jana Kazimierza. Zebrani, włącznie z Wołodyjowskim i jego kompanem Janem Zagłobą, protestują wobec aktu zdrady, po czym zostają aresztowani przez służbę Radziwiłła. Kmicic na dodatek powstrzymuje odsiecz aresztowanym, tracąc do reszty zaufanie ze strony Oleńki. Gdy chorąży zgłasza swoje wątpliwości Radziwiłłowi, ten twierdzi, że jego kolaboracja jest pozorna i służy dobru ojczyzny, po czym zapewnia go, że jeńcy będą bezpieczni. W praktyce zamierza ich wydać królowi szwedzkiemu i skazać na śmierć. Jednak dzięki podstępowi Zagłoby jeńcom Radziwiłła udaje się obezwładnić eskortę dowodzoną przez oficera Rocha Kowalskiego.
Tymczasem Kmicic po rozmowie z bratem hetmana – księciem Bogusławem Radziwiłłem – odkrywa, że prawdziwymi intencjami Radziwiłłów są tylko i wyłącznie własne korzyści. Przy nadarzającej się okazji usiłuje dokonać porwania Bogusława, aby uzyskać rehabilitację ze strony króla polskiego. Akcja jednak kończy się niepowodzeniem, a Kmicic zostaje ciężko ranny.
Część II.
Po dojściu do zdrowia Andrzej Kmicic uzmysławia sobie, że teraz jest nie tylko wrogiem Szwedów i Radziwiłłów, ale i żołnierzy opozycji antyszwedzkiej, którzy uznają go za zdrajcę. Przyjmuje wówczas przybrane imię Babinicz, pod którym wraz z wiernymi sobie wachmistrzem Soroką oraz kompanami Kiemliczami dociera do Częstochowy. Tam ostrzega przeora Augustyna Kordeckiego, że Szwedzi zmierzają do zaatakowania klasztoru na Jasnej Górze. Załoga gorączkowo przygotowuje obronę, stawiając opór oblegającym klasztor wojskom szwedzkim pod dowództwem generała Burcharda Müllera. Wielkie straty obrońcom zadaje jednak potężna szwedzka kolubryna. Nocą Kmicic-Babinicz więc dokonuje sabotażu armaty, wysadzając ją. Nazajutrz zostaje jednak pojmany przez Müllera i wydany pułkownikowi Kuklinowskiemu, który poddaje jeńca torturom. Kmicic zostaje jednak uratowany z opresji przez Kiemliczów, po czym zadaje srogą zemstę pułkownikowi.
Tymczasem Janusz Radziwiłł przenosi Oleńkę z Kiejdan do Taurogów, oddając ją pod opiekę bratu Bogusławowi, sam zaś przygotowuje obronę przeciwko zbuntowanej wobec niego szlachty. Kmicic zaś wyrusza na Śląsk, gdzie nadal pod fałszywym nazwiskiem oferuje swą służbę królowi Janowi Kazimierzowi. Ten organizuje powrót do Polski, ale w górskim wąwozie orszak królewski zostaje zaatakowany przez wojska szwedzkie. Kmicic ofiarnie broni króla walcząc z Kiemliczami przeciw całemu oddziałowi szwedzkiemu, po czym pada ranny. Gdy potyczka zostaje wygrana, Kmicic wyjawia królowi swoje prawdziwe nazwisko. Natomiast Janusz Radziwiłł, pozbawiony pomocy ze strony zafascynowanego Oleńką Bogusława, umiera podczas oblężenia jego zamku w Tykocinie. Billewiczówna w stroju szwedzkiego oficera decyduje się uciec z Taurogów.
Ponosząca coraz więcej klęsk armia szwedzka szykuje się do wielkiej bitwy z polskimi konfederatami. Polskie oddziały dowodzone przez Stefana Czarnieckiego, ze znaczącym udziałem dragonów Wołodyjowskiego i Kmicica dowodzącego Tatarami, zadają decydującą klęskę Szwedom. Podczas bitwy Kmicic walczy z Bogusławem Radziwiłłem ostatecznie raniąc go i biorąc do niewoli. Po zwycięskiej bitwie mimo początkowej chęci spotkania z Oleńką postanawia wyruszyć na dalszą wojnę gdzie zostaje ciężko ranny i odwieziony przez wiernego Sorokę do Lubicza. Po wyleczeniu się z ran przybywa do kościoła w Upicie, gdzie listem królewskim uroczyście zostaje zrehabilitowany w oczach społeczności. Oleńka wtedy dowiaduje się, że jej ukochany nie jest zdrajcą.
Twórcy.
Opracowano na podstawie materiału źródłowego.
Obsada.
Opracowano na podstawie materiału źródłowego.
Produkcja.
Scenariusz.
Po premierze "Pana Wołodyjowskiego" w 1969 roku Jerzy Hoffman rozpoczął przygotowania do ekranizacji środkowego ogniwa "Trylogii" Sienkiewicza. Zaproponował współpracę przy pisaniu scenariusza historykowi Adamowi Kerstenowi, który został także kierownikiem naukowym przyszłego dzieła. Hoffman wraz z Kerstenem musiał dokonać wielu uproszczeń fabuły powieści, między innymi usunął ze scenariusza licznych bohaterów epizodycznych i ograniczył liczbę bitew do pokazania w filmie. Scenarzyści zdecydowali się także na nadanie poszczególnym postaciom rysów współczesnych czasom powstawania filmu, przy jednoczesnym zachowaniu występujących w pierwowzorze archaizmów. Scenariusz do "Potopu" został ukończony i przyjęty w grudniu 1969 roku.
Przygotowania.
Po napisaniu scenariusza Hoffman zaczął kompletować ekipę filmową. Producentem filmu został Wilhelm Hollender, operatorem – Jerzy Wójcik, a montażystą – Zenon Piórecki. Twórcy gorączkowo poszukiwali plenerów do "Potopu", a dopięty budżet 100 milionów starych złotych wymuszał dodatkowe oszczędności. Hoffman zdecydował się na współpracę z mińską wytwórnią Biełaruśfilm; właśnie w atelier pod Mińskiem zaplanowano zdjęcia przedstawiające Wołmontowicze i Lubicz. Dzięki radzieckiej wytwórni Mosfilm udało się pozyskać do filmu pułk kawalerii, który później wykorzystano do kręcenia wielkiej batalii. Ekipa zdecydowała, że występujące w powieści Kiejdany i Taurogi będą imitowane przez Podhorce i Olesko, choć Kersten był za wyborem Krasiczyna i Winniczy.
Pod koniec 1970 roku ekipa filmowa uzyskała zgodę zakonu paulinów na kręcenie zdjęć w klasztorze na Jasnej Górze – dokładnie tam, gdzie odbywała się akcja powieści Sienkiewicza. Zdecydowano się na wykorzystanie współczesnej, XX-wiecznej architektury Jasnej Góry, bo była najbardziej rozpoznawalna dla przyszłych widzów. Konsultanci ustalili, że po dobudowaniu bastionu i podwyższeniu muru będzie można przystąpić do zdjęć w klasztorze. Nie dało się jednak zatuszować znajdującej się niedaleko budowli XIX-wiecznej wieży.
Na potrzeby filmowego "Potopu" obsadzonych zostało ponad 200 ról. Michała Wołodyjowskiego zagrał Tadeusz Łomnicki, występujący już w "Panie Wołodyjowskim" w tej samej roli. Rola Zagłoby była początkowo przeznaczona dla Mieczysława Pawlikowskiego, lecz ten z powodu zawału serca nie mógł wziąć udziału w zdjęciach; w tej roli zastąpił go Kazimierz Wichniarz. Jako Kmicica Hoffman wybrał Daniela Olbrychskiego, który w "Panu Wołodyjowskim" grał rolę Azji; postać Oleńki powierzono Małgorzacie Braunek, a Janusza Radziwiłła zagrał Władysław Hańcza.
Zdjęcia.
Zdjęcia do "Potopu" rozpoczęły się w 1971 roku. Rozpoczęto budowę dekoracji w Częstochowie i w Mińsku, a Hoffman z trudem wystarał się o wysokiej jakości obiektyw Panavision. Po wykonaniu setek kostiumów i rekwizytów na przełomie 1971 i 1972 roku częściowo zrealizowano scenę oblężenia Częstochowy, a także scenę pożaru oraz niektóre plany ogólne Wołmontowicz, Pacuneli i Lubicza. Za plenery posłużyły także Bogusławice (gdzie przebudowano teren w miejsce odtwarzające majątek Billewiczów w Wodoktach), Zamek Królewski na Wawelu (służący za zamek w Kiejdanach), Pieskowa Skała oraz Łódź, gdzie nakręcono sceny atelierowe.
Prace nad "Potopem" skomplikowały się, gdy na początku roku 1972 został zlikwidowany zespół filmowy odpowiedzialny za jego produkcję. Władze rozważały przerwanie zdjęć, ale nakłady przeznaczone na produkcję filmu były zbyt duże, aby zakończyć ją przed czasem. Hoffman wziął na siebie pełną odpowiedzialność za produkcję "Potopu". W 1972 roku ekipa filmowa wyjechała do ZSRR. W Podhorcach i Olesku zrealizowano sceny plenerowe; w Mińsku nakręcone zostały szturm Lubicza i pojedynek Kmicica z Wołodyjowskim. Do sceny pojedynku użyto wody z sikawek strażackich, która miała udawać deszcz. Do sceny pojedynku Wołodyjowskiego z Kmicicem odtwórcy głównych ról przygotowywali się dwa miesiące, ponieważ Łomnicki był słabszym szermierzem aniżeli Olbrychski, tymczasem w filmie miał okazywać wyższość nad filmowym Kmicicem. Najwięcej uwagi poświęcono wielkiej bitwie, którą ekipa nakręciła pod Kijowem. Upał sięgający 40 stopni Celsjusza wyczerpywał ekipę; pole bitwy po każdej szarży nieustannie zraszano. Zaplanowany został szereg scen kaskaderskich, a do zdjęć wykorzystano radziecki pułk kawalerii. Ze względu na oszczędność reżyser musiał zrezygnować z niektórych zawartych w scenariuszu wątków.
Gdy ekipa filmowa powróciła z ZSRR do Polski, rozpoczęła intensywne prace nad zdjęciami w rodzimym kraju. Odbyły się między innymi pod Łodzią, w Sulejowie, Krakowie, Pieskowej Skale i puszczy Niepołomickiej. Zimą przełomu 1972 i 1973 roku udało się jeszcze dokończyć zdjęcia w Częstochowie i Zakopanem. W maju 1973 roku, pod 535 dniach zdjęciowych, zakończono realizację filmu, po czym został on poddany montażowi i udźwiękowieniu. Muzykę do "Potopu" skomponował Kazimierz Serocki, który dopełniał wszelkich starań, aby ścieżka dźwiękowa została zsynchronizowana z akcją filmu. Muzyka została nagrana w ciągu dwóch dni w sali łódzkiej wytwórni. Pełny materiał filmowy zrealizowany podczas zdjęć został znacznie okrojony, przez co film trwa nieco ponad 5 godzin. Według reżysera Jerzego Hofmanna, całość zrealizowanej wersji materiału trwałaby około 20 godzin projekcji. Uroczysta premiera "Potopu" odbyła się 2 września 1974 roku.
Łącznie w filmie wystąpiło 400 aktorów, do zdjęć przygotowano 23 tys. kostiumów, zaś przy realizacji zapisano kilkanaście tysięcy metrów barwnej taśmy filmowej.
Odbiór filmu.
Ukazanie się "Potopu" poprzedziła zapalczywa dyskusja na temat obsadzenia Daniela Olbrychskiego, który grał już Azję Tuhajbejowicza w "Panie Wołodyjowskim", w roli Kmicica. Zainicjował ją na łamach „Życia Warszawy” krytyk Stanisław Grzelecki, który wraz z recenzentem Januszem Czaplińskim z „Expressu Wieczornego” przeciwstawiał się owemu doborowi aktora. Obaj krytycy powoływali się na anonimowe listy czytelników, którzy rzekomo domagali się obsadzenia innego aktora w roli Kmicica. Z agresywnego tonu wypowiedzi Czaplińskiego kpił na łamach „Kultury” Janusz Głowacki, a Krzysztof Mętrak z „Filmu” zarzucił inicjatorom dyskusji manipulowanie głosami czytelników. Ostatecznie Grzelecki i Czapliński odwołali swe sądy wobec Olbrychskiego.
Po swej premierze "Potop" został entuzjastycznie przyjęty zarówno przez widownię (obejrzało go w kinach ponad 27 milionów widzów), jak i – początkowo – przez krytyków. Aleksander Ledóchowski na łamach „Kina” pisał, iż „film Hoffmana przechwycił to wszystko, co ważne jest dla prozy Sienkiewicza”. Zdaniem Krzysztofa Mętraka:
 Krytycy przychylni dziełu Hoffmana zgodnie chwalili staranną adaptację utworu literackiego, biegłość warsztatową filmu, a także jego wartość patriotyczną i kulturową. Szczególne pochwały zebrał Daniel Olbrychski za swoją kreację Kmicica, którą Maria Malatyńska z „Życia Literackiego” określiła mianem brawurowej.
Bardziej sceptyczni wobec dzieła Hoffmana krytycy zarzucali mu, że przypomina bardziej romans z gatunku płaszcza i szpady niż wierną adaptację pierwowzoru. Zygmunt Kałużyński na łamach „Polityki” stawiał wobec filmowego "Potopu" zarzuty, iż jego forma przywołuje na myśl staroświeckie kino hollywoodzkie z lat 50. XX wieku. Stanisław Grzelecki zwracał uwagę na to, że główne postacie utworu są niegodne naśladowania w rzeczywistości, a pominiętych zostało wiele wątków zawartych w pierwowzorze. Cezary Wiśniewski z pisma „Ekran” zarzucił filmowi Hoffmana, że poprzez zastosowanie licznych skrótów staje się niezrozumiały, a gubi się w utworze ogólnonarodowy charakter wojny.
"Potop" stał się obiektem rozważań historyków, którzy upatrywali w dziele Hoffmana przekształcenia wymowy powieści Sienkiewicza. Ryszard Koniczek wskazywał na fakt, iż „ekranizacja "Potopu" sprowadziła mit do właściwych wymiarów” i pozbawiła powieść ideologicznej wymowy. Antoni Mączak stwierdził ponadto, że wymowa mobilizacyjna utworu uległa dezaktualizacji. Janusz Tazbir umiejscowił filmowy "Potop" wśród dzieł propagujących tradycyjną wizję przeszłości narodowej, w przeciwieństwie do "Popiołów" autorstwa Andrzeja Wajdy.
Różnice między powieścią a filmem.
Historycy filmu Ryszard Bujnicki i Alicja Helman zwrócili uwagę na znaczącą ingerencję reżysera w przesłanie utworu Sienkiewicza. Postacią centralną utworu uczyniono Andrzeja Kmicica, redukując liczbę wątków zawartych w utworze. Wobec obszerności całego dzieła literackiego skróceniu bądź wykluczeniu z fabuły uległy konkretne wątki i postacie, między innymi pominięto elementy perypetii Andrzeja Kmicica, zredukowano rolę Zagłoby oraz nie uwzględniono postaci Anusi Borzobohatej-Krasieńskiej, Ketlinga, Rzędziana, Jana i Stanisława Skrzetuskich czy Tomasza Billewicza, stryja Oleńki Billewiczówny. Pominięte zostały także walki polsko-szwedzkie o Warszawę. Zrezygnowano również z pokazania ciętej riposty Zagłoby proponującego królowi szwedzkiemu Niderlandy, jak również z rozgraniczenia bohaterów utworu na katolików i innowierców.
Ponieważ Hoffman kręcił swój film w czasach innych niż okres powstawania powieści, zaprezentował bardziej współczesne i bliższe realizmowi historycznemu podejście do historii. Stąd też Jan Kazimierz, wyeksponowany w powieści, w filmie jest człowiekiem miernym, niezdolnym do wywarcia wpływu na wydarzenia wojenne; z kolei na przykład Janusz Radziwiłł nie jest w filmie postacią jednoznacznie negatywną, gdyż w rzeczywistości historycznej zdrada z jego strony nastąpiła wskutek trudnej ówczesnej sytuacji Litwy. Podobnie obrona Jasnej Góry, w powieści ukazana jako punkt zwrotny wojny, została w filmie sprowadzona do proporcji rzeczywistych.
Reżyser przesunął również akcenty dotyczące postaci fikcyjnych. Kmicic w kreacji Daniela Olbrychskiego połączył wizerunek siedemnastowiecznego warchoła z targaną wątpliwościami osobą młodzieńca rodem z połowy wieku XX. Również Małgorzata Braunek jako Oleńka zerwała z sienkiewiczowskim wizerunkiem idealistki, wyposażając swoją bohaterkę w cechy romantyczne. Filmowy "Potop" pozbawiony jest także wysokiego okrucieństwa charakterystycznego dla stylu pisarza. Dialog w filmie uległ ponadto redukcji na rzecz strony wizualnej dzieła Hoffmana.
Nagrody i wyróżnienia.
"Potop" został uhonorowany kilkunastoma nagrodami i wyróżnieniami. Na pierwszej edycji Festiwalu Polskich Filmów Fabularnych w 1974 zdobył cztery nagrody: „Grand Prix Złote Lwy”, nagrodę za pierwszoplanową rolę męską dla Daniela Olbrychskiego w kategorii filmów kinowych oraz nagrodę publiczności w kategorii filmów telewizyjnych. Pismo „Film” przyznało mu dwie Złote Kamery dla najlepszego filmu polskiego i najlepszego aktora (Olbrychskiego). Jerzy Hoffman za swój film otrzymał nagrodę Nagrodę Ministra Kultury i Sztuki I stopnia; "Potop" uzyskał także nominację do Oscara dla najlepszego filmu nieanglojęzycznego na 47. ceremonii wręczenia Oscarów w 1975.
Pojedynek Kmicica z Wołodyjowskim w 2007 roku został wyróżniony przez „Film” Złotą Kaczką pięćdziesięciolecia, a w 2009 roku sam film otrzymał tę samą nagrodę „dla najlepszego filmu historyczno-kostiumowego w historii polskiej kinematografii” (ponadto aktor Tadeusz Łomnicki otrzymał między innymi za rolę w "Potopie" nagrodę „dla najlepszego aktora polskich filmów historyczno-kostiumowych”).
"Potop Redivivus".
Jerzy Hoffman po latach zainicjował powstanie odnowionej cyfrowo, przeznaczonej do dystrybucji kinowej wersji "Potopu" pod nazwą "Potop Redivivus". Wraz z montażystą Marcinem Bastkowskim skrócił czas trwania filmu z pięciu do trzech godzin, aby "Potop" można było bezproblemowo dystrybuować. "Potop Redivivus" skraca wątki z pierwotnej wersji filmu (np. sceny szwedzkiej kolubryny oraz przemarszu wojsk szwedzkich), ale ostateczny materiał został odnowiony; usunięto uszkodzenia zapisane na filmowym negatywie, a materiał zapisany na starej taśmie filmowej poddano korekcji barwnej. Premiera "Potopu Redivivus" odbyła się 15 września 2014 roku.

</doc>
<doc id="477252" url="https://pl.wikipedia.org/wiki?curid=477252" title="Wielki Międzyrzecz">
Wielki Międzyrzecz

Wielki Międzyrzecz (, "Wełyki Meżyriczi") − wieś na Ukrainie, w obwodzie rówieńskim, w rejonie korzeckim. W 2001 roku liczyła 2192 mieszkańców.
Na przełomie XVI i XVII wieku "Międzyrzycz" leżał w województwie wołyńskim.
Historia.
Prywatne miasto kniazia Joachima Koreckiego w 1577 roku. Stanowił własność m.in. Ostrogskich, Koreckich, Lubomirskich i Steckich, którzy wznieśli tu pałac i stworzyli park pod koniec XVIII wieku, a w 1702 roku ufundowali kościół i założyli kolegium Pijarów w 1814 r. zmienione w gimnazjum, w 1832 roku zamknięte przez władze rosyjskie; od 1793 roku w zaborze rosyjskim. W Międzyrzeczu działał twórca chasydyzmu, rabin Dow Ber z Międzyrzecza.
W okresie międzywojennym w granicach Polski. Miasto było siedzibą gminy Międzyrzecz. W okresie od września 1939 roku do 1941 roku pod okupacją radziecką, następnie do 1944 roku pod okupacją niemiecką. Od 1945 do 1991 w granicach Ukraińskiej SRR.
Do 1942 roku większość mieszkańców miejscowości stanowili Żydzi. Drugą pod względem liczebności grupą narodowościową byli Ukraińcy; oprócz nich w mieście żyli także Polacy. Wkrótce po zajęciu miasta przez 6. niemiecką armię polową w 1941 roku, ukraińscy nacjonaliści dokonali pogromu, podczas którego Żydów bito i gwałcono oraz plądrowano ich domy. 22 maja 1942 roku 1600 Żydów z Międzyrzecza rozstrzelano. Zbrodnię przeprowadziło Sicherheitsdienst z Równego oraz pluton 1. kompanii 33. batalionu policyjnego, przy współudziale niemieckiej żandarmerii i ukraińskiej policji. Na miejsce zamordowanych przesiedlono Żydów z okolicznych wsi, dla których utworzono getto. Getto zlikwidowano 26 września 1942 rozstrzeliwując 1,5 tysiąca jego mieszkańców. W 1943 roku Międzyrzecz stał się schronieniem dla polskich uchodźców z rzezi wołyńskiej, którzy zajmowali opuszczone domy żydowskie. Uchodźcy liczyli na ochronę niemieckiej załogi miejscowości. Latem 1943 roku podczas napadu Ukraińskiej Powstańczej Armii zginęła nieustalona liczba Polaków; ocaleni zbiegli do Równego.
Linki zewnętrzne.
 

</doc>
<doc id="477253" url="https://pl.wikipedia.org/wiki?curid=477253" title="Flammpanzer 38(t)">
Flammpanzer 38(t)

Flammpanzer 38(t) – niemiecki samobieżny miotacz ognia na podwoziu niszczyciela czołgów Hetzer. Powstało 20 takich wozów zbudowanych na przełomie listopada i grudnia 1944 roku. Zamiast armaty 7,5 cm L/48 PaK 39 miały one zamontowany miotacz ognia Flammenwerfer 41. Zbiornik cieczy zapalającej o pojemności 600 l znajdował się wewnątrz kadłuba.
Zbudowane pojazdy wcielono do dwóch batalionów samobieżnych miotaczy ognia ("Flammpanzer Abteilung"). Wzięły one udział w ofensywie w Ardenach

</doc>
<doc id="477260" url="https://pl.wikipedia.org/wiki?curid=477260" title="Flaga województwa kujawsko-pomorskiego">
Flaga województwa kujawsko-pomorskiego

Flaga województwa kujawsko-pomorskiego – symbol województwa kujawsko-pomorskiego. Flaga ta jest prostokątem o proporcjach 5:8, podzielonym na trzy poziome pasy o proporcjach: 1/4 : 1/2 : 1/4, w kolorach czerwonym, białym i czarnym. Flagę opracował Lech Tadeusz Karczewski. Została ustanowiona w 2000 roku.

</doc>
<doc id="477264" url="https://pl.wikipedia.org/wiki?curid=477264" title="Bezpieczeństwo państwa">
Bezpieczeństwo państwa



</doc>
<doc id="477266" url="https://pl.wikipedia.org/wiki?curid=477266" title="Piłka nożna mężczyzn na Letnich Igrzyskach Olimpijskich 2004 (składy)">
Piłka nożna mężczyzn na Letnich Igrzyskach Olimpijskich 2004 (składy)

Lista przedstawiająca składy męskich zespołów w piłce nożnej biorących udział w Letnich Igrzyskach Olimpijskich 2004.
Wiek podany na dzień 13 sierpnia 2004.

</doc>
<doc id="477269" url="https://pl.wikipedia.org/wiki?curid=477269" title="BBC Choice">
BBC Choice

BBC Choice (1998-2003) było pierwszym brytyjskim kanałem telewizyjnym nadającym wyłącznie w przekazie cyfrowym. Na ramówkę składały się powtórki z BBC One i BBC Two, a także programy dziecięce, muzyczne i sportowe. W godzinach 6:00-17:00 nadawano też blok CBBC Choice. 9 lutego 2003 kanał został zamknięty, a kilka godzin później na jego miejscu rozpoczęło nadawanie BBC Three.

</doc>
<doc id="477270" url="https://pl.wikipedia.org/wiki?curid=477270" title="Sambuca">
Sambuca

Sambuca – bezbarwny, pochodzący z Włoch likier anyżkowo-owocowo-ziołowy, zawierający zazwyczaj od 38 do 40% alkoholu. Jest produkowany na bazie kwiatów czarnego bzu (wł. "Sambuco"), anyżu gwiaździstego, kopru włoskiego, lukrecji oraz soków. 
Sambuca wykorzystywana jest często do przygotowywania koktajli alkoholowych. 

</doc>
<doc id="477272" url="https://pl.wikipedia.org/wiki?curid=477272" title="Bezpieczeństwo międzynarodowe">
Bezpieczeństwo międzynarodowe

Bezpieczeństwo międzynarodowe − pojęcie z zakresu teorii stosunków międzynarodowych charakteryzujące bezpieczeństwo całej zbiorowości państw oraz system międzynarodowy, w jakim państwa te występują. Termin ten używany jest również dla określenia zewnętrznych aspektów bezpieczeństwa narodowego. Na bezpieczeństwo międzynarodowe, oprócz sumy bezpieczeństwa pojedynczych państw, składają się też warunki, normy i mechanizmy międzynarodowe. Swym zakresem obejmuje ono także cele i wartości wspólne dla całego systemu międzynarodowego, tj. stabilność, pokój, równowagę i współpracę.
Pojęcie bezpieczeństwa międzynarodowego.
Bezpieczeństwo można postrzegać negatywnie i pozytywnie. W ujęciu negatywnym bezpieczeństwo międzynarodowe oznacza brak zagrożenia (stan bierny), natomiast w ujęciu pozytywnym to aktywne przeciwstawienie się zagrożeniom (stan aktywny). Stan bierny nie musi się wiązać z zachowaniem podmiotu. Wystarczy, że na przykład dane państwo nie będzie miało agresywnych państw sąsiedzkich. To już zapewnia mu w pewnej mierze bezpieczeństwo zewnętrzne.
Łącznie bezpieczeństwo można rozumieć jako synonim braku zagrożeń, aktywną ochronę przed owymi zagrożeniami i pewność braku występowania zagrożeń. Pewność, będąca częścią bezpieczeństwa, pozwala na wyższą jakość życia i zawiera aspekt psychologiczny.
Bezpieczeństwo jako potrzeba podmiotowa.
Bezpieczeństwo jest potrzebą podmiotową. Oznacza to, że może ono dotyczyć szerokiej gamy podmiotów: od osób fizycznych po państwa, narody, aż do organizacji międzypaństwowych i międzynarodowych. Bezpieczeństwo jest jedną z podstawowych potrzeb egzystencjalnych, związanych z istnieniem danego podmiotu.
Obejmuje zaspokojenie takich potrzeb, jak: trwanie, przetrwanie, niezależność, spokój oraz pewność funkcjonowania i rozwoju.
Wymiary.
Wyodrębnia się trzy wymiary bezpieczeństwa.
Podmiotowe, gdy pytamy o bezpieczeństwo uczestników stosunków międzynarodowych. Na podstawie bezpieczeństwa podmiotowego wyróżnia się:
Przedmiotowe, gdy po pierwsze pytamy o to, jaki przedmiot jest chroniony (dobro, zjawisko itp.), a po drugie o treść, środki i sposoby kształtowania bezpieczeństwa. Według tego kryterium wyodrębnia się różne rodzaje bezpieczeństwa, takie jak:
Funkcjonalne, które pozwala obserwować dynamikę i rozwój subiektywnych i obiektywnych aspektów bezpieczeństwa uczestników stosunków międzynarodowych. Bezpieczeństwo należy traktować jako sekwencję stanów, nieustannie się zmieniających i procesów zachodzących w środowisku międzynarodowym.

</doc>
<doc id="477275" url="https://pl.wikipedia.org/wiki?curid=477275" title="DLL">
DLL

DLL (z – biblioteka łączona dynamicznie) – biblioteka współdzielona (z ) w środowisku Microsoft Windows, przechowująca implementacje różnych podprogramów programu lub zasoby programu. Podprogramy i zasoby zawarte w bibliotece DLL mogą być wykorzystane bezpośrednio lub pośrednio (za pośrednictwem innej biblioteki DLL) przez dowolny plik wykonywalny, sama biblioteka DLL nie jest samodzielnym programem.
Korzyści z użycia bibliotek DLL są następujące:
Funkcje biblioteki dynamicznej (DLL) mogą być jednocześnie (w tym samym czasie) importowane przez wiele programów (stąd określenie: "biblioteka współdzielona"). W przeciwieństwie do bibliotek statycznych, które są łączone z programem w czasie jego konsolidowania, biblioteki DLL importowane dynamicznie są oddzielnym fragmentem programu i ich modyfikacja nie wymaga przeprowadzenia ponownej konsolidacji programów. Z drugiej strony, gdyby wystąpił problem z biblioteką (w postaci braku pliku biblioteki, braku importowanych funkcji lub problemu z wczytywaniem biblioteki), całkowicie uniemożliwia to uruchomienie programu. 
Biblioteki DLL mogą być obecne w pamięci operacyjnej podczas całego cyklu życia programu (taki tryb nazywa się z ang. "run-time dynamic linking") lub załadowane na żądanie w określonym momencie działania programu ("load-time dynamic linking"). Drugi tryb wymaga bardziej zaawansowanej obsługi ze strony programisty, lecz pozwala lepiej zarządzać zasobami w systemie: załadować bibliotekę, gdy faktycznie jest potrzebna i odłączyć bibliotekę, gdy nie jest już potrzebna. Ten drugi sposób pozwala wykorzystać biblioteki DLL w różnych programach jako wtyczki.
W systemie Microsoft Windows biblioteki DLL mają rozszerzenia codice_1, codice_2 (gdy biblioteka jest kontrolką ActiveX), codice_3 (gdy biblioteka jest rozszerzeniem Panelu Sterowania), codice_4 (gdy jest przestarzałym sterownikiem) i mogą być wykorzystane w programach napisanych w różnych językach przeznaczonych na platformę Windows, m.in. w Visual Basicu, C/C++/C#, Object Pascalu (Delphi) czy asemblerze.

</doc>
<doc id="477281" url="https://pl.wikipedia.org/wiki?curid=477281" title="Biblioteka DLL">
Biblioteka DLL



</doc>
<doc id="477282" url="https://pl.wikipedia.org/wiki?curid=477282" title="Flaga Wspólnoty Niepodległych Państw">
Flaga Wspólnoty Niepodległych Państw

Przyjęta 19 stycznia 1996 roku. Błękit jest symbolem pokoju. Emblemat przedstawia dążenie do partnerstwa, jedności i stabilizacji. Liczba linii nie odpowiada liczbie państw członkowskich.

</doc>
<doc id="477286" url="https://pl.wikipedia.org/wiki?curid=477286" title="Przegląd Historyczno-Wojskowy">
Przegląd Historyczno-Wojskowy

Przegląd Historyczno-Wojskowy (PHW), Wojskowy Przegląd Historyczny (WPH) – kwartalnik poświęcony polskiej i powszechnej historii wojskowej. W latach 1929–1939 wydawany przez Wojskowe Biuro Historyczne jako „Przegląd Historyczno-Wojskowy”, a w latach 1956–1997 przez Wojskowy Instytut Historyczny pod nazwą „Wojskowy Przegląd Historyczny”. W 2000 wznowiono edycję kwartalnika pod nazwą „Przegląd Historyczno-Wojskowy” z zachowaniem tradycji obu poprzedników i ciągłości numeracji zeszytów (numerów) od 1929. Do 2007 wydano łącznie 216 zeszytów kwartalnika.
Przegląd Historyczno-Wojskowy 1929–1939.
Przedwojenna historia kwartalnika rozpoczęła się w 1929 kiedy szef Wojskowego Biura Historycznego, gen. Julian Stachiewicz, powołał do życia „Przegląd Historyczno-Wojskowy”, który miał pełnić rolę organu służącego do publikacji wyników badań i prac. Gen. Stachiewicz (1890–1934) był jednym z najbliższych współpracowników Józefa Piłsudskiego. W okresie międzywojennym kierował Wojskowym Biurem Historycznym i był jednocześnie sekretarzem generalnym Instytutu Badania Najnowszej Historii Polski. Mimo śmierci założyciela PHW ukazywał się do 1939. Wybuch II wojny światowej przerwał ukazywanie się kwartalnika. W sumie ukazało się 21 numerów.
Wojskowy Przegląd Historyczny 1956–1997.
W 1956 pojawiła się idea stworzenia podobnego periodyku. Dzięki staraniom gen. Józefa Kuropieski, 26 marca 1956 MON wydał rozkaz o powołaniu do życia Wojskowego Przeglądu Historycznego. WPH nie przejął tytułu i numeracji swojego przedwojennego pierwowzoru. Było to związane z trudną sytuacją polityczną w kraju. Głównym tematem poruszanym na jego łamach była II wojna światowa. Jak napisano w pierwszym numerze z końca 1956, celem WPH było aktywne kształtowanie zainteresowań, a przede wszystkim poglądów szerokich rzesz czytelników na przebieg i charakter II wojny światowej, formowanie nowej, socjalistycznej świadomości historycznej, upowszechnienie wiedzy o wojnie wyzwoleńczej narodu polskiego, gromadzenie i udostępnienie czytelnikowi jak największej ilości prac o tamtym okresie. Lata 60. i 70. zapewniły WPH szybki rozwój, ukazywał się on regularnie 4 razy w roku, objętość każdego numeru nie spadała poniżej 300 stron. Kwartalnik był dość łatwo dostępny. Publikowali w nim swoje prace najwybitniejsi historycy specjalizujący się w problematyce II wojny światowej, a także liczni generałowie, wyżsi oficerowie, np. dowódcy WP marszałkowe Michał Rola-Żymierski i Marian Spychalski. Na czele Komitetu Redakcyjnego WPH stali kolejno generałowie broni: Jerzy Bordziłowski, Józef Urbanowicz, Józef Baryła i Tadeusz Szaciło. Nawiązano liczne kontakty z zagranicą, przede wszystkim z historykami i wojskowymi z ZSRR, Węgier, NRD i Czechosłowacji. Koniec lat 80. i początek 90. przyniósł pewien spadek objętości, ale mimo to WPH ukazywał się aż do 1997. Wtedy, wskutek przemian strukturalnych w resorcie obrony narodowej, czasopismo przestało się ukazywać.
15 kwietnia 1981 Rada Państwa „z okazji Dnia Zwycięstwa, w uznaniu wybitnych zasług w działalności publicystycznej i ideowo-wychowawczej oraz za szczególne osiągnięcia w kształtowaniu świadomości historycznej społeczeństwa” nadała Wojskowemu Przeglądowi Historycznemu Krzyż Komandorski Orderu Odrodzenia Polski. Order został wręczony 11 czerwca 1981, w Stołecznym Klubie Garnizonowym w Warszawie przez wiceministra obrony narodowej, gen. broni Józefa Baryłę, w trakcie uroczystego posiedzenia Komitetu Redakcyjnego Wojskowego Przeglądu Historycznego z okazji 25 lecia kwartalnika.
Przegląd Historyczno-Wojskowy 2000–2016.
W 2000 przywrócono kwartalnik do życia. Przejęto numerację i archiwum WPH, ale powrócono do przedwojennej nazwy – „Przegląd Historyczno-Wojskowy”. Jak podkreślają twórcy PHW: celem wydawania kwartalnika jest upowszechnianie polskiej i powszechnej historii wojskowości, a także zaprezentowanie dorobku badawczego wojskowych i cywilnych środowisk naukowych. Jest kierowany do kadry, żołnierzy, nauczycieli i młodzieży. Kwartalnik cieszy się uznaniem i autorytetem w środowiskach naukowych, czego dowodem jest powołanie przez Ministra Obrony Narodowej 30 maja 2001 Rady Naukowej Przeglądu Historyczno-Wojskowego. W jej skład weszli historycy o uznanym autorytecie w kraju i za granicą, reprezentujący ośrodki naukowe zajmujące się badaniami z dziedziny historii wojskowości. Jej przewodniczącym jest prof. dr hab. Tadeusz Nowak, wiceprzewodniczącymi – prof. dr hab. Andrzej Ajnenkiel, prof. dr hab. Waldemar Rezmer i prof. dr hab. Karol Olejnik. Redaktorem naczelnym w latach 2000–2009 był dr hab. Grzegorz Nowik, od 2004 jednocześnie zastępca dyrektora Wojskowego Biura Badań Historycznych, a pracę redakcji wspiera Kolegium Redakcyjne powołane przez Dyrektora Wojskowego Biura Badań Historycznych.
Od 2010 Wojskowe Biuro Badań Historycznych wraz z „Przeglądem Historyczno-Wojskowym” weszły w skład nowo powstałego Wojskowego Centrum Edukacji Obywatelskiej. „PH-W” pracuje od tego czasu w składzie: redaktor naczelny – dr Grzegorz Jasiński (kierownik Wojskowego Biura Badań Historycznych), sekretarz redakcji – dr Zbigniew Palski (od 2011 r. mgr Teresa Sitkiewicz) oraz mgr Teresa Sitkiewicz (od 2011 r. dr Czesław Szafran). W Radzie Naukowej zasiadają prof. dr hab. Jerzy Eisler – przewodniczący, prof. dr hab. Krzysztof Komorowski – zastępca przewodniczącego oraz członkowie: dr hab. Janusz Cisek, dr hab. Janusz Odziemkowski, prof. dr hab. Karol Olejnik, dr inż. Piotr Matejuk, prof. dr hab. Tadeusz Rawski, prof. dr hab. Waldemar Rezmer, dr hab. Aleksandra Skrabacz, płk dr Jeremiasz Ślipiec, dr Andrzej Wesołowski i dr Andrzej Czesław Żak. „Przegląd Historyczno-Wojskowy” jest pismem naukowym i został wpisany na listę czasopism punktowanych Ministerstwa Nauki i Szkolnictwa Wyższego, uzyskując 13 maja 2010 cztery punkty, a od czerwca, w związku ze zmianą liczby punktów dla czasopism naukowych, kwartalnik ma 6 pkt.
Redakcja utrzymuje kontakty z wieloma samodzielnymi pracownikami naukowymi uczelni wojskowych (m.in. Akademii Obrony Narodowej, Akademii Marynarki Wojennej i wyższych szkół oficerskich) i cywilnych w kraju oraz licznymi ośrodkami naukowymi za granicą (m.in. Instytutem Józefa Piłsudskiego w Londynie i Nowym Jorku, Instytutem Polskim i Muzeum im. Generała Sikorskiego w Londynie). Współpracuje również z archiwami i bibliotekami naukowymi (m.in. z Centralnym Archiwum Wojskowym, Archiwum Akt Nowych, Biblioteką Narodową, Centralną Biblioteką Wojskową), a także z Fundacją Polskiego Państwa Podziemnego. Liczną grupę współpracowników stanowią młodzi naukowcy i badacze historii wojskowości z kraju i państw sąsiednich, a także kombatanci. Z redakcją współpracują redakcje czasopism podejmujących problematykę historii wojskowości w kraju i za granicą.
Przegląd Historyczno-Wojskowy od 2016.
Od 2016 wydawcą „Przeglądu Historyczno-Wojskowego” jest Wojskowe Biuro Historyczne im. gen. broni Kazimierza Sosnkowskiego.
Obecnie „Przegląd Historyczno-Wojskowy” składa się z następujących stałych działów:
28 stycznia 2019 decyzją dyrektora Wojskowego Biura Historycznego, nowym redaktorem naczelnym „Przeglądu Historyczno-Wojskowego” został dotychczasowy członek kolegium redakcyjnego dr Jacek Jędrysiak.

</doc>
<doc id="477287" url="https://pl.wikipedia.org/wiki?curid=477287" title="Trzy Klejnoty">
Trzy Klejnoty



</doc>
<doc id="477291" url="https://pl.wikipedia.org/wiki?curid=477291" title="Fotodysocjacja">
Fotodysocjacja

Fotodysocjacja – reakcja chemiczna polegająca na rozpadzie na jony cząsteczek dowolnego związku chemicznego pod wpływem bombardowania go strumieniem fotonów. Inaczej jest to dysocjacja elektrolityczna inicjowana promieniowaniem elektromagnetycznym, np. światłem.
Fotodysocjacja nie jest jednak ograniczona do dysocjacji pod wpływem światła, lecz także termin ten obejmuje dysocjację pod wpływem promieniowania rentgenowskiego i γ.
Fotodysocjacja stanowi początkowy etap fotosyntezy. Proces ten zaczyna się bowiem zwykle od fotolizy wody (ewentualnie siarkowodoru), która przebiega według schematu:

</doc>
<doc id="477293" url="https://pl.wikipedia.org/wiki?curid=477293" title="Patna">
Patna

Patna, hindi पटना, trl. "Paṭnā", trb. "Patna"; ang. "Patna"; nazwa historyczna: "Pataliputra" – miasto w północno-wschodnich Indiach, na Nizinie Hindustańskiej, nad Gangesem, przy ujściu rzeki Gandak, stolica stanu Bihar. Ponad 2 mln mieszkańców. Na przełomie er jedno z największych miast świata. Ważny ośrodek handlu, nauki i rzemiosła.

</doc>
<doc id="477298" url="https://pl.wikipedia.org/wiki?curid=477298" title="Ostre zespoły wieńcowe">
Ostre zespoły wieńcowe

Ostre zespoły wieńcowe, OZW (ang. ACS, Acute Coronary Syndromes) – to grupa schorzeń cechująca się zmianami w krążeniu wieńcowym, których wspólną cechą jest znaczne ograniczenie lub ustanie przepływu w tętnicach wieńcowych. Najczęstszą przyczyną tych zaburzeń krążenia jest zakrzep powstający w wyniku pęknięcia blaszki miażdżycowej.
Podział.
W zależności od objawów klinicznych, zmian elektrokardiograficznych oraz wskaźników martwicy mięśnia sercowego (takich jak: fosforylaza glikogenu, mioglobina, białko wiążące kwasy tłuszczowe h-FABP, troponina, kinaza kreatynowa) można wyróżnić:
Obecnie NSTE ACS w zależności od zachowania markerów martwicy mięśnia sercowego, dzielimy na:
Należy podkreślić, że przyczyna tych zespołów zawsze jest jednakowa, to znaczy zmniejszenie przepływu wieńcowego, a różni się jedynie stopniem jego ograniczenia. Mniejsze ograniczenia przepływu (skala TIMI) doprowadzają do rozwinięcia się objawów UA lub NSTEMI, całkowite ustanie przepływu doprowadza do rozwoju STEMI.
Częstość występowania.
Według polskich danych opublikowanych w Ogólnopolskim Rejestrze Ostrych Zespołów Wieńcowych (PL-ACS) w okresie 10.2003 do 02.2007 w polskich szpitalach było leczonych ok. 150 000 osób z rozpoznaniem OZW, z czego ok. 62 000 z rozpoznaniem niestabilnej choroby wieńcowej (UA), ok. 42 000 z powodu NSTEMI i ok. 47000 z rozpoznaniem STEMI.
Czynniki ryzyka.
Większość ostrych zespołów wieńcowych rozwija się na podłożu zmian miażdżycowych. Zapobieganie czynnikom ryzyka jest tożsame z profilaktyką OZW. Czynniki ryzyka można podzielić na:
Powyższe czynniki podzielono na modyfikowalne (za które uważa się psychosocjalne i behawioralne) oraz niemodyfikowalne (somatyczne) i obecnie za najistotniejszy cel prewencji rozwoju OZW uważa się zmianę modyfikowalnych czynników ryzyka.
Jednocześnie znajomość czynników ryzyka dało asumpt do tworzenia skal do określenia ryzyka rozwoju chorób serca.
Podstawowe zalecenia dotyczące zmniejszenia ryzyka rozwoju miażdżycy, a tym samym OZW:
Zalecenia dotyczące wymienionych 3 ostatnich czynników różnią się w zależności, czy mamy do czynienia z osobą przed wystąpieniem objawów OZW (tak zwana prewencja pierwotna) czy z osobą po incydencie OZW (prewencja wtórna).
Objawy kliniczne.
Dominującym objawem klinicznym w OZW jest ból w klatce piersiowej, zlokalizowany za mostkiem, mający charakter pieczenia, gniecenia, ucisku, rozpierania, który często poprzedzony jest wysiłkiem lub stresem. Może promieniować do szyi, pleców, żuchwy, lewego ramienia. Ból trwa co najmniej 20 minut i nie ustępuje po podaniu nitrogliceryny. U osób poniżej 40 roku życia, po 70 roku życia i u osób z cukrzycą, powyższe objawy mogą być bardzo skąpe lub mieć nietypowy charakter.
Postępowanie przedszpitalne.
Z uwagi, że pełne rozpoznanie rodzaju OZW można dopiero ustalić w szpitalu, obowiązuje jednakowa procedura postępowania z chorym z podejrzeniem OZW.
Pomoc przedlekarska.
Należy umożliwić choremu przebywanie w wygodnej, najlepiej leżącej pozycji (w niektórych przypadkach, na przykład obrzęku płuc pozycja leżąca będzie nasilać objawy duszności i wówczas chory powinien przebywać w pozycji siedzącej). Wezwać pogotowie ratunkowe. W przypadku utraty przytomności należy chorego ułożyć w pozycji bocznej ustalonej. W przypadku objawów nagłego zatrzymania krążenia należy wdrożyć procedury resuscytacyjne.
Pierwsza pomoc lekarska (postępowanie przedszpitalne).
Postępowanie przedszpitalne obejmuje:
Postępowanie szpitalne.
Odpowiednie postępowanie na tym etapie leczenia często decyduje o dalszych losach chorego. Według danych z Ogólnopolskiego Rejestru Ostrych Zespołów Wieńcowych (PL-ACS) kwalifikacja chorych na tym etapie leczenia ma wpływ na ich dalsze losy. Grupa chorych we wstrząsie kardiogennym, u których wykonano leczenie inwazyjne, charakteryzuje się 37,5% śmiertelnością 30-dniową, podczas gdy w grupie leczonej zachowawczo ta śmiertelność wynosi 64,9%.
Zaleca się, aby każdy chory u którego ból trwa poniżej 12 godzin został skierowany do szpitala, w którym istnieje możliwość leczenia inwazyjnego. Odstępstwem od tej reguły mogą być sytuacje, gdy pacjent nie wyraża zgody na leczenie inwazyjne, istnieją choroby lub proces miażdżycowy uniemożliwia dostęp do tętnicy i wreszcie potrzeba powyżej 1,5 godziny na transport do ośrodka kardiologii inwazyjnej (z tym, że w tym wypadku należy dążyć do leczenia inwazyjnego w późniejszym czasie - tak zwana "angioplastyka torowana"). Wówczas należy wdrożyć leczenie trombolityczne.
Leczenie trombolityczne.
Leki trombolityczne mają za zadanie rozpuścić wewnątrznaczyniowy skrzep oraz udrożnić naczynie. Zalicza się je do jednej z trzech grup:
Podstawowym ryzykiem leczenia trombolitycznego jest wystąpienie krwawienia. W takich sytuacjach skutecznym antidotum jest kwas traneksamowy lub kwas epsilon-aminokapronowy.
Aktualnie preferowana powinna być metoda leczenia oparta o leczenie inwazyjne, gdyż w świetle cytowanego już PL-ACS śmiertelność wewnątrzszpitalna w przypadku leczenia trombolitycznego wynosi 14,3%, natomiast w przypadku leczenia inwazyjnego 4,9%.
Leczenie inwazyjne.
Angioplastyka wieńcowa (PTCA).
Przezskórna wewnątrznaczyniowa angioplastyka wieńcowa – zwana także angioplastyką wieńcową (ang. PTCA – "Percutanerous Transluminal Coronary Angioplasty") jest zabiegiem polegającym na udrożnieniu zwężonej lub nawet zupełnie zamkniętej tętnicy wieńcowej. Do przeprowadzenia zabiegu konieczne jest nakłucie tętnicy - najczęściej udowej, ale możliwe jest też nakłucie tętnicy promieniowej lub ramiennej, przez którą wprowadza się do naczyń wieńcowych specjalny cewnik z balonikiem. Balonik ten można rozprężyć poprzez jego wypełnienie mieszaniną soli fizjologicznej i kontrastu pod ciśnieniem do 20 atmosfer (tzw angioplastyka balonowa - POBA - "Percutaneous Old Balloon Angioplasty").
Aktualnie dodatkowo przez ten cewnik wprowadza się protezę naczyniową, tak zwany "stent", który zapobiega ponownemu zwężeniu naczynia (tak zwanej "restenozie"). Jednak i ta procedura nie zapewnia zniesienia ryzyka restenozy, dlatego coraz częściej stosuje się udoskonalane stenty (np. uwalniające leki), stenty wewnątrzwieńcowe, czy stosuje się cewniki umożliwiające wykonanie "aterektomii", czyli usunięcia złogów miażdżycowych z wnętrza naczynia wieńcowego lub rotablację z użyciem diamentowego wiertła umożliwiającego starcie zmian miażdżycowych. Te ostatnie metody są stosowane w przypadku umiejscowienia zmian miażdżycowych uniemożliwiających założenie stentu np. z powodu istnienia zmian w tętnicy o małej (poniżej 2,5 mm) średnicy lub w pobliżu podziału naczyń.
Historia metody.
W Polsce pierwszy zabieg angioplastyki balonowej został wykonany w 1981 w Instytucie Kardiologii w Aninie przez prof. W. Rużyłłę.
Pomostowanie tętnic wieńcowych (CABG).
Zabieg wszczepienia pomostów do tętnic wieńcowych – zwany często w skrócie by-passem - (ang. CABG – "Coronary artery bypass graft") – to zabieg operacyjny polegający na wytworzeniu połączenia naczyniowego omijającego zwężone naczynie. Rozróżnia się przeszczepy żylne, pobrane z żyły podudzia, lub tętnicze wykonane z tętnicy piersiowej wewnętrznej.
Obie metody, PTCA i CABG, dają podobne odległe wyniki leczenia, dlatego obecnie preferuje się leczenie PTCA w leczeniu wczesnego zawału serca. Wskazaniem do rozpoczynania leczenia CABG jest choroba wielu naczyń wieńcowych oraz duży stopień zwężenia w pniu lewej tętnicy wieńcowej.
Postępowanie u chorych bez uniesienia odcinka ST (NSTE ACS).
Postępowanie z chorymi z NSTE ACS, czyli postaciami NSTEMI (zawał mięśnia sercowego bez uniesienia ST) oraz UA (niestabilna choroba wieńcowa czyli brak biochemicznych i elektrokardiograficznych cech zawału mięśnia sercowego) powinien zostać oparty na określeniu ryzyka zgonu i zawału serca, w oparciu o następujące czynniki ryzyka:
Przyznaje się 1 punkt za każdy objaw (5-7 pkt.: ryzyko duże; 3-4 pkt.: średnie; 0-2 pkt.: - małe).
Aktualnie nie ma dowodów mówiących o wyższości leczenia zachowawczego nad inwazyjnym w przebiegu NSTE ACS w przypadku ryzyka średniego i małego. W przypadku ryzyka dużego istnieje potrzeba pilnego leczenia inwazyjnego.
Leczenie zachowawcze.
Leczenie zachowawcze może zostać wdrożone u osób z małym i średnim ryzyku zgonu lub zawału serca. W leczeniu takich chorych stosuje się:
Należy monitorować stan pacjenta i w przypadku utrzymywania się objawów niedokrwienia (utrzymywanie się bólu wieńcowego, długotrwałe utrzymywanie się markerów martwicy mięśnia serca, brak normalizacji zapisu EKG, pojawiające się objawy niewydolności serca) chorego należy przegrupować do grupy dużego ryzyka i zakwalifikować do postępowania inwazyjnego.
Leczenie przewlekłe po incydencie OZW.
Sposób postępowania z chorymi po zakończeniu pobytu w szpitalu można określić akronimem 2ABS. co kolejno oznacza konieczność stosowania następujących grup leków:

</doc>
<doc id="477299" url="https://pl.wikipedia.org/wiki?curid=477299" title="Mallawi">
Mallawi

Mallawi (arab. ملوي) – miasto w środkowym Egipcie, w muhafazie Al-Minja, na lewym brzegu Nilu.

</doc>
<doc id="477300" url="https://pl.wikipedia.org/wiki?curid=477300" title="Sinizacja">
Sinizacja

Sinizacja – proces przyswajania (lub narzucania) języka lub kultury chińskiej. W językoznawstwie sinizacja to „schińszczanie” obcych wyrazów.
Sinizacja, podobnie jak i inne procesy asymilacyjne zachodzi w sytuacji, gdy element chiński zaczyna wyraźnie dominować w danej społeczności, zaś przyjęcie języka chińskiego wiąże się z podniesieniem własnego prestiżu, statusu społecznego itp.
Współcześnie sinizacja – w dużej mierze wymuszona – zachodzi w Tybecie i Sinciangu (zob. "obozy reedukacyjne" w Sinciangu). Ulegają jej również liczne mniejszości narodowe zamieszkujące Chiny.
W przeszłości sinizacji uległo wiele ludów, które bądź miały styczność z Chinami, bądź zostały przez Chiny podbite całkowicie lub częściowo, jak m.in. Dżurdżeni, Kitanowie, Mongołowie, Mandżurowie i Tanguci. Sinizacji uległy również Japonia, Korea i Wietnam, które kulturowo zawdzięczają Chinom tyle, co kraje europejskie Grekom i Rzymianom, a więc m.in. pismo i słownictwo, filozofię z konfucjanizmem na czele, zsinizowaną wersję buddyzmu (chan), literaturę, kuchnię (np. tofu), wynalazki (np. papier), a nawet gry (np. go) i chińskie nazwiska (Korea i Wietnam).
W wariancie najsilniejszym sinizacja wiąże się z przyjęciem jako własnego języka chińskiego, a także chińskiego trybu życia, przy rezygnacji z własnych tradycji, które uważane są za niższe i gorsze.

</doc>
<doc id="477303" url="https://pl.wikipedia.org/wiki?curid=477303" title="Yonago">
Yonago

 – miasto w Japonii, w prefekturze Tottori, w południowo-zachodniej części wyspy Honsiu, port rybacki nad Morzem Japońskim.
Położenie.
Miasto leży we wschodniej części prefektury, na półwyspie Yumigahama. Graniczy z Sakaiminato oraz Yasugi w prefekturze Shimane.
W mieście znajduje się stacja kolejowa Yonago.
Gospodarka.
W mieście rozwinął się przemysł stoczniowy, maszynowy, celulozowo-papierniczy oraz spożywczy.
Historia.
1 października 1889 roku powstała miejscowość Yonago. 1 kwietnia 1927 roku zdobyło status miasta. 31 marca 2005 roku do miasta przyłączyło się miasteczko Yodoe.
Populacja.
Zmiany w populacji Yonago w latach 1970–2015:

</doc>
<doc id="477304" url="https://pl.wikipedia.org/wiki?curid=477304" title="Stanisław Mieczysław Dębicki">
Stanisław Mieczysław Dębicki



</doc>
<doc id="477308" url="https://pl.wikipedia.org/wiki?curid=477308" title="Al-Minja">
Al-Minja

Al-Minja (المنيا) – miasto w środkowym Egipcie, ośrodek administracyjny muhafazy Al-Minja, na zachodnim brzegu Nilu.
Na początku XX wieku centrum produkcji bawełny.
1 stycznia 2008 roku w wypadku drogowym w okolicach miasta zginęło 19 osób, a 44 zostały ranne. Zderzyły się autobus i ciężarówka. Pod wpływem uderzenia autobus spadł do kanału z wodą. Większość ofiar w nim utonęła.

</doc>
<doc id="477309" url="https://pl.wikipedia.org/wiki?curid=477309" title="Nullum crimen sine lege">
Nullum crimen sine lege

Nullum crimen sine lege (z łac. "Nie ma przestępstwa bez ustawy") – paremia prawnicza oznaczająca, że nie jest przestępstwem czyn, który nie był zabroniony w momencie jego popełniania.
Jest to jedna z najbardziej istotnych zasad współczesnego prawa karnego i ważny składnik koncepcji państwa prawa. Chroni jednostkę przed arbitralnym posługiwaniem się represją karną przez organy państwowe. Zasada ta została sformułowana w art. 8 francuskiej Deklaracji Praw Człowieka i Obywatela z 1789 roku. Polskie prawo zawiera tę zasadę w 42 art. Konstytucji RP. Zawiera ją także art. 11 Powszechnej Deklaracji Praw Człowieka, art. 7 Europejskiej Konwencji Praw Człowieka, art. 15 Międzynarodowego Paktu Praw Obywatelskich i Politycznych oraz art. 49 Karty Praw Podstawowych.
Z tej zasady wynikają postulaty:
W prawie rzymskim sformułowana jako "fraus sine poena esse potest, poena sine fraude non potest" (występek może być bez kary, kara nie może być bez występku).

</doc>
<doc id="477314" url="https://pl.wikipedia.org/wiki?curid=477314" title="Słowik (województwo świętokrzyskie)">
Słowik (województwo świętokrzyskie)

Słowik – wieś w Polsce położona w województwie świętokrzyskim, w powiecie kieleckim, w gminie Nowiny.
W latach 1975–1998 miejscowość należała administracyjnie do województwa kieleckiego.
Miejscowość formalnie utworzono 1 stycznia 2013.
Jest to tylko część całej miejscowości, gdyż większość mieszkańców (ok. 500-600) zameldowanych jest w Słowiku należącym do miasta Kielce. Miejscowość leży w Górach Świętokrzyskich, pomiędzy pasmami Posłowickim i Zgórskim nad przełomem rzeki Bobrzy. Słowik w przeszłości wraz z Trzciankami i Sitkówką był miejscem wypoczynków mieszkańców Kielc.
Przez wieś oraz przez należącą do Kielc część Słowika przechodzi niebieski szlak turystyczny z Chęcin do Łagowa.

</doc>
<doc id="477325" url="https://pl.wikipedia.org/wiki?curid=477325" title="Berlusconi">
Berlusconi



</doc>
<doc id="477333" url="https://pl.wikipedia.org/wiki?curid=477333" title="Jiří Brdečka">
Jiří Brdečka

Jiří Brdečka (ur. 24 grudnia 1917 w Hranicach, zm. 2 czerwca 1982 w Pradze) – czeski pisarz ("Lemoniadowy Joe"), scenarzysta ("Lemoniadowy Joe", "Adela jeszcze nie jadła kolacji", "Tajemnica zamku w Karpatach") i reżyser filmowy.
Życiorys.
Urodził się w Hranicach na Morawach. Pochodził z rodziny nauczycielskiej. Ukończył gimnazjum realne w rodzinnej miejscowości. Po maturze (1936) zdecydował się na studia na wydziale filozoficznym w Pradze. Po zamknięciu szkół wyższych za okupacji niemieckiej w 1939 został urzędnikiem w muzeum miejskim w Pradze. Potem imał się różnych zajęć. Był referentem do spraw druku w studiu Lucerna-film, następnie pracował w wytwórni filmów animowanych Pragfilm (1941-1942), od 1944 nazywanej Nacional-film. Po wyzwoleniu w 1945 został redaktorem gazety "Lidové noviny". Od 1949 działał jako scenarzysta, dramaturg i reżyser. Był jednym z pierwszych pracowników studia „Bratři v triku”. Współpracował z Jiřím Trnką, Janem Werichem, a zwłaszcza z Oldřichem Lipským. Zmarł 2 czerwca 1982 w Pradze.
Miał córkę, Terezę Brdečkovą, która została dziennikarką, krytyczką filmową i pisarką.

</doc>
<doc id="477335" url="https://pl.wikipedia.org/wiki?curid=477335" title="Zasoby programu">
Zasoby programu

Zasoby programu () – część pliku wykonywalnego lub biblioteki DLL w środowisku Windows.
Pliki wykonywalne i biblioteki są podzielone na 2 segmenty: kod i dane (zasoby). W segmencie danych (zasobów) można umieścić następujące elementy:
Te dane mogą być następnie użyte w trakcie działania programu korzystając z interfejsu WinAPI. Dzięki zasobom segment danych programów w systemie Windows można łatwo modyfikować bez potrzeby dekompilacji/znajomości języków programowania (jeśli posiadamy kod źródłowy) programami typu Restorator, Resource Hacker, PE Explorer tworząc np. nowe wersje językowe programów.
Tworzenie zasobów programu w praktyce.
Najpierw należy sporządzić tzw. skrypt zasobów, czyli plik tekstowy z rozszerzeniem *.rc, który może wyglądać np. tak:
 1 ICON "kik.ico" // ikona
 2 BITMAP "potworek.bmp" // bitmapa
 3 CURSOR "kursorek.cur" // kursor
 STRINGTABLE // łańcuchy znaków
 400, "kółko i krzyżyk"
 401, "o grze"
 402, "gra w kółko i krzyżyk :)\nżyczę miłej zabawy"
 403, "o autorze"
 404, "kółko ma grać jako komputer?"
 405, "krzyżyk ma grać jako komputer?"
 406, "wersja 0.6.7 nie obsługuje rozgrywki z komputerem!"
 5 MENU // menu
 POPUP "Gra"
 MENUITEM "Nowa", 101
 MENUITEM SEPARATOR
 MENUITEM "Zakończ", 102
 POPUP "Pomoc"
 MENUITEM "o grze", 103
 MENUITEM "o autorze", 104
 6 DIALOG DISCARDABLE 20, 20, 163, 90 // okno dialogowe
 STYLE DS_MODALFRAME | WS_POPUP | WS_CAPTION | WS_SYSMENU
 CAPTION "nowa gra"
 FONT 8, "MS Sans Serif"
 LTEXT "ile partii?", 211, 1, 63, 37, 13
 EDITTEXT 201, 37, 60, 13, 12
 GROUPBOX "GRACZE", 212, 0, 8, 163, 51
 EDITTEXT 202, 32, 20, 34, 13
 EDITTEXT 203, 32, 38, 34, 13
 AUTORADIOBUTTON "komputer" 204, 72, 21, 42, 10, WS_GROUP
 AUTORADIOBUTTON "człowiek" 205, 117, 21, 42, 10
 AUTORADIOBUTTON "komputer" 206, 72, 39, 42, 10, WS_GROUP
 AUTORADIOBUTTON "człowiek" 207, 117, 39, 42, 10
 DEFPUSHBUTTON "OK" 208, 77, 63, 60, 23
 7 VERSIONINFO // Informacje o wersji pliku
 FILEVERSION 1,0,0,1
 PRODUCTVERSION 1,0,0,1
 FILEFLAGSMASK 0x17L
 FILEFLAGS 0x0L
 FILEOS 0x4L
 FILETYPE 0x0L
 FILESUBTYPE 0x0L
 BEGIN
 BLOCK "StringFileInfo"
 BEGIN
 BLOCK "041504b0"
 BEGIN
 VALUE "Comments", "Komentarz pliku"
 VALUE "CompanyName", "Nazwa firmy"
 VALUE "FileDescription", "Opis pliku"
 VALUE "FileVersion", "1, 0, 0, 1"
 VALUE "InternalName", "Nazwa wewnętrzna"
 VALUE "LegalCopyright", "Copyright (C) 2007 Autor"
 VALUE "LegalTrademarks", "Znaki handlowe zastrzeżone"
 VALUE "OriginalFilename", "OryginalnaNazwaPliku.exe/dll"
 VALUE "ProductName", "Nazwa produktu"
 VALUE "ProductVersion", "1, 0, 0, 1"
 END
 END
 BLOCK "VarFileInfo"
 BEGIN
 VALUE "Translation", 0x415, 1200
 END
 END
Jak widać każdy element w skrypcie poprzedza identyfikator (liczba). Będzie on wykorzystywany w kodzie źródłowym programu/biblioteki DLL specyficznie dla danego elementu (i języka programowania) przy użyciu funkcji WinAPI.
Następnie skrypt zasobów należy skompilować narzędziem odpowiednim dla używanego IDE/zestawu narzędzi programistycznych (wówczas kompilator zasobów wygeneruje plik *.RES), by ostatecznie połączyć skompilowane zasoby z modułami kodu źródłowego programu/biblioteki DLL w procesie konsolidacji.

</doc>
<doc id="477340" url="https://pl.wikipedia.org/wiki?curid=477340" title="Język jin">
Język jin

Język jin () lub jinyu – jeden z wielu dialektów języka chińskiego, używany w północnej części Chin. Jego położenie w wykazie języków używanych w Chinach jest dyskutowane: jedni językoznawcy mówią, że jest to dialekt języka mandaryńskiego, zaś inni plasują go jako pełnoprawny język.
Język jin jest używany w Chinach w prowincji Shanxi oraz Mongolii Wewnętrznej i jej okolicach. Łącznie mówi nim 45 milionów osób, daje mu 22 miejsce w rankingu najpopularniejszych języków świata. Jin funkcjonuje wyłącznie jako język potoczny, używany tylko w mowie.
Język jin bardzo się różni od języków używanych w okolicach jego obszaru występowania, dzięki czemu językoznawcy nadali mu status języka (choć ciągle istnieją dyskusje na ten temat). Ma to związek z geograficzną izolacją prowincji Shanxi – jest to płaskowyż ze wszystkich stron otoczony górami.
Gramatyka.
W przeciwieństwie do standardowego języka mandaryńskiego, w jin stosuje się końcowe zwarcia krtaniowe. Inną ważną rzeczą w języku jin jest to, że nie ma tam ustalonych zasad co do zmiany tonów w złożeniach (sandhi), odmiennie niż w mandaryńskim. Ton zmienia się w zależności od szyku zdania i jest to swego rodzaju odmiana wyrazu.
W języku jin stosuje się także prefiksy takie jak 圪 ("ka"), 忽 ("xa"), lub 入 ("za"), które dodaje się do wyrazów w zależności od sytuacji lub położenia wyrazu w zdaniu. W niektórych wyrazach dodanie takiego prefiksu całkowicie zmienia znaczenie słowa, np. sam znak 鬼 oznacza "duch", ale już z prefiksem, 入鬼 oznacza "wygłupiać się".
Język jin posiada dużą liczbę zaimków wskazujących, używanych w zależności od kontekstu sytuacyjnego.

</doc>
<doc id="477341" url="https://pl.wikipedia.org/wiki?curid=477341" title="Ivan Lunardi">
Ivan Lunardi

Ivan Lunardi (ur. 15 maja 1973 w Asiago) – włoski skoczek narciarski i trener, reprezentant Gruppo Sportivo Fiamme Gialle, drugi w historii obok Roberto Cecona skoczek włoski, który wygrał zawody Pucharu Świata w skokach narciarskich.
Przebieg kariery.
Pierwszy skok w karierze oddał w 1979. W Pucharze Świata zadebiutował 1 stycznia 1987 podczas konkursu w Garmisch-Partenkirchen, gdzie zajął 29. pozycję. Pierwsze pucharowe punkty zdobył dokładnie pięć lat później w tym samym miejscu, kiedy zajął 15. miejsce. 10 stycznia 1992 w Predazzo na skoczni normalnej zajął czwartą pozycję. 
W lutym 1992 na igrzyskach olimpijskich w Albertville był 22. na skoczni normalnej i siódmy na skoczni dużej.
4 marca 1992 w Örnsköldsvik był 7. Cały sezon 1991/1992 zakończył na 17. miejscu w klasyfikacji Pucharu Świata, zdobywając łącznie 54 punkty. 22 marca 1992 na mistrzostwach świata w lotach w Harrachovie uplasował się na dziewiątym miejscu. 1 stycznia 1993 na skoczni w Garmisch-Partenkirchen był czwarty. Podobnie 27 lutego 1993 w Falun. 
Jedyne w karierze zwycięstwo w zawodach PŚ odniósł 7 marca 1993 w Lahti, gdzie wygrał z przewagą 15,3 punktu nad Stefanem Horngacherem. Do końca kariery nie osiągał już znaczących sukcesów. 14 lutego 2000 na mistrzostwach świata w lotach narciarskich w Vikersund zajął 22. pozycję. 
Sportową karierę zakończył w sezonie 1999/2000. Ostatni występ w zawodach Pucharu Świata zaliczył 19 marca 2000 na Velikance w Planicy, gdzie zajął 37. miejsce. W tym samym sezonie na skoczni w Tauplitz ustanowił swój rekord życiowy w długości skoku wynoszący 181 metrów.
W sezonie 2018/2019 został trenerem głównym męskiej kadry B reprezentacji Włoch w skokach narciarskich.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)

</doc>
<doc id="477343" url="https://pl.wikipedia.org/wiki?curid=477343" title="Sitkówka (wieś)">
Sitkówka (wieś)

Sitkówka (do 2012 "Sitkówka-Nowiny") – wieś w Polsce położona w województwie świętokrzyskim, w powiecie kieleckim, w gminie Nowiny.
W latach 1975–1998 miejscowość administracyjnie należała do województwa kieleckiego.
W Sitkówce znajdują się zakłady przemysłowe, m.in. „ZPW Trzuskawica S.A” czy „Alpol”. W przeszłości, w okresie międzywojennym oraz przed dużą industrializacją przeprowadzaną przez władze PRL w latach 1960 - 70, Sitkówka wraz z Trzciankami i Słowikiem była miejscem częstego wypoczynku mieszkańców Kielc ("letników"). Sitkówka graniczy z kieleckim osiedlem Sitkówka i z wsią Kowala.
W 2012 r. zmieniono urzędowo nazwę miejscowości z "Sitkówka-Nowiny" na "Sitkówka".
Dojazd z Kielc zapewniają autobusy komunikacji miejskiej MPK Kielce linii nr 2, 19, 27 i 29 (czas dojazdu 20 minut).

</doc>
<doc id="477347" url="https://pl.wikipedia.org/wiki?curid=477347" title="John Alexander">
John Alexander

John Alexander (ur. 4 lipca 1951 w Sydney) – australijski tenisista i polityk, zwycięzca turniejów wielkoszlemowych w grze podwójnej, zdobywca Pucharu Davisa. Od 2010 członek Izby Reprezentantów Australii z ramienia Liberalnej Partii Australii (LPA).
Kariera tenisowa.
W 1968 roku, jako 17–latek, został powołany na mecz finałowy Pucharu Davisa przez Harry’ego Hopmana, stając się najmłodszym w historii uczestnikiem finału tych rozgrywek (a także najmłodszym reprezentantem Australii). Nie przyczynił się jednak do zdobycia trofeum – w parze z Rayem Ruffelsem przegrał grę podwójną, a Australijczycy, osłabieni przejściem na zawodowstwo Roya Emersona i Johna Newcombe’a, ponieśli na własnych kortach w Adelaide porażkę 1:4 ze Stanami Zjednoczonymi. W tym samym roku Alexander triumfował w wimbledońskim turnieju juniorów. W 1969 roku przegrał w finale juniorskiego Wimbledonu z Byronem Bertramem, wygrał natomiast turniej "Trofeo Bonfiglio" w Mediolanie, wcześniej uznawany za nieoficjalne mistrzostwa Europy do lat 21, później rozszerzony także na graczy spoza Europy. Sukces w Mediolanie powtórzył w 1970 roku. W latach 1969–1971 znajdował się na szczycie rankingu światowego w kategorii do lat 21.
W gronie seniorów najwyższe miejsce w rankingu zajmował w grudniu 1975 roku, 8. pozycję. Do grona tenisistów profesjonalnych dołączył w 1970 roku. Wygrał 7 turniejów, w kolejnych 20 był w finale. Sukcesy odnosił w grze podwójnej, odnosząc 28 zwycięstw turniejowych, w tym 2 wielkoszlemowe, podczas Australian Open z 1975 roku (z Philem Dentem) i 1982 roku (z Johnem Fitzgeraldem). Był również w wielkoszlemowych finałach deblowych na Australian Open (1970, 1973, 1977 – edycja grudniowa), Wimbledonie (1977) i French Open (1975).
Finał w 1968 roku nie był jedynym występem Alexandra o Puchar Davisa. Grał również w kolejnych dwóch edycjach imprezy (nie grał w 1973, kiedy Australia zdobyła trofeum), a po kilkuletniej przerwie od 1974 roku był już regularnym reprezentantem, odnosząc kilka cennych zwycięstw, m.in. nad Włochami Adriano Panattą i Corrado Barazzuttim w półfinale w 1976 roku. Wówczas te dwa zwycięstwa nie dały Australii wygranej, jednak rok później w finale w Sydney Alexander ponownie pokonał najpierw Barazzuttiego, a potem w decydującym, czwartym pojedynku Panattę. Łącznie rozegrał w zespole narodowym 41 spotkań, z czego 27 wygrał. Był również reprezentantem w Drużynowym Pucharze Świata i w 1979 roku przyczynił się znacznie do zdobycia trofeum.
Wysoki (190 cm), praworęczny, preferował grę ofensywną, często atakował przy siatce, szczególnie po udanym pierwszym serwisie. Słabą stroną Alexandra było natomiast przygotowanie kondycyjne, Australijczyk słabo regenerował siły, co miało wpływ na rezultaty turniejowe. Atletyczny styl gry sprawił też, że w latach 1980–1981 musiał ograniczyć starty z powodu kontuzji barku. Po zakończeniu kariery pozostał związany z tenisem jako trener i komentator telewizyjny, pełnił m.in. funkcję kapitana reprezentacji żeńskiej w Fed Cup.
Kariera polityczna.
Po raz pierwszy został wybrany do Izby Reprezentantów w 2010 jako kandydat LPA w okręgu wyborczym Bennelong. W latach 2013 i 2016 uzyskiwał reelekcję na kolejne kadencje. W latach 2015–2016 był przewodniczącym komitetu Izby ds. infrastruktury, transportu i miast.

</doc>
<doc id="477348" url="https://pl.wikipedia.org/wiki?curid=477348" title="Podkomendant Marcos">
Podkomendant Marcos



</doc>
<doc id="477349" url="https://pl.wikipedia.org/wiki?curid=477349" title="Peptyd C">
Peptyd C

Peptyd C – peptyd składający się z ok. 31 reszt aminokwasowych, część cząsteczki proinsuliny łącząca łańcuchy A i B insuliny. Peptyd C jest wycinany podczas uwalniania insuliny z trzustki i razem z nią dostaje się do krwiobiegu. Powstaje w związku z tym w stosunku 1:1 z cząsteczkami insuliny.
Osoby nie wytwarzające insuliny (na przykład chore na cukrzycę typu 1) nie wytwarzają też peptydu C. Peptyd C pozwala też diagnozować insulinooporność - jest wtedy podwyższony przy zachowanej, prawidłowej glikemii i bywa zwykle podwyższony w przypadku nieprawidłowej tolerancji węglowodanów (zob. cukrzyca). 
Stężenie peptydu C we krwi odpowiada stężeniu wydzielanej insuliny, stąd zastosowanie peptydu C jako markera. U osób przyjmujących preparaty insuliny pozwala ocenić zachowanie wydzielania endogennej insuliny. Przy diagnozowaniu cukrzycy, podwyższone lub prawidłowe stężenie peptydu C wskazuje na cukrzycę 2 typu, niskie – na cukrzycę typu 1. 
W przypadku cukrzycy typu 2 poziom peptydu C pozwala na optymalny dobór leku – przy normalnym i wysokim poziomie lepsze wyniki daje podawanie biguanidów (np. metforminy), przy obniżonym zwykle stosuje się pochodne sulfonylomocznika (najczęściej glimepiryd), czasem w skojarzeniu z innymi lekami. Nowszą formą leczenia jest zastosowanie leków inkretynowych. Leki te można stosować samodzielnie, jak i z metforminą czy inhibitorami α-glukozydazy
(np. akarboza) lub pochodnymi sulfonylomocznika.

</doc>
<doc id="477356" url="https://pl.wikipedia.org/wiki?curid=477356" title="Subcomandante Marcos">
Subcomandante Marcos

Subcomandante Marcos, właściwie Rafael Guillén Vicente (ur. 19 czerwca 1957 w Tampico) – jeden z liderów organizacji Zapatystowska Armia Wyzwolenia Narodowego (EZLN).
Życiorys.
Urodził się w Tampico w Meksyku w 1957 roku. Studiował na Narodowym Uniwersytecie Autonomicznym Meksyku. W 1984 roku opuścił uczelnię i wyjechał do Chiapas. Wstąpił do Zapatystowskiej Armii Wyzwolenia Narodowego (EZLN). Przyjął wówczas pseudonim Marcos. Znany był później również jako Subcomandante Marcos i Delegat Zero. W 1994 roku dowodził powstaniem EZLN. Od 1995 roku reprezentował EZLN w rozmowach z rządem. Od tamtego czasu uznawany jest za faktycznego przywódcę organizacji. Znany z antyglobalistycznych i wrogich neoliberalizmowi poglądów.
„Subcomandante”.
Rafael Guillén Vicente nigdy publicznie nie zdjął swej kominiarki, ukrywając w ten sposób swoją twarz; nie rozstaje się on również ze swoją fajką. W roku 1995, rząd meksykański ogłosił, że prawdziwe nazwisko Marcosa to Rafael Sebastián Guillén Vicente i że jest byłym profesorem filozofii na uniwersytecie w mieście Meksyk ("Universidad Autónoma Metropolitana") – Marcos nie potwierdził tych informacji.
Dziś wykreowany i używany przez Rafaela Guillén Vicente pseudonim "Subcomandante Marcos" jest symbolem walki przeciw liberalizmowi ekonomicznemu i kapitalizmowi. Na początku swej działalności, znany był z poglądów skrajnie lewicowych – określał się mianem marksisty i rewolucjonisty. Dziś twierdzi, że stał się bardziej pragmatyczny, a jego poglądy są
bliskie alterglobalizmowi. Znany z poczucia humoru, Vicente pozostawił na swoim blogu odpowiednie instrukcje w razie aresztowania go:
Paco Ignacio Taibo II, meksykański lewicowy autor powieści kryminalnych, napisał z Vicente książkę, zatytułowaną "Muertos Incomodos" (2004). Wydano też kilka tomów listów, esejów oraz innych tekstów Vicente opisujących czas, gdy jego tożsamość znana była szerokim kręgom wyłącznie pod pseudonimem (jak "Our Word Is Our Weapon", czy "Ya basta"). Inne pozycje związane z Marcosem to m.in.: "Marcos, la dignidad rebelde", autorstwa Ignacio Ramoneta.
Powstanie zapatystów.
1 stycznia 1994 armia zapatystów wszczęła zbrojne powstanie w Chiapas, jednym z najbiedniejszych regionów Meksyku, walcząc o uznanie tożsamości Indian w konstytucji kraju, przyznanie im autonomii politycznej i kulturalnej (język, edukacja) oraz uznanie ich za osobowość prawną. Data ta była związana z otwarciem sfery wolnego rynku między Meksykiem, Kanadą i USA. Powstanie zakończyło się zawieszeniem broni.
W roku 2000, gdy wraz ze zmianami w rządzie (prezydentem został Vicente Fox), pojawiły się nadziei na odnowienie rozmów dotyczących sytuacji Indian, Vicente udał się do stolicy. Brak faktycznych działań politycznych spowodował powrót "Subcomandante" oraz jego towarzyszy w góry Chiapas.
Powrót w 2006 roku.
Po pięciu latach nieaktywności Marcos, wciąż incognito wrócił na scenę publiczną w styczniu 2006, tym razem dorzucając do swego pseudonimu dwa nowe słowa: "Delegat Zero" ("Delegado Zero") oraz zmieniając środek lokomocji (koń zastąpiony został motocyklem). Zawiedziony niespełnionymi obietnicami prezydenta Meksyku Vicente Foxa, Rafael Guillén Vicente chciał uczestniczyć po raz kolejny w uwrażliwianiu opinii publicznej na problemy autochtonów przed wyborami, które miały miejsce 2 lipca 2006. Dzień po wyborach Marcos stwierdził, że Vicente Fox pomógł w sfałszowaniu wyborów na korzyść Felipe Calderóna.

</doc>
<doc id="477357" url="https://pl.wikipedia.org/wiki?curid=477357" title="Thermit">
Thermit



</doc>
<doc id="477359" url="https://pl.wikipedia.org/wiki?curid=477359" title="Łopian pajęczynowaty">
Łopian pajęczynowaty

Łopian pajęczynowaty ("Arctium tomentosum") – gatunek rośliny należący do rodziny astrowatych. Rośnie dziko w całej Europie (bez Wysp Brytyjskich) oraz w Azji Środkowej, Chinach i na Syberii. W Polsce występuje na całym terytorium aż po niższe położenia górskie.
Biologia i ekologia.
Roślina dwuletnia, hemikryptofit. Siedlisko: zarośla, brzegi wód i lasów. Roślina ruderalna. W klasyfikacji zbiorowisk roślinnych gatunek charakterystyczny dla klasy (Cl.) "Artiemisietea," Ass. "Arctio- Artemisietum". Kwiaty są przedprątne, zapylane przez owady. Roślina miododajna, kwitnie od lipca do sierpnia. Liczba chromosomów 2n = 36.
Zmienność.
Tworzy mieszańce z łopianem gajowym, łopianem mniejszym, łopianem większym.

</doc>
<doc id="477360" url="https://pl.wikipedia.org/wiki?curid=477360" title="Widukind">
Widukind



</doc>
<doc id="477361" url="https://pl.wikipedia.org/wiki?curid=477361" title="Kanał Tyczyński">
Kanał Tyczyński

Kanał Tyczyński istniał w odległych czasach. Pozostały po nim ślady w terenie i nieliczne wzmianki w literaturze traktującej o przeszłości Sieradza. Pisze o nim ks. Walery Pogorzelski (s.74), który tworząc źródłową pracę o Sieradzu, korzystał z dokumentów zniszczonych przez Niemców na początku hitlerowskiej okupacji. 
Kanał miał być zbudowany za czasów Kazimierza Wielkiego, miał 12 wiorst (wiorsta - 1066,78 m) długości i łączył Tyczyn z Sieradzem, wykorzystując na swej trasie liczne stawy, nadwarciańskie rozlewiska, a w końcowym biegu koryto Żegliny. Przy kanale tym, blisko miasta, miało stać pięć młynów (dwa królewskie, dominikański, wójtowski i miejski) także folusz i blech (blich, bielnik) dla sukienników. Kanał był zasilany w wody Warty w pobliżu wioski Tyczyn, stąd jego nazwa.
Znawca dziejów Sieradza Bronisław Chlebowski pisze o nim: "Oprócz fosy otaczającej zamek i fosy przy miejskich murach, istniał jeszcze kanał od wsi Tyczyna się ciągnący, przeszło milę długi, który prowadził wodę dla młynów (...). Kanał ten pochodził podobno z czasów Kazimierza Wielkiego". 
W późniejszych wiekach kanał nie konserwowany, zamulony, przestał spełniać swoją rolę. Prawdopodobnie o jego losie przesądziła wielka powódź z końca XVIII w., która zasadniczo zmieniła stosunki wodne w najbliższej okolicy Sieradza. Prawdopodobnie pozostałością po nim są stawy w pobliżu wsi Chojne oraz ciek wodny zwany Kobylanką, biorący początek z mokradeł Tyczyna, a wpadający do Żegliny na skraju wsi Wiechutki.

</doc>
<doc id="477363" url="https://pl.wikipedia.org/wiki?curid=477363" title="Proinsulina">
Proinsulina

Proinsulina – peptyd, nieaktywny prekursor insuliny.
Proinsulina powstaje w trzustce, w komórkach β wysepek Langerhansa. Gen zlokalizowany na krótszym ramieniu chromosomu 11 () koduje powstawanie prekursorowego peptydu preproinsuliny, liczącego u człowieka 110 aminokwasów. Preproinsulina zawiera fragment sygnałowy pod wpływem odpowiedniej proteazy zostaje odcięty i w ten sposób powstaje proinsulina.
. Łańcuch proinsuliny przyjmuje charakterystyczną konformację z mostkami dwusiarczkowymi (-S-S-) łączącymi łańcuchy A (21 aminokwasów) i B (30 aminokwasów). Podczas wydzielania insuliny w komórkach β fragment - peptyd C - jest odcinany i powstaje właściwy hormon. . Z jednej cząsteczki proinsuliny powstaje w aparacie Golgiego komórki beta jedna cząsteczka insuliny i jedna cząsteczka peptydu C. Składniki te w takiej samej proporcji są wydzielane do krwi układu wrotnego.
Proinsulina ma bardzo małą aktywność biologiczną,

</doc>
<doc id="477364" url="https://pl.wikipedia.org/wiki?curid=477364" title="Bitwa nad rzeką Ticinus">
Bitwa nad rzeką Ticinus

Bitwa nad rzeką Ticinus – starcie zbrojne, które miało miejsce w listopadzie roku 218 p.n.e. pomiędzy wojskami kartagińskimi dowodzonymi przez Hannibala a wojskami rzymskimi dowodzonymi przez Publiusza Korneliusza Scipiona. Była to pierwsza bitwa stoczona przez Hannibala na terytorium Italii.
Miejsce bitwy.
W przeddzień bitwy Scypion rozbił obóz w rejonie dzisiejszego miasta Piacenza, w miejscu gdzie miała wkrótce powstać kolonia rzymska. Były to tereny, z których Rzymianie właśnie usunęli osiadłych tu Galów. Wobec wybuchu wojny z Kartaginą i spodziewanego ataku Hannibala na Italię senat rzymski przyśpieszył decyzję o założeniu kolonii tu oraz w Cremonie. W obu osadach, założonych na prawie latyńskim, miało się osiedlić po 6 tysięcy obywateli rzymskich. Ponieważ Piacenza miała powstać w zakolu Padu, na prawym brzegu rzeki, trzeba było koniecznie wybudować most na rzece Pad. Liwiusz w swojej relacji myli ten most z innym, wzniesionym na rzece Ticino i oddalonym od tego pierwszego o kilkanaście kilometrów. Z relacji Polibiusza natomiast jasno wynika, że chodzi o dwa mosty: na Padzie koło Piacenzy, oraz na Ticino, w okolicy dzisiejszej Pawii (starożytnego Ticinum). Pawia została wzniesiono prawdopodobnie na miejscu umocnień wybudowanych właśnie przez Scypiona do pilnowania nowego mostu. Dziś w tym miejscu wznosi się most stały. Prawy brzeg rzeki Ticino jest grząski i nie nadaje się do przemieszczania wojska.
Manewry Rzymian i Hannibala przed bitwą.
Po wybudowaniu mostu na rzece Ticino Scypion wkroczył na równinę (obecnie zajętą przez tereny uprawne) i rozbił obóz w odległości 5 mil od Victumulae, w kraju plemienia Insubrów. Na terenie miasteczka Gambolo, na drodze z Vigevano do Pawii, odkryto ślady fosy, która prawdopodobnie ogradzała obóz Rzymian. Scypion jako konsul przejął komendę nad wojskami pretorów Manliusza i Atiliusza. W ten sposób jego siły urosły do 3 legionów, w sumie 20 tysięcy piechoty (w tym około 8 tysięcy oddziałów posiłkowych, tzw. "socii") i 4 tysięcy jazdy (z czego połowę stanowili Galowie). W tym samym czasie Hannibal rozbił obóz nieco bardziej w górę rzeki Pad. Ani Hannibal, ani Scypion nie wiedzieli o ruchach i liczebności strony przeciwnej, więc każdy z nich wysłał następnego dnia oddział zwiadowczy: Hannibal 6 tysięcy jazdy (prawdopodobnie całość jeźdźców, jakimi dysponował po przejściu przez Alpy), Scypion całą swoją kawalerię (4 tysięcy), oraz niewielki oddział lekkozbrojnych z oszczepami ("velites"). Właśnie przydzielenie do oddziału zwiadowczego tych ostatnich zadecydowało o przegranej Rzymian, ponieważ piesi spowalniali ruchy całego oddziału.
Przebieg starcia.
Kiedy formacje zwiadowcze obu stron zauważyły przeciwnika, zaczęły formować szyk. Hannibal obiecał swoim podkomendnym w razie zwycięstwa wolne od podatku ziemie w Italii, Hiszpanii lub Afryce, obywatelstwo kartagińskie dla sprzymierzeńców, a wolność dla wszystkich niewolników. Ciężką jazdę umieścił w centrum szyku, a na skrzydłach lekką, zwrotną jazdę numidyjską, planując przy pomocy tej ostatniej oskrzydlenie lub nawet zajście od tyłu przeciwnika. Scypion zamierzył atak frontalny. Jazda galijska podległa Rzymianom miała osłonić od frontu oszczepników, którzy cisnęliby pociskami w nacierającego wroga, po czym wycofali się na tyły. Kiedy jednak Hannibal ujrzał lekką piechotę wroga, ustawiającą się w szyku, wydał rozkaz natychmiastowej szarży całej swojej jeździe, która stratowała piechurów wroga, zanim zdążyli chociaż raz cisnąć pociskami, ci zaś rzucili się do ucieczki przez szyki stojące za ich plecami. W relacji Liwiusza był to akt tchórzostwa, ale Polibiusz dodaje inne szczegóły. Trzon jazdy Hannibala mianowicie związał szyki Rzymian, dopóki jazda numidyjska zdołała, zgodnie z planem, obejść ich z flanki i uderzyć od tyłu. Niezdolna do manewru, z powodu krępujących jej ruchy piechurów, jazda rzymska rozpadła się na mniejsze grupki, z których część pozsiadała z koni i zaczęła walczyć pieszo.
Bohaterski wyczyn młodego Scypiona.
Konsul Scypion został ciężko ranny i wraz z garstką żołnierzy został osaczony ze wszystkich stron przez wroga. Liczący wówczas 18 lat syn konsula, przyszły Scypion Afrykański, miał wówczas uratować życie swojemu ojcu. Taką wersję wydarzeń podaje większość źródeł; jedynie Lucjusz Celiusz Antypater (II w. p.n.e.), rówieśnik Gajusza Grakchusa, autor monografii o II wojny punickiej, przypisuje ten wyczyn pewnemu niewolnikowi liguryjskiemu. Według relacji Gajusza Leliusza, bliskiego przyjaciela młodego Scypiona, przytoczonej przez Polibiusza, młodzieniec uczestniczył po raz pierwszy w bitwie i ojciec powierzył mu dowództwo oddziału kawalerii (turma) liczącemu 30 ludzi. Według Liwiusza, nie zważając na przestrach innych żołnierzy, młody Scypion rzucił się desperacko na wroga, przebijając się do okrążonego ze wszystkich stron ojca i został w uznaniu za męstwo uhonorowany publicznie przez konsula. Według Pliniusza Starszego otrzymał w obozie pod Piacenzą "corona civica", wieniec z liści dębu, przyznawany za uratowanie życia obywatelowi rzymskiemu. Jednak z nieznanych przyczyn odmówił jej przyjęcia.
Manewry Hannibala i Rzymian po bitwie.
Hannibal rozproszył Rzymian, ale nie rzucił się za nimi w pościg, ponieważ Rzymianie mieli znaczną przewagę liczebną nad nim w piechocie stacjonującej w obozie. Scypion zdając sobie sprawę, że Hannibal zorientowawszy się w położeniu przeciwnika wróci nazajutrz z głównymi siłami, wbije się klinem między obóz rzymski a most, biorąc Rzymian w pułapkę i wycinając ich do nogi. Dlatego zwinął obóz jeszcze tej nocy, przeszedł przez most przed świtem i dotarł do Piacenzy, zanim Hannibal wyszedł ze swojego obozu. Zastawszy obóz Rzymian porzucony udał się natychmiast w stronę rzeki i wziął do niewoli 600-osobowy oddział rzymski, pilnujący zerwanego mostu. Porzucił zamiar przeprawy przez Pad w okolicach Piacenzy, narażając się na ostrzał przeciwnika, udał się w górę rzeki, a znalazłszy dogodny bród przeprawił się na prawy brzeg i rozbił obóz 2 dni później. Wcześnie rano, przed brzaskiem, około 2200 galijskich "socii" w obozie rzymskim zaatakowało najbliżej nich obozujących Rzymian śpiących w namiotach, zabiło ich i z odrąbanymi głowami udało się do obozu kartagińskiego, gdzie przyjęto ich gościnnie. Hannibal rozesłał ich po całej Italii, żeby zmobilizowali wszystkich Galów. Tymczasem Scypion przewidując znowu niekorzystny dla siebie przebieg wydarzeń, zwinął obóz jeszcze tej samej nocy (lub następnej, według wersji Liwiusza) i przemknął się w górę rzeki Pad, prawym brzegiem, na zachód, w tym samym kierunku, skąd nadszedł Hannibal, aby przeprawić się przez Trebbię, prawy dopływ Padu. Następnie zwrócił się na południe wzdłuż lewego brzegu, w kierunku wzgórz, z których wypływa rzeka, w ten sposób, żeby rzeka oddzielała go od Hannibala. Jazda numidyjska wysłana przodem, w celu pościgu za Rzymianami, popełniła błąd tracąc czas na podpalenie obozu, dzięki czemu straż tylna Scypiona zdążyła przeprawić się przez rzekę. Po dojściu do wzgórz po całodziennym marszu, Scypion rozbił obóz na stoku jednego z nich, gdzie mógł wypocząć i zaczekać na nadejście drugiego konsula, Tyberiusza Semproniusza Longusa. Obóz Rzymian stanął najprawdopodobniej na lewym brzegu rzeki, w miejscu określanym przez źródła rzymskie jako „ripa alta” (wysoki brzeg), w którym stanął następnie fort Castello di Rivalta. Na południe od Rivalta rozciągają się wzgórza, które uniemożliwiają dostęp czy rozwinięcie szyku jeździe i piechocie wroga. Hannibal z kolei rozbił obóz na równinie, w pewnej odległości, przyjmując liczne posiłki od plemion galijskich, zamieszkujących Italię. Nadejście Semproniusza Longusa niczego nie zmieniło; w bitwie nad Trebbią Rzymianie ponieśli drugą klęskę.
Źródła historyczne.
Relacje o bitwie znajdujemy w III księdze „Dziejów” Polibiusza (203–120 p.n.e.) i XXI księdze historii Liwiusza (59 p.n.e. – 17 n.e.). Różnią się od siebie jedynie pewnymi szczegółami.

</doc>
<doc id="477365" url="https://pl.wikipedia.org/wiki?curid=477365" title="Jacob Tullin Thams">
Jacob Tullin Thams

Jacob Tullin Thams (ur. 7 kwietnia 1898 w Oslo, zm. 27 lipca 1954 tamże) – norweski skoczek narciarski oraz żeglarz, mistrz olimpijski i mistrz świata w skokach narciarskich, a także srebrny medalista olimpijski w żeglarstwie.
Kariera.
W latach 20. XX wieku należał do światowej czołówki skoczków narciarskich. 25 stycznia 1924 podczas igrzysk olimpijskich w Chamonix zdobył złoty medal w skokach narciarskich, wyprzedzając swojego rodaka Narve Bonnę oraz Andersa Haugena. Thams został tym samym pierwszym w historii mistrzem olimpijskim w skokach. Cztery lata później, na igrzyskach w Sankt Moritz w 1928 był faworytem do złotego medalu. Po pierwszej serii zajmował trzecie miejsce za swoimi rodakami: Alfem Andersenem i Sigmundem Ruudem. W drugiej serii, na wniosek ekipy szwajcarskiej, podniesiono rozbieg, mimo protestów ze strony reprezentantów Norwegii oraz USA. Andersen i Ruud wybijali się z progu na stojąco, by nie osiągnąć zbyt dużej prędkości, jednak Thams zignorował niebezpieczeństwo i oddał skok na odległość 73 metrów, 9 metrów dalej niż którykolwiek z jego rywali. Skoku tego jednak nie ustał, przez co zajął ostatecznie 28. miejsce.
W 1926 podczas mistrzostw świata w Lahti zdobył złoty medal na skoczni normalnej. Pozostałe miejsca na podium także zajęli Norwegowie: Thorleif Haug był drugi, a brąz wywalczył Einar Landvik. Był to jego jedyny start na mistrzostwach świata w narciarstwie klasycznym.
Pierwsze mistrzostwa Norwegii w skokach odbyły się w 1933, wobec czego Thams startował w konkursach kombinacji norweskiej, wygrywając skoki do kombinacji w latach 1924–1927. Był jednakże przeciętnym biegaczem i ostatecznie jego najlepszym wynikiem było 12. miejsce w 1924.
W latach 30. XX wieku zaczął brać udział w zawodach żeglarskich. Wziął udział w letnich igrzyskach olimpijskich w Berlinie w 1936, zdobywając srebrny medal w klasie 8mR. Jest drugim w historii sportowcem, który zdobył medale zarówno na letnich, jak i zimowych igrzyskach olimpijskich. Pierwszy był Amerykanin Edward Eagan.
Za swoje osiągnięcia w skokach narciarskich otrzymał medal Holmenkollen w 1926.

</doc>
<doc id="477374" url="https://pl.wikipedia.org/wiki?curid=477374" title="Ferromit">
Ferromit



</doc>
<doc id="477378" url="https://pl.wikipedia.org/wiki?curid=477378" title="Adolf z Nassau">
Adolf z Nassau

Adolf z Nassau, Adolf z Turyngii (ur. ok. 1250, zm. 2 lipca 1298 pod Göllheim k. Wormacji), hrabia Nassau od 1276, król niemiecki od 1292 roku.
Hrabia Nassau.
W 1276 lub 1277 roku Adolf po śmierci swojego ojca Walrama II został hrabią Nassau. Po ojcu odziedziczył rodzinne ziemie na południe od rzeki Lahn (m.in. Nassau). Jego ziemie były niewielkie i ubogie. Również jego ojciec podzielił włości między siebie i brata.
W 1287 r. nadał Idsteinowi prawa miejskie i zbudował jego fortyfikacje.
Po wyborze na króla, król Adolf z Nassau rzadko bywał w swoim rodzinnym kraju, przyznając tam rządy swoim mieszczanom. 17 stycznia 1294 kupił Weilburg za 400 funtów od biskupstwa Wormacji. Prawa miejskie nadał Weilburgowi 29 grudnia 1295 r. W 1296 r. założył również opactwo klarysek w Klarenthal.
Wybór na króla Niemiec.
Po śmierci Rudolfa I Habsburga w 1291 roku dzięki poparciu arcybiskupa kolońskiego Zygfryda II został następcą Rudolfa I Habsburga na tronie niemieckim w 1292 roku. Ceną poparcia było uzyskanie wielu przywilejów od elektorów. Do najdalej idących należały koncesje udzielone królowi czeskiemu Wacławowi II 30 czerwca 1292 r., w którym Adolf obiecał Wacławowi odebranie księstw Austrii i Styrii Albrechtowi Habsburgowi. Miało to nastąpić, ponieważ poprzedni król Rudolf odebrał te terytoria królowi Czech Przemysłowi Ottokarowi II, ojca Wacława. Arcybiskup Moguncji otrzymał cesarskie miasta Mühlhausen i Nordhausen, co odpowiadało interesom Moguncji w regionie Turyngii.
5 maja 1292 r. we Frankfurcie nad Menem arcybiskup Moguncji w imieniu wszystkich elektorów wybrał Adolfa na króla Niemiec (cesarza-elekta). Został koronowany w Akwizgranie 24 czerwca przez arcybiskupa Kolonii.
Panowanie.
Początek Panowania.
Na początku swojego panowania Adolf nie miał ani wpływów, ani władzy i został wybrany królem "z" powodu preferencji elektorów dla słabego króla. Jego władza była od samego początku ograniczona z powodu podjętych zobowiązań.
Adolf bardzo szybko złamał obietnice dotyczące księstw Austrii i Styrii. Jako sprytny dyplomata Albrecht Habsburg uniknął konfrontacji z nowym królem. W zamian za oddanie cesarskich insygniów, które wciąż posiadał, zachował te tereny. Dyspozycja prestiżowych insygniów i reliktów cesarstwa była dodatkowym i ważnym znakiem prawowitości panowania króla, ale nie warunkiem koniecznym. Z każdym nowym dokumentem Adolf coraz bardziej oddalał się od swoich obietnic, nie otwierając się na naruszenie oskarżeń kontraktowych.
Polityka zewnętrzna.
W 1294 r., gdy panowanie Adolfa było u szczytu, zawarł on sojusz z królem Anglii Edwardem I przeciwko Francji i otrzymał 60 000 funtów szterlingów. Pakt został poprzedzony próbami podboju Księstwa Burgundii i Hrabstwa Flandrii przez Filipa IV Pięknego. Sojusz był postrzegany przez współczesnych mu jako czysto najemniczy, a fakt, że Adolf nie wywiązał się ze swoich zobowiązań, zaszkodził jego reputacji, ale początkowo było to bez konsekwencji.
Adolf rozpoczął rekrutację wojsk w imperium do wojny z Francją. 31 sierpnia 1294 wysłał deklarację wojny francuskiemu królowi, twierdząc, że ten przejął prawa i posiadłości imperium. 9 marca 1295 r. Papież Bonifacy VIII jednak nakazał pokój i zagroził nałożeniem na Adolfa ekskomuniki w przypadku wybuchu wojny.
Polityka wewnętrzna.
Dokumentem wystawionym 8 stycznia 1295 potwierdził prawa brandenburskie do ziem zachodniopomorskich.
Próbował prowadzić własną politykę dynastyczną. W 1294 roku zakupił od landgrafa Turyngii Albrechta II Wyrodnego jego ziemie obejmujące Turyngię i Miśnię.
Detronizacja.
Prawdopodobnie elektorzy od początku nie planowali obalenia króla, ale w miarę rozwoju wydarzeń stawało się to coraz bardziej nieuniknione. Powodem starć była polityka Adolfa.
W lutym 1298 r. sytuacja stała się dla Adolfa niepokojąca, ponieważ Wacław II i Albrecht Habsburg odłożyli na bok wieloletnie spory o Austrię i Styrię i osiągnęli porozumienie w przypadku obalenia Adolfa i wyboru na jego miejsce Albrechta. Być może do spotkania elektorów doszło już podczas koronacji króla Wacława II, czyli 2 czerwca 1297 roku. w celu znalezienia kompromisu między Adolfem a Albrechtem. Kompromisu jednak nie zawarto.
23 czerwca 1298 r. odbyło się spotkanie arcybiskupa Moguncji z margrabiami brandenburskimi (Ottonem IV ze Strzałą, Henrykiem I i Hermanem) doszło tam do sądu przeciwko samemu królowi. Arcybiskup Kolonii i król Czech wcześniej upoważnili arcybiskupa Moguncji do działania w ich imieniu. W postępowaniu tym Adolf został oskarżony o liczne przestępstwa, w tym o ciągłe naruszanie pokoju w Turyngii i złamanie obietnic złożonych arcybiskupowi Moguncji. Adolfa uznano za niegodnego urzędu i utracił godność królewską.
Śmierć.
Wybór Albrechta Habsburga na króla.
Po obaleniu Adolfa na nowego króla wybrano Albrechta I Habsburga. Jak odbyła się ta elekcja, nie jest dziś bardzo jasne. Otwarte jest na przykład pytanie, czy Albert rzeczywiście początkowo nie chciał zaakceptować wyboru, jak później twierdził przeciwko papieżowi Bonifacemu VIII.
Bitwa pod Göllheim.
Usunięcie Adolfa to jedno; kolejnym było wyegzekwowanie decyzji przeciwko niemu. Adolf odmówił przyjęcia tej decyzji, ale konflikt między nim a książęcą opozycją wkrótce został rozstrzygnięty na polu bitwy. 2 lipca 1298 wojska Adolfa i Albrechta spotkały się w bitwie pod Göllheim. Mała wioska Göllheim położona jest w północnej Nadrenii-Palatynacie. Adolf poległ na polu bitwy. Armia Adolfa zaczęła uciekać i szybko się rozproszyła.
Pochówek.
Albrecht nie pozwolił zwolennikom Adolfa pochować ciała upadłego króla w katedrze w Spirze. Dlatego Adolf został początkowo pochowany w klasztorze cystersów w obecnym Kerzenheim, a dopiero później został przeniesiony do katedry w Spirze przez Henryka VII. Został pochowany obok Albrechta I Habsburga (zm. 1308).
Małżeństwa i potomstwo.
Żoną Adolfa z Nassau była Imagina von Isenburg-Limburg (zmarła po 1313). Wzięli ślub w roku 1271. Imagina była córką Gerlacha I von Isenburg i Imaginy von Blieskastel. Ich dziećmi byli:
W kulturze.
W 1662 roku powstał portret Adolfa z Nassau autorstwa Arnolda Montanusa.
W 1824 roku książę Wilhelm z Nassau wzniósł pomnik nagrobny Adolfa w przedsionku Katedry w Spirze. Pomnik przedstawia Adolfa w zbroi klęczącego w modlitwie.
w 1829 roku powstał obraz upamiętniający śmierć Adolfa z Nassau podczas Bitwy pod Göllheim.

</doc>
<doc id="477379" url="https://pl.wikipedia.org/wiki?curid=477379" title="Adolf z Turyngii">
Adolf z Turyngii



</doc>
<doc id="477381" url="https://pl.wikipedia.org/wiki?curid=477381" title="Oligowolemia">
Oligowolemia

Oligowolemia - obniżenie wolemii, a więc objętości krążącej krwi w organizmie, spowodowane utratą krwi, osocza lub przemieszczeniem się płynów w obrębie tzw. przestrzeni płynowych (np. zatrzymanie ich w obrębie jelit w przypadku niedrożności jelit).
Wstrząs Oligowolemiczny powstaje w następstwie utraty:
Duży (uważa się, że powyżej 30% objętości krwi krążącej) lub gwałtowny spadek wolemii (np. krwotok), doprowadza do wstrząsu oligowolemicznego.

</doc>
<doc id="477388" url="https://pl.wikipedia.org/wiki?curid=477388" title="Yola Czaderska-Hayek">
Yola Czaderska-Hayek

Yola Czaderska-Hayek, właśc. Jolanta Maria Czaderska-Hayek (ur. 9 czerwca 1945 w Tarnowie) – autorka książek na temat Hollywood, dziennikarka, korespondentka filmowa, popularyzatorka sztuki i kultury polskiej w Stanach Zjednoczonych, absolwentka polonistyki na Akademii Pedagogicznej w Krakowie.
Jest jedyną Polką zasiadającą wśród członków "Hollywood Foreign Press Association", organizacji co roku przyznającej Złote Globy. Jest prezeską i fundatorką "International Star Awards" statuetek przyznawanych od 1992 roku legendarnym artystom filmów westernowych (w formie pozłacanych gwiazd osadzonych na granitowej bryle).
Na stronie Stopklatka.pl prowadziła witrynę "Gość Yoli", w której prezentowane były wywiady dziennikarki z osobowościami filmowymi.
W 2008 została odznaczona Srebrnym Medalem „Zasłużony Kulturze Gloria Artis” przyznawanym przez Ministra Kultury oraz nagrodą Amicus Poloniae nadanym przez Ambasadora RP w Waszyngtonie. W 2009 otrzymała od Prezydenta RP Lecha Kaczyńskiego Krzyż Oficerski Orderu Zasługi Rzeczypospolitej Polskiej za szczególny wkład w promocję polskiego kina w Stanach Zjednoczonych.
Zamężna z Edwinem R. Haykiem, pilotem czeskich linii lotniczych. Mieszkają w "Belvedere", posiadłości mieszczącej się na wzgórzach Hollywood, tuż pod powszechnie kojarzonym napisem, której właścicielem był niegdyś Rudolf Valentino.

</doc>
<doc id="477389" url="https://pl.wikipedia.org/wiki?curid=477389" title="Międzyrzecz (Ukraina)">
Międzyrzecz (Ukraina)

Międzyrzecz (ukr. Межиріч, "Meżyricz"; hist. "Międzyrzecz Ostrogski") – wieś na Ukrainie, w obwodzie rówieńskim, w rejonie ostrogskim. W 2001 roku liczyła 1490 mieszkańców.
Historia.
Według prawosławnej tradycji na miejscu dzisiejszej wsi w 1240 roku powstał klasztor założony przez mnichów z Ławry Peczerskiej. Miejscowość wzmiankowana była po raz pierwszy w 1396 roku, kiedy książę Witold nadał ją jednemu z protoplastów rodu Ostrogskich. 
W 1605 roku staraniem Janusza Ostrogskiego miejscowość uzyskała prawa miejskie magdeburskie. W 1609 roku Międzyrzecz włączono do Ordynacji Ostrogskiej. W 1648 roku miasto zniszczyli powstańcy kozaccy Chmielnickiego i później już nie podniosło się ono z upadku. 15 sierpnia 1779 roku biskup Franciszek Komornicki koronował papieskimi koronami cudowny obraz Matki Bożej w Międzyrzeczu Ostrogskim (ikonę Matki Bożej „Dająca Życie”). 
Od 1793 roku miejscowość znajdowała się w zaborze rosyjskim. W 1866 roku Rosjanie skasowali klasztor franciszkanów, zaś jego główny kościół ponownie zaadaptowali na cerkiew. 
W okresie międzywojennym w granicach Polski. Za II Rzeczypospolitej miejscowość była siedzibą gminy Nowomalin. 
Od września 1939 do 1941 roku była pod okupacją radziecką, następnie (1941–1944) pod okupacją niemiecką. W latach 1945–1991 w Ukraińskiej SRR. 

</doc>
<doc id="477392" url="https://pl.wikipedia.org/wiki?curid=477392" title="Adolf Nassauski">
Adolf Nassauski



</doc>
<doc id="477396" url="https://pl.wikipedia.org/wiki?curid=477396" title="Kurówka (dopływ Lachówki)">
Kurówka (dopływ Lachówki)

Kurówka ("Kurowianka") – potok górski, lewy dopływ Lachówki o długości 6,34 km. 
Potok wypływa ze wschodnich zboczy Gachowizny nad Pewelką, na wysokości ok. 675 m n.p.m. Głównymi dopływami Kurówki są potoki: Kocurowy Potok, Z Borowiny oraz Dupniarz. Kurówka przepływa przez Hucisko, Pewelkę, Kurów i Lachowice, gdzie na wysokości 444,2 m n.p.m. wpada do Lachówki.
Według opracowanej przez Jerzego Kondrackiego regionalizacji geograficznej Polski cały bieg i zlewnia Kurówki znajduje się w obrębie Beskidu Makowskiego (Pasmo Pewelskie).

</doc>
<doc id="477397" url="https://pl.wikipedia.org/wiki?curid=477397" title="Akacjusz">
Akacjusz



</doc>
<doc id="477409" url="https://pl.wikipedia.org/wiki?curid=477409" title="Dziadka kalesony">
Dziadka kalesony



</doc>
<doc id="477411" url="https://pl.wikipedia.org/wiki?curid=477411" title="Bela IV Wielki">
Bela IV Wielki



</doc>
<doc id="477418" url="https://pl.wikipedia.org/wiki?curid=477418" title="Tłusty Czwartek">
Tłusty Czwartek



</doc>
<doc id="477419" url="https://pl.wikipedia.org/wiki?curid=477419" title="Antoni Wierzejski">
Antoni Wierzejski

Antoni Wierzejski (ur. 3 maja 1843 w Skale Podolskiej, zm. 9 sierpnia 1916 w Krakowie) – polski zoolog i hydrobiolog.
Życiorys.
Syn Józefa Wierzejskiego i Marii z Winiarskich. Ojciec zmarł, gdy Antoni miał cztery lata. Uczył się w gimnazjum we Lwowie, a następnie w Stanisławowie. W 1865 rozpoczął studia matematyczno-przyrodnicze na Wydziale Filozoficznym Uniwersytetu Jagiellońskiego, jednym z jego wykładowców i mentorów był prof. Maksymilian Nowicki, przy nim Antoni Wierzejski pełnił w latach 1867-1869 funkcję zastępcy asystenta. W 1868 został członkiem wiedeńskiego Towarzystwa Zoologiczno-Botanicznego, w 1871 uzyskał tytuł doktora filozofii i uprawnienia do wykonywania zawodu nauczyciela w gimnazjum. W marcu 1878 uzyskał tytuł doktora habilitowanego oraz stanowisko docenta na Uniwersytecie Jagiellońskim, od tego czasu równocześnie pracował w gimnazjum św. Jacka, wykładał na uczelni i prowadził pracę naukową. W 1884 uzyskał tytuł profesora nadzwyczajnego, a trzy lata później zakończył pracę w gimnazjum i wykładał anatomię porównawczą na UJ. Od 1889 był rzeczywistym profesorem nadzwyczajnym anatomii porównawczej Uniwersytetu Jagiellońskiego w Krakowie. Dwa lata później został członkiem Akademii Umiejętności i uzyskał tytuł profesora zwyczajnego zoologii. W 1891 roku, po śmierci Maksymiliana Nowickiego, obejmuje katedrę zoologii, kierownictwo zakładu i muzeum zoologicznego. W 1912 przeszedł w stan spoczynku i otrzymał tytuł radcy dworu. Pochowany na Cmentarzu Rakowickim w Krakowie.
Praca naukowa.
Prowadził badania w zakresie: anatomii, faunistyki (zwłaszcza faunistyki śródlądowych wód słodkich), cytologii i embriologii zwierząt, fauny jezior tatrzańskich (pionierskie opracowania).
Jako wykładowca wywarł znaczący wpływ na kształtowanie osobowości naukowej, m.in. Alfreda Lityńskiego, który z jego inspiracji rozpoczął badania fauny jezior tatrzańskich, oraz Kazimierza Simma, który pod jego opieką wyrósł na najwybitniejszego w swoim czasie polskiego znawcę gąbek słodkowodnych.
Linki zewnętrzne.
Publikacje Antoniego Wierzejskiego w serwisie Polona

</doc>
<doc id="477420" url="https://pl.wikipedia.org/wiki?curid=477420" title="Kontrast">
Kontrast



</doc>
<doc id="477421" url="https://pl.wikipedia.org/wiki?curid=477421" title="Termat">
Termat



</doc>
<doc id="477423" url="https://pl.wikipedia.org/wiki?curid=477423" title="Rajd Francji 2006">
Rajd Francji 2006

Rezultaty Rajdu Korsyki, eliminacji Rajdowych Mistrzostw Świata w 2006 roku, który odbył się w dniach 7 kwietnia – 9 kwietnia:
Klasyfikacja po 5 rundach.
Tabele przedstawiają tylko pięć pierwszych miejsc.

</doc>
<doc id="477432" url="https://pl.wikipedia.org/wiki?curid=477432" title="Akacjusz (patriarcha Konstantynopola)">
Akacjusz (patriarcha Konstantynopola)

Akacjusz (zm. 489) – patriarcha Konstantynopola w latach 471–488, zwolennik monofizytyzmu. 
Życiorys.
Od 484 Akacjusz I (a także jego następcy) zaczął używać tytułu patriarchy ekumenicznego pomimo protestów papieży (po grecku tytuł oznacza patriarchę całego świata). Działając z polecenia cesarza opracował formułę wiary, która rezygnowała z istotnych punktów wyznania wiary uchwalonego na soborze chalcedońskim w 451 r.

</doc>
<doc id="477434" url="https://pl.wikipedia.org/wiki?curid=477434" title="Stare Miasto (dzielnica Wrocławia)">
Stare Miasto (dzielnica Wrocławia)

Stare Miasto – była dzielnica samorządowo-administracyjna Wrocławia, ustanowiona 12 lutego 1952 r., jej funkcje 8 marca 1990 r. przejął w szerokim zakresie Urząd Miejski nowo powstałej Gminy Wrocław. Nazwa Stare Miasto przywoływana jest dla celów statystycznych, oraz funkcjonuje w organach administracji rządowej i specjalnej np. ZOZ, Urząd Skarbowy, Prokuratura, Policja, itp. Obszar dawnej dzielnicy Stare Miasto liczy 6,8 km² i według danych GUS z 31 grudnia 2019 r. zamieszkiwały go 46 372 osoby.
Granice dzielnicy stanowią: prawy brzeg Odry, dawny bieg Oławy, wschodni odcinek Fosy Miejskiej, ul. Dworcowa oraz linia kolejowa z Dworca Głównego w kierunku Poznania. Do dzielnicy należą osiedla: Stare Miasto (obejmuje także historyczne Nowe Miasto), Przedmieście Świdnickie oraz Szczepin. Ostatnie z nich, zabudowane głównie wysokimi budynkami mieszkalnymi z lat 60. i 70., jest najliczniej zamieszkane, mimo że jego północna część pozostaje niezabudowana.

</doc>
<doc id="477435" url="https://pl.wikipedia.org/wiki?curid=477435" title="Marian Iwańciów">
Marian Iwańciów

Marian Iwańciów (ur. 4 lutego 1906 w Złoczowie, zm. 14 marca 1971 w Zamościu) – polski malarz, grafik, pedagog. Syn Filipa Iwańciów i Stanisławy Marii, z domu Sieprawskiej. 
Życiorys.
Studia artystyczne odbywał na Wydziale Sztuk Pięknych Uniwersytetu Stefana Batorego w Wilnie (1929-1934) oraz na Uniwersytecie Mikołaja Kopernika w Toruniu (1949-1950). Malarstwo studiował u Ferdynanda Ruszczyca, Tymona Niesiołowskiego i Ludomira Sleńdzińskiego, a grafikę u Jerzego Hoppena. 
Obok twórczości plastycznej zajmował się też pracą pedagogiczną. Uczył w Wilnie i w Trokach. Po obronie września 1939 dostał się do niewoli radzieckiej i przez dwa miesiące był więźniem Gułagu na Sołowkach. Gdy więzienie zostało zlikwidowane (a pozostałe po nim budynki adaptowane na potrzeby floty radzieckiej) wrócił do Wilna gdzie ponownie podjął pracę nauczyciela. W roku 1944 zamieszkał w Trokach. 
W latach 1933, 1934/1935 prace Mariana Iwańciów prezentowano na wystawach sprawozdawczych organizowanych w Wilnie przez Uniwersytet Stefana Batorego. W roku 1939 brał udział w ogólnopolskiej wystawie grafiki o tematyce wojskowej w Poznaniu, a rok później w wystawie malarstwa grupy "Niezależnych" w Wilnie. Wystawy indywidualne m.in. we Wrocławiu (1953), Lublinie (1960, 1963, 1964) i w Zamościu (1963, 1964, 1966). Uczestniczył w Ogólnopolskiej Wystawie Marynistycznej w 1964. Podróżował m.in. do Bułgarii, Francji, Jugosławii i Rumunii, gdzie namalował serię obrazów oraz liczne studia pastelowe i akwarelowe. Prace te prezentowane były w ramach indywidualnej wystawy pt. "Notatki z podróży" w Lublinie (1964) i w Zamościu (1966). 
W 1945 roku został przymusowo wysiedlony z Wilna i znalazł się na Ziemiach Odzyskanych. Zamieszkał w Górze Śląskiej, gdzie podjął pracę jako nauczyciel w gimnazjum i w liceum ogólnokształcącym. W 1953 zamieszkał w Zamościu, zostając nauczycielem, a następnie, dyrektorem Liceum Sztuk Plastycznych (1965-1969). Zorganizował Dziecięcą Olimpiadę Rysunkową (1958) i Ośrodek Krzewienia Kultury Plastycznej przy Zarządzie Powiatowym ZNP w Zamościu (1961).
Był autorem artykułów, m.in. "Nowe formy wychowania przez sztukę" ("Rysunek" 1960 nr 3) i "20 lat PLSP" ("Kamena" 1964 nr 22). Powodzeniem cieszyły się w Zamościu urządzane przez artystę wystawy dydaktyczno-problemowe plastyki i wystawy upowszechniające osiągnięcia plastyków z różnych ośrodków artystycznych Polski. Bezpartyjny. Za działalność artystyczną odznaczony Złotym Krzyżem Zasługi. Był współtwórcą "Grupy Zamojskiej" i czołowym przedstawicielem zamojskiego środowiska plastycznego.

</doc>
<doc id="477436" url="https://pl.wikipedia.org/wiki?curid=477436" title="Pseudokod">
Pseudokod

Pseudokod – sposób zapisu algorytmu, w którym, zachowując strukturę charakterystyczną dla kodu zapisanego w języku programowania, rezygnuje się ze ścisłych reguł składniowych na rzecz prostoty i czytelności. Pseudokod nie zawiera szczegółów implementacyjnych (jak np. inicjalizacja zmiennych, alokacja pamięci itp.), często też opuszcza się w nim opis działania podprocedur (jeśli powinien być on oczywisty dla czytelnika), zaś nietrywialne kroki algorytmu opisywane są z pomocą formuł matematycznych lub zdań w języku naturalnym.
Nie istnieją w chwili obecnej szerzej przyjęte standardy zapisu pseudokodu. Większość autorów używa przyjętej "ad hoc" składni, często opierając się na składni istniejących języków programowania (Pascal, ALGOL, C).
Za graficzny wariant pseudokodu uznać można schemat blokowy.
Przykłady.
Przykład prezentujący różnice pomiędzy kodem napisanym w języku PHP a przykładową postacią pseudokodu:
Program Hello world napisany w pseudokodzie ma prostą strukturę:
 wyświetl: Hello World

</doc>
<doc id="477446" url="https://pl.wikipedia.org/wiki?curid=477446" title="Jeet kune do">
Jeet kune do



</doc>
<doc id="477449" url="https://pl.wikipedia.org/wiki?curid=477449" title="Szczecińska Lista Przebojów">
Szczecińska Lista Przebojów

Szczecińska Lista Przebojów (SLiP) – muzyczna audycja radiowa o charakterze listy przebojów nadawana co tydzień, w każdy piątek od godziny 20:05 do 22:00 w Polskim Radiu Szczecin.
Po raz pierwszy pojawiła się na antenie Radia Szczecin 9 czerwca 1991 roku. Od początku funkcjonuje pod skróconą nazwą SLiP. Pierwszymi prowadzącymi byli Dariusz Gibała i Krzysztof Kukliński, a na szczycie pierwszego notowania znalazł się utwór "Call It What You Want" zespołu New Kids on the Block.
. Oprócz wspomnianych już Gibały, Kuklińskiego i Tyszkiewicz, SLiP na przestrzeni lat prowadzili: Marcin Gondziuk, Piotr Rokicki, Sebastian Roszkowski, Paulina Sawicka i Przemysław Thiele. W czerwcu 2021 roku Lista świętowała 30-lecie swojego istnienia; wówczas prowadzącą była już Milena Milewska.

</doc>
<doc id="477452" url="https://pl.wikipedia.org/wiki?curid=477452" title="Ureter">
Ureter



</doc>
<doc id="477453" url="https://pl.wikipedia.org/wiki?curid=477453" title="Pedagogiczna Biblioteka Wojewódzka im. Hugona Kołłątaja w Krakowie">
Pedagogiczna Biblioteka Wojewódzka im. Hugona Kołłątaja w Krakowie

Pedagogiczna Biblioteka Wojewódzka im. Hugona Kołłątaja w Krakowie – biblioteka pedagogiczna powstała w 1922.
Historia.
Siedzibą biblioteki są trzy budynki w Krakowie przy al. Marszałka F. Focha 39, a obszarem jej działania jest Województwo Małopolskie. Instytucja ta wywodzi się z Bibliotek Nauczycielskich, które zaczęto tworzyć z księgozbiorów działów nauczycielskich bibliotek szkolnych wkrótce po odzyskaniu niepodległości w 1918 roku. Powstała z inicjatywy ówczesnego wiceministra oświaty Tadeusza Łopuszańskiego jako Centralna Biblioteka Nauczycielska Okręgu Szkolnego Krakowskiego. Pierwszym dyrektorem był dr Adam Matuszek, nauczyciel Gimnazjum im. B. Nowodworskiego, a następnie (w latach 1928-1936) Jan Zaręba, po nim – do wybuchu II wojny światowej – prof. dr Jan Hulewicz. W roku 1926 Biblioteka otrzymała statut określający jej stan prawny a także zadania i cele. W latach 1922-1968 biblioteka mieściła się na parterze Gimnazjum im. B. Nowodworskiego przy pl. Na Groblach 9. 
Po wojnie bibliotekę reaktywowano jako Centralną Bibliotekę Pedagogiczną Kuratorium Okręgu Szkolnego Krakowskiego. Kolejno instytucją kierowali: dr Franciszek Michejda (1945-1946), dr Tadeusz Turkowski (1946-1948), dr Benedykt Bieńkowski (1948-1949), mgr Stanisława Tokarz-Wisłocka (1949-1973). Zarządzeniem Ministerstwa Oświaty i Wychowania z dnia 21 maja 1951 roku Biblioteki Nauczycielskie przekształcono w Biblioteki Pedagogiczne, a biblioteka krakowska stała się Pedagogiczną Biblioteką Wojewódzką. Instytucja otrzymała nowy statut, który gwarantował bibliotece, własny budżet i etaty. Został również rozszerzony zakres działania, w 1954 roku, w nowej strukturze organizacyjnej powstał Dział Informacyjno-Bibliograficzny. W okresie tym, dzięki swoim unikalnym zbiorom, a także ich dostępności, biblioteka stała się jedną z najpopularniejszych w Krakowie. W 1968 roku Biblioteka została przeniesiona do zaadaptowanego na jej potrzeby budynku przy ul. Michałowskiego 10. W tym samym roku Uchwałą Rady Ministrów nr 269 z 20 sierpnia Pedagogiczna Biblioteka Wojewódzka w Krakowie zyskała status biblioteki naukowej, który zachowała nieprzerwanie do dziś. W roku 1972, a więc w pięćdziesięciolecie istnienia Kuratorium nadało Bibliotece imię Hugona Kołłątaja. W rok później, po 24 latach kierowania biblioteką, mgr Stanisława Tokarz-Wisłocka przeszła na emeryturę, a funkcję dyrektora powierzono mgr Krystynie Blamowskiej. W latach siedemdziesiątych, wskutek nowego podziału administracyjnego, nastąpiła reorganizacja sieci istniejących bibliotek pedagogicznych, co odzwierciedlił wydany w 1976 roku statut Pedagogicznych Bibliotek Wojewódzkich. W 1979 roku stanowisko dyrektora objął mgr Józef Żuradzki, który w 1990 roku przeszedł na emeryturę. W roku 1991 biblioteka kolejny raz zmieniła swoją siedzibę, na obecną. Od 1990-2007 roku funkcję dyrektora pełniła mgr Zofia Harasimowicz, a w latach 2007-2015 mgr Wanda Dudek. Od 2015 roku dyrektorem biblioteki jest mgr Anna Piotrowska.
Pedagogiczna Biblioteka Wojewódzka im. Hugona Kołłątaja w Krakowie, gromadzi, opracowuje i udostępnia zbiory z zakresu pedagogiki, psychologii i nauk pokrewnych, oraz różnych dyscyplin wiedzy objętych programami szkolnymi i programami kształcenia nauczycieli, a także czasopisma i pomoce dydaktyczno-metodyczne. W roku 2002 księgozbiór biblioteki osiągnął 290 697 materiałów bibliotecznych. Zbiory udostępniane są w Wypożyczalni, w Czytelni Głównej i Czytelni Bibliograficznej oraz drogą wypożyczeń międzybibliotecznych.

</doc>
<doc id="477454" url="https://pl.wikipedia.org/wiki?curid=477454" title="Marco Bocchino">
Marco Bocchino

Marco Bocchino (ur. 14 lipca 1974 w Savonie) – włoski piosenkarz, kompozytor i autor tekstów.
Kariera muzyczna.
Mając 19 lat, założył swój pierwszy zespół muzyczny Empirica. Grupa zawiesiła działalność w związku z rozpoczęciem służby wojskowej. Wcześniej został zauważony przez dyrektora wytwórni Sony Music Ennio Melisa, który zauważył go, zwiedzając szkołę muzyczną, w której nastolatek kształcił umiejętności wokalne. Zaproponowano mu utwór do wykonania podczas selekcji do Festiwalu Piosenki Włoskiej w San Remo. Do współpracy nie doszło.
Po przeprowadzce do Polski należał do zespołów 0700 i Sporting. Od 2003 proponuje swoją twórczość. Na koncertach wykonuje także repertuar innych włoskich artystów. Brał udział w drugim odcinku programu "Europa da się lubić", w którym zaśpiewał z zespołem dwie piosenki własnego autorstwa "Ancora un'ora" i "Tak jak Polacy" oraz w duecie z Krzysztofem Krawczykiem oficjalną piosenkę programu "Europo witam nam". Pojawił się w kilku innych odcinkach reality-show. Występował również w programach: "Rozmowy w toku", "Okno na Polskę", "Jaka to melodia?", "Kocham cię, Polsko!" i "Bar", podczas którego został nagrany teledysk do piosenki "Nel tuo cassetto".
W 2009 wystartował w polskich eliminacjach do 54. Konkursu Piosenki Eurowizji. W duecie z Aleksandrą Szwed zajął drugie miejsce w finale, przegrywając jedynie z Lidią Kopanią. W 2010 nawiązał współpracę z producentem Robertem M przy projekcie Italo Disco, na którego potrzeby nagrali cover utworu Savage’a "Only You".
W 2017 wytwórnia Sony Music wydała jego album pt. "Ciao Siciliano".
W 2020 był jedną z gwiazd festiwalu "Lato Muzyka Zabawa - Wakacyjna Trasa Dwójki". Wystąpił na pierwszym w Polsce koncercie samochodowym w Nowym Targu i w Świnoujściu.
Życie prywatne.
Urodził się w Savonie od rodziców Anna i Mario, pochodzących z południowych Włoch. W 1982 wyjechał do miejscowości Massa w Toskanii z powodu nowej pracy ojca. Ma brata Antonello. W życiu uprawiał różne dyscypliny sportowe: judo, siatkówkę, wyścigi motocyklowe.
Od 1997 mieszka w Polsce. Po dwóch latach pobytu w Toruniu przeprowadził się do Warszawy, gdzie mieszka na stałe. Był związany z modelką i uczestniczką reality show: "Big Brothera" i "Baru" Katarzyną Szafron. W 2018 został obywatelem Polski.

</doc>
<doc id="477456" url="https://pl.wikipedia.org/wiki?curid=477456" title="John Herschel Glenn">
John Herschel Glenn



</doc>
<doc id="477457" url="https://pl.wikipedia.org/wiki?curid=477457" title="Jezioro Boberek">
Jezioro Boberek



</doc>
<doc id="477458" url="https://pl.wikipedia.org/wiki?curid=477458" title="Maitena Doumenach">
Maitena Doumenach



</doc>
<doc id="477459" url="https://pl.wikipedia.org/wiki?curid=477459" title="Partynice">
Partynice

Partynice (niem. "Hartlieb") – osiedle w południowej części Wrocławia, administracyjnie część osiedla Krzyki-Partynice. Graniczy z osiedlami Klecina, Ołtaszyn, Wojszyce i Krzyki oraz z granicą miasta. Wieś przyłączona do Wrocławia w 1928.
Historia.
Na skraju Partynic, w pobliżu rzeki Ślęzy, w Parku Klecińskim znajdowała się wybudowana w latach 1878-1882 "Villa Ehrlich" – letnia rezydencja wrocławskiego właściciela ziemskiego Juliusa Schottländera. Uległa ona poważnym uszkodzeniom w czasie oblężenia "Festung Breslau", a jej zdewastowane i rozszabrowane resztki zachowały się jeszcze do lat 50. XX wieku, kiedy ostatecznie je rozebrano. Przy ulicy Karkonoskiej, obok gmachu Polskiego Radia, znajduje się słup graniczny miasta Wrocławia (zwany też „kamieniem stulecia”), jeden z sześciu identycznych, które ustawiono w latach 1900-1901 według projektu Karla Klimma i jeden z trzech, które zachowały się do dziś. W latach 1906 i 1936 w obrębie osiedla znaleziono największy archeologiczny depozyt bursztynu pochodzący z I w. p.n.e. o wadze przekraczającej jedną tonę (→ bursztynowy depozyt z Partynic).
W obrębie osiedla znajduje się wrocławski tor wyścigów konnych, nieistniejące już koszary (przed wojną – niemieckiej żandarmerii zmotoryzowanej, po wojnie – Armii Czerwonej i częściowo Ludowego Wojska Polskiego), cmentarz poległych w 1945 w szturmie na Wrocław oficerów Armii Czerwonej oraz gmach Polskiego Radia oraz publicznej Telewizji Polskiej.
Bezpośrednio po II wojnie światowej osiedle nosiło przejściowo nazwy Batonice oraz Patenice. Do roku 2000 XX wieku Partynice miały własną stację kolejową zlokalizowaną przy skrzyżowaniu linii kolejowej do Sobótki z ul. Ołtaszyńską (przy ul. Ożynowej), na kilometrze 8,500 od stacji Wrocław Główny; w roku 2022 reaktywowano przystanek kolejowy w związku z rewitalizacją tej linii. Nieco bliżej (na kilometrze 8,300) znajduje się nieużywana już dziś towarowa rampa rozładunkowa, a oprócz tego w pobliżu (po obu stronach stacji) znajdują się dwie bocznice kolejowe. Tuż po wojnie, nie dłużej niż do 1947 roku, znajdowały się tu nawet dwa przystanki kolejowe: na kilometrze 8,500 nazywał się Wrocław-Ujazdów, a przy bramie głównej toru wyścigów konnych, przy ul. Zwycięskiej (km 9,500) – Wrocław-Patenice.
Tor wyścigowy.
Największym obiektem jest wrocławski tor wyścigów konnych, którego budowę rozpoczęto w 1905, a pierwsze wyścigi odbyły się 5 lipca 1907 i odbywają się do dziś (z przerwą w okresie 1943-1953). Projektantem kompleksu był R. Jürgens z Hamburga. Z tego okresu zachowały się drewniane kryte trybuny oraz tzw. pawilon herbaciany, oba z 1907.

</doc>
<doc id="477460" url="https://pl.wikipedia.org/wiki?curid=477460" title="Krzyki (osiedle)">
Krzyki (osiedle)

Krzyki – osiedle w południowej części Wrocławia, obecnie administracyjnie część osiedla Krzyki-Partynice. Nazwa osiedla była źródłem nazwy dla dawnej dzielnicy Krzyki. Osiedle graniczy na zachodzie i południu z Oporowem, Kleciną i Partynicami, a na północy i wschodzie z Grabiszynkiem i Borkiem.
Powstało wokół włączonej w 1928 do miasta wsi, która od 1743 do 1845 nosiła niem. nazwę "Kritern", potem do 1945 "Krietern" ("kłótnicy"), co po wojnie przemianowano na Krzyki. 
Obserwatorium Krzyckie.
W latach 1909–1945 w jednym z budynków na rogu ulicy Skarbowców i Wietrznej (współrzędne geograficzne 51°04'00"N/17°00'00"E, położenie 125 m n.p.m.) znajdowało się obserwatorium meteorologiczno-sejsmologiczne ("Meteorologisches Observatorium Breslau-Krietern" oraz "Erdbebenwarte Breslau-Krietern") założone przez Maksa von dem Borne i stanowiące własność "Technische Hochschule Breslau" (poprzedniczki Politechniki Wrocławskiej) i częściowo finansowane z kasy miejskiej. Zainstalowano tu na poziomie ok. 3 metrów poniżej poziomu gruntu dwa sejsmografy systemu Wiecherta: pionowy z wahadłem o masie 1450 kg oraz dwuskładowy poziomy z tysiąckilogramowym wahadłem; zapis odbywał się na okopconym papierze. Obserwatorium funkcjonowało z przerwą pomiędzy 1916 a 1928; w latach 1928–1929 przeniesione z powodu prac remontowych na Wzgórze Liebicha. Od 1928 było kierowane przez Ludgera Mintropa. W czasie oblężenia "Festung Breslau" w 1945 budynek uległ całkowitemu zniszczeniu w wyniku bombardowań i ostrzału. Aparatura sejsmograficzna jednak ocalała i w 1945 została przez profesorów Stenza i Olczaka wydobyta z ruin i przekazana do stacji sejsmologicznej w Raciborzu (RAC), gdzie została skrupulatnie wyremontowana. W 1959 przekazano ją do stacji w Chorzowie (CHZ), gdzie użytkowano ją aż do roku 1984 i gdzie pozostaje do chwili obecnej. Spalone ruiny budynku krzyckiego obserwatorium niszczały bez opieki do lat siedemdziesiątych, kiedy w obliczu narastającego zagrożenia dla pobliskich mieszkańców zostały ostatecznie zrównane z ziemią, a piwnice – zasypane.

</doc>
<doc id="477461" url="https://pl.wikipedia.org/wiki?curid=477461" title="Klecina">
Klecina

Klecina (niem. "Klettendorf", krótko po II wojnie światowej pod nazwą "Kłotno") – osiedle w południowej części Wrocławia w dawnej dzielnicy Krzyki, sąsiaduje z osiedlami Oporów, Krzyki-Partynice oraz z miejscowościami Bielany Wrocławskie i Zabrodzie. Granica z osiedlem Krzyki-Partynice przebiega wzdłuż rzeki Ślęzy (m.in. przez Park Kleciński), a z Oporowem – przez niezabudowane tereny w okolicach ul. Karmelkowej i Jutrzenki.
Historia.
Pierwszym znanym właścicielem wsi był Tycho de Rychinbach. Sprzedał on Klecinę Mikołajowi de Banch, proniemieckiemu członkowi kapituły katedralnej. W latach 30. XIV wieku Mikołaj podzielił wieś na 2 części. Jedną część w 1332 roku przekazał radzie miejskiej. Drugą część wsi na przestrzeni lat 1318–1337 przekazał szpitalowi św. Trójcy – Bożego Ciała, będącemu własnością komandorii joannitów.
W roku 1377 cesarz i król czeski Karol IV Luksemburski zatwierdził tę własność pod warunkiem, że joannici nigdy nie odzyskają Kleciny i szpitala. Dostali jedynie kościół Bożego Ciała i oczywiście Gaj wraz z innymi dobrami, w tym folwark w Kłutnikach, który był wraz z utraconą Kleciną centrum hodowli owiec. Także i po opuszczeniu Kleciny przez joannitów chłopi klecińscy zajmowali się dalej hodowlą owiec. Z czasem mieszkańcy wsi zmienili profil hodowli z owiec na hodowlę krów.
Klecina, odległa o około 5 km od centrum Wrocławia, była bardzo bogatą wsią. Jej znaczenie wzrosło po uruchomieniu tu cukrowni w 1839. W 1884 uruchomiono linię kolejową z Wrocławia przez Kobierzyce do Sobótki i Świdnicy, a na skraju Kleciny umiejscowiono stację na tej linii (Wrocław Klecina). Wkrótce doprowadzono także bocznice do cukrowni.
Folwarczna do tej pory wieś przyjmowała coraz bardziej cechy podmiejskiego osiedla fabrycznego. W 1905 zbudowano tu, przy obecnej ul. Kościelnej, kościół ewangelicki. Katolicy chodzili do małego kościoła świętej Trójcy. Po II wojnie światowej, w 1946, erygowano tu parafię rzymskokatolicką pod wezwaniem NMP Królowej Polski. Jednak do roku 1969 parafia ta miała wezwanie Eucharystycznego Serca Pana Jezusa.
W czasie II wojny światowej w cukrowni mieścił się obóz pracy przymusowej Polaków. W 1951 wieś włączono w granice miasta (była to szósta z ośmiu w XX wieku zmian granic miasta, w czasie której przyłączono doń: Bieńkowice, Brochów, Jagodno, Miłostków/Marzanów, Muchobór Wielki, Oporów, Ołtaszyn, Sołtysowice, Wojnów, Wojszyce, Zakrzów, Zgorzelisko), a do samych jego granic doprowadzono linię tramwajową. Wcześniej, czyli od 1945 do 1951, Klecina należała do nieistniejącej gminy Smolec.
Przez powojenne półwiecze osiedle zamieszkiwane było w dużej mierze przez pracowników tutejszej cukrowni; nieprzyjemne zapachy unoszące się z cukrowni i bliskość sąsiadujących z obu stron (na Partynicach i na granicy z Oporowem) koszar Armii Radzieckiej poważnie zmniejszała atrakcyjność tej okolicy. Od lat osiemdziesiątych wzrosło zainteresowanie Kleciną jako terenem pod zabudowę jednorodzinną. Wycofanie w 1991 wojsk radzieckich z Polski oraz likwidacja w 1997 zabytkowej, ale uciążliwej cukrowni, a także budowa w Bielanach Wrocławskich i niedalekich Kobierzycach kilku centrów handlowych oraz zakładów przemysłowych oraz – na granicy z Oporowem – Centrum Hurtu Rolno-Spożywczego znacznie podniosły atrakcyjność osiedla, w którym rozrasta się obecnie zabudowa willowa i jednorodzinnych domów szeregowych.
Komunikacja.
Komunikację na osiedlu zapewnia MPK Wrocław z liniami autobusowymi:
oraz tramwajową:
Legenda.
W Klecinie znajdował się duży głaz narzutowy. Według legendy diabeł z góry Ślęży był zdenerwowany widokiem wieży kościoła św. Elżbiety i dlatego postanowił go zniszczyć, rzucając w jego kierunku głazem. Ten został jednak zatrzymany przez siłę boską i w Klecinie. Na kamieniu zachować się miały jedynie ślady pazurów. W 1740 roku kamień został rozbity na kawałki, które rozwieziono po okolicy. W 2013 roku mieszkańcy osiedla rozpoczęli zbiórkę środków na ustawienie pomnika upamiętniającego jubileusz 700-lecia istnienia Kleciny, a przy okazji przypominającego tę legendę, poprzez umieszczenie na jednej ze stron głazu – śladów pazurów.
Pomnik odsłonięto 28 września 2014 r., jednak nie został poświęcony przez miejscowego proboszcza ze względu na „ślady pazurów diabła”.

</doc>
<doc id="477462" url="https://pl.wikipedia.org/wiki?curid=477462" title="Ładysław Jerzyński">
Ładysław Jerzyński



</doc>
<doc id="477467" url="https://pl.wikipedia.org/wiki?curid=477467" title="Ludwik Skowronek">
Ludwik Skowronek

Ludwik Skowronek (właśc. Ludwig Skowronek) (ur. 6 kwietnia 1859 w Czuchowie, zm. 10 maja 1934 w Głuchołazach) – ksiądz katolicki, działacz społeczny, polityk niemieckiej, katolickiej partii Centrum.
Życiorys.
Dzieciństwo i młodość.
Ludwig Skowronek urodził się 6 kwietnia 1859 w Czuchowie (obecnie dzielnica Miasta Czerwionka-Leszczyny) w rodzinie o tradycjach nauczycielskich. Jego ojciec Marceli był dyrektorem Szkoły Elementarnej w Czuchowie oraz członkiem Zarządu Kościelnego parafii pw. św. Jerzego w Dębieńsku Wielkim. 
Do Szkoły Elementarnej uczęszczał w rodzinnej miejscowości, natomiast po jej ukończeniu udał się do gimnazjum w Gliwicach, gdzie dał się poznać jako bardzo zdolny uczeń. Po uzyskaniu świadectwa dojrzałości rozpoczął studia prawnicze na Uniwersytecie Wrocławskim, które przerwał przenosząc się na wydział teologiczny tego samego uniwersytetu. W latach 1883-1884 kontynuował studia teologiczne w Ratyzbonie. Ostatnie tygodnie alumnatu spędził w seminarium wrocławskim. Święcenia kapłańskie przyjął 5 lipca 1884 z rąk wikariusza apostolskiego Franza Bernerta.
Posługa kapłańska.
Po święceniach pracował w latach 1884–1887 jako wikariusz w Bieruniu Starym. Kolejną placówką ks. Skowronka były Bogucice, gdzie po śmierci proboszcza w 1888 został mianowany administratorem, a od lipca 1889 proboszczem. Ksiądz L. Skowronek wielce przyczynił się do wybudowania nowego kościoła pw. św. Szczepana w Bogucicach, którego konsekracji dokonał 25 października 1894 biskup wrocławski kardynał Georg Kopp. 
W 1892 jego staraniem ukazała się broszurka szerząca kult Matki Boskiej Boguckiej. Broszurka ta stała się własnością każdej rodziny i małym kompendium wiedzy o parafii oraz łaskami słynącymi obrazie. Jednak za największą zasługę przypisuje mu się wydanie modlitewnika „Droga do nieba”, „Weg zum Himmel” w języku polskim i niemieckim. Książeczka ta zawierała modlitwy, pieśni i pouczenia. Na jej tytułowej stronie, a także "Skarbca modlitw i pieśni" widnieje obraz Matki Boskiej Boguckiej. Modlitewnik, jak również inne broszurki wydawane w języku polskim i niemieckim krążyły po całym Śląsku.
Ksiądz Skowronek czuł wielką potrzebę szerzenia oświaty wśród Górnoślązaków. Pomagał młodzieży udającej się do gimnazjum w Katowicach, założył bibliotekę parafialną, w której można było wypożyczyć książki zarówno polskie, jak i niemieckie. Zachęcał do kolportowania pisma „Posłaniec Niedzielny” poświęconego rodzinom katolickim. W tym celu polecał tworzenie punktów sprzedaży nie tylko na probostwie, lecz także u osób prywatnych w Bogucicach, na Zawodziu, w Dąbrówce, na Pniakach, na Burowcu, w Załężu, na Załęskiej Hałdzie. Oprócz "Posłańca" proboszcz polecał „Kuriera Górnośląskiego”, „Głos Ludu Górnośląskiego”, „Gazetę Katolicką”, „Kalendarz Katolicki”. Wszystkie te czasopisma można było nabyć w agenturach, na farze oraz u kościelnego. Źródło szerzenia oświaty wśród dzieci i młodzieży na Górnym Śląsku widział w „Drodze do nieba" oraz „Skarbcu modlitw i pieśni". Za znajomość modlitw, pieśni, aktów strzelistych oraz rad dydaktycznych rozdawał dzieciom różańce oraz inne rzeczy pomocne w nauce.
Po erekcji parafii w Załężu w marcu 1896 został mianowany jej administratorem z misją budowy kościoła, równocześnie pełnił nadal funkcję proboszcza w Bogucicach. Patronat nad budującym się kościołem oraz klasztorem sióstr Jadwiżanek objął biskup wrocławski. Klasztor sióstr Jadwiżanek poświęcono w październiku 1899, a ks. Skowronek zamieszkał na terenie nowej parafii w listopadzie 1900. 
W czasie swojej kadencji proboszczowskiej w Bogucicach wybudował także kaplicę „na Górce”, kościół w Dąbrówce Małej (1907–1912) oraz pomógł znacznie w budowie kościoła i klasztoru Franciszkanów w Panewnikach (1905–1907). 
W 1907 jako kandydat niemieckiej, katolickiej partii Centrum z okręgu Katowice/Zabrze w wyborach do Reichstagu przegrał z Wojciechem Korfantym. W 1912 został mianowany radcą duchownym, a w 1923 r. otrzymał godność prałata papieskiego.
5 grudnia 1918 na posiedzeniu wyborczym partii Centrum wysunął postulat utworzenia Republiki Górnośląskiej, jako autonomicznego kraju związkowego Rzeszy Niemieckiej.
Okres choroby – lata spędzone w Głuchołazach.
Po przejściu na emeryturę w 1923 ze względu na gruźlicę został skierowany przez ordynariusza do sanatorium Marienfried w Głuchołazach, gdzie zamieszkał w zakupionym wcześniej budynku, który przekazał siostrom urszulankom (do tego zgromadzenia należały trzy jego siostry). Zmarł w Głuchołazach 10 maja 1934 i został pochowany na miejscowym cmentarzu.

</doc>
<doc id="477470" url="https://pl.wikipedia.org/wiki?curid=477470" title="Łyżwiarstwo figurowe na Zimowych Igrzyskach Olimpijskich 1960">
Łyżwiarstwo figurowe na Zimowych Igrzyskach Olimpijskich 1960

Łyżwiarstwo figurowe na Zimowych Igrzyskach Olimpijskich 1960 – jedna z dyscyplin rozgrywanych podczas igrzysk w dniach 19–26 lutego 1960 w hali Blyth Arena w Squaw Valley, w Stanach Zjednoczonych. Zawody odbyły się w trzech konkurencjach: solistów, solistek, par sportowych.

</doc>
<doc id="477471" url="https://pl.wikipedia.org/wiki?curid=477471" title="Annominacja">
Annominacja

Annominacja – figura retoryczna polegająca na zestawieniu wyrazów o podobnym brzmieniu, lecz różnych znaczeniach. Wykorzystywana jako rodzaj aluzji wskazującej cechę obiektu poprzez użycie wyrazu o podobnym znaczeniu.

</doc>
<doc id="477490" url="https://pl.wikipedia.org/wiki?curid=477490" title="Hiroya Saitō">
Hiroya Saitō

Hiroya Saitō (斉藤浩哉, "Saitō Hiroya", ur. 1 września 1970 w Yoichi, Hokkaido) – japoński skoczek narciarski, złoty medalista olimpijski oraz trzykrotny medalista mistrzostw świata.
Przebieg kariery.
Pierwszy w karierze skok oddał w 1980. W Pucharze Świata zadebiutował 14 grudnia 1991 na normalnej skoczni w Sapporo, gdzie zajął 44. miejsce. W sezonie 1991/1992 wystąpił jeszcze tylko raz, podczas drugiego konkursu w Sapporo, w którym także nie zdobył punktów, wobec czego nie został uwzględniony w klasyfikacji generalnej. W sezonie 1992/1993 wystartował w czterech konkursach, w tym 5 grudnia 1992 w Falun, gdzie po raz pierwszy wystąpił w zawodach PŚ poza granicami ojczyzny.
Rywalizację w sezonie 1993/1994 zaczął dopiero od 42. edycji Turnieju Czterech Skoczni. Podczas pierwszego konkursu, 30 grudnia 1993 w Oberstdorfie zdobył swoje pierwsze w karierze punkty PŚ za zajęcie 20. miejsca. W Garmisch-Partenkirchen zakończył rywalizację już po pierwszej serii, zajmując 51. miejsce. Następnie był szesnasty w Innsbrucku, a w Bischofshofen uplasował się na 23. pozycji, co dało mu dwudzieste miejsce w klasyfikacji końcowej. Najlepszy wynik sezonu uzyskał 23 stycznia w Sapporo, gdzie był piętnasty. W marcu 1994 roku Hiroya wystartował na mistrzostwach świata w lotach w Planicy, gdzie zajął 32. miejsce. Sezon zakończył na 42. pozycji w klasyfikacji generalnej.
Sezon 1994/1995 zaczął od zajęcia 46. miejsca w Planicy (11 grudnia 1994), a 21 stycznia 1995 na skoczni Miyanomori w Sapporo po raz pierwszy w karierze znalazł się w pierwszej dziesiątce zawodów, zajmując miejsce szóste. Punktował następnie w trzech kolejnych konkursach rozgrywanych w Finlandii, ale już w konkursach w Falun, w dniach 4 i 5 lutego 1995 odpadał z konkursu po pierwszej serii. 8 lutego w Lillehammer był dziewiąty, cztery dni później w Oslo znowu nie zdobył punktów, zajmując 39. miejsce. Ostatnimi konkursami PŚ przed mistrzostwami świata w Thunder Bay były zawody w Vikersund, gdzie Japończyk zajmował miejsca na początku trzeciej dziesiątki. Na mistrzostwach Saitō zdobył srebrny medal w konkursie indywidualnym na normalnej skoczni, ustępując tylko swemu rodakowi Takanobu Okabe, a wyprzedzając Fina Mikę Laitinena. Zdobył tym samym indywidualny medal mistrzostw świata zanim zdołał stanąć na podium zawodów Pucharu Świata. Był to jego największy sukces indywidualny. Na tych samych mistrzostwach wspólnie z Okabe, Naokim Yasuzakim i Jin’yą Nishikatą zdobył ponadto brązowy medal w konkursie drużynowym. W konkursie indywidualnym na dużym obiekcie Hiroya nie wystartował. W klasyfikacji generalnej PŚ zajął 27. miejsce.
Pierwsze miejsce na podium zawodów pucharowych, i zarazem pierwsze zwycięstwo, odniósł w pierwszej części sezonu 1995/1996. Miało to miejsce 17 grudnia 1995 w Chamonix, gdzie z wyraźną przewagą zwyciężył przed Finem Ari-Pekką Nikkolą i innym Japończykiem – Masahiko Haradą. W tym sezonie jeszcze dwukrotnie stawał na podium, za każdym razem na trzecim miejscu, a trzynaście razy plasował się w czołowej dziesiątce zawodów. W 44. Turnieju Czterech Skoczni był kolejno ósmy w Oberstdorfie, czternasty w Ga-Pa, trzeci w Innsbrucku oraz ósmy w Bischofshofen. W efekcie zajął czwarte miejsce w klasyfikacji końcowej, tracąc do trzeciego Reinharda Schwarzenbergera zaledwie 0,2 punktu. W klasyfikacji generalnej PŚ zajął ósme miejsce.
Sezon 1996/1997 zaczął od zajęcia trzeciego miejsca w Lillehammer (30 listopada 1996), plasując się za Dieterem Thomą i Kristianem Brendenem. W pięciu kolejnych konkursach plasował się w czołowej dziesiątce, jednak na podium nie stanął. Piąte miejsca w Oberstdorfie i Ga-Pa, dziesiąte w Innsbrucku i czwarte w Bischofshofen dało mu piąte miejsce w klasyfikacji końcowej 45. Turnieju Czterech Skoczni. Piąty był także w obu konkursach w Engelbergu, a w dwóch konkursach w Sapporo był dziewiąty. W zawodach w Hakubie po raz pierwszy w tym sezonie znalazł się poza dziesiątką, zajmując 16. miejsce. Jednak już podczas konkursów w Willingen wrócił do ścisłej czołówki, 1 lutego 1997 zajmując szóste miejsce, a dzień później zwyciężył. Było to ostatnie zwycięstwo w karierze Saitō. Podczas zawodów w lotach w Tauplitz plasował się w połowie drugiej dziesiątki. Na mistrzostwach świata w Trondheim indywidualnie zajął najpierw ósme miejsce na normalnej skoczni, a następnie był 11. na dużym obiekcie. W konkursie drużynowym wraz z Kazuyoshim Funakim, Takanobu Okabe i Masahiko Haradą wywalczył srebrny medal, ulegając tylko reprezentantom Finlandii. Po mistrzostwach zajął 43. miejsce w Lahti i 45. miejsce w Kuopio. 12 marca 1997 w Falun był trzeci za Primožem Peterką oraz Dieterem Thomą. Również trzy dni później, w Oslo stanął na podium, tym razem zajmując drugie miejsce za Funakim. Na zakończenie sezonu w Planicy zajął 11. i 12. miejsce w lotach. Ostatecznie w klasyfikacji generalnej był piąty.
Piąte miejsce w klasyfikacji generalnej zajął także w sezonie 1997/1998. Ośmiokrotnie stawał na podium, w tym trzy razy był drugi, a pięć razy trzeci. Był między innymi drugi w Oberstdorfie i trzeci w Ga-Pa. W pozostałych konkursach 46. Turnieju Czterech Skoczni był dziesiąty w Innsbrucku, a w Bischofshofen zajął 35. miejsce, co dało mu trzynastą pozycję w klasyfikacji końcowej. 11 stycznia 1998 w Ramsau Japończycy zajęli wszystkie miejsca na podium: wygrał Funaki, drugi był Harada, a trzeci Saitō. Następnie podczas zawodów w Zakopanem zajął najpierw 21. miejsce, a drugiego dnia był czwarty. 5 lutego 1998 w Sapporo zajął 36. miejsce. Na igrzyskach olimpijskich w Nagano indywidualnie był dziewiąty na normalnej skoczni, a na dużym obiekcie, po skoku na 100,0 m zajął 47. miejsce, kończąc rywalizację już po pierwszej kolejce. W konkursie drużynowym razem z Funakim, Haradą i Okabe zdobył złoty medal. We wszystkich pozostałych konkursach sezonu zdobywał punkty, przy czym 1 marca w Vikersund był drugi, 4 marca w Kuopio i 11 marca w Falun trzeci. Zaowocowało to zajęciem trzeciego miejsca w klasyfikacji końcowej drugiej edycji Turnieju Nordyckiego. Także na zakończenie cyklu w Planicy najpierw 21 marca był drugi, a następnego dnia trzeci.
W sezonie 1998/1999 nie udało mu się już stanąć na podium zawodów pucharowych. Po nieudanych startach na początku cyklu – 42. i 48. miejsce w Lillehammer, punktował w większości konkursów, w których wystartował. Najlepszy wynik osiągnął w Sapporo 23 stycznia 1999, gdzie był piąty. Następnego dnia zajął 29. miejsce i był to jego ostatni start w tym sezonie. Poza tym wziął udział w konkursie indywidualnym na dużej skoczni podczas mistrzostw świata w Ramsau w lutym 1999, gdzie zajął dziewiąte miejsce. W klasyfikacji generalnej zajął 23. miejsce. W sezonie 1999/2000 dopiero 23 stycznia 2000 w Sapporo znalazł się w pierwszej dziesiątce zawodów, zajmując trzecie miejsce za Martinem Schmittem i Janim Soininenem. Było to równocześnie ostatnie podium w karierze Saitō. W tym sezonie jeszcze dwukrotnie plasował się w czołówce: 10 marca w Trondheim był ósmy, a dwa dni później w Oslo dziesiąty. Dało mu to dwudzieste miejsce w klasyfikacji generalnej. Na mistrzostwach świata w lotach w Vikersund w lutym 2000 uplasował się na 37. pozycji.
Ani razu nie pojawił się w zawodach Pucharu Świata w sezonie 2000/2001. W sezonie 2001/2002 pojawił się tylko w dwóch japońskich konkursach: w Hakubie 24 stycznia 2002 oraz dwa dni później w Sapporo, zajmując odpowiednio 38. oraz 18. miejsce. Częściej startował w sezonie 2001/2002 Pucharu Kontynentalnego. Natomiast w sezonie 2002/2003 startował tylko w PK, najlepszy wynik uzyskując 11 stycznia 2003 w Sapporo, gdzie zajął 17. miejsce. Ostatni oficjalny występ na międzynarodowej arenie zaliczył 13 marca 2003 w zawodach Pucharu Kontynentalnego w Zaō, gdzie zajął 41. pozycję.
W 2003 zakończył karierę skoczka. Skakał na nartach firmy Elan, miał wiązania Silvretta i buty Adidas. Od 2010 roku jest trenerem w Japońskim Związku Narciarskim, a także w klubie Snow Brand.
Osiągnięcia.
Letnie Grand Prix.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)

</doc>
<doc id="477491" url="https://pl.wikipedia.org/wiki?curid=477491" title="Hiroya Saito">
Hiroya Saito



</doc>
<doc id="477498" url="https://pl.wikipedia.org/wiki?curid=477498" title="Leichter Einheintswaffenträger">
Leichter Einheintswaffenträger

Leichter Einheintswaffenträger – niemiecki projekt podwozia działa samobieżnego, na którym montowana miała być armata przeciwpancerna lub haubica. Prace nad tym podwoziem rozpoczęto w 1943 roku. Początkowo planowano modernizację podwozia "Gsw III/IV" opartego na elementach czołgów PzKpfw III i PzKpfw IV, wykorzystanego wcześniej do budowy dział samobieżnych Nashorn i Hummel, ale ostatecznie za lepsze rozwiązanie uznano podwozie wykorzystujące elementy czołgu lekkiego PzKpfw 38(t).
Na podwoziu "Leichter Einheintswaffenträger" miało być montowane działo przeciwpancerne 8,8 cm Pak 43 L/71 kalibru 88 mm (kąt ostrzału w pionie od -8° do +20°, zapas amunicji 34 naboje) lub haubica 10,5 cm leFH 18/40/5 L/28 kalibru 105 mm (kąt ostrzału w pionie od -5° do +42°, zapas amunicji 96 nabojów). Obydwa działa miały możliwość pełnego obrotu.
Uproszczenie podwozia miało umożliwić rozwinięcie w połowie 1945 roku masowej produkcji wykorzystujących je dział samobieżnych, docelowo planowano produkcję 350 podwozi miesięcznie, ale ostatecznie powstał tylko prototyp.

</doc>
<doc id="477499" url="https://pl.wikipedia.org/wiki?curid=477499" title="Leichte Einheintswaffentrager">
Leichte Einheintswaffentrager



</doc>
<doc id="477506" url="https://pl.wikipedia.org/wiki?curid=477506" title="Marciniak">
Marciniak

Marciniak (forma żeńska: Marciniak, Marciniakowa, liczba mnoga: Marciniakowie) – polskie nazwisko powstałe w XVIII wieku od imienia Marcin i prawdopodobnie oznaczające jego syna. Na dzień 17.01.2015 r. nazwiskiem tym w Polsce posługiwały się 48 834 osoby.
Forma nazwiska Marciniak charakterystyczna jest dla zachodniej Polski. Odmianą tego nazwiska używaną na wschodnich terenach Polski jest nazwisko Marciniuk.

</doc>
<doc id="477512" url="https://pl.wikipedia.org/wiki?curid=477512" title="Prezydenci Komorów">
Prezydenci Komorów



</doc>
<doc id="477515" url="https://pl.wikipedia.org/wiki?curid=477515" title="Psychologiczna teoria decyzji">
Psychologiczna teoria decyzji

Psychologiczna teoria decyzji jest systemem twierdzeń o zachowaniu się człowieka w czasie rozwiązywania zadań decyzyjnych. Przy analizie i wyjaśnianiu czynności, jakie człowiek podejmuje w procesie decyzyjnym, uwzględnia się strukturę zadań decyzyjnych oraz strukturę cech decydenta. Wykorzystuje rezultaty badań empirycznych w celu tworzenia modeli matematycznych opisujących procesy decyzyjne.

</doc>
<doc id="477517" url="https://pl.wikipedia.org/wiki?curid=477517" title="Cisewie">
Cisewie

Cisewie (dodatkowa nazwa w j. kaszub. Cësewié) – wieś kaszubska w Polsce, położona w województwie pomorskim, w powiecie kościerskim, w gminie Karsin.
W latach 1975–1998 miejscowość należała administracyjnie do województwa gdańskiego.
Nazwy źródłowe miejscowości.
niem. "Cissowie" (1884), "Eibenfelde" (od 1894), dawniej "Czissowo", "Czieszowa"
Historia.
W 1894 roku podczas germanizacji historycznego nazewnictwa pomorskiego Niemcy zastąpili nazwę historyczną "Cissowie" poprzez sztuczną i obcą kulturowo formę "Eibenfelde". 
Zabytki.
Według rejestru zabytków NID na listę zabytków wpisany jest park dworski wraz z alejami dojazdowymi, poł. XVIII w., nr rej.: A-1225 z 14.12.2001.

</doc>
<doc id="477520" url="https://pl.wikipedia.org/wiki?curid=477520" title="Insulinooporność">
Insulinooporność

Insulinooporność – zaburzenie homeostazy glukozy, polegające na zmniejszeniu wrażliwości mięśni, tkanki tłuszczowej, wątroby oraz innych tkanek organizmu na insulinę. Insulinooporność to zaburzenie metaboliczne, w którym dochodzi do zmniejszenia wrażliwości tkanek na działanie insuliny mimo jej prawidłowego lub podwyższonego poziomu we krwi. Oznacza to, że organizm nie potrafi sobie poradzić z insuliną produkowaną przez trzustkę (w za dużych lub odpowiednich ilościach), więc nie może ona spełniać swojej funkcji. Insulinooporności towarzyszą często inne choroby takie jak Zespół Policystycznych Jajników (PCOS), choroby tarczycy, cukrzyca, nadciśnienie czy choroby autoimmunologiczne.
Insulinooporność i otyłość łączą się z pojawieniem chronicznego stanu zapalnego organizmu o małym nasileniu w różnych tkankach - czyli uogólniony stan zapalny w całym organizmie. Rozwój przewlekłego stanu zapalnego w tkankach powoduje, że przestają one prawidłowo pełnić funkcję związaną z odpowiednią wrażliwością na insulinę lub nasilają ją.
Nieleczona insulinooporność prowadzi do stanu przedcukrzycowego i jest jedną z przyczyn cukrzycy typu 2 i cukrzycy ciążowej, zwykle pojawia się też w przebiegu cukrzycy typu 1. 
Obniżona wrażliwość działania insuliny na tkanki jest przyczyną podwyższonego stężenia glukozy we krwi, co jest kompensowane zwiększoną produkcją insuliny przez trzustkę (hiperinsulinemia). Hiperinsulinemia, czyli nadmierny wyrzut insuliny zwykle występujący po posiłku. Hiperinsulinemia pomaga utrzymać przez jakiś czas poziom glukozy na prawidłowym poziomie, ale częste nadmierne wyrzuty insuliny, zwiększają insulinooporność.
Pierwsze objawy.
Insulinooporność może rozwijać się bezobjawowo przez wiele lat, a jej początki mogą wystąpić już w życiu płodowym. Do jej objawów należą:
Diagnostyka.
Diagnostyka insulinooporności przysparza trochę trudności w Polsce, ponieważ nie ma jasno określonych norm dla insuliny. Po części jest to wynikiem tego, że insulinooporność jest stosunkowo młodym przedmiotem badań. Obecnie diagnostyka polega na zaznaczeniu w surowicy krwi poziomu glukozy oraz insuliny na czczo. Badania powinny zostać wykonane w tym samym czasie, ponieważ tylko tak można na podstawie wyników obliczyć tak zwany wskaźnik HOMA-IR.
W celu zdiagnozowania insulinooporności należy również wykonać test tolerancji glukozy, czyli tzw. krzywą cukrową i insulinową (test OGTT). Żeby móc wykonać pełne badanie, krzywa musi być przynajmniej trzypunktowa. Test polega na pobraniu krwi pacjentowi i sprawdzeniu poziomu glukozy i insuliny na czczo (0h), a następnie sprawdza się poziom glukozy i insuliny po 1 h i 2 h od wypicia glukozy 75 g, czyli po tzw. obciążeniu glukozą.
Wielu lekarzy jednak diagnozuje insulinooporność tylko na podstawie wskaźnika glukozy i insuliny na czczo (oblicza w ten sposób HOMA-IR) albo np. na podstawie krzywej dwustopniowej, czyli na czczo i po 2 godzinach (nawyk przy diagnostyce cukrzycowej, niestety nieprawidłowy przy diagnozowaniu insulinooporności).
Rozpoznanie.
Poziom insuliny w surowicy na czczo przekraczający górną granicę normy. Stopień insulinooporności określany jest za pomocą wskaźników HOMA-IR (ang. "Homeostatic model assessment") lub QUICKI (ang. "Quantitative insulin sensitivity check index") uwzględniających iloczyn poziomu insuliny oraz glukozy w surowicy na czczo.
Wyniki pomiaru stężenia glukozy na czczo:
Przyczyny insulinooporności.
Przyczyny insulinooporności są bardzo liczne, a wiele z nich nie zostało w dalszym ciągu zbadanych. Najczęstszą przyczyną jest otyłość brzuszna oraz nadciśnienie tętnicze. Żeby zapoczątkować insulinooporność, potrzebny jest wyzwalacz, który występuje najczęściej w postaci niewłaściwego trybu życia - czyli niska aktywność fizyczna, nieprawidłowa dieta obfita w żywność wysokokaloryczną o wysokim indeksie glikemicznym i wysokoprzetworzone produkty żywnościowe oraz siedzący tryb życia co powoduje przyrost tkanki tłuszczowej. Otyłość brzuszna (wiąże się z wysoką ilością tłuszczu trzewnego) jest dużym czynnikiem ryzyka rozwoju insulinooporności, a także cukrzycy i chorób serca.
Główne przyczyny insulinooporności:
Leczenie.
Za większość przypadków oporność na insulinę odpowiedzialna jest zbyt rozwinięta tkanka tłuszczowa, redukcja tkanki tłuszczowej oraz wzrost tkanki mięśniowej do poziomu optymalnego niweluje insulinooporność.
Leczenie pacjenta z insulinoopornoscią polega na kompleksowym i indywidualnym podejściu do tematu. Główną rolę odgrywa lekarz - najczęściej jest to endokrynolog, jednak może być to również diabetolog, kardiolog, internista, lekarz rodzinny czy ginekolog. To właśnie lekarz diagnozuje insulinooporność, zleca właściwe badania, kontroluje stan zdrowia pacjenta oraz przepisuje odpowiednie leki i suplementy. Ważną rolę odgrywa wsparcie żywieniowe, dlatego należy również być pod opieką dietetyka.
Najważniejszym elementem leczenia insulinooporności jest wprowadzenie i utrzymanie zdrowej, zbilansowanej diety opartej na zasadach zdrowego odżywiania. To nie jest dieta na chwilę, a zmiana nawyków żywieniowych na całe życie. Pomaga w tym dietetyk, który rozpisze dietę indywidualnie do pacjenta, sprawdzi poziom tkanki tłuszczowej, ilość wody w organizmie, ustali jadłospis na podstawie naszego zapotrzebowania energetycznego, preferencji, wyników badań i innych zmiennych. Początki pod okiem dietetyka są szczególnie ważne, ponieważ zupełnie innej diety potrzebuje osoba otyła, pacjent z Hashimoto czy ktoś z insulinoopornością.
Kolejnym ważnym elementem leczenia jest codzienna aktywność fizyczna (przynajmniej 30 minut dziennie). Nie powinny to być bardzo intensywne treningi, a raczej aktywność w granicach tolerancji własnego organizmu. Najważniejsze by była regularna i sprawiała przyjemność. Dlatego mogą to być codzienne spacery czy jazda na rowerze.
W insulinooporności jest kluczowym dbanie o zdrowy styl życia. Dlatego poza dietą i aktywnością fizyczną, warto popracować nad eliminacją stresu, znaleźć czas na odpoczynek, wyeliminować używki i wysypiać się.
Podstawowe leczenie polega na zmniejszeniu otyłości, stosowaniu odpowiedniej diety oraz na wzroście aktywności fizycznej. Jednak leczenie może być także wspomagane farmakologicznie. Zasadniczym lekiem jest metformina. W jawnej cukrzycy z obniżonym poziomem insuliny i istniejącej insulinooporności wskazane są leki inkretynowe, np. saksagliptyna.
W leczeniu uzupełniającym pomocne jest stosowanie ekstraktu z morwy białej (Morus alba L). Liście owoców morwy bogate są w 1-dezoksynojirimycine, która hamuje aktywność enzymów rozkładających cukry złożone na cukry proste. 

</doc>
<doc id="477521" url="https://pl.wikipedia.org/wiki?curid=477521" title="Achacja">
Achacja

Achacja, Akacja – imię żeńskie pochodzenia greckiego, oznaczające „cierniste drzewo”, związane z nazwą botaniczną drzewa akacjowego wywodzącą się z łaciny. Odpowiednik męskich imion Achacy, Achacjusz.
Achacja imieniny obchodzi 2 stycznia, 27 lutego, 31 marca, 9 kwietnia, 8 maja, 22 czerwca i 28 lipca.
W innych językach:

</doc>
<doc id="477522" url="https://pl.wikipedia.org/wiki?curid=477522" title="Biblioteka statyczna">
Biblioteka statyczna

Biblioteka statyczna () – rodzaj biblioteki funkcji, która łączona jest z programem w momencie konsolidacji. W przypadku narzędzi dostarczonych przez Microsoft dla systemów z rodziny Windows pliki bibliotek mają zazwyczaj rozszerzenia codice_1 lub codice_2, natomiast dla pakietów w systemach z rodziny Unix (np. GCC) i ich portach dla systemu Microsoftu (jakim jest np. MinGW) są to codice_3 lub codice_4.

</doc>
<doc id="477523" url="https://pl.wikipedia.org/wiki?curid=477523" title="Cios pięścią">
Cios pięścią

Cios pięścią – w kontekście walki wręcz to cios zadawany zamkniętą pięścią, którym uderza się z reguły inną osobę w celu ataku lub obrony.
Normalnie, zwykłą technikę ciosu pięścią wykonuje się zaciskając pięść i uderzając nią. Pięść jest ułożona w jednej linii z przedramieniem, co stanowi o użyciu pełnej siły wprawianej ramieniem.
Cios pięścią praktykuje się pod różnymi nazwami i w różnych wariantach technicznych w wielu sztukach walki i w ogóle w różnych systemach obrony i ataku bez broni.

</doc>
<doc id="477524" url="https://pl.wikipedia.org/wiki?curid=477524" title="Czarny potok (powieść)">
Czarny potok (powieść)

Czarny potok – eksperymentalna powieść Leopolda Buczkowskiego, napisana w 1946 roku, wydana w 1954.
Akcja utworu rozgrywa się na Podolu w miejscowości Szabasowa i jej okolicach jesienią 1943 roku. Bohaterami są znani autorowi ludzie wspomniani nazwiskiem lub pseudonimem, którzy prowadzą walkę z Niemcami oraz miejscową policją ukraińską.
Powieść ukazuje zagładę i chaos powstały podczas II wojny światowej. Wszechobecna jest śmierć i cierpienie. Dla bohaterów "Czarnego potoku" jedynym ratunkiem zatrzymania człowieczeństwa jest powrót do zasad elementarnych oraz pozostawienie w sobie resztek rozumu, a znamieniem człowieka jest jego pamięć. Dla osób przedstawionych w powieści lepiej jest oszaleć niż stracić wolność.
Krajobrazy w utworze są szare i płaskie, oceniane z perspektywy możliwości ucieczki i ukrycia się w nich. Rzeczywistość ogranicza się do prostych odruchów biologicznych.
Buczkowski w swej powieści zastosował konstrukcję szkatułkową – pewne całostki wątku mogą powtórzyć się w drugim. Narracja prowadzona w utworze jest fragmentaryczna. Buczkowski zadedykował swą powieść przyjacielowi, Heindlowi, który uczył autora matematycznego oglądu świata. Heindl bywa narratorem w "Czarnym potoku" – najpierw w rozmowie z innym, nieznanym bliżej człowiekiem, potem wygłasza coś w rodzaju monologu wypowiedzianego, by wreszcie oddać głos następnym osobom, bliżej nie przedstawionym, które opowiadają jedna po drugiej krótkie historie. Taki rodzaj narracji oraz świat przedstawiony utworu mają ukazać chaos i bezład świata ogarniętego wojną, gdzie brakuje kolejności przedstawianych wydarzeń zmierzających do pozytywnego lub negatywnego zakończenia.

</doc>
<doc id="477525" url="https://pl.wikipedia.org/wiki?curid=477525" title="Kopnięcie">
Kopnięcie

Kopnięcie – uderzenie stopą, kolanem lub inną częścią nogi stosowane w różnych formach konfrontacji fizycznej, w sztukach i w sportach walki. Kopnięcia są wolniejsze niż ciosy pięścią, chociaż silniejsze od nich.
Kopnięcia stanowią podstawowy element wielu sztuk walki, takich jak odmiany muay thai, wushu, karate, kick-boxing, tangsudo, taekwondo i MMA.
Istnieje dużo typów kopnięć i wiele z nich nosi nazwy sobie właściwe. Często ten sam ruch ma różne nazwy w różnych sztukach walki, co się zauważa szczególnie dokonując porównań między dyscyplinami wschodnimi i zachodnimi.

</doc>
<doc id="477526" url="https://pl.wikipedia.org/wiki?curid=477526" title="Biblioteka dynamiczna">
Biblioteka dynamiczna

Biblioteka dynamiczna – rodzaj biblioteki, która łączona jest z programem wykonywalnym dopiero w momencie jego wykonania. Dane z bibliotek dynamicznych mogą być współdzielone przez różne programy jednocześnie. Biblioteki są ładowane do pamięci tylko raz, nawet jeśli są równocześnie współużytkowane.

</doc>
<doc id="477527" url="https://pl.wikipedia.org/wiki?curid=477527" title="Marszand">
Marszand

Marszand (fr. "marchand" – kupiec) – kupiec, osoba handlująca dziełami sztuki, zwłaszcza obrazami. Marszand obracając dziełami sztuki bywa mecenasem artystów. Organizuje wystawy, wpływa na rynek dzieł sztuki i jej komercjalizację, ingeruje w twórczość artystyczną ze względu na modę.
Dawniej określenie "marszandka" oznaczało modystkę.

</doc>
<doc id="477528" url="https://pl.wikipedia.org/wiki?curid=477528" title="IK-3">
IK-3



</doc>
<doc id="477529" url="https://pl.wikipedia.org/wiki?curid=477529" title="Wybory parlamentarne w Izraelu w 2003 roku">
Wybory parlamentarne w Izraelu w 2003 roku

Wybory parlamentarne w Izraelu do szesnastego Knesetu odbyły się 28 stycznia 2003.
Oddano 4 720 075 głosów, w tym ważnych: 3 148 364. Próg wyborczy wynosił 1,5%, a więc aby uzyskać miejsce w Knesecie, należało otrzymać minimum 47 226 głosów. Średnio na jedno miejsce przypadło 25 138 głosów.
Posłowie.
Posłowie wybrani w wyborach:
Rząd.
Po wyborach, misję tworzenia rządu otrzymał lider zwycięskiej partii, Likudu, Ariel Szaron. Do koalicji rządzącej weszli także przedstawiciele Partii Pracy, Szasu i Jisra’el ba-Alijja. Skład rządu, wraz ze zmianami:
Ministrowie z partii Szas zostali zdymisjonowani przez premiera za głosowanie przeciwko rządowi podczas posiedzenia Knesetu 21 maja 2002, co stało się faktem dwa dni później. Minister Aszer Ochana nie był członkiem parlamentu, a więc nie został zdymisjonowany. Ministrowie z Szasu ponownie weszli do rządu 3 czerwca 2002 roku.
Ministrowie z Partii Pracy złożyli rezygnacje 30 października 2002, które zostały przyjęte 2 listopada.

</doc>
<doc id="477530" url="https://pl.wikipedia.org/wiki?curid=477530" title="Monolog wypowiedziany">
Monolog wypowiedziany

Monolog wypowiedziany – forma pierwszoosobowej narracji, ukształtowana pod wpływem powieści "Upadek" Alberta Camusa i popularna w latach 50. i 60. XX wieku. Za twórcę tej formy wypowiedzi uważa się niekiedy Fiodora Dostojewskiego z "Notatkami z podziemia".
W utworach skonstruowanych na zasadzie monologu wypowiedzianego narratorem jest bohater, kierujący swoją wypowiedź do rozmówcy, którego słowa nie pojawiają się w utworze bezpośrednio, czytelnik poznaje je jedynie poprzez reakcje i odpowiedzi bohatera-narratora. Podmiot mówiący zazwyczaj przedstawia swoją autobiografię (najczęściej osadzoną silnie w wydarzeniach historycznych) i poddaje ją interpretacji. Fragmenty przedstawiające wydarzenia przybierają zwykle formę pozornie chaotycznego, nieformalnego mówienia, natomiast części, w których podmiot dokonuje ich interpretacji są bardziej uporządkowane i zawierają właściwości retoryczne. Związane jest to celem wypowiedzi – bohater-narrator chce nie tylko opowiedzieć o swoim życiu, ale także je zrozumieć i uzyskane wnioski narzucić rozmówcy. Podejmuje przy tym problematykę moralną, związaną m.in. z podejmowaniem wyborów w sytuacjach ostatecznych, stosunkiem jednostki do społeczeństwa, rozrachunku ze swoim życiem itp. 
Pierwszym polskim utworem pisanym w formie monologu wypowiedzianego był "Wzlot" Jarosława Iwaszkiewicza (stanowiący polemikę z "Upadkiem" Camusa), opublikowany w 1957. Kolejne to m.in. "Koncert życzeń" Stanisława Wygodzkiego i "Jawa i mrzonka" Antoniego Słonimskiego.

</doc>
<doc id="477532" url="https://pl.wikipedia.org/wiki?curid=477532" title="Dagny Juel">
Dagny Juel



</doc>
<doc id="477533" url="https://pl.wikipedia.org/wiki?curid=477533" title="Majdanek">
Majdanek



</doc>
<doc id="477534" url="https://pl.wikipedia.org/wiki?curid=477534" title="Arthur Boka">
Arthur Boka

Arthur Boka (ur. 2 kwietnia 1983 w Abidżanie) – piłkarz z Wybrzeża Kości Słoniowej grający na pozycji obrońcy, reprezentant kraju. Grał w ASEC Mimosas, KSK Beveren, RC Strasbourg, VfB Stuttgart, Máladze CF i FC Sion.

</doc>
<doc id="477544" url="https://pl.wikipedia.org/wiki?curid=477544" title="Wybory premiera w Izraelu w 2001 roku">
Wybory premiera w Izraelu w 2001 roku

Zgodnie z jednym z ówczesnych izraelskich Praw Fundamentalnych ("O rządzie"), w latach 1992-2001 szefa rządu Izraela wybierano w bezpośrednich wyborach, równolegle ze składem Knesetu (parlamentu). Jednakże w grudniu 2000 ówczesny premier Ehud Barak podał się do dymisji, nie dysponując odpowiednią większością parlamentarną do realizacji swoich założeń przeprowadzenia procesu pokojowego. W tej sytuacji 6 lutego 2001 odbyły się wybory tylko na premiera.
Upoważnionych do głosowania było 4 504 769 obywateli Izraela. Oddano 2 805 938 głosów, z czego 83 917 (3% wszystkich głosów) uznano za nieważne. Frekwencja wyniosła 62.3%. Zwycięstwo odniósł Ariel Szaron, a Ehud Barak wycofał się z polityki. System bezpośrednich wyborów na premiera nie sprawdził się, ponieważ pomimo wzmocnienia uprawnień szefa rządu, osłabiał dwie największe partie (Likud i Partię Pracy), uniemożliwiając skuteczne rządzenie. W 2001 przywrócono stare uregulowania.

</doc>
<doc id="477547" url="https://pl.wikipedia.org/wiki?curid=477547" title="Hymenofor">
Hymenofor

Hymenofor – część owocnika grzybów, na której występuje warstwa hymenialna (obłocznia) wytwarzająca zarodniki. U grzybów hymenofor może mieć postać:
Podział.
Hymenofory dzielą się w zależności od posiadania osłonek na:
W zależności od budowy hymenoforu wśród podstawczaków wyróżnia się 2 grupy morfologiczno-biologiczne grzybów:

</doc>
<doc id="477558" url="https://pl.wikipedia.org/wiki?curid=477558" title="Reklama zewnętrzna">
Reklama zewnętrzna

Reklama zewnętrzna ( lub ) – reklama umieszczana poza miejscem zamieszkania konsumenta. Jej zadaniem jest dotarcie do konsumentów, kiedy są oni poza domem.
Jedna z form reklamy zewnętrznej, wykorzystująca digital signage nazywa się digital out-of-home (DOOH) advertising. Jest to wizualna elektroniczna komunikacja. Jej celem jest dostarczanie przekazu reklamy lub informacji do konkretnych miejsc, w określonych porach z treścią dopasowaną do lokalizacji wyświetlacza.
Reklama zewnętrzna jest prezentowana na specjalnie do tego przeznaczonych nośnikach reklamy: tablicach reklamowych, billboardach, citylightach, słupach ogłoszeniowych, nośnikach zamocowanych na wiatach przystankowych czy kioskach, tablicach elektronicznych, telebimach itp.
Niestandardowym rozwiązaniem w reklamie zewnętrznej jest reklama ambientowa: opakowywanie budynków lub reklama wielkoformatowa z wykorzystaniem form trójwymiarowych.
Popularne nośniki reklamy zewnętrznej.
Billboard.
Ogólna, popularna nazwa tablic przeznaczonych do prezentacji plakatów reklamowych. Najpopularniejszymi formami są tablice naścienne umieszczane na budynkach w centrach miast oraz wolnostojące, znajdujące się przy ulicach lub przy drogach poza obszarami zabudowanymi. Często oświetlony dla zapewnienia odpowiedniej widoczności plakatu nocą. Najczęściej spotykane wymiary billboardu to: 5,04 x 2,38 m (12 m2) oraz 6x3 m (18 m2).
Citylight.
Panel reklamowy o wymiarach 1,20 × 1,80 m. Plakat reklamowy jest zawieszony za szybą z tworzywa i zazwyczaj podświetlony. Montowany w wiatach przystankowych, na latarniach lub wolno stojący.
Reklama pneumatyczna.
Reklama dmuchana, dmuchaniec. Mobilny pneumatyczny nośnik reklamy outdorowej. Bardzo szybki w montażu. Jest łatwy w transporcie. Zapakowany ma małe gabaryty. Jest lekki i efektowny. Stosowany na wszelkich imprezach plenerowych. Eksponowany na krótki okres.
Reklama wielkoformatowa.
Zazwyczaj eksponowana bezpośrednio na ścianach budynków lub w czasie remontu budynku na rusztowaniu. Wykonane są z siatki winylowej, backlightu (przepuszcza światło) lub pełnego winylu banner, frontlight (nie przepuszcza światła).
Przykładem realizacji wolno stojącej są sześcienne konstrukcje budowlane na własnym fundamencie, której cztery backlightowe powierzchnie ekspozycyjne są oświetlone własnym, wewnętrznym źródłem światła LED. Przekaz reklamy nadrukowany jest na przepuszczającym światło materiale techniką druku wielkoformatowego.
Reklamy wielkoformatowe to te, mające powyżej 100 m² powierzchni.
Historia.
Już w czasach starożytnych stosowano reklamę zewnętrzną w postaci napisów na ścianach budynków, kamiennych lub terakotowych szyldach karczm i zajazdach. Umieszczano znaki cechowe w średniowiecznych uliczkach. Tysiące lat temu Egipcjanie wykorzystywali wysokie skalne obeliski do publikacji prawa. W formie skalnych tablic "ukazało się" prawo mojżeszowe. W 1835 roku w Nowym Jorku powstał pierwszy plakat zewnętrzny o wymiarach powyżej 50 stóp kwadratowych. Wykonała go pracownia Jareda Bella, gdzie drukowano zwyczajne plakaty na potrzeby cyrku. W 1900 roku w Stanach Zjednoczonych podczas trwania narodowych kampanii reklamowych wprowadzono standard billboardu.
Pierwszym miastem w Niemczech, które określiło standardy reklamy zewnętrznej, był Hanower (jeszcze w latach 50. XX wieku). Ówczesny architekt miasta, Rudolf Hillebrecht, inspirował się przykładami z Paryża.
Kontrowersje.
Reklama zewnętrzna jest obiektem szerokiej krytyki. Uważa się, że oszpeca krajobraz, czy też zasłania widok na wartościową architekturę i zabytki. Sytuacja ta określana jest jako zanieczyszczenie wizualne. Przez swoją natarczywość wywołuje stres, który czasem przeradza się nawet w agresję (adbusting). Szczególnie dokuczliwe są reklamy zasłaniające światło słoneczne i reklamy świetlne jak np. wideobilbordy utrudniające sen i wypoczynek. Podważana jest jej skuteczność, w natłoku wielu komunikatów trudno wyłowić jakikolwiek przekaz. Krytykuje się również umieszczanie nośników reklamowych w pobliżu dróg, ponieważ odwracają uwagę kierowców, co może doprowadzić do wypadku. Ważne są również kwestie ekologiczne, produkcja reklam pochłania olbrzymie ilości energii i chemikaliów. Ponadto reklamy są podświetlane, co powoduje niepotrzebne zużycie energii elektrycznej.
W wielu miejscach na świecie reklamy zewnętrzne podlegają bardzo ścisłym regulacjom lub są całkowicie zakazane, np. na Hawajach, czy w norweskim Bergen.
Obecnie w Polsce trwają prace prowadzące do uregulowania reklamy zewnętrznej.

</doc>
<doc id="477559" url="https://pl.wikipedia.org/wiki?curid=477559" title="Skręt Ratowników">
Skręt Ratowników

Skręt Ratowników – rozdroże szlaków turystycznych na Górnym Płaju w masywie Babiej Góry w Beskidzie Żywieckim. Od Górnego Płaju (szlak niebieski) odbija tutaj szlak żółty (Perć Akademików) w kierunku szczytu Babiej Góry. Rozdroże to znajduje się na wysokości około 1180 m w pobliżu Markowych Szczawin. Nazwa pochodzi od tego, że często chadzają tędy wyprawy ratowników GOPR-u na Babią Górę. Na rozdrożu znajduje się również przystanek ścieżki edukacyjnej nr 7 „Z Zawoi przez Diablak do Lipnicy”.

</doc>
<doc id="477562" url="https://pl.wikipedia.org/wiki?curid=477562" title="Achacy z Kapadocji">
Achacy z Kapadocji

Achacy, męczennik konstantynopolitański lub Agacjusz, setnik, ros. Акакий Каппадокиянин, Византийский, "Agatus, Akacjusz" (ur. ? w Kapadocji, zm. ok. 303 w Konstantynopolu) – męczennik chrześcijański, święty Kościoła katolickiego i prawosławnego, żołnierz legionów rzymskich.
Prawdopodobnie był prostym żołnierzem, choć wedle innych przekazów centurionem lub setnikiem. Oskarżony został o wyznawanie wiary chrześcijańskiej i aresztowany w trackim Perinthus. Poddany torturom nie wyrzekł się wiary, następnie przewieziony został do Konstantynopola, gdzie po kolejnych mękach, odcięto mu głowę.
Jego wspomnienie liturgiczne obchodzone jest w Kościele katolickim 8 maja.Cerkiew prawosławna wspomina męczennika Achacego 7/20 maja, tj. 20 maja według kalendarza gregoriańskiego. 
Patronat.
Jest patronem miasta i diecezji Squillace (obecnie Archidiecezja Catanzaro-Squillace) oraz Guardavalle, chorych na trąd i epilepsję. Jest jednym z tzw. Czternastu Świętych Wspomożycieli.
Relikwie świętego znajdują się w kaplicy katedry w Squillace.

</doc>
<doc id="477567" url="https://pl.wikipedia.org/wiki?curid=477567" title="Poręczenie majątkowe">
Poręczenie majątkowe

Poręczenie majątkowe – jeden ze środków zapobiegawczych stosowanych w postępowaniu karnym wobec podejrzanego albo oskarżonego.
Poręczenie polega na nałożeniu na oskarżonego lub podejrzanego przez prokuratora (w postępowaniu przygotowawczym), lub sąd (w postępowaniu jurysdykcyjnym) obowiązku złożenia pieniędzy, papierów wartościowych bądź na obciążeniu jego majątku zastawem lub hipoteką. Poręczenie jest skuteczne zarówno wtedy, gdy złoży je oskarżony, jak i gdy zrobi to za niego inna osoba.
Jeżeli oskarżony uciekł bądź ukrywa się, środki złożone w ramach poręczenia majątkowego z urzędu przepadają na rzecz Skarbu Państwa, z tym dodatkowym skutkiem, że pokrzywdzony ma na nich wówczas pierwszeństwo, w zakresie zaspokojenia własnych roszczeń wynikających z przestępstwa, z zastrzeżeniem braku możliwości pokrycia szkody w inny sposób.
Jeżeli podejrzany lub oskarżony w niedozwolony sposób manipuluje biegiem postępowania karnego, tzn. zaciera ślady, nakłania świadków do składania fałszywych zeznań itp., przepadek może, ale nie musi być orzeczony.
Jako synonim poręczenia majątkowego używane jest słowo kaucja (termin obecnie nieużywany w prawie karnym).

</doc>
<doc id="477571" url="https://pl.wikipedia.org/wiki?curid=477571" title="Krystian Stangel">
Krystian Stangel

Krystian Dorian Stangel (ur. 10 maja 1946 w Bolzano, Włochy, zm. 19 października 2005 w Gliwicach) – architekt, urbanista.
Życiorys.
W 1973 ukończył studia na Wydziale Architektury Politechniki Śląskiej, w 1983 na Politechnice Szczecińskiej obronił pracę doktorską pt."Skala człowieka w kształtowaniu centralnych stref ruchu pieszego". Pracował jako adiunkt w Katedrze Urbanistyki i Planowania Przestrzennego Wydziału Architektury Politechniki Śląskiej. W latach 1999 – 2005 pełnił funkcję Prodziekana ds. Studenckich oraz członka Senatu. Członek komitetu założycielskiego, a następnie przewodniczący koła NSZZ Solidarność. Członek Izby Architektów i Izby Urbanistów, Stowarzyszenia Architektów Polskich i Towarzystwa Urbanistów Polskich. Pochowany na Cmentarzu Komunalnym w Gliwicach.

</doc>
<doc id="477572" url="https://pl.wikipedia.org/wiki?curid=477572" title="Umowa użyczenia">
Umowa użyczenia

Umowa użyczenia – umowa nazwana, regulowana przez przepisy Kodeksu cywilnego (art. 710–719), przez którą jedna z jej stron (użyczający) zapewnia drugiej stronie (biorący) bezpłatne używanie umówionej rzeczy przez czas określony lub nieokreślony.
Przedmiotem użyczenia może być zarówno rzecz ruchoma, jak i nieruchomość.
Przebieg użyczenia.
Jeżeli sposobu nie określa umowa, należy rzeczy używać zgodnie z jej przeznaczeniem i właściwościami. Bez zgody użyczającego nie można oddać rzeczy użyczonej do używania.
Biorący ponosi zwykłe koszty utrzymania rzeczy. Jeżeli poczynił dodatkowe wydatki lub nakłady, stosuje się odpowiednio przepisy dotyczące prowadzenia cudzych spraw bez zlecenia. Po wykorzystaniu biorący ma obowiązek zwrócić ją właścicielowi w nie pogorszonym stanie. Jeżeli jednak zużycie wynikało z prawidłowego używania, to nie ponosi odpowiedzialności.
Biorący jest odpowiedzialny za przypadkową utratę lub uszkodzenie rzeczy, jeśli:
Dodatkowym warunkiem odpowiedzialności jest to, że rzecz nie uległaby stracie lub uszkodzeniu, gdyby te okoliczności nie zaistniały.
Użyczenie lokalu.
Zgodnie z Kodeksem cywilnym, użyczający na podstawie umowy użyczenia, zezwala biorącemu na bezpłatne korzystanie z rzeczy określonej w umowie na pewien czas.
Udostępnienie może dotyczyć części lub całości nieruchomości. Ważność takiej umowy będzie jednakowa, niezależnie od tego, czy podpisano:
Zakończenie użyczenia.
Terminowe.
Użyczenie kończy się, jeśli:
Przedterminowe.
Użyczający może żądać zwrotu w każdym czasie nawet, gdy umowa zawarta była na czas oznaczony, jeżeli:
Przedawnienie roszczeń.
Przedawnienie wzajemnych roszczeń z tytułu:
następuje po roku od dnia zwrotu rzeczy.

</doc>
<doc id="477574" url="https://pl.wikipedia.org/wiki?curid=477574" title="Umowa rachunku bankowego">
Umowa rachunku bankowego

Umowa rachunku bankowego – umowa regulowana przez art. 725 KC oraz ustawę Prawo bankowe, przez którą jedna z jej stron – bank zobowiązuje się na czas określony lub nieokreślony, że będzie przechowywał środki pieniężne drugiej strony – posiadacza rachunku bankowego; umowa może też stanowić, że bank będzie wykonywał na zlecenie posiadacza rachunku rozliczenia pieniężne.
Rodzaje rachunków bankowych.
Wyróżnia się następujące rodzaje rachunków bankowych:
Rachunki rozliczeniowe określone w pkt. 1. i rachunki lokat terminowych określonych w pkt. 2. mogą być prowadzone wyłącznie dla:
Rachunki oszczędnościowe wymienione w pkt. 3. mogą być prowadzone wyłącznie dla:
Posiadacz rachunku bankowego może swobodnie dysponować środkami pieniężnymi zgromadzonymi na rachunku. Swoboda dyspozycji kończy się z chwilą zajęcia rachunku w związku z egzekucją sądową lub administracyjną prowadzoną przeciwko jego posiadaczowi. Małoletni posiadacz rachunku bankowego wraz z jego przedstawicielami ustawowymi są uprawnieni do dysponowania środkami zgromadzonymi na rachunku w granicach zwykłego zarządu w rozumieniu art. 101 § 3 ustawy z dnia 25 lutego 1964 r. Kodeks Rodzinny i Opiekuńczy (, z późn. zm.). Sposób interpretacji powyższego przepisu jest zależny od danego banku i przedstawiony w regulaminie prowadzenia rachunków bankowych.
Rachunek rozliczeniowy bieżący (pkt 1. a) – służy on przedsiębiorcom oraz innym osobom prawnym i uł.os.pr. do dokonywania rozliczeń pieniężnych związanych z prowadzoną przez nich działalnością gospodarczą oraz (dla tych, którzy nie są przedsiębiorcami) z inną ich działalnością ustawową. Można posiadać kilka rachunków bieżących w różnych bankach.
Rachunek pomocniczy (pkt 1.b) służy on do gromadzenia środków pieniężnych i dokonywania rozliczeń pieniężnych związanych z działalnością wyodrębnionej jednostki organizacyjnej osoby prawnej lub uł.os.pr. – oddziału, filii, zakładu, hurtowni itp. Rachunek pomocniczy może być prowadzony w tym samym banku, w którym jest prowadzony rachunek bieżący lub w innym banku.
Rachunek VAT (pkt 1.c) jest rachunkiem dodatkowym do rachunku rozliczeniowego bieżącego, służącym do rozliczeń podatku VAT w określonych ustawowo przypadkach, w związku z implementacją mechanizmu split payment.
Rachunki oszczędnościowe.
Ustawa Prawo bankowe normuje przywilej dla posiadaczy rachunków oszczędnościowych. Polega ona na tym, że środki pieniężne znajdujące się na rachunku oszczędnościowym jednej osoby niezależnie od liczby zawartych umów są wolne od zajęcia na podstawie sądowego lub administracyjnego tytułu wykonawczego do wysokości trzykrotnego przeciętnego miesięcznego wynagrodzenia w sektorze przedsiębiorstw bez wypłat nagród z zysku, ogłaszanego przez Prezesa GUS za okres bezpośrednio poprzedzający dzień wystawienia tytułu wykonawczego.
Wypłaty z rachunku oszczędnościowego na wypadek śmierci posiadacza.
Środki pieniężne zgromadzone na rachunkach pieniężnych oszczędnościowych bank jest zobowiązany wypłacić w przypadku śmierci posiadacza w następujący sposób: kwotę wydatkowaną na koszty pogrzebu posiadacza (również nagrobek) – osobie, która przedłoży w banku oryginały rachunków stwierdzające wysokość poniesionych przez nią kosztów na urządzenie pogrzebu posiadacza, przy czym koszty te nie powinny przekroczyć kosztów urządzenia pogrzebu zgodnie ze zwyczajami przyjętymi w danym środowisku. Środki pieniężne wypłacone na koszty pogrzebu z rachunku zmarłego posiadacza nie wchodzą do spadku posiadacza (składcy). Bank sprawdza czy istnieje firma, która fakturę wystawiła i czy za pochówek posiadacza tyle zapłacono. Bank ma obowiązek wypłacić kwotę równą wpłatom na rachunki dokonanych przez organ wypłacający świadczenie z ubezpieczenia lub zabezpieczenia hipotecznego, które nie przysługiwały za okres po śmierci posiadacza rachunku. Ww. organy wskazują we wniosku wysokość świadczenia, dane osoby fizycznej i nr rachunku bankowego, na który wpłata została dokonana. Bank jest zwolniony od wypłaty tej kwoty w części lub w całości, jeżeli przed otrzymaniem wniosku wypłacił ją innym uprawnionym podmiotom. Bank powinien zawiadomić organ o dokonanej wcześniej wypłacie i wskazać osobę, której wypłacił środki z rachunku.
Dyspozycja wkładem na rachunku na wypadek śmierci.
Posiadacz rachunku może polecić bankowi, aby po jego śmierci wypłacił wskazanym osobom kwoty określone w tej dyspozycji. Wskazanie osób uprawnionych do wypłaty po śmierci posiadacza może obejmować tylko krąg następujących osób: małżonka, wstępnych, zstępnych lub rodzeństwo. Kwota dyspozycji nie może jednak przekroczyć 20-krotnego średniego miesięcznego wynagrodzenia, ogłaszanego przez prezesa GUS za ostatni miesiąc przed śmiercią posiadacza. Jeżeli posiadacz wydał więcej niż jedna dyspozycję, a łącza ich suma przekroczyła ten limit, dyspozycja późniejsza ma pierwszeństwo przed wcześniejszą. Kwoty wypłacone do wysokości dyspozycji, nieprzekraczające ww. limitu nie wchodzą do spadku po posiadaczu. Jeżeli uprawnione osoby uzyskały kwotę wyższą od ww. limitu, są one zobowiązanie do ich zwrotu ponad limit spadkobiercom posiadacza.
Rachunek oszczędnościowy małoletniego.
Małoletni może być posiadaczem rachunku oszczędnościowego, jednak umowa jest zawierana za zgodą przedstawiciela ustawowego małoletniego, lub przez przedstawiciela ustawowego w imieniu małoletniego. Przedstawiciele ustawowi małoletniego oraz małoletni posiadacz mogą dysponować środkami zgromadzonymi na rachunku do kwoty zwykłego zarządu. Niektóre banki umożliwiają małoletniemu posiadaczowi swobodne dysponowanie środkami zgromadzonymi na rachunku.
Rachunki wspólne.
Mogą być prowadzone:
W przypadku kont wspólnych obowiązuje również zasada, że jego współposiadaczami nie mogą być osoby, z których jedna jest rezydentem, druga - nierezydentem oraz nierezydenci o różnym statusie dewizowym.
W nielicznych bankach współwłaścicielem konta może być także osoba małoletnia, która ukończyła 13. rok życia. Małoletni może jednak otworzyć rachunek wyłącznie ze swoim przedstawicielem ustawowym.
Umowa rachunku bankowego.
Umowa rachunku bankowego jest umową:
Elementy sine qua non umowy rachunku bankowego określone są w Ustawie – Prawo bankowe Zaliczamy tu:
Charakter prawny regulaminu bankowego.
Zgodnie z KC regulamin bankowy jest rodzajem wzorca umownego. Bank uprawniony jest jako jedna ze stron stosunku umownego do opracowania postanowień regulaminu. Regulamin jest elementem stosunku umownego. Nie ma charakteru normatywnego. Umowa+Regulamin=Stosunek umowny. W umowie zawierane są elementy indywidualizujące dany stosunek prawny. Elementy umowy mogą być przedmiotem negocjacji między stronami, np. wysokość oprocentowania środków na r.b., oprocentowanie kredytu. Postanowienia regulaminu dotyczą wszystkich stosunków prawnych danego rodzaju, np. wszystkich terminowych lokat oszczędnościowych, wszystkich kredytów na finansowanie działalności gospodarczej, wszystkich rachunków rozliczeniowych dla przedsiębiorców, ROR-ów. Postanowienia regulaminu nie mogą być negocjowane między stronami. Regulamin wiąże stronę, jeżeli został jej doręczony w chwili zawarcia umowy. W przypadku, gdy ten sam problem uregulowany jest w regulaminie i w umowie, a postanowienia ich są sprzeczne, strony związanie są postanowieniami umowy.

</doc>
<doc id="477575" url="https://pl.wikipedia.org/wiki?curid=477575" title="Kyōko Nagatsuka">
Kyōko Nagatsuka

 – tenisistka japońska, zwyciężczyni dwóch turniejów zawodowych w grze podwójnej, medalistka igrzysk azjatyckich, reprezentantka w Pucharze Federacji, olimpijka.
Praworęczna Japonka była w połowie lat 90. zawodniczką szerokiej czołówki światowej i trzecią rakietą swojego kraju za Kimiko Date i Naoko Sawamatsu. W 1995 zajmowała najwyższe w karierze miejsca rankingowe – 28. w grze pojedynczej (w sierpniu 1995) i 31. w grze podwójnej (w czerwcu). Dwukrotnie dochodziła do 1/8 finału w turniejach wielkoszlemowych – w 1995 w Australian Open wyeliminowała kolejno Barbarę Schett, Martinę Hingis (pierwsza porażka w Wielkim Szlemie rozpoczynającej karierę Szwajcarki) i Amy Frazier (nr 14 rozstawienia), a uległa w trzech setach Natalli Zwierawej (nr 8 rozstawienia); również w 1995 była w 1/8 finału French Open (uległa Gabrieli Sabatini). W 1994 Nagatsuka grała w finałach turniejów w Pekinie i Tajpej, w 1995 doszła do finału w Portoryko. Nie udało się jej jednak wygrać żadnego turnieju w singlu. Wśród zawodniczek przez nią pokonanych oprócz wymienionych wyżej były także m.in. Lindsay Davenport (w 1992 w Key Biscayne, Amerykanka miała wówczas niespełna 16 lat), Amanda Coetzer (turniej "Nichirei" w Tokio w 1992), Irina Spîrlea, Meghann Shaughnessy. Nagatsuka wygrała także jedyny pojedynek z Polką Katarzyną Nowak, natomiast z Magdaleną Grzybowską poniosła porażkę (w finale turnieju niższej rangi w Santa Clara w 1997).
Dwa zwycięstwa turniejowe Nagatsuka odniosła w deblu. Jej pierwszym znaczącym wynikiem był finał turnieju w Tokio ("Japan Open") w 1993 w parze z Chinką Li Fang. W latach 1994-1996 tworzyła parę z rodaczką Ai Sugiyamą – wspólnie wygrały turniej w Hobart w 1995 (w finale z czołowymi deblistkami Manon Bollegraf i Łarysą Sawczenko-Neiland), były w finałach w Surabaya (1994) i Tokio ("Japan Open", 1995), ćwierćfinale w Miami (1995). Wystąpiły razem także na igrzyskach olimpijskich w Atlancie w 1996, kończąc jednak start już na I rundzie. Nagatsuka i Sugiyama dołożyły ponadto ważny punkt do historycznego zwycięstwa Japonii nad Niemcami w Pucharze Federacji w lipcu 1996, pokonując w trzech setach Anke Huber i Steffi Graf (pozostałe dwa punkty zdobyła Kimiko Date w singlu). Nagatsuka nie miała szczególnie udanego bilansu w rozgrywkach Pucharu Federacji, punkt zdobyty na Niemkach był jednym z zaledwie dwóch jej zwycięstw w sześciu występach. Drugie zwycięstwo turniejowe w deblu Japonka odniosła w parze z Indonezyjką Yayuk Basuki.
Po 1996 nie nawiązała już do swoich najlepszych wyników. W połowie 1998, kiedy pozycja rankingowa zmuszała ją do walki nawet w eliminacjach do turniejów niższej kategorii niż WTA Tour, zakończyła karierę sportową. Jej zarobki zawodowe na korcie osiągnęły niemal pół miliona dolarów.
Wygrane turnieje (wszystkie w grze podwójnej):
Finały turniejowe:

</doc>
<doc id="477577" url="https://pl.wikipedia.org/wiki?curid=477577" title="Umowa przewozu">
Umowa przewozu

Umowa przewozu – umowa polegająca na tym, że jedna z jej stron – przewoźnik – zobowiązuje się do przewiezienia osób lub rzeczy w ramach działalności własnego przedsiębiorstwa, druga strona – do zapłaty w zamian za to wynagrodzenia.
Należy do kategorii umów o świadczenie usług; jej celem jest dowiezienie osoby lub rzeczy do miejsca przeznaczenia w określonym czasie.
W sytuacjach, gdy przewóz jest dodatkiem do innego świadczenia, mającego charakter zasadniczy, może być tylko dodatkowym zastrzeżeniem w ramach umowy podstawowej.
Charakter prawny.
Umowa przewozu jest umową dwustronnie zobowiązującą, kauzalną, wzajemną i odpłatną. Umowa, na podstawie której czynności przewozowe są wykonane przez przewoźnika bezpłatnie, nie jest umową przewozu, jednak w myśl ustawy "Prawo przewozowe" stosuje się jej przepisy odpowiednio. Przy przewozie nieodpłatnym wykonanym przez osobę niemającą statusu przewoźnika stosuje się wówczas odpowiednio przepisy o umowie zlecenia.
Jest przykładem kontraktu typowego i adhezyjnego (masowy charakter, brak możliwości indywidualnego kształtowania umowy). Ograniczenia swobody kształtowania treści umowy przewozu spowodowały rozwój m.in. umowy czarteru.
Przewoźnik może wydawać regulaminy – w razie jednak sprzeczności umowy z regulaminem strony są związane umową. Wspomniane regulaminy:
Operator pocztowy wydaje regulaminy świadczenia usług pocztowych oraz świadczenia powszechnych usług pocztowych.
W świetle przepisów Kodeksu cywilnego umowa przewozu ma charakter konsensualny; w wyniku nowelizacji Prawa przewozowego w 1994 roku przesądzono realny charakter kontraktu przy przesyłkach towarowych i bagażowych, przesądzając realny charakter kontraktu. Umowa przesyłki pocztowej w Prawie pocztowym została uregulowana jako umowa realna.
Dawniej uważano umowy przewozu za umowy formalne (miały charakteryzować się koniecznością umieszczenia w dokumencie wymaganych przy jej zawarciu wszystkich postanowień umowy). W Kodeksie cywilnym (art. 780 § 1) wystawienie listu przewozowego ma charakter fakultatywny; obowiązek wystawienia listu przewozowego przewidziany w ustawie Prawo przewozowe z 1984 roku został zniesiony nowelizacją z 1994, która zobowiązywała nadawcę do dostarczenia przewoźnikowi informacji niezbędnych do prawidłowego wykonania przewozu albo w formie listu przewozowego, albo w inny przyjęty sposób.
W umowie przewozu występuje czasami osoba trzecia, na rzecz której świadczenie przewozowe jest wykonywane:
W doktrynie ten rodzaj kontraktu uważa się za specyficzny rodzaj umowy na rzecz osoby trzeciej. Jest specyficzny, gdyż:
Z tego powodu nie ma potrzeby odwoływania się do uregulowań regulacji umowy na rzecz osoby trzeciej ujętej w Kodeksie cywilnym.
Treść.
Elementami przedmiotowo istotnymi umowy przewozu są oznaczenia:
Treść umowy zawiera także elementy nieistotne ("naturalia negotii") i podmiotowo istotne ("accidentalia negotii")
Strony umowy.
Przewoźnik – jest nim tylko taki podmiot, który prowadzi działalność transportową w formie przedsiębiorstwa. Z tego powodu umowa przewozu jest umową kwalifikowaną – tj. taką, która może być zawierana tylko przez profesjonalistę (osobę stale, zawodowo i zarobkowo trudniącą się tego daną działalnością). Nie jest istotny z punktu widzenia umowy przewozu tytuł prawny przewoźnika do środka transportu – wystarczy, aby był posiadaczem zależnym.
Istotnym znamieniem czynności podejmowanych przez przewoźnika jest kierownictwo procesem przemieszczania się środka transportowego.
Istnieją sytuacje, w których można wyróżnić istnienie przewoźnika faktycznego (podwykonawcy) i przewoźnika umownego. Między obydwoma przewoźnikami istnieje stosunek zobowiązaniowy, uzasadniając powstanie tzw. roszczeń regresowych.
Wykonywanie przewozu przez kilku następujących po sobie przewoźników (tej samej lub różnej gałęzi transportu) na podstawie jednej umowy i jednego dokumentu przewozowego (w transporcie towarowym – bezpośredni list przewozowy) jest możliwe – w takiej sytuacji wszyscy przewoźnicy (przewoźnicy sukcesywni) nawiązują stosunek prawny z klientem. Ich odpowiedzialność jest solidarna, chyba że jeden z nich udowodni, że szkoda nie powstała w czasie wykonywania przez niego transportu.
Zawarcie umowy.
Najpopularniejszy jest wariant, polegający na złożeniu oferty i jej przyjęciu. Ostatnio jednak wzrasta znaczenia innych sposobów zawarcia umowy, a mianowicie przetarg i negocjacje.
Obowiązek kontraktowania.
Od średniowiecza przewóz pocztowy był traktowany jako pewnego rodzaju kategoria służby publicznej. Na przewoźnika świadczącego usługi w komunikacji publicznej jest nałożony cywilnoprawny obowiązek zawierania umów. Obowiązek kontraktowania jest ujęty w Prawie przewozowym, Prawie lotniczym i Prawie pocztowym.
Prawo przewozowe wymienia sytuacje, w których przewoźnik jest zwolniony z obowiązku zawarcia umowy przewozu – są to:
Podobnie ograniczenia tego obowiązku przewidują Prawo lotnicze i Prawo pocztowe.
Istnieje też swoisty zakaz zawierania umów ze względu na potrzeby obronności lub bezpieczeństwa państwa bądź w razie klęski żywiołowej. Od obowiązku zwalniają też nieprzewidziane okoliczności ekonomiczne.
W myśl Prawa przewozowego (nowelizacja z 1998 roku) minister właściwy w sprawach transportu indywidualnego i konkretnego może nałożyć obowiązek zawarcia umowy o wykonanie zadania przewozowego, jeżeli jest to niezbędne ze względu na potrzeby obronności lub bezpieczeństwa kraju, a także w razie wystąpienia stanu klęski żywiołowej (przy tej ostatniej taki sam obowiązek może nałożyć wójt, burmistrze, starosta lub marszałek województwa). Organ nakładający ten obowiązek zobowiązany jest do zapewnienia przewoźnikowi niezbędnych środków finansowych do wykonania zadania.
Odpowiedzialność przewoźnika.
Jest zróżnicowana według kryterium przedmiotu przewozu i typu chronionego dobra. W transporcie osobowym podstawowym dobrem jest życie i zdrowie podróżnego, w towarowym stan (integralność) przesyłki; w obydwu przypadkach dobrem chronionym jest terminowość (punktualność) wykonania przewozu.

</doc>
<doc id="477578" url="https://pl.wikipedia.org/wiki?curid=477578" title="Umowa spedycji">
Umowa spedycji

Umowa spedycji – umowa polegająca na tym, że jedna z jej stron – spedytor zobowiązuje się do wykonania różnego rodzaju usług związanych z przewozem w ramach działalności własnego przedsiębiorstwa, np. do wysłania lub odbioru przesyłki, druga strona – do zapłaty w zamian za to wynagrodzenia.

</doc>
<doc id="477580" url="https://pl.wikipedia.org/wiki?curid=477580" title="Umowa przechowania">
Umowa przechowania

Umowa przechowania – umowa, której charakter określają artykuły 835-845 Kodeksu cywilnego.
Zgodnie z ich brzmieniem przez umową przechowania jedna z jej stron ("przechowawca") zobowiązuje się do przechowania w stanie niepogorszonym rzeczy ruchomej drugiej strony umowy ("składającego"), która tę rzecz w przechowanie oddaje.
Umowa przechowania może mieć charakter odpłatny, co określać może zawarta umowa, ustalona taryfa lub zaistniałe podczas zawieranej umowy okoliczności. Ponadto składający powinien zwrócić przechowawcy wydatki, które ten poniósł w celu należytego przechowania rzeczy, wraz z odsetkami ustawowymi oraz zwolnić przechowawcę od zobowiązań zaciągniętych przez niego w powyższym celu w imieniu własnym.
Składający może w każdym czasie żądać zwrotu rzeczy oddanej na przechowanie, zaś przechowawca może żądać odebrania rzeczy przed upływem terminu oznaczonego w umowie, jeżeli wskutek okoliczności, których nie mógł przewidzieć, nie może bez własnego uszczerbku lub bez zagrożenia rzeczy przechowywać jej w taki sposób, do jakiego jest zobowiązany. W przypadku, w którym czas przechowania nie był oznaczony – albo jeżeli rzecz była przyjęta na przechowanie bez wynagrodzenia – przechowawca może żądać odebrania rzeczy w każdym czasie, byleby jej zwrot nie nastąpił w chwili nieodpowiedniej dla składającego.

</doc>
<doc id="477582" url="https://pl.wikipedia.org/wiki?curid=477582" title="Umowa składu">
Umowa składu

Umowa składu – umowa, przez którą przedsiębiorca składowy zobowiązuje się do przechowania, za wynagrodzeniem, oznaczonych w umowie rzeczy ruchomych. Przedsiębiorca ten jest obowiązany wydać składającemu pokwitowanie, które powinno wymieniać rodzaj, liczbę, oznaczenie oraz sposób opakowania, jak też inne istotne postanowienia umowy. Przedsiębiorca odpowiada za szkody wynikłe z utraty, ubytku lub uszkodzenia rzeczy, chyba że udowodni, że nie mógł im zapobiec, mimo dołożenia należytej staranności. Jest także obowiązany dokonywać odpowiednich czynności konserwacyjnych. Odszkodowanie nie może przewyższać zwykłej wartości rzeczy, chyba że szkoda wynika z winy umyślnej albo rażącego niedbalstwa przedsiębiorcy składowego. Przedsiębiorcy służy na zabezpieczenie roszczeń o składowe i należności uboczne, ustawowe prawo zastawu na rzeczach oddanych na skład.

</doc>
<doc id="477583" url="https://pl.wikipedia.org/wiki?curid=477583" title="Ryszard Komornicki">
Ryszard Komornicki

Ryszard Komornicki (ur. 14 sierpnia 1959 w Ścinawie) – polski piłkarz, trener i działacz piłkarski przez większość kariery związany z Górnikiem Zabrze. Były reprezentant Polski. Uczestnik Mistrzostw Świata 1986.
Życiorys.
Zawodnik.
Na początku swojej kariery był zawodnikiem Kryształu Stronie Śląskie, następnie przeszedł do GKS Tychy, by spędzić tam 2 sezony. Jednak najwspanialsze lata swojej kariery "Koko" spędził w Górniku Zabrze (1983-1989), z którym wywalczył 4 tytuły mistrza Polski i Superpuchar. W lidze polskiej Ryszard Komornicki rozegrał 182 mecze i strzelił 35 bramek.
W sezonie 1989/90 został piłkarzem FC Aarau (Szwajcaria), w sezonie 1992/1993 zdobył wraz z kolegami z drużyny tytuł mistrza Szwajcarii. Kolejny sezon (1998/99) "Koko" spędził w FC Wohlen (Szwajcaria), w roku 2000 podpisał kontrakt z FC Luzern (Szwajcaria).
Występował na pozycji środkowego pomocnika.
Trener.
Ryszard Komornicki ma również doświadczenie jako trener: asystent w FC Aarau, FC Luzern, FC Solothurn, rezerwy FC Zürich. Od stycznia do kwietnia 2006 roku trenował zespół 14-krotnego mistrza Polski Górnika Zabrze. Odszedł po konflikcie z częścią zawodników. Po pracy szkoleniowej w Górniku powrócił do Szwajcarii i trenował zespół U-21 w FC Zürich, po czym, w sezonie 2006 / 2007, objął funkcję pierwszego trenera w FC Aarau, z którego został zwolniony po trzech sezonach pracy. Od sezonu 2009/10 prowadził Górnik Zabrze, którego przez wiele lat był zawodnikiem, jednak 15 grudnia 2009 roku został zwolniony z funkcji trenera pierwszego zespołu. W 2010 roku był trenerem szwajcarskiego zespołu FC Wil 1900. Od 2011 do 2012 był koordynatorem egipskiego zespołu El Gouna FC. W 2012 był trenerem szwajcarskiego zespołu FC Wohlen, a od 2012 do 2013 FC Luzern. W 2013 roku Komornicki był trenerem FC Chiasso. W sezonie 2014/2015 trenował szawajcarską IV-ligową drużynę United Zurich. 12 marca 2019 roku podpisał półtoraroczną umowę na prowadzenie II-ligowej Siarki Tarnobrzeg. Posiada trenerską licencję UEFA Pro. 8 marca 2020 roku został tymczasowym trenerem GKS Tychy po zwolnieniu Ryszarda Tarasiewicza. Od października 2020 był asystentem Jeffa Saibene w 1. FC Kaiserslautern. W lipcu 2021 został trenerem szwajcarskiej drużyny FC Wohlen.
Działacz.
9 czerwca 2016 ogłoszono, że obejmie on stanowisko dyrektora sportowego, odradzającego się po upadłości, III-ligowego Widzewa Łódź. 10 lipca 2019 roku został dyrektorem sportowym spółki K.P GKS Tychy S.A. zarządzającej I-ligowym klubem GKS Tychy.
Reprezentacja Polski.
Ryszard Komornicki rozegrał 20 meczów w reprezentacji Polski i był uczestnikiem MŚ '86. Zadebiutował 31 października 1984 roku w Mielcu, w spotkaniu przeciwko Albanii (2:2). Po raz ostatni biało-czerwoną koszulkę założył 19 października 1988 roku w Chorzowie również w czasie meczu z reprezentacją Albanii (1:0).

</doc>
<doc id="477584" url="https://pl.wikipedia.org/wiki?curid=477584" title="Umowa spółki">
Umowa spółki

Umowa spółki (statut spółki) – rodzaj umowy osób fizycznych lub prawnych mający zazwyczaj na celu prowadzenie działalności gospodarczej. Efektem umowy jest powstanie spółki cywilnej.

</doc>
<doc id="477585" url="https://pl.wikipedia.org/wiki?curid=477585" title="Umowa poręczenia">
Umowa poręczenia

Umowa poręczenia – umowa cywilnoprawna, przez którą jedna strona – poręczyciel – zobowiązuje się wobec wierzyciela, że wykona zobowiązanie dłużnika, gdyby ten ostatni sam go nie wykonał (art. 876 § 1 k.c.).
Treść i forma umowy.
Pod rygorem nieważności KC wymaga formy pisemnej dla oświadczenia poręczyciela. Oświadczenie wierzyciela nie wymaga szczególnej formy. Oświadczenie poręczyciela musi koniecznie wskazywać osobę dłużnika głównego i dług główny. Dopuszczalne jest zastrzeżenie warunku.
Odpowiedzialność poręczyciela.
Poręczyciel odpowiada względem wierzyciela jak współdłużnik solidarny dłużnika głównego, o ile umowa poręczenia nie formułuje odmiennych przesłanek odpowiedzialności poręczyciela (w postaci np. bezskuteczności egzekucji z majątku dłużnika czy bezskutecznego wezwania dłużnika do wykonania zobowiązania).
O zakresie zobowiązania poręczyciela rozstrzyga każdoczesny rozmiar zobowiązania głównego (każdoczesny – a więc poręczyciel odpowiada nie tylko za dług pierwotny ale także i za wszelkie prawne skutki niewykonania lub nienależytego wykonania zobowiązania głównego); nie zwiększa się zakres odpowiedzialności poręczyciela, jeśli zobowiązanie dłużnika zwiększy się na podstawie umowy zawartej z wierzycielem po udzieleniu poręczenia. Jeśli jednak taka umowa zmniejszy zobowiązanie główne, zmniejszy się również zakres odpowiedzialności poręczyciela. Skutków takich nie wywiera redukcja długu głównego w wyniku układu zawartego przez dłużnika i wierzycieli w postępowaniu upadłościowym. Umowne ograniczenie odpowiedzialności. Zakres odpowiedzialności poręczyciela może być ograniczony mocą postanowień umowy poręczenia.
Przedmiot poręczenia.
Przedmiotem poręczenia przedmiot zobowiązania głównego mogą być świadczenia nie tylko pieniężne, ale także np. osobiste; w takim wypadku poręczenie obejmuje ewentualne odszkodowanie należne z tytułu niewykonania zobowiązania. Poręczenie może być ograniczone do części zobowiązania głównego lub do oznaczonej wysokości. Może być także ograniczone co do czasu trwania odpowiedzialności wierzyciela. Poręczenie może dotyczyć także zobowiązania przyszłego, ale ustawodawca uzależnia ważność takiego poręczenia od tego, czy poręczyciel z góry określił wielkość, do jakiej będzie odpowiadał (w przeciwnym razie istniałoby zbyt duże ryzyko dla poręczyciela, który jeszcze nie zna wielkości długu). Poza tym poręczenie za dług przyszły powinno być ograniczone co do czasu trwania odpowiedzialności poręczyciela, a jeśli jest bezterminowe, to może być odwołane jeszcze przed powstaniem długu.
Akcesoryjność.
Poręczenie jest akcesoryjne. Poręczyciel nie odpowiada, gdy zobowiązanie dłużnika wygasło lub jest nieważne. Jeśli dług główny jest długiem osoby, która nie mogła się zobowiązać z powodu braku zdolności do czynności prawnych, poręczyciel odpowiada jak dłużnik główny (jego zobowiązanie traci atrybut akcesoryjności), o ile w chwili zawierania umowy wiedział o braku zdolności dłużnika lub mógł się o nim z łatwością dowiedzieć.
Przyjmuje się, choć nie bez wątpliwości, że udzielenie poręczenia za dług niezaskarżalny jest niedopuszczalne. Z czysto pragmatycznego punktu widzenia z całą pewnością nie ma to sensu, bo wierzyciel nie mógłby na jego podstawie uzyskać zaspokojenia z majątku poręczyciela.
Gdy termin płatności długu głównego nie jest oznaczony albo zależy od wypowiedzenia, poręczyciel może, po upływie określonego ustawą terminu, żądać aby wierzyciel doprowadził do wygaśnięcia zobowiązania głównego. Jeśli wierzyciel nie spełni żądania, zobowiązanie poręczyciela wygaśnie mimo trwania zobowiązania głównego.
Wygaśniecie poręczenia.
Poręczenie wygasa z chwilą wygaśnięcia długu głównego, z chwila jego przejęcia, jeśli poręczyciel nie wyraził zgody na dalsze trwanie zabezpieczenia (chronimy interes poręczyciela, któremu, ze względu na regres "in spe", nie jest obojętna osoba dłużnika; z tego powodu dla trwania poręczenia nie stanowi przeszkody przelew wierzytelności), z chwilą odwołania poręczenia (możliwe w przypadku bezterminowego poręczenia za dług przyszły) oraz z innych powodów określonych w umowie i wynikających z ogólnych przepisów KC o wygaśnięciu zobowiązania.
Wymagalność świadczenia poręczyciela.
Świadczenie poręczyciela staje się wymagalne w chwili, gdy dłużnik główny popadnie w zwłokę z wykonaniem swojego zobowiązania (poręczyciela trzeba o tej zwłoce zawiadomić [np. 880 KC] i to jak najszybciej, w przeciwnym wypadku wierzyciel ponosi odpowiedzialność za poniesiona przezeń szkodę wynikłą z opóźnienia w podobnym zawiadomieniu, np. za konieczność spłacenia odsetek, bez których mogło się obejść, gdyby wierzyciel nie zwlekał z zawiadomieniem [471 KC]). Od tego momentu może być od razu pozwany (sam lub z dłużnikiem główny) o wykonanie całości lub części zobowiązania.
Zarzuty poręczyciela.
Poręczycielowi służą:
Zaspokojenie wierzyciela.
Zaspokojenie wierzyciela przez poręczyciela ma dwa zasadnicze skutki:
Poręczyciel ma obowiązek zawiadomić dłużnika o zaspokojeniu przez siebie wierzyciela. Jeśli tego nie zrobi i w efekcie dłużnik wykona swoje zobowiązanie, poręczyciel straci prawo do regresu. Jeśli dojdzie do sytuacji odwrotnej i to poręczyciel zaspokoi wierzyciela nie wiedząc o tym, że zrobił to dłużnik – nie straci regresu.
Wielość poręczycieli.
W przypadku wielości poręczycieli, odpowiadają oni solidarnie. Jeśli zaspokoją wierzyciela, każdy z ich ma względem dłużnika roszczenie zwrotne w wysokości świadczenia spełnionego zamiast dłużnika (np. 518 KC). Poręczyciel, który zaspokoił wierzyciela ma regres względem pozostałych; jeśli skorzysta z niego, traci regres względem dłużnika.
Szczególne rodzaje poręczenia.
Doktryna prawa cywilnego wyróżnia szczególne rodzaje poręczenia:
Poręczenie a pomoc publiczna.
Poręcznie może być również formą pomocy publicznej (w rozumieniu art. 87.1. TWE), pod warunkiem, że poręczenie instrumentu dłużnego jest udzielane przez poręczyciela, który dysponuje (na ten cel) środkami publicznymi (pochodzącymi ze źródeł publicznych i będących efektem interwencji Państwa) a warunki udzielenia gwarancji odbiegają od tych jakie mogą zostać uznane za rynkowe. Takie działanie nosi nazwę pomocy publicznej i musi być notyfikowane do Komisji Europejskiej w przewidzianej procedurze. Istnieje również możliwość dowodzenia, iż spełniony jest test prywatnego inwestora, lecz jest to procedura ryzykowna i niejednoznaczna. W uzasadnionych przypadkach pomoc publiczna może obejmować całą wartość danego instrumentu poręczanego wraz z kosztami tego poręczenia (vide Olimpic Airlines).

</doc>
<doc id="477586" url="https://pl.wikipedia.org/wiki?curid=477586" title="Umowa renty">
Umowa renty

Umową renty – umowa regulowana przez Kodeks cywilny, przez którą jedna ze stron zobowiązuje się do okresowego świadczenia na rzecz drugiej umówionej kwoty pieniędzy lub ilości rzeczy oznaczonych co do gatunku.
Umowa renty jest czynnością konsensualną, a jej formę określa art. 903 (1) kc, dodany ustawą z 14.02.2003 r. (Dz. U. Nr 49, poz 408); przepis ten stanowi, że umowa renty powinna być stwierdzona pismem pod rygorem ad probationem. Przed tą zmianą forma szczególna nie była dla umowy renty zastrzeżona. Na podstawie art. 75 kc, obowiązywała forma pisemna ad probationem, jeżeli wartość świadczeń rentowych w ciągu roku przekraczała 2000 zł. 
a/ dla celów dowodowych powinna zostać zachowana forma pisemna umowy renty, jeżeli wartość świadczeń okresowych za jeden rok (a jeżeli świadczenia mają trwać krócej niż rok – wartość za cały czas ich trwania) przekracza dwa tysiące złotych. W razie niezachowania formy pisemnej sąd nie dopuści dowodu ze świadków ani dowodu z przesłuchania stron jako dowodu na okoliczność zawarcia tejże umowy (z wyjątkami) – art. 74 w zw. z art. 75 kc,
b/ wynagrodzeniem w przypadku renty może być przeniesienie własności określonych rzeczy bądź praw. Dlatego też należy mieć na względzie przepisy szczególne Kodeksu cywilnego i innych aktów normatywnych, które w przypadku niektórych rzeczy i praw zastrzegają formę szczególną dla przeniesienia ich własności. I tak np., pod rygorem nieważności, należy zachować wymaganą formę zawarcia umowy renty w przypadku:

</doc>
<doc id="477591" url="https://pl.wikipedia.org/wiki?curid=477591" title="Maciej Jabłonowski (1757–1844)">
Maciej Jabłonowski (1757–1844)

Maciej Antoni Jabłonowski książę, herbu Prus III (ur. 16 czerwca 1757 – zm. 19 lutego 1844 w Krakowie) – polski polityk, członek Rządu Centralnego w Galicji w 1809 roku, rotmistrz Kawalerii Narodowej (1785).
Życiorys.
Syn księcia Dymitra Hipolita Jabłonowskiego (1706-1788), starosty świeckiego, bieckiego, mościckiego, wiszniowskiego, kowelskiego i matki Józefy z Mycielskich h. Dołęga. Miał pięciu braci i dwie siostry.
Dziadkiem Macieja był Jan Stanisław Jabłonowski (kanclerz) (1669-1731).
Lata młodzieńcze.
Kształcił się w Collegium Nobilium. Był uczniem Szkoły Rycerskiej w latach 1774-1775. Otrzymał stopień rotmistrza kawalerii narodowej. Po zakończeniu formalnej edukacji, podróżował po Europie, między innymi zwiedzając Niemcy, Wielką Brytanię, Włochy, Francję; przez pewien czas mieszkał w Paryżu.
Kariera polityczna.
Był posłem na sejm w latach: 1778, 1780 i 1784. Po rozbiorach, mieszkał w Galicji. W 1809 r. mianowany został konsyliarzem tymczasowego rządu galicyjskiego i prezesem Izby Obrachunkowej, a następnie prefektem departamentu lubelskiego.
Schyłek życia.
Po 1815 roku przeniósł się do z powrotem do Galicji, od 1822 do Krakowa, gdzie mieszkał do śmierci. Wedle ówczesnych pamiętnikarzy słynął z zamiłowania do nauki, posiadał imponującą biblioteczkę, znał biegle siedem języków. Był członkiem towarzystwa dobroczynności.
Żonaty z Marianną Szeptycką (z córką Szymona Szeptyckiego i Anny Trembińskiej), mieli syna Ludwika.
W 1787 roku odznaczony został Orderem Świętego Huberta.
Zmarł w Krakowie w wieku 87 lat. Został pochowany na Cmentarzu Rakowickim w Krakowie.

</doc>
<doc id="477601" url="https://pl.wikipedia.org/wiki?curid=477601" title="Iloilo">
Iloilo

Iloilo – miasto na Filipinach, na południowym wybrzeżu wyspy Panay, nad zatoką Panay (Morze Sulu), ośrodek administracyjny prowincji Iloilo. W 2010 roku jego populacja liczyła 424 619 mieszkańców. W pobliżu miasta znajduje sie port lotniczy Iloilo.

</doc>
<doc id="477603" url="https://pl.wikipedia.org/wiki?curid=477603" title="Krajowa Izba Urbanistów">
Krajowa Izba Urbanistów

Krajowa Izba Urbanistów – istniejąca w latach 2001-2014 krajowa jednostka organizacyjna samorządu zawodowego powołanego polską ustawą z dnia 15 grudnia 2000 r. o samorządach zawodowych architektów, inżynierów budownictwa oraz urbanistów.
W dniu 10 sierpnia 2014 r. weszła w życie ustawa z dnia 9 maja 2014 r. o ułatwieniu dostępu do wykonywania niektórych zawodów regulowanych. W efekcie krajowa i okręgowe izby urbanistów postawione zostały w stan likwidacji. Ustawa zakładała zakończenie działania izb w ciągu 6 miesięcy od wejścia w życie nowych przepisów. W związku ze zmianą statusu zawodu urbanisty uległa zmianie także nazwa ustawy z dnia 15 grudnia 2000 r. na ustawę o samorządach zawodowych architektów oraz inżynierów budownictwa.
Okręgowe izby urbanistów działały w Gdańsku, Katowicach, Warszawie i Wrocławiu.

</doc>
<doc id="477604" url="https://pl.wikipedia.org/wiki?curid=477604" title="Perpetua z Kartaginy">
Perpetua z Kartaginy

Perpetua z Kartaginy (; ur. 181, zm. 7 marca ok. 203 w Kartaginie) – męczennica razem ze św. Felicytą (znane razem jako Felicyta i Perpetua, męczennice kartagińskie) w czasach panowania Septymiusza Sewera, święta Kościoła katolickiego, anglikańskiego, ewangelickiego, prawosławnego i ormiańskiego.
Życiorys.
Informacje o św. Felicycie i jej towarzyszach pochodzą z zachowanego wczesnochrześcijańskiego tekstu pt.: „Męczeństwo Perpetuy i Felicyty”. Ma on formę pamiętnika więziennego św. Perpetuy oraz relacji naocznego świadka męczeństwa.
Perpetua pochodziła z jednej z najbogatszych rodzin w mieście. Była córką poganina i chrześcijanki. W wieku ok. 22 lat urodziła syna. Będąc w więzieniu karmiła go piersią (o mężu brak informacji).
Oskarżono ją, brata Satura oraz niewolników katechumenów – Felicytę, Rewokatusa, Sekundulusa i Saturninusa – o wyznawanie chrześcijaństwa. Wszystkich pojmano w pobliżu Kartaginy w 203 roku. Nie wiadomo, w jakich okolicznościach odbyło się aresztowanie. W więzieniu znalazła się razem z ciężarną niewolnicą św. Felicytą, która urodziła córkę. Chrześcijanie odwiedzali więźniów i przynosili Perpetui codziennie dziecko do karmienia. Wkrótce uwięzieni katechumeni przyjęli chrzest. Perpetua wyróżniała się spośród pozostałych więźniów głęboką wiarą. W czasie trwania aresztu, Perpetua i Satur mieli podobno serię widzeń.
Widzenia.
Wizja pierwsza przedstawiała drogę Perpetui po drabinie symbolizującej męczeństwo, u której podnóża leżał smok, po bokach narzędzia tortur, a u szczytu jej znajdował się niebiański ogród, „rozciągający się na niezmierzonym obszarze”. W nim spotkała „wysokiego siwego człowieka, w pasterskim ubraniu”, otoczonego tysięcznymi tłumami odzianymi na biało. Był to sam Jezus Chrystus, którego w innej wizji zobaczył Satur, jako „siwego człowieka; miał on wprawdzie włosy śnieżnobiałe, ale oblicze młodzieńcze”.
W drugiej wizji Perpetua zobaczyła swojego zmarłego w młodości brata, poganina, który usilnie próbował napić się z basenu pełnego wody, ale nie mógł tego uczynić z powodu wysokich brzegów basenu. Po tej wizji Perpetua zanosiła żarliwe modły do Boga o ulżenie mu w cierpieniu. Rezultatem tego było kolejne widzenie, w którym brzegi basenu okazały się na tyle niskie, że brat mógł zaczerpnąć wody.
W swojej ostatniej wizji stoczyła Perpetua walkę na arenie z szatanem w postaci szpetnego Egipcjanina. Przed walką została namaszczona oliwą, „jak to zwykli czynić zapaśnicy przed walką”. Podobnie, w praktyce chrzcielnej tego czasu namaszczano olejem egzorcyzmującym katechumenów mających wejść do sadzawki chrzcielnej – jak na walkę z szatanem. W nagrodę za zwycięstwo Perpetua otrzymała zieloną gałąź ze złotymi jabłkami.
Ojciec, który odwiedzał ją w więzieniu, bez skutku próbował przekonać ją, by wyrzekła się wiary i oszczędziła swe życie.
Śmierć.
Perpetua i Felicyta miały być zabite przez rozjuszoną krowę lub przez bawoły, lwy i tygrysy. W ostateczności zginęły na arenie od mieczy gladiatorów.
Kult świętej.
Egzekucja odbyła się prawdopodobnie 7 marca i w tym dniu obchodzone jest (w Kościele katolickim, ewangelickim i anglikańskim) wspomnienie liturgiczne św. Perpetui i św. Felicyty. Obie święte zostały wpisane do kanonu Mszy świętej.
Dzień obchodów.
Kościoły wschodnie z uwagi na liturgię według kalendarza juliańskiego wspominają świętą:
Ikonografia.
W ikonografii św. Perpetua przedstawiana jest zazwyczaj wraz ze św. Felicytą. Pomimo różnicy ich stanów obie kobiety mają podobny wygląd. Mają na sobie czerwone płaszcze, a w dłoniach męczeńskie krzyże. Sztuka zachodnia rozróżnia je wyraźnie. Perpetua przedstawiana jest w bogatym stroju patrycjuszki, z naszyjnikiem i welonem, Felicyta w skromnej sukni bez ozdób.

</doc>
<doc id="477607" url="https://pl.wikipedia.org/wiki?curid=477607" title="Owensboro">
Owensboro

Owensboro – miasto w Stanach Zjednoczonych, w stanie Kentucky, siedziba administracyjna hrabstwa Daviess, nad rzeką Ohio.
W mieście rozwinął się przemysł tytoniowy, spirytusowy, metalurgiczny, meblarski oraz chemiczny.

</doc>
<doc id="477611" url="https://pl.wikipedia.org/wiki?curid=477611" title="Krystyna Goldbergowa">
Krystyna Goldbergowa



</doc>
<doc id="477612" url="https://pl.wikipedia.org/wiki?curid=477612" title="Taubaté">
Taubaté

 
Taubaté – miasto w południowo-wschodniej Brazylii, w stanie São Paulo, w dolinie rzeki Paraíba, przy linii kolejowej i drodze samochodowej São Paulo-Rio de Janeiro. Około 317 tys. mieszkańców.
W mieście rozwinął się przemysł samochodowy, maszynowy oraz metalurgiczny.

</doc>
<doc id="477613" url="https://pl.wikipedia.org/wiki?curid=477613" title="Taxco de Alarcón">
Taxco de Alarcón

Taxco de Alarcón – meksykańskie miasto położone około 200 km w kierunku południowo-zachodnim od miasta Meksyk, w stanie Guerrero jako piąte co do wielkości miasto tego stanu. Leży na zboczu góry należącej do łańcucha Kordyliery Wulkanicznej, na wysokości 1800 metrów. Miasto w 2010 roku liczyło ponad 52 tys., a gmina miejska około 104 tys. mieszkańców.
Jest kilka teorii pochodzenia nazwy miasta. Najczęściej przytaczana głosi iż nazwa pochodzi od słów w indiańskim języku náhuatl "tlachtli" oraz "co", które można tłumaczyć jako "miejsce, gdzie gra się w pelotę" (lugar donde se juega pelota). Drugi człon nazwy dodano dla upamiętnienia pochodzącego z Taxco pisarza i dramaturga Juana Ruiz de Alarcón.
Taxco zwane jest srebrnym miastem, gdyż niegdyś było ważnym ośrodkiem wydobycia srebra. Jego położenie na stromym zboczu jest spowodowane tym iż powstało dokładnie w miejscu, gdzie były zlokalizowane liczne kopalnie, których sztolnie można zwiedzać do dziś. Słynie z bardzo gęstej zabudowy, plątaniny wąskich, brukowanych uliczek, malowniczych domów o charakterystycznej kolonialnej architekturze.

</doc>
<doc id="477614" url="https://pl.wikipedia.org/wiki?curid=477614" title="Towarzystwo Urbanistów Polskich">
Towarzystwo Urbanistów Polskich

Towarzystwo Urbanistów Polskich ("oficjalny skrót:" TUP) – ogólnopolskie stowarzyszenie społeczno-naukowo-zawodowe urbanistów z siedzibą w Warszawie przy ulicy Lwowskiej 5/100. 
Historia.
Towarzystwo Urbanistów Polskich powstało w styczniu 1923 roku. Inicjatorem jego powstania był Oskar Sosnowski, kierownik nowo powstałego Zakładu Architektury Polskiej Wydziału Architektury Politechniki Warszawskiej, zaś założycielami grupa twórców i naukowców z Politechniki Warszawskiej, Działu Regulacji Miast Ministerstwa Robót Publicznych oraz Miejskiego Biura Regulacji: Jerzy Raczyński, Bruno Zborowski, Juliusz Żakowski, Roman Feliński, Antoni Jawornicki, Adam Kuncewicz, Kazimierz Saski, Józef Jankowski, Józef Podgórski. 
Działalność.
Celem Towarzystwa jest aktywne oddziaływanie na wszelkie dziedziny twórczości i działalności kształtującej zagospodarowanie przestrzenne kraju oraz ochronę środowiska.
Towarzystwo realizuje swoje cele w szczególności poprzez działalność organizacyjną i naukową związaną z organizacją wydarzeń o charakterze lokalnym lub ogólnopolskim, prowadzenie działalności wydawniczej oraz krzewienie w społeczeństwie kultury użytkowania przestrzeni. Towarzystwo podejmuje również współpracę z organami administracji rządowej i samorządowej wyrażając opinie o projektach aktów prawnych oraz poprzez udział w pracach legislacyjnych. Istotnym obszarem działalności jest również doskonalenie i rozpowszechnianie wiedzy specjalistycznej oraz podnoszenie poziomu zawodowego w ramach wewnętrznego systemu potwierdzania kwalifikacji i umiejętności.
Struktury organizacyjne.
Podstawowa struktura organizacyjna Towarzystwa składa się z Zarządu Głównego i Głównej Komisji Rewizyjnej z siedzibą w Warszawie oraz Rady Towarzystwa i Walnego Zjazdu Delegatów.
Rzeczoznawcy Towarzystwa Urbanistów Polskich.
W ramach Towarzystwa funkcjonuje wewnętrzny system podnoszenia kwalifikacji i umiejętności polegający na potwierdzaniu kompetencji członków ubiegających się o wpisanie do rejestru Rzeczoznawców Towarzystwa Urbanistów Polskich. System ten ma na celu doskonalenie i rozpowszechnianie wiedzy specjalistycznej oraz podnoszenie poziomu zawodowego członków Towarzystwa. Tytuł nadaje się w specjalnościach, których wykaz określa Zarząd Główny Towarzystwa i obejmuje planowanie przestrzenne, planowanie regionalne, projektowanie urbanistyczne, rewitalizację urbanistyczną, urbanistykę społeczną, urbanistykę operacyjną, ochronę dziedzictwa urbanistycznego, ekofizjografię urbanistyczną, ruralistykę, projektowanie krajobrazu, systemy transportowe i mobilność, geoinformację i analizę urbanistyczną oraz prawo zagospodarowania przestrzeni.

</doc>
<doc id="477616" url="https://pl.wikipedia.org/wiki?curid=477616" title="Porbandar">
Porbandar

Porbandar (gu.: પોરબંદર) – miasto w zachodnich Indiach, na półwyspie Kathijawar, nad Morzem Arabskim. 
Porbandar jest miejscem urodzenia Mahatmy Gandhiego.

</doc>
<doc id="477620" url="https://pl.wikipedia.org/wiki?curid=477620" title="Przyspieszenie grawitacyjne">
Przyspieszenie grawitacyjne

Przyspieszenie grawitacyjne – przyspieszenie ciał wynikające z przyciągania grawitacyjnego. W warunkach spadku swobodnego ciał jest ono po prostu przyspieszeniem ich ruchu. W sytuacji statycznej, np. ciała spoczywającego na poziomej powierzchni, przyspieszenie grawitacyjne odpowiada za mierzony ciężar. 
Ogólnie, zgodnie z klasyczną teorią grawitacji Newtona, przyspieszenie ciała znajdującego się w polu grawitacyjnym innego ciała nie zależy od masy przyciąganego ciała, a zależy od masy przyciągającego ciała. Przyspieszenie punktowego ciała 2 wywoływane przez grawitację punktowego lub sferycznie symetrycznego (np. kulistego) ciała 1 dane jest wzorem:
Drugie ciało przyspiesza pierwsze zgodnie z tym samym wzorem:
Przyspieszenie ciała 2 mierzone w układzie odniesienia, poruszającym się razem z ciałem 1 będzie miało wartość sumaryczną równą "a"1 + "a"2. W przypadku jednak, gdy różnica mas obu ciał jest bardzo duża, wówczas przyspieszenie ciała "dużego" przez ciało "małe" jest całkowicie pomijalne. Stąd w granicach błędu pomiaru, bardzo często przyspieszenie grawitacyjne nie zależy od masy ciała "małego". Przyspieszenie grawitacyjne spadającej na ziemię lokomotywy i piórka jest praktycznie takie samo. Piórko spada na ziemię wolniej bo ma większe opory aerodynamiczne przy spadaniu, a nie dlatego, że jest "słabiej" przyciągane. 
Pojęcie to stosuje się najczęściej w układach, w których jeden obiekt posiada bardzo dużą masę a drugi bardzo małą. Przy powierzchni dużego, sferycznego obiektu (np: planety) wartość przyspieszenia grawitacyjnego jest mniej więcej stała, tzn. nie waha się o więcej niż 2–3%. Tabele podające przyspieszenie grawitacyjne dla ciał niebieskich odnoszą się zwykle do wartości mierzonej albo na równiku danego ciała albo przy szerokości geograficznej 45° na uśrednionym poziomie jej powierzchni. Różnica między przyspieszeniem grawitacyjnym obracającej się planety, mierzonym na równiku i biegunach wynika z wkładu siły odśrodkowej do pomiarów przeprowadzanych na równiku, a także ze spłaszczenia biegunowego wywołanego rotacją.
Standardowe przyspieszenie ziemskie przyjęło się oznaczać literą g i uznawać za stałą fizyczną.
Przykładowe wartości przyspieszenia na powierzchni wybranych ciał niebieskich z uwzględnieniem przyspieszenia odśrodkowego:

</doc>
<doc id="477622" url="https://pl.wikipedia.org/wiki?curid=477622" title="Rafał Melia">
Rafał Melia

Rafał Melia właśc. Raffaele Melia (ur. 6 maja 1804 w Rzymie, zm. 11 listopada 1876 w Rzymie) – włoski ksiądz katolicki, generał pallotynów w latach 1856-1862.
Ksiądz Rafał Melia urodził się w 1804 w Rzymie.
Jako kapłan diecezji rzymskiej i wicerektor Kolegium Propagandy w 1837 wstąpił do wspólnoty utworzonej przez św. Wincentego Pallottiego przy kościele Świętego Ducha w Rzymie. 7 lat później jako doktor teologii i adiunkt do spraw studiów Kongregacji Rozkrzewiania Wiary oraz jako najwierniejszy współpracownik ks. Pallottiego wyjechał do Londynu, aby zostać duszpasterzem Włochów i kapelanem kaplicy sardyńskiej. W 1848 złożył przyrzeczenia w pallotyńskiej Kongregacji i został rektorem oraz prokuratorem misji w Londynie. Był budowniczym kościoła Świętego Piotra w stolicy Anglii. Przebywając w Rzymie, głosił misje i rekolekcje wspólnie z ks. Wincentym Pallottim.
16 lutego 1856 ks. Rafał Melia został generałem Pobożnego Stowarzyszenia Misyjnego (tak od 1854 do 1947 nazywali się pallotyni).
Ks. Rafałowi Melii nie udało się rozwiązać trudności wewnętrznych młodego pallotyńskiego Stowarzyszenia i uzyskać zatwierdzenia jego reguł. Na skutek usilnych próśb kard. Mikołaja Wisemana, by powrócić do pracy w Londynie, ks. Melia na początku 1862, przed upływem swej 6-letniej kadencji na stanowisku przełożonego generalnego Stowarzyszenia, zrzekł się tego stanowiska i wyjechał do Londynu.
Pracy apostolskiej w Anglii ks. Melia poświęcił w sumie 30 lat swego życia. Napisał kilka niezwykle poczytnych książek w kilku językach.
Zmarł w Rzymie w wieku 72 lat w wyniku zapalenia płuc, którego nabawił się podczas pracy w konfesjonale. Jest pierwszym pallotynem, który spoczął na cmentarzu Campo Verano w Rzymie.
Papież Pius IX nazywał go świętym.

</doc>
<doc id="477623" url="https://pl.wikipedia.org/wiki?curid=477623" title="Lege artis">
Lege artis

Lege artis (też jako de lege artis) – zwrot łaciński oznaczający "według reguł sztuki", "wykonywany według wszelkich zasad sztuki". Zwrot ten określa postępowanie odpowiadające uznanym regułom i prowadzone przy zastosowaniu doświadczenia oraz umiejętności zarówno technicznych, jak i personalnych. 
Określenie to ma znaczenie dla określenia odpowiedzialności prawnej, zwłaszcza tych osób, które wykonują wolny zawód (lekarz, adwokat, farmaceuta itd.). Następuje poprzez odpowiedź na pytanie, czy lekarz, adwokat, farmaceuta itp. postąpił zgodnie z regułami sztuki ("de lege artis"). Potocznie postępowanie niezgodne z "lege artis" bywa określane jako „błąd w sztuce”.

</doc>
<doc id="477624" url="https://pl.wikipedia.org/wiki?curid=477624" title="Wydział Architektury Politechniki Śląskiej">
Wydział Architektury Politechniki Śląskiej

Wydział Architektury Politechniki Śląskiej kontynuuje tradycje Wydziału Architektury Politechniki Lwowskiej. Obecnie kadra dydaktyczna wydziału liczy ponad 70 pracowników, w tym 24 osób posiadających stopień naukowy doktora habilitowanego lub tytuł naukowy profesora. Oprócz pracowników stałych na Wydziale zatrudniani są architekci i urbaniści o znaczących w skali kraju osiągnięciach twórczych. Owocnie rozwija się współpraca Wydziału z twórczymi organizacjami zawodowymi: Stowarzyszeniem Architektów Polskich, Towarzystwem Urbanistów Polskich, Izbą Architektów i Izbą Urbanistów, a także samorządami lokalnymi i samorządem Województwa Śląskiego.
Wydział realizuje projekty i badania naukowe dotyczące współczesnych problemów projektowania architektonicznego, urbanistycznego, planowania przestrzennego, teorii i historii architektury, problematyki rozwoju zrównoważonego w urbanistyce i architekturze rewitalizacji obszarów miejskich, rewaloryzacji i konserwacji obiektów zabytkowych, estetyki środowiskowej, oceny jakości budynków oraz zarządzania obiektami.
Wydział jest członkiem Europejskiego Stowarzyszenia Edukacji Architektonicznej (EAAE) oraz Stowarzyszenia Europejskich Szkół Architektury Krajobrazu (Le Notre) oraz współpracuje z organizacjami i instytucjami w wielu krajach m.in.: IAPS – International Association for People Environmental Behaviour Studies, Internationale Bauausstellung (IBA) Fuerst-Pueckler-Land w Niemczech, Fundacja Del Bianco we Włoszech, Narodowy Rezerwat Dziedzictwa Kulturowego Stary Halicz na Ukrainie.
Historia.
Wydział Architektury Politechniki Śląskiej w Gliwicach kontynuuje tradycje Wydziału Architektury Politechniki Lwowskiej. Założycielami Wydziału Architektury uczelni byli profesorowie-architekci: Tadeusz Teodorowicz-Todorowski, Zygmunt Majerski i Włodzimierz Buć.
W latach 1949-1954 kształcono architektów w ramach Oddziału Architektury, początkowo przy Wydziale Inżynieryjno-Budowlanym, a od roku 1961 na Wydziale Budownictwa Przemysłowego i Ogólnego. W 1969 roku powołano Instytut Architektury i Urbanistyki a wydział zmienił nazwę na Wydział Budownictwa i Architektury. Architekt, profesor Zygmunt Majerski został Dziekanem tej nowej wielokierunkowej jednostki, kształcącej architektów i inżynierów budownictwa o różnych specjalnościach.
Samodzielność Wydziału Architektury rozpoczęła się w 1977 roku. Dzisiaj Wydział jest jednym z czternastu wydziałów Politechniki Śląskiej.
Proces budowania własnej kadry pracowników naukowo - dydaktycznych szkoły wyższej jest powolny. Przez wiele lat działalność Wydziału opierała się na pracownikach samodzielnych profesorach, dojeżdżających. Pracowali tu profesorowie: Bohdan Lisowski, Zbigniew Gądek i Tadeusz J. Gawłowski z Krakowa, Julian Duchowicz, Marcin Bukowski, Wiktor Jackiewicz. A także wybitni specjaliści pochodzący ze środowiska śląskiego: Mieczysław Król, Stanisław Tomaszek, Michał Rościszewski, Andrzej Czyżewski, Marek Dziekoński, Marian Dziewoński, Henryk Buszko i Aleksander Franta, Stefan Zemła oraz od początku związani z Gliwicką Szkołą Architektury: Czesław Thullie, Franciszek Maurer, Kazimierz Paprocki, Tadeusz Pfützner i Stanisław Słodowy.
Dopiero w latach 90. wytworzyła się nowa, lokalna kadra profesorska, która dzisiaj stanowi trzon dydaktyczny Wydziału. Chcąc utrzymać pozytywną tożsamość Szkoły, nadal, poza pracownikami "stałymi", na Wydziale zatrudnieni są architekci i urbaniści o znaczących w skali kraju osiągnięciach twórczych, cieszący się uznaniem w regionalnym środowisku profesjonalnym. Owocnie rozwija się współpraca z twórczymi organizacjami zawodowymi: SARP i TUP.

</doc>
<doc id="477625" url="https://pl.wikipedia.org/wiki?curid=477625" title="Ariadna (ujednoznacznienie)">
Ariadna (ujednoznacznienie)



</doc>
<doc id="477635" url="https://pl.wikipedia.org/wiki?curid=477635" title="Nitrobenzen">
Nitrobenzen

Nitrobenzen – organiczny związek chemiczny, najprostszy aromatyczny związek nitrowy, pochodna benzenu. Stosowany do produkcji aniliny.

</doc>
<doc id="477640" url="https://pl.wikipedia.org/wiki?curid=477640" title="Błona surowicza">
Błona surowicza

Błona surowicza (łac. "tunica serosa") – gładka błona, która składa się z cienkiej warstwy komórek wydzielających płyn surowiczy. Błony surowicze wyścielają jamy ciała, które otaczają takie narządy jak: serce (część osierdzia), płuca (opłucna) i część trzewi jamy brzusznej (otrzewna). Płyn surowiczy pomiędzy dwiema warstwami błony działa jak środek zmniejszający tarcie i umożliwia ruch danego narządu względem otaczających tkanek. Jednowarstwowy nabłonek płaski błony surowiczej leży na cienkiej warstwie tkanki łącznej włóknistej.
Pełni funkcję podtrzymującą i ochronną.

</doc>
<doc id="477641" url="https://pl.wikipedia.org/wiki?curid=477641" title="Archigram">
Archigram

Archigram – angielska grupa architektów, którą założyli w 1961 Warren Chalk, Peter Cook, Dennis Crompton, David Greene, Ron Herron i Michael Webb. Chcąc sprzeciwić się konserwatywnemu establishmentowi architektonicznemu stworzyli magazyn o nazwie "Archigram" (od „ARCHItecture teleGRAM”), później skróconej. Koncepcje grupy inspirowane były kulturą masową, rozwojem technologii i przemianami społecznymi. Wynikały z przekonania, że misją architektów jest poszukiwanie nowych sposobów reagowania na zmieniający się świat.
Historia.
W roku 1961 wydano pierwszy numer magazynu "Archigram" – wydrukowany na pojedynczym arkuszu najtańszego papieru. Sprzedano 300 egzemplarzy pisma, które przez starszych architektów zostało potraktowane jako studencki żart. Jednak rok później, w 1962, wydano kolejny numer, już w formie bardziej konwencjonalnego magazynu, a w 1963 grupa została zaproszona do zaprezentowania swoich prac na wystawie w londyńskim Instytucie Sztuki Współczesnej (ICA). Ekspozycja Living City była manifestem wiary w to, że miasto jest jednym, niepowtarzalnym organizmem; czymś więcej niż zbiorem budynków. Wystawę szeroko komentowano i ugruntowała ona pozycję pionierów nowej pop-architektury lat 60.
Projekty Archigramu są bardzo różnorodne, charakteryzują je nie tyle określone zasady czy cechy formalne, ale optymizm i wiara w zmiany społeczne i technologiczne. Koncepcje architektoniczne to odpowiedź na te zmiany, wynik przekonania, że postęp daje ludziom większą swobodę i możliwości rozwoju. "Mrożony lunch w jednorazowym opakowaniu jest ważniejszy niż Palladio" twierdził Peter Cook. Podejście grupy do architektury było lekkie i pełne humoru, co najlepiej ilustrują takie koncepcje jak słynne Walking City (miasto przypominające wielkiego płaza przemieszcza się po ziemi, dopóki mieszkańcy nie znajdą miejsca, gdzie chcieliby osiąść) czy Plug-in City (ruchome platformy przenoszone za pomocą dźwigów włączane w dowolnym miejscu w strukturę przestrzenną). Z dzisiejszej perspektywy równie niepraktyczne jak te wizje miejskiej przyszłości okazują się wszelkiego rodzaju urządzenia, które miały spełniać role tradycyjnych budynków - miniaturowe kapsuły i platformy mieszkalne czy dom-ubranie – Suitaloon. W 1968 grupa zaproponowała, by wszystkie usługi kulturalne i rozrywkowe wielkiego miasta umieścić na pokładzie samolotu, który latałby z miejsca na miejsce i dla małomiasteczkowych społeczności tymczasowo tworzył tętniące życiem metropolii Instant City.
W końcu lat 60. magazyn "Archigram" sprzedawał się w tysiącach kopii, publikując projekty początkujących wtedy architektów, takich jak Nicholas Grimshaw, Arata Isozaki, Hans Hollein czy Frei Otto oraz członków grupy. Po wygranej w konkursie na centrum rozrywkowe w Monte Carlo w 1969 założyli oni własne biuro. Zwycięski projekt ukazywał ogromną, zakopaną pod ziemią kopułę. Siedzenia, toalety i światła zamontowano na kółkach tak, by można je było przesuwać, w zależności od potrzeb tworząc różne konfiguracje. Obiekt nie został nigdy zrealizowany z powodu braku funduszy.
W momencie rozpadu, w 1974 Archigram miał na swoim koncie trzy zrealizowane projekty: plac zabaw w Milton Keynes, aranżację wystawy w Commonwealth Institute w Londynie oraz basen dla piosenkarza Roda Stewarta. Choć niewiele koncepcji zostało urzeczywistnionych, wpływ zapoczątkowanego przez Archigram myślenia o architekturze widać w przypadku wielu współczesnych budynków - dotyczy to Centrum Pompidou autorstwa Richarda Rogersa i Renzo Piano, ale też projektów Rema Koolhaasa, Zahy Hadid czy Willa Alsopa. Zaskakujące rozwiązania problemów architektonicznych i urbanistycznych, czerpanie inspiracji z wielu dziedzin, a także estetyka przedstawiania wizjonerskich pomysłów to wkład grupy we współczesną architekturę.

</doc>
<doc id="477643" url="https://pl.wikipedia.org/wiki?curid=477643" title="Święta Góra">
Święta Góra



</doc>
<doc id="477645" url="https://pl.wikipedia.org/wiki?curid=477645" title="Otto Blehr">
Otto Blehr

Otto Albert Blehr (ur. 17 lutego 1847, zm. 13 lipca 1927 w Oslo) – norweski polityk, dwukrotny premier niepodległej Norwegii: w latach 1902–1903 i 1921–1923.
Z wykształcenia był prawnikiem. Funkcję premiera Norwegii pełnił trzykrotnie: w latach 1891–1893 (jako premier norweskiej rady ministrów przy rządzie szwedzkim), 1902–1903 i 1921–1923 (jako premier Norwegii). 7 listopada 1898 został odznaczony Orderem Świętego Olafa. Żonaty z Randi Marie z domu Nilsen, bojowniczką o prawa kobiet, był wujem norweskiej pisarki Dagny Juel Przybyszewskiej.

</doc>
<doc id="477649" url="https://pl.wikipedia.org/wiki?curid=477649" title="Ludwik de France (książę Burgundii)">
Ludwik de France (książę Burgundii)

Ludwik de France, Mały Delfin (ur. 16 sierpnia 1682 w Wersalu, zm. 18 lutego 1712) – delfin Francji, książę Burgundii.
Ludwik urodził się jako najstarszy syn Ludwika, delfina Francji i Marii Anny Bawarskiej. Jego dziadkiem od strony ojca był Ludwik XIV, król Francji, a dziadkiem od strony matki - Ferdynand Maria, elektor Bawarii. Ludwik wychował się razem ze swoimi młodszymi braćmi; Filipem, księciem Andegawenii (późniejszym królem Hiszpanii) i Karolem, księciem Berry. Kiedy Ludwik miał 8 lat zmarła jego matka, a ojciec, mimo że bardzo popularny wśród poddanych, zaszył się z dala od polityki w zamku w Meudon razem ze swoją kochanką. Książę Burgundii był złym i aroganckim młodym człowiekiem, który nikogo się nie słuchał. Zmienił się dopiero pod wpływem swojego nauczyciela - bardzo religijnego i pobożnego arcybiskupa Cambrai, François Fénelona.
Na początku 1702 Ludwik XIV pozwolił 20-letniemu Ludwikowi brać udział w posiedzeniach rady królewskiej. W 1711 zmarł ojciec Ludwika, a książę Burgundii został nowym delfinem (następcą tronu). Aby uniknąć pomyłek zaczęto nazywać go "Małym Delfinem". Ludwik znalazł się pod wpływem partii bigotów i został otoczony szczelnym kręgiem "przyjaciół" - znanych jako "frakcja burgundzka" (Fénélon, książę Beauvilliers, książę Chevreuse, książę Saint-Simon). Wszyscy ci arystokraci pragnęli wprowadzić reformy, które odebrałyby jak najwięcej uprawnień monarsze absolutystycznemu na rzecz ministrów i rady królewskiej. Głosili utopijną ideę monarchy kontrolowanego przez arystokrację (przedstawicieli ludu), władzy zdecentralizowanej i jak najrozleglejszych uprawnień przyznanych prowincjom. Stanowili opozycję dla Ludwika XIV, który ministrami mianował ludzi z ludu, czyli tzw. burżuazji. Książę Burgundii był pod tak wielkim wpływem frakcji, że gdyby został królem nie potrafiłby się przeciwstawić wprowadzeniu ich idei w życie.
Małżeństwo i potomstwo.
7 grudnia 1697 Ludwik poślubił swoją kuzynkę Marię Adelajdę Sabaudzką. Maria Adelajda co najmniej cztery razy poroniła (1702, 1703, 1708, 1712), ale urodziła też 3 synów:
Śmierć.
Na początku 1712 Ludwik i jego żona zachorowali i oboje zmarli w ciągu 6 dni – Maria Adelajda 12 lutego, a Ludwik 18 lutego. Na tę samą chorobę 8 marca zmarł Ludwik, książę Bretanii. Przedwczesna śmierć Ludwika pozbawiła bigotów wszelkich nadziei, a większość przyjaciół księcia zmarła niedługo po nim.
W tej sytuacji następcą tronu francuskiego został zaledwie dwuletni Ludwik, książę Andegawenii, który następnie został królem po śmierci swojego pradziadka Ludwika XIV w 1715. Podczas rządów regencyjnych w czasie jego małoletności wprowadzono w życie kilka idei bigotów. Zrezygnowano z nich już w 1718 i na powrót wprowadzono styl rządów Ludwika XIV - absolutyzm.

</doc>
<doc id="477650" url="https://pl.wikipedia.org/wiki?curid=477650" title="Nicolas Barbon">
Nicolas Barbon



</doc>
<doc id="477659" url="https://pl.wikipedia.org/wiki?curid=477659" title="Święta Góra (koło Radostowa)">
Święta Góra (koło Radostowa)

Święta Góra – wzgórze (179 m.) położone w województwie warmińsko-mazurskim, w powiecie olsztyńskim, w gminie Jeziorany.
Punkt widokowy na wieś Radostowo i okolice. Zachowały się na niej ślady dawnych wałów i fos - według podań tu miała stać pogańska świątynia Prusów.

</doc>
<doc id="477661" url="https://pl.wikipedia.org/wiki?curid=477661" title="Peter Cook">
Peter Cook



</doc>
<doc id="477666" url="https://pl.wikipedia.org/wiki?curid=477666" title="Gil Álvarez de Albornoz">
Gil Álvarez de Albornoz

Gil Álvarez Carillo de Albornoz, Egidio Albornoz (ur. między 1295 a 1310 w Cuenca, zm. 23 sierpnia 1367 w Bonriposo koło Viterbo) – kardynał hiszpański. 
Życiorys.
Pochodził z rodu spokrewnionego z dynastiami panującymi w Leon i Aragonii. Studiował prawo w Tuluzie. Był doradcą i jałmużnikiem króla Kastylii Alfonsa XI, archidiakonem Calatravy, od 1338 arcybiskupem Toledo. Uczestniczył także w wyprawach wojennych. W 1350 opuścił Kastylię po wstąpieniu na tron Piotra I. Przeszedł wówczas na służbę papieską (już kilka lat wcześniej miał kontakt z kurią w sprawach planowanej krucjaty) i odebrał z rąk Klemensa VI nominację kardynalską z tytułem prezbitera San Clemente. Około 1353 został wielkim penitencjariuszem, a w grudniu 1355 kardynałem biskupem Sabiny. Uczestniczył w konklawe 1352.
Od 1353 był z przerwami legatem w Rzymie. Ogłosił tzw. "Constitutiones Aegidianae" (Konstytucje egidiańskie), które porządkowały stosunki prawne na terenie Państwa Kościelnego, podzielonego na siedem części, na czele których miał stać rektor. Przygotowywał powrót papieża Urbana V do Rzymu po kilkudziesięcioletniej rezydencji papieskiej w Awinionie. Tuż przed śmiercią przyjmował Urbana V w Viterbo.

</doc>
<doc id="477667" url="https://pl.wikipedia.org/wiki?curid=477667" title="Dziki 2">
Dziki 2



</doc>
<doc id="477668" url="https://pl.wikipedia.org/wiki?curid=477668" title="Chodski pies">
Chodski pies



</doc>
<doc id="477670" url="https://pl.wikipedia.org/wiki?curid=477670" title="Egidio de Albornoz">
Egidio de Albornoz



</doc>
<doc id="477671" url="https://pl.wikipedia.org/wiki?curid=477671" title="Albornoz">
Albornoz



</doc>
<doc id="477672" url="https://pl.wikipedia.org/wiki?curid=477672" title="Peter Cook (architekt)">
Peter Cook (architekt)

Peter Cook (ur. 22 października 1936 w Southend-on-Sea) – angielski architekt, przedstawiciel postmodernizmu, teoretyk architektury, członek założyciel Archigramu (1961), członek Royal Academy of Arts. 
Życiorys.
Dyrektor Institute of Contemporary Arts (ICA) w Londynie w latach 1970-1972. Laureat złotego medalu RIBA, nominowany do nagrody Stirlinga. Autor m.in. budynku Kunsthaus w Grazu (Austria).

</doc>
<doc id="477675" url="https://pl.wikipedia.org/wiki?curid=477675" title="Święta Góra (Gostyńska)">
Święta Góra (Gostyńska)

Święta Góra – jedno ze wzgórz w pobliżu Gostynia, w woj. wielkopolskim, w powiecie gostyńskim, na terenie gminy Piaski, na którym pierwotnie znajdowało się miejsce kultu religii słowiańskiej, a obecnie Bazylika Księży Filipinów oraz kompleks zabudowań klasztornych.

</doc>
<doc id="477677" url="https://pl.wikipedia.org/wiki?curid=477677" title="Opuszki przedsionka">
Opuszki przedsionka

Opuszki przedsionka (łac. "bulbi vestibuli") – dwa ciała gąbczaste, długości 3–4 cm, będące częścią narządów rodnych kobiety.
Opuszki przedsionka pochwy leżą u podstawy warg sromowych mniejszych, po obu stronach przedsionka pochwy. Są to sploty żylne, będące odpowiednikiem ciała gąbczastego prącia. Wypełnienie ich krwią powoduje powiększenie łechtaczki.

</doc>
<doc id="477679" url="https://pl.wikipedia.org/wiki?curid=477679" title="Mostek północny">
Mostek północny

Mostek północny (ang. "northbridge") – element niektórych współczesnych oraz starszych chipsetów, realizujący połączenia pomiędzy procesorem, pamięcią operacyjną, magistralą AGP lub PCI Express i mostkiem południowym. W większości współczesnych chipsetów, zwłaszcza w architekturze x86, większość funkcji mostka północnego została zintegrowana w samym procesorze, w wybranych modelach procesorów także łącznie z układem graficznym, co nie wyklucza pracy równoległej lub zastąpienia wbudowanego układu graficznego przez zewnętrzną kartę graficzną.
W większości współczesnych płyt głównych mostek północny pełni rolę kontrolera pamięci oraz pośrednika pomiędzy procesorem, pamięcią operacyjną i kartą graficzną. Komunikacja pomiędzy procesorem a resztą podzespołów płyty głównej odbywa się przy pomocy mostka południowego. W starszych modelach płyt głównych mostek północny i południowy były połączone szyną PCI, obecnie stosuje się do tego celu magistrale o dużej przepustowości. Niektórzy producenci płyt głównych integrują z mostkiem północnym układ graficzny lub kontroler Gigabit Ethernet. Intel swój zintegrowany mostek z układem graficznym oznacza skrótem GMCH – (ang. "Graphics and Memory Controller Hub").
Etymologia.
Nazwa powstała gdy chipset komputerów typu PC rozdzielono na dwa układy scalone i pochodzi od typowego rysowania schematu ("mapy") architektury komputera. CPU jako najważniejszy element rysuje się na górze schematu; miejsce to jest porównywane z północą na mapach geograficznych. Układ scalony, zwany mostkiem północnym, łączący procesor z pozostałymi elementami komputera rysuje się bezpośrednio pod procesorem. Poniżej drugi układ chipsetu, zwany mostkiem południowym, łączący się z procesorem poprzez mostek północny.

</doc>
<doc id="477680" url="https://pl.wikipedia.org/wiki?curid=477680" title="Kontyngentyzm">
Kontyngentyzm

Kontyngentyzm - koncepcja filozoficzna stworzona przez Émile'a Boutroux, według której wiedza o świecie jest ograniczona i niepewna, ponieważ praw nauki nie cechuje konieczność.

</doc>
<doc id="477681" url="https://pl.wikipedia.org/wiki?curid=477681" title="Aplikant">
Aplikant



</doc>
<doc id="477690" url="https://pl.wikipedia.org/wiki?curid=477690" title="Petrópolis">
Petrópolis

Petrópolis – miasto w południowo-wschodniej Brazylii, w stanie Rio de Janeiro, na północny wschód od miasta Rio de Janeiro. Około 300 tys. mieszkańców.
Miasto (pol. "Miasto Piotra") nazwano na cześć cesarza – Piotra II, drugiego władcy Brazylii. Początkowo w XIX wieku, miasto było letnią rezydencją brazylijskich cesarzy i arystokratów. W latach 1894-1902 było zaś oficjalną stolicą stanu Rio de Janeiro. Początki miasta sięgają jeszcze roku 1702, kiedy Bernardo Soares de Proença otworzył alternatywną drogę między Rio de Janeiro a Minas Gerais, przecinającą Serra da Estrela. Podczas podróży tą drogą do Minas Gerais cesarzowi Piotrowi I tak spodobał się miejscowy krajobraz, że w 1830 kupił farmę i zaczął budować na niej Pałac Letni, którego jednak nigdy nie ukończył, ponieważ zrzekł się tronu. Za Piotrem I okolicę docenili inni brazylijscy arystokraci.
Pod rządami Piotra II, sprowadzono z Nadrenii niemieckich chłopów, których zatrudniono przy wykończeniu pałacu. 16 marca 1843 oficjalnie założono osadę Petrópolis, w 1844 powstał dystrykt o tej nazwie, a w 1857 osada otrzymała prawa miejskie. W 1910 otwarto drogę łączącą miasto z Rio de Janeiro, w 1928 drogę tę wybrukowano. Piotr II w 1876 odwiedził wystawę w Filadelfii i będąc pod wrażeniem telefonu Alexandra Bella, kazał zainstalować linię telefoniczną z Pałacem Letnim. Miasto odgrywało znaczącą rolę w brazylijskiej historii nawet po obaleniu monarchii i ustanowieniu republiki w 1889. W 1903 w Pałacu Rio Negro podpisano traktat pokojowy z Boliwią, który przyznał Brazylii nowe terytoria. 15 sierpnia 1947 w Petrópolis obradowała Organizacja Państw Amerykańskich.

</doc>
<doc id="477692" url="https://pl.wikipedia.org/wiki?curid=477692" title="Estymacja sekwencyjna">
Estymacja sekwencyjna

Estymacja sekwencyjna to dział analizy sekwencyjnej, który wchodzi w skład metod wnioskowania statystycznego. Jest zbiorem metod pozwalających na ustalenie wielkości próby w trakcie jej pobierania i jednocześnie podaje metodę uogólniania wyników badania na nieznaną postać i parametry rozkładu zmiennej losowej całej populacji. Wyrażenie "nieznana postać" jest kluczem do odróżnienia estymacji sekwencyjnej od drugiego działu analizy sekwencyjnej, jakim jest sekwencyjna weryfikacja hipotez statystycznych, w którym najpierw stawiamy przypuszczenia (hipotezy statystyczne) na temat rozkładu, a następnie sprawdzamy ich poprawność (weryfikujemy hipotezę statystyczną) sekwencyjnie pobierając próbę losową. 
Analiza sekwencyjna jest również częścią teorii decyzji.

</doc>
<doc id="477693" url="https://pl.wikipedia.org/wiki?curid=477693" title="Monclova">
Monclova

Monclova – miasto w północnym Meksyku, w stanie Coahuila, w górach Sierra Madre Wschodnia. Wraz z miastami Frontera, Castaños tworzy obszar metropolitarny. Miasto liczy ponad 200 tys. mieszkańców i jest siedzibą gminy o tej samej nazwie.
W mieście rozwinął się przemysł chemiczny, spożywczy oraz hutniczy.

</doc>
<doc id="477695" url="https://pl.wikipedia.org/wiki?curid=477695" title="Pudzików">
Pudzików

Pudzików – wieś w Polsce położona w województwie łódzkim, w powiecie radomszczańskim, w gminie Gomunice.
Historia.
W latach 1975–1998 miejscowość należała administracyjnie do województwa piotrkowskiego.

</doc>
<doc id="477698" url="https://pl.wikipedia.org/wiki?curid=477698" title="Cabanatuan">
Cabanatuan

Cabanatuan – miasto na Filipinach, w środkowej części wyspy Luzon, nad rzeką Pampanga, w regionie Luzon Środkowy, ośrodek administracyjny prowincji Nueva Ecija. W 2010 roku jego populacja liczyła 256 177 mieszkańców.
Ośrodek handlu w ważnym regionie rolniczym; głównie uprawa ryżu, trzciny cukrowej, bananów i kukurydzy, łuszczarnie ryżu. Rozwinięty przemysł spożywczy.
Podczas II wojny światowej obok miasta znajdował się wielki obóz jeniecki dla żołnierzy amerykańskich i filipińskich. Obóz został wyzwolony w 1945 roku przez rangersów, Alamo Scouts i filipińskich partyzantów.

</doc>
<doc id="477699" url="https://pl.wikipedia.org/wiki?curid=477699" title="Poza Rica">
Poza Rica

 
Poza Rica – miasto we wschodnim Meksyku, w stanie Veracruz, nad rzeką Cazones (uchodzi do Zatoki Meksykańskiej). Około 500 tys. mieszkańców.

</doc>
<doc id="477700" url="https://pl.wikipedia.org/wiki?curid=477700" title="Gerbera">
Gerbera

Gerbera ("Gerbera" L.) – rodzaj bylin należący do rodziny astrowatych. Liczy około 22–29 gatunków. Rośliny te występują w stanie dzikim w południowo-wschodniej Afryce i na Madagaskarze oraz w tropikalnych rejonach Azji i na Tasmanii. Nazwę roślinie, dla upamiętnienia niemieckiego botanika Traugotta Gerbera, nadał w 1735 roku Jan Frederik Gronovius. 
Morfologia.
Łodyga bezlistna (głąbik), dość gruba, o wysokości do 45 cm. Liście skupione w różyczce liściowej. Od spodu są owłosione, ogonkowe, równowąskie lub pierzastoklapowane. Kwiaty zebrane w koszyczki złożone z kwiatów rurkowatych i długich, wąskich kwiatów języczkowatych. Otwierają się w godzinach rannych, a zamykają pod wieczór.
Systematyka.
"Cleistanthium" Kuntze, "Piloselloides" (Less.) C. Jeffrey
"Gerbera" Boehmer = "Arnica" L.
Angiosperm Phylogeny Website adaptuje podział na podrodziny astrowatych ("Asteraceae") opracowany przez Panero i Funk w 2002, z późniejszymi uzupełnieniami. Zgodnie z tym ujęciem rodzaj "Gerbera" należy do podrodziny "Mutisioideae" (Juss.) Chev. W systemie APG III astrowate są jedną z kilkunastu rodzin rzędu astrowców ("Asterales"), wchodzącego w skład kladu astrowych w obrębie dwuliściennych właściwych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa astrowe ("Asteridae" Takht.), nadrząd astropodobne ("Asteranae" Takht.), rząd astrowce ("Asterales" Lindl), rodzina astrowate ("Asteraceae" Dumort.), plemię "Gerbereae" Lindl. in Loud., podplemię "Gerberinae" Benth. &amp; Hook.f., rodzaj gerbera ("Gerbera" L.)
Zastosowanie.
Roślina uprawna : w ogrodnictwie ma znaczenie gatunek pochodzący z południowej Afryki, tzw. gerbera Jamesona. W krajach o ciepłym klimacie jest uprawiany w ogrodach skalnych. W Polsce nie przetrzymuje zimy, uprawia się go wyłącznie w szklarniach, głównie na kwiat cięty.

</doc>
<doc id="477706" url="https://pl.wikipedia.org/wiki?curid=477706" title="Piotr z Gdańska">
Piotr z Gdańska



</doc>
<doc id="477707" url="https://pl.wikipedia.org/wiki?curid=477707" title="Mazatlán">
Mazatlán

Mazatlán – miasto w zachodnim Meksyku, w stanie Sinaloa, nad Oceanem Spokojnym naprzeciwko przylądka Cabo San Lucas leżącego na krańcu Półwyspu Kalifornijskiego. Około 380 tys. mieszkańców. Miasto określane jako "Perła Pacyfiku" ze względu na piękne plaże.
Gmina Mazatlan.
Miasto jest siedzibą władz gminy Mazatlan, jednej z 18 gmin w stanie Sinaloa. Według spisu z 2005 roku ludność gminy liczyła 438 484 mieszkańców. Teren gminy ma bardzo zróżnicowaną powierzchnię; od płaskich i nizinnych regonów na wybrzeżu po ponad 1900 metrowe wzniesienia w górach Sierra Madre Occidental, leżących na granicy ze stanem Durango. 
Gminę utworzono w 1900 roku decyzją gubernatora stanu Sinaloa. Ludność gminy jest zatrudniona według ważności w następujących gałęziach: rolnictwie, hodowli, rybołówstwie, górnictwie, przemyśle i usługach turystycznych. 
Najczęściej uprawia się fasolę, sorgo, kukurydzę, paprykę chili, arbuzy, a także wiele gatunków sadowniczych m.in. mango, awokado, sapodilę i kokos. 

</doc>
<doc id="477709" url="https://pl.wikipedia.org/wiki?curid=477709" title="Adam Bargielski">
Adam Bargielski

Adam Bargielski (ur. 7 stycznia 1903 w Kalinowie, zm. 8 września 1942 w Dachau) – polski duchowny katolicki, wikariusz parafii Myszyniec, męczennik i błogosławiony Kościoła rzymskokatolickiego.
Życiorys.
Był synem rolników Franciszka i Franciszki z domu Jankowskiej. W latach 1915–1924 uczęszczał do Gimnazjum Handlowego im. Tadeusza Kościuszki w Łomży. Później wstąpił do Szkoły Podchorążych Piechoty w Ostrowi Mazowieckiej, ale już w 1925 rozpoczął studia w Wyższym Seminarium Duchownym w Łomży. 24 lutego 1929 z rąk biskupa łomżyńskiego Stanisława Kostki Łukomskiego przyjął święcenia kapłańskie. Między marcem a wrześniem 1929 był wikariuszem w parafii św. Wojciecha w Poznaniu. W październiku 1929 został wysłany na studia prawnicze do Francji. Najpierw przez krótki czas pełnił funkcję kapelana sióstr polskich w Bischwiller. Od listopada 1929 studiował w College Universitarie des Cleres Entranges przy Uniwersytecie Strasburskim. Zaczął studia na Wydziale Prawa Kanonicznego. W 1931 wrócił do Polski i pracował w parafiach: Puchały (1931–1932), Suwałki (1932–1936), Łabno (1936–1937), Kadzidło (1937–1938), Bronowo (1938), Wąsosz (1938), Myszyniec (1939–1940).
W czasie pracy w Myszyńcu zajmował się Akcją Katolicką i pracował z młodzieżą.
9 kwietnia 1940 zgłosił się do Gestapo z prośbą, by mógł zastąpić w więzieniu aresztowanego tego samego dnia 83-letniego proboszcza Klemensa Sawickiego. Ks. Bargielskiego skierowano początkowo prawdopodobnie do więzienia w Ostrołęce, potem do hitlerowskiego obozu koncentracyjnego Soldau (KL) w Działdowie. 25 kwietnia 1940 trafił do Mauthausen-Gusen, a miesiąc później Dachau, gdzie zarejestrowano go jako numer 4860, później 22061. Umieszczono go w bloku 30/3. Zawsze niósł pomoc współwięźniom, a prześladowania nie wpłynęły na jego głęboki spokój. Zmarł na skutek upadku spowodowanego uderzeniem od strażnika obozu. W karcie zgonu wysłanej do rodziny jako przyczynę śmierci podano udar mózgu.
Beatyfikacja.
Beatyfikował go papież Jan Paweł II w Warszawie 13 czerwca 1999 w grupie 108 polskich męczenników z II wojny światowej wspominanych 12 czerwca.
Kościół rzymskokatolicki wspomina go 8 września.
Upamiętnienie.
W myszynieckiej bazylice od 1984 znajduje się tablica mu poświęcona. Umieszczono na niej napis: "„Nikt nie ma większej miłości / od tej, gdy ktoś życie swoje / oddaje za przyjaciół swoich” / (J 15, 13). / Ś P Księdzu Adamowi Bargielskiemu / wikariuszowi parafii myszynieckiej / ofierze zastępczej za swego Proboszcza / księdza Klemensa Sawickiego / aresztowanemu 9.IV.1940, zamordowanemu / w obozie koncentracyjnym w Dachau / dnia 8.IX.1942 r. nr obozowy 22061 / R. i. P. / bp Edward Samsel / ks. Zdzisław Mikołajczyk, proboszcz / księża wikariusze". Upamiętnienie powstało w wyniku próśb wiernych.
Od 2005 jest patronem Zespołu Szkół Powiatowych w Myszyńcu. W szkole zawieszono tablicę mu poświęconą z portretem kapłana i napisem "Wychowawca młodzieży / męczennik".
W 2016 Związek Kurpiów apelował o nazwanie ulic we wsiach i miastach na terenie regionu nazwiskami ważnych dla Kurpiów postaci historycznych, wśród nich Bargielskiego. W Myszyńcu jego imieniem nazwano jedną z ulic w pobliżu kościoła.

</doc>
<doc id="477711" url="https://pl.wikipedia.org/wiki?curid=477711" title="Morioka">
Morioka

 – miasto w Japonii, ośrodek administracyjny prefektury Iwate, w północnej części wyspy Honsiu ("Honshū"), nad rzeką Kitakami. 
Opis.
Morioka leży w środkowej części prefektury. Otoczona jest z trzech stron górami i obdarzona licznymi rzekami. Ma powierzchnię 886,47 km2 . W 2020 r. mieszkały w nim 289 893 osoby, w 130 936 gospodarstwach domowych (w 2010 r. 298 572 osoby, w 125 057 gospodarstwach domowych). 
Jedną z atrakcji turystycznych miasta jest park założony na ruinach zamku Morioka. Został on zburzony w 1874 roku (pozostała tylko część murów), ale w 1906 roku teren został uporządkowany i przemianowany na Iwate Park. Jest to popularny obszar rekreacyjny dla mieszkańców i popularne miejsce oglądania kwitnienia wiśni ("sakura").
W 1993 roku w położonym niedaleko miasta ośrodku narciarskim Shizukuishi odbyły się 32. Mistrzostwa Świata w Narciarstwie Alpejskim.
Świątynia buddyjska Hoōn-ji.
Świątynia ma długą historię. Uważa się, że została zbudowana w 1394 roku. W pawilonie Rakan-dō znajduje się 500 (w znaczeniu dużo) drewnianych posążków buddyjskich uczniów ("rakan"), którzy zebrali się tutaj po śmierci Buddy. Figurki są przedstawione realistycznie: niektórzy drzemią, inni robią pogaduszki, jeszcze inni mają puste miny, ale wszyscy pełni humoru.
Posążki rzekomo zostały wykonane przez dziewięciu buddyjskich rzeźbiarzy z Kioto w ciągu czterech lat od 1731 roku. Stroje figurek kojarzą mnichów z Indiami, Zachodem i Chinami.

</doc>
<doc id="477712" url="https://pl.wikipedia.org/wiki?curid=477712" title="Idlib">
Idlib

Idlib () – miasto w północno-zachodniej Syrii, liczące około 157 tysięcy mieszkańców, ośrodek administracyjny muhafazy Idlib. Przemysł włókienniczy i spożywczy (olejarski); ośrodek handlowy regionu, miejsce uprawy oliwek, fig, sezamu i warzyw.
W Idlibie panuje klimat śródziemnomorski.
Historia.
Wojna w Syrii.
Muhafaza Idlibu była od początku syryjskiego konfliktu obszarem zbrojnych wystąpień przeciw władzom Syrii. W lutym 2012 roku w samym mieście Idlib grupa uzbrojonych napastników zastrzeliła m.in. sędziego sądu i prokuratora. 11 marca 2012 do Idlibu wjechały pododdziały syryjskiej armii, w przeciągu dwóch dni odzyskując kontrolę nad miastem.
16 stycznia 2013 w centrum Idlibu terroryści-samobójcy zdetonowali dwa lub trzy samochody-pułapki, przez co zginęły 22 osoby.
28 marca 2015 Idlib zdobyła tzw. Armia Podboju – połączone siły Ahrar asz-Szam i Dżabhat an-Nusra. Kilka tysięcy mieszkańców opuściło wówczas to miasto w obawie przed terrorystami. Islamiści zorganizowali w Idlibie własną administrację. W lipcu 2017 terroryści Dżabhat an-Nusra wypędzili z miasta Ahrar asz-Szam i przejęli nad nim wyłączną kontrolę.

</doc>
<doc id="477717" url="https://pl.wikipedia.org/wiki?curid=477717" title="Brakpan">
Brakpan

Brakpan – miasto w Republice Południowej Afryki, w prowincji Gauteng, w regionie przemysłowo-górniczym Witwatersrand. Około 73 tys. mieszkańców.
W mieście rozwinął się przemysł metalowy, włókienniczy, maszynowy oraz energetyczny.

</doc>
<doc id="477721" url="https://pl.wikipedia.org/wiki?curid=477721" title="DH-4">
DH-4



</doc>
<doc id="477722" url="https://pl.wikipedia.org/wiki?curid=477722" title="Bałakowo">
Bałakowo

Bałakowo () – miasto w Rosji, w obwodzie saratowskim, port nad Wołgą. Około 187,5 tys. mieszkańców.
W mieście urodzili się m.in. hokeista Andriej Kowalenko, piosenkarka Anastasija Karpowa, żużlowcy Artiom Wodiakow i Aleksandr Łoktajew.
W Bałakowie funkcjonuje system trolejbusowy.
W mieście rozwinął się przemysł maszynowy, chemiczny, obuwniczy, spożywczy, materiałów budowlanych oraz stoczniowy.
Od 2022 r. siedziba prawosławnej eparchii bałakowskiej.

</doc>
<doc id="477728" url="https://pl.wikipedia.org/wiki?curid=477728" title="Stefan III węgierski">
Stefan III węgierski

Stefan III (ur. 1147 w Ostrzyhomiu, zm. 4 marca 1172) - król Węgier i Chorwacji z dynastii Arpadów w latach 1162 i 1163-1172.
Biogram.
Był najstarszym synem Gejzy II i Eufrozyny; bratem Beli III i Gejzy. Urodził się w 1147. Jego ojcem chrzestnym był Ludwik VII, król Francji, który w czasie II wyprawy krzyżowej maszerował przez Węgry.
31 maja 1162 zmarł Gejza II. Stefan III objął tron zgodnie z zasadą primogenitury. Zaraz po śmierci ojca został koronowany. Mimo iż miał wtedy 15 lat i znajdował się w tzw. latach sprawnych, rządy miała sprawować rada regencyjna. W jej skład weszli królowa-matka Eufrozyna, arcybiskup ostrzyhomski Łukasz Banffi oraz prawdopodobnie palatyn królestwa Henryk.
Pretensje do korony zgłosił Władysław II, młodszy brat zmarłego Gejzy II, popierany przez Bizancjum. W lipcu 1162 został koronowany na króla przez arcybiskupa Kalocsy. W rzeczywistości był antykrólem, gdyż aby koronacja była ważna musiał jej dokonać arcybiskup ostrzyhomski. Stefan III po przegranej bitwie pod Kapuvár wraz z matką i rodzeństwem schronił się w Austrii. W jego rękach pozostała jedynie Bratysława z okolicą.
Władysław II zmarł 14 lutego 1163, a rządy po nim objął kolejny stryj Stefana III - Stefan IV. Nowy władca został koronowany przez arcybiskupa Kalocsy, więc także z punktu widzenia prawa był antykrólem. Stefan IV, popierany przez cesarza bizantyjskiego Manuela I Komnena, nie cieszył się w kraju popularnością. Za sprawą Łukasza Banffiego na Węgrzech wybuchł bunt przeciwko uzurpatorowi - na jego czele stanął przywódca rodu Csáków. Początkowo Stefan IV odnosił sukcesy w walce z buntownikami; poczuł się tak pewnie, że odesłał nawet bizantyjski korpus posiłkowy.
19 czerwca 1163 pod Székesfehérvárem Stefan IV został pokonany i dostał się do niewoli. Stefan III odzyskał tron. Stefan IV po uwolnieniu zbiegł do Bizancjum. Jesienią 1163 próbował bezskutecznie odzyskać tron.
W takiej sytuacji Manuel I Komnen zaoferował Stefanowi III - za pośrednictwem Jerzego Paleologa - sojusz. Postawił też pewne warunki: na dwór cesarski trafi młodszy brat Stefana III, Bela, który otrzyma od brata w zarząd Sirmium, Chorwację i Dalmację; Manuel ze swej strony zobowiązywał się uczynić Belę swoim następcą i oddać mu rękę swojej córki Marii. Stefan III w porozumieniu z matką zgodził się na bizantyjską propozycję. W efekcie pod koniec 1163 Bela przybył do Konstantynopola, przyjął chrzest w obrządku wschodnim wraz z imieniem Elek (Aleksy) i został narzeczonym Marii. W 1164 Stefan III oddał młodszemu brat Sirmium, Chorwację i Dalmację.
Jednocześnie Stefan III, przeczuwając nietrwałość porozumienia z Manuelem I Komnenem, szukał sojuszników w obliczu konfrontacji z Bizancjum. Odnowił kontakty z Austrią. Cesarzowi Fryderykowi I Barbarossie obiecał 5000 grzywien srebra rocznie w zamian za poparcie. Sojusz z Jarosławem Ośmiomysłem, księciem halickim, umocniły zaręczyny córki tego ostatniego ze Stefanem III. Nastąpiło zacieśnienie współpracy z Władysławem II, królem Czech.
W 1165 znowu wybuchła wojna węgiersko-bizantyjska. Wiosną tego roku Stefan III zajął część Sirmium i rozpoczął oblężenie Zimony (Zemun). Działań wojennych nie przerwała nawet śmierć Stefana IV, który zmarł 11 kwietnia 1165. Według bizantyjskich historyków Jana Kinnamosa i Niketasa Choniatesa został otruty na polecenia Stefana III. Zemun padł, a całe Sirmium znalazło pod władzą węgierską. W 1166 wojska węgierskie najechały Dalmację i zajęły kilka tamtejszych miast. 6 lub 8 lipca 1167 Węgrzy zostali rozbici w bitwie pod Zemunem; mimo to zdołali utrzymać Dalmację i Chorwację.
Stefan III nawiązał przyjazne stosunku z Wenecją; jego siostra stryjeczna - córka Władysława II - została wydana za mąż za Mikołaja, syna doży Vitale Michiele.
Tymczasem w Konstantynopolu uległa zmiana sytuacja Beli. W 1169 roku Manuelowi urodził się syn Aleksy; w efekcie zerwano zaręczyny węgierskiego królewicza z Marią Komneną i dano mu za żonę Agnieszkę-Marię de Chatillon, księżniczkę antiocheńską i szwagierkę cesarza. W 1170 nastąpiła stabilizacja stosunków węgiersko-bizantyjskich na zasadzie "status quo" z 1167 roku: Sirmium pozostało w rękach bizantyjskich, zaś Dalmacja w węgierskich.
W 1170 na Węgry zbiegł Biedrzech (Fryderyk), syn czeskiego króla Władysława II, co oznaczało zapewne pogorszenie stosunków czesko-węgierskich.
Małżeństwo i potomstwo.
Stefan III zaręczył się z nieznaną z imienia córką Jarosława Ośmiomysła, księcia halickiego. Zaręczyny zostały zerwane w 1166 roku. Pod koniec 1166 poślubił Agnieszkę, najstarszą córkę Henryka II Jasomirgotta.
Polska literatura historyczna podaje, że Stefan III zmarł bezpotomnie. Z kolei zdaniem innych Agnieszka i Stefan III doczekali się syna Beli, zmarłego jeszcze za życia ojca.

</doc>
<doc id="477731" url="https://pl.wikipedia.org/wiki?curid=477731" title="DH.4">
DH.4



</doc>
<doc id="477738" url="https://pl.wikipedia.org/wiki?curid=477738" title="Magnaci">
Magnaci



</doc>
<doc id="477754" url="https://pl.wikipedia.org/wiki?curid=477754" title="Analiza sekwencyjna">
Analiza sekwencyjna

Analiza sekwencyjna – technika statystyczna pozwalająca realizować badanie etapowo, i przerwać je gdy tylko jedna z analiz etapowych wykaże, że zebrane do tego momentu wyniki wystarczają do potwierdzenia hipotezy badawczej. 
W odróżnieniu od niezaplanowanego „podglądania danych”, które jest nadużyciem metodologicznym, i podwyższa ryzyko błędnego uznania fałszywej hipotezy za prawdziwą (popełnienia błędu I rodzaju), analiza sekwencyjna uwzględnia poprawki na wielokrotne testowanie danych, dzięki czemu kontroluje błąd I rodzaju na nominalnym poziomie istotności. Zatrzymanie pobierania danych następuje zgodnie z predefiniowaną regułą zatrzymania obserwacji. Wniosek można dzięki temu postawić często wcześniej niż w klasycznym podejściu testowania hipotez statystycznych lub estymacji, co zmniejsza koszty badania. Jest to szczególnie użyteczne w obszarach, w których uzyskanie każdej obserwacji jest wyjątkowo drogie, niebezpieczne, lub w inny sposób trudne – np. w wieloletnich medycznych badaniach klinicznych.
Procedury.
Proste procedury korekcji wartości "p" dla analiz etapowych zaproponowali m.in. Pocock, O'Brien i Fleming, Haybittle i Peto, oraz Lan i DeMets. Niektóre z tych metod nazywa się „wydatkowaniem wartości "p"”, ponieważ w praktyce polegają na proporcjonalnym rozdzielaniu ogólnego, przyjętego ryzyka popełnienia błędu I rodzaju (np. konwencjonalne 5%) na określoną liczbę części. 
Należy zaznaczyć, że choć stosuje się niższe nominalne wartości krytyczne w analizach pośrednich, ryzyko popełnienia błędu I rodzaju dla całego badania pozostaje na pełnym poziomie, np. 5%, i tak należy je sprawozdać. 
Metoda Pococka.
Metoda Pococka jest prosta, ale wymaga zaplanowania z góry liczby analiz etapowych.
Metoda Haybittle–Peto.
Metoda Haybittle–Peto jest bardziej konserwatywna.
Historia.
Analiza sekwencyjna została stworzona przez Abrahama Walda ze współpracownikami na uniwersytecie Columbia jako narzędzie do bardziej efektywnego sterowania jakością produkcji w czasie II wojny światowej. Ze względu na ich dużą użyteczność, były objęte tajemnicą do końca wojny. W późniejszych latach technikę rozwijał m.in. Kenneth Arrow.
Metody sekwencyjne były wykorzystywane w trakcie wojny niezależnie przez Alana Turinga, jako część procedury Banburismus, stosowanej w ośrodku kryptograficznym w Bletchley Park do weryfikacji hipotez roboczych na temat tego, czy różne wiadomości szyfrowane Enigmą mogą być łączone razem w celu analizy. Badania te objęte były tajemnicą do początku lat osiemdziesiątych 20. wieku.

</doc>
<doc id="477755" url="https://pl.wikipedia.org/wiki?curid=477755" title="Jolanta Klimowicz">
Jolanta Klimowicz

Jolanta Klimowicz-Osmańczyk (ur. 8 maja 1930 w Radomiu, zm. 21 lutego 2017 w Warszawie) – polska dziennikarka, reportażystka, publicystka. Była żoną dziennikarza i publicysty Edmunda Jana Osmańczyka (1913–1989).
Życiorys.
Studiowała orientalistykę i filozofię na Uniwersytecie Warszawskim.
Była redaktorką w Dziale Wydawniczym Politechniki Warszawskiej (1956–1957), od grudnia 1957 do 1990 pracowała w Polskim Radio (w latach 1990–2007 stała współpraca). Od 1958 do 1959 w USA. Od 1961 przez kilka lat przebywała wraz z mężem w Brazylii i Meksyku. Publikowała korespondencje i reportaże, głównie z Ameryki Łacińskiej, w dziennikach: „Kurier Polski” (1961–1964), „Życie Warszawy” (1964–1972), „Trybuna Robotnicza” (Katowice, 1972–1980), „Rzeczpospolita” (1982–1990), „Trybuna Opolska”; współpracowała m.in. z czasopismami: „Służba Zdrowia”, „Widnokręgi”, „Zwierciadło”, pismami Interpressu i in. Od 1990 do 1993 przebywała w Chile.
W 1979 otrzymała meksykański Order Orła Azteckiego.
Członek Stowarzyszenia Dziennikarzy Polskich, ZAiKS-u (do 2007), Rodziny Katyńskiej.
Mieszkała w Warszawie, przy placu Zamkowym.

</doc>
<doc id="477756" url="https://pl.wikipedia.org/wiki?curid=477756" title="Szczepienie roślin">
Szczepienie roślin



</doc>
<doc id="477757" url="https://pl.wikipedia.org/wiki?curid=477757" title="Płock (stacja kolejowa)">
Płock (stacja kolejowa)

Płock – największa stacja kolejowa w Płocku, w województwie mazowieckim. Stacja znajduje się około 3 km od centrum miasta, przy ulicy Dworcowej.
W 2018 roku stacja obsługiwała 300–499 pasażerów na dobę.
Budynek stacji mieści również dworzec PKS.
W 2014 roku budynek dworca przeszedł remont generalny. Koszt inwestycji wyniósł 15 mln zł.

</doc>
<doc id="477758" url="https://pl.wikipedia.org/wiki?curid=477758" title="Muzeum Lotnictwa w Belgradzie">
Muzeum Lotnictwa w Belgradzie

Muzeum Lotnictwa w Belgradzie () zostało założone w 1957 roku. przy Dowództwie Lotnictwa Wojskowego. Od 1989 roku muzeum mieści się w nowoczesnym, szklano-betonowym budynku na belgradzkim lotnisku Nikola Tesla.
Zbiory muzeum obejmują ok. 200 samolotów i helikopterów, z czego wewnątrz budynku zwiedzający mogą zobaczyć 50 i około 10 poza nim. Niektóre eksponaty nie są udostępnione zwiedzającym i czekają na renowację. Wśród nich do najcenniejszych należy jedyny zachowany w świecie włoski samolot myśliwski Fiat G.50.
W muzeum znajduje się także zrekonstruowany samolot Ivana Saricia, mieszkańca Suboticy, który jako pierwszy na terenie dzisiejszej Serbii odbył lot w 1910 roku.
Oprócz samolotów konstrukcji jugosłowiańskiej w muzeum znajduje się także kolekcja samolotów, które w okresie II wojny światowej znajdowały się w wyposażeniu wojsk jugosłowiańskich. Znajdują się tu m.in. takie samoloty, jak Hawker Hurricane, Supermarine Spitfire, Republic P-47 Thunderbolt, Jak-3, Ił-2, Me 109G-2 i inne. 
Po dokonanych przez NATO bombardowaniach terytorium FR Jugosławii, muzeum zdobyło wiele eksponatów, związanych z tym wydarzeniem. Najważniejsze są m.in. części amerykańskich myśliwców F-16 zestrzelonych przez jugosłowiańskich przeciwlotników. Czołowe miejsce w tej kolekcji zajmuje F-117 - jedyny zestrzelony przez nieprzyjaciela amerykański samolot o cechach obniżonej wykrywalności.

</doc>
<doc id="477771" url="https://pl.wikipedia.org/wiki?curid=477771" title="Hymn Monako">
Hymn Monako

A Marcia de Muneghu ("Marsz Monako") to hymn państwowy Monako. Został przyjęty w roku 1848. Słowa napisał Louis Notari, a muzykę skomponował Charles Albrecht.

</doc>
<doc id="477775" url="https://pl.wikipedia.org/wiki?curid=477775" title="Ostrzyca (Pogórze Kaczawskie)">
Ostrzyca (Pogórze Kaczawskie)

Ostrzyca (niem. "Spitzberg") – wzgórze o wysokości 501 m n.p.m. w południowo-zachodniej Polsce na Pogórzu Kaczawskim będącym częścią Pogórza Zachodniosudeckiego.
Położenie.
Wzniesienie położone jest w południowo-zachodniej części Pogórza Kaczawskiego, na Wysoczyźnie Ostrzycy, w województwie dolnośląskim, w powiecie złotoryjskim, w gminie Pielgrzymka, około 2,5 km na południowy zachód od miejscowości Proboszczów.
Charakterystyka.
Wzniesienie o wulkanicznym rodowodzie w kształcie stożka wznosi się w środkowo-zachodniej części Wysoczyzny Ostrzycy, wyraźnie odróżniając się od płaskiego krajobrazu. Z oddali przypomina japońską Fudżijamę. Ostrzyca w dolnej partii jest zbudowana z czerwonych permskich zlepieńców i piaskowców gruboziarnistych, przez które przebijają się mioceńskie wulkanity stanowiące część rdzenia dawnego wulkanu wypełnionego zastygniętą magmą. Stanowi ją bazanit, skała z rodziny bazaltów. Bazanit to zasadowa skała wulkaniczna, barwy ciemnej, prawie czarnej, o teksturze afanitowej lub porfirowej. Od typowych bazaltów różni się większą zawartością oliwinu i obecnością skaleniowców. Bazanit budujący wzniesienie jest spękany tworzy regularne i nieregularne słupy. Na szczycie wzniesienia występują malownicze skałki. Duży kompleks skalny na wschodnim stoku nosi nazwę Małej Ostrzycy. 
Niższe partie zbocza, poniżej gołoborzy, pokrywają utwory soliflukcyjne, a u podnóża występują osady glacjalne, fluwioglacjalne. Wzniesienie porośnięte w całości lasem, skalne zbocza porasta z trudem wciskający się między skały, las odroślowy, który tworzy: jawor, jesion, lipa, wiąz i w mniejszych ilościach dąb. Niżej występuje świerk i brzoza. W szczytowej partii wzniesienia położonej powyżej 450 m n.p.m., utworzono rezerwat przyrody Ostrzyca Proboszczowicka o powierzchni 3,81 ha, w którym przede wszystkim chronione jest bazaltowe gołoborze i porastająca je roślinność naskalna. Sam szczyt, będący dominantą wysokościową okolicy, stanowi dobry punkt widokowy. Góra przy dobrej pogodzie jest widoczna z Karkonoszy.
Turystyka.
Przez teren wzniesienia prowadzą szlaki turystyczne:

</doc>
<doc id="477778" url="https://pl.wikipedia.org/wiki?curid=477778" title="Jan Sarkander">
Jan Sarkander

Jan Sarkander (w niektórych publikacjach również Johann Fleischmann; ur. 20 grudnia 1576 w Skoczowie, zm. 17 marca 1620 w Ołomuńcu) – prezbiter, męczennik, święty Kościoła katolickiego, patron Moraw, Śląska, diecezji bielsko-żywieckiej oraz dobrej spowiedzi.
Życiorys.
Urodził się na Śląsku cieszyńskim w Skoczowie. Był synem Grzegorza Macieja Sarkandra i Heleny z domu Góreckiej herbu Kornicz oraz bratem Wacława, Pawła i Mikołaja, który później również został kapłanem. Miał również przyrodniego brata Mateusza, gdyż matka jego po śmierci pierwszego małżonka Welczowskiego (czes. Vlčovský) wyszła za mąż po raz drugi. Sakrament chrztu przyjął w kościele Znalezienia Krzyża Świętego w Skoczowie z rąk ks. Jerzego Kistki.
Mając 13 lat stracił ojca. Matka, przypuszczalnie ze względów finansowych, zdecydowała się z rodziną opuścić Księstwo Cieszyńskie i przenieść się do Příboru na Morawach. Tam uczył się w katolickiej szkole parafialnej. Ukończył niższe studia w kolegium jezuickim w Ołomuńcu, a następnie rozpoczął w 1597 studia filozoficzne na ołomunieckiej akademii, przenosząc się po jej zamknięciu w 1599 do Pragi. W latach 1600–1603 kontynuował studia filozoficzne na Uniwersytecie Karola w Pradze, otrzymując 9 maja 1603 tytuł doktora nauk filozoficznych. 6 września 1604 rozpoczął jezuickie studia teologiczne na Uniwersytecie w Grazu, przerywając je w 1606, na skutek ślubu 3 września z luteranką Anną Plachetską, która niebawem w 1607 zmarła. Powróciwszy po jej śmierci na przerwane studia, 21 grudnia 1607 uzyskał stopień doktora nauk teologicznych, a dzień później przyjął w Kromieryżu niższe święcenia kapłańskie z rąk biskupa ołomunieckiego kard. Franciszka Dietrichsteina. 20 grudnia 1608 w Ołomuńcu przyjął święcenia subdiakonatu z rąk biskupa Jana Civalliego, a 19 marca 1609 święcenia diakonatu. Trzy dni później 22 marca w kościele Apostołów Piotra i Pawła w Brnie przyjął święcenia prezbiteratu.
Początkowo pracował jako wikariusz w parafii św. Piotra i Pawła w Jaktarze koło Opawy, a potem jako zastępca proboszcza w Uničovie (1609–1611). W drugi dzień świąt Bożego Narodzenia 1609 został aresztowany wraz z braćmi Pawłem i Wacławem za pomoc w ucieczce z więzienia swojemu bratu ks. Mikołajowi, zaangażowanemu w sprawy polityczne. Przebywał w tym czasie przez osiem miesięcy w więzieniu, w Kromieryżu, gdzie po uwolnieniu został proboszczem, kolejno: w parafii św. Jana Chrzciciela w Charvátach (1611–1612), a następnie w parafii Najświętszej Trójcy w Zdounkach (1612–1613), od 1613 w parafii św. Jakuba Starszego w Boskovicach i od 1616 w parafii św. Anny w Holeszowie. W tej parafii popadł w konflikt z ewangelikiem Wacławem Bitowskim (czes. "Václav Bítovský"), właścicielem okolicznych parafii o płacenie należnych dziesięcin, wysyłając skargę do namiestnika Moraw barona Władysława Popiela Lobkovica (czes. "Ladislav Popel z Lobkovic").
W czerwcu 1619, krótko po wybuchu wojny trzydziestoletniej, za namową parafian zdecydował się wyjechać z Holeszowa. Odbył wtedy pielgrzymkę do Częstochowy, przebywając około miesiąca w jasnogórskim klasztorze. Z Częstochowy przywiózł kopię cudownego obrazu Matki Bożej, która obecnie znajduje się w kościele Wniebowzięcia Najświętszej Maryi Panny w Uničovie (czes. "Kostel Nanebevzetí Panny Marie"), gdzie swego czasu był zastępcą proboszcza. W drodze powrotnej do Czech, zatrzymał się w Rybniku, gdzie miał krewnych oraz w Krakowie w jednym z klasztorów.
Powrócił później do Holeszowa i 6 lutego 1620 uchronił miasto przed atakiem i grabieżą lisowczyków. Wyszedł z procesją z Najświętszym Sakramentem by pokazać, że miasto jest katolickie. Lisowczycy odstąpili od Holeszowa. To wydarzenie stało się pretekstem dla protestantów do oskarżenia go o sprowadzenie polskiego wojska na Morawy. Został aresztowany 13 lutego 1620 w miejscowości Troubky i osadzony w ołomunieckim więzieniu.
Męczeńska śmierć.
Pierwsze przesłuchanie odbyło się w dniu aresztowania przed przewodniczącym składu orzekającego, namiestnikiem Moraw Władysławem Velenem Żerotinem (czes. "Ladislav Velen ze Žerotína") oraz Wacławem Bitowskim i Beneszem Prażmą, którzy fikcyjnymi zarzutami stawianymi w sposób obraźliwy, wymuszali przyznanie się do sprowadzenia lisowczyków na Morawy i zdradę stanu, grożąc mu torturami. Następnego dnia po jego heroicznym oporze, zaczęto go torturować na tzw. „kole-skrzypcu”, poprzez rozciąganie ciała przez unieruchomienie nóg i jednocześnie napięcie lin przymocowanych do rąk. W trzecim przesłuchaniu 17 lutego obnażone ciało męczennika przypiekano płonącymi pochodniami, a dzień później oprawcy domagając się ujawnienia tajemnicy spowiedzi przystąpili do jeszcze okrutniejszych tortur, poprzez zwiększenie siły rozciągania na skrzypcu, przypiekanie ciała aż do gołych żeber i ściskanie głowy żelazną obręczą. W wyniku głębokich, bolesnych ran powstała gangrena, która 17 marca około godz. 22 spowodowała jego śmierć.
Pogrzeb odbył się 24 marca, a ciało spoczęło tymczasowo w kaplicy św. Wawrzyńca w kościele Maryi Panny Śnieżnej w Ołomuńcu, a następnie od 1794 w kościele św. Michała.
Wyniesienie na ołtarze.
Pierwsze próby wyniesienia męczennika na ołtarze podjął biskup ołomuniecki kard. Karol Liechtenstein oraz jego następca kard. Wolfgang Hannibal von Schrattenbach. W 1720 otworzono jego grób, stwierdzając doskonały stan zwłok. Po zakończeniu procesu beatyfikacyjnego papież Pius IX wydał 11 września 1859 uroczysty dekret uznający Sługę Bożego Jana Sarkandra za błogosławionego, a uroczystość jego beatyfikacji odbyła się w bazylice św. Piotra w Rzymie 6 maja 1860. 22 września 1860 ciało męczennika spoczęło ostatecznie w złocistej trumience nad którą w przeźroczystej gablocie umieszczono jego czaszkę, eksponowaną przy bocznym ołtarzu katedry św. Wacława w Ołomuńcu.
Na prośbę biskupów z Ołomuńca i Katowic 31 lipca 1981 rozpoczął się proces jego kanonizacji. Do kanonizacji potrzebny był cud za jego wstawiennictwem. Dochodzenie diecezjalne prowadzone w tej sprawie, zostało zakończone 12 lipca 1991 ogłoszeniem dekretu o jego ważności, po czym 26 listopada 1992 odbyło się posiedzenie Rady Lekarskiej dotyczące tego cudu. 5 lutego 1993 odbyła się sesja konsultorów teologicznych, a 9 marca tegoż roku sesja kardynałow i biskupów Kongregacji Spraw Kanonizacyjnych dotyczących postępowania o uznanie przedstawionego cudu.
2 kwietnia 1993 ogłoszono dekret o cudownym uzdrowieniu proboszcza skoczowskiego ks. Karola Pichy, a 5 kwietnia papież św. Jan Paweł II na konsystorzu ogłosił go świętym, po czym 21 maja 1995 kanonizował go w Ołomuńcu wraz ze Zdzisławą Czeską podczas uroczystej mszy świętej jaka odbyła się na płycie lotniska Neředín. Następnego dnia papież udał się do miejsca narodzenia św. Jana Sarkandra, do Skoczowa, gdzie na wzgórzu Kaplicówka sprawował mszę świętą dziękczynną, na której w homilii stwierdził m.in.:
Kult.
Kościół katolicki obchodzi liturgiczne wspomnienie św. Jana Sarkandra 30 maja.
Miejscami szczególnego kultu męczennika są Skoczów i Ołomuniec. W Skoczowie przy Rynku 2, w miejscu jego narodzin utworzono muzeum parafialne im. św. Jana Sarkandra ku jego pamięci. W kościele Znalezienia Krzyża Świętego znajduje się kamienna chrzcielnica przy której – według legendy – był ochrzczony, a w sąsiednim kościele Apostołów Piotra i Pawła przechowywany jest od 16 marca 1920 relikwiarz z kawałkiem jego żebra. Miejscem szczególnym jest kaplica tzw. „Na Górce” Kaplicówka, gdzie odbywają się uroczystości ku jego czci.
W Ołomuńcu poza katedrą, miejscem jego spoczynku szczególną cześć odbiera on w specjalnej kaplicy św. Jana Sarkandra przy ul. Na Hradě, zbudowanej nad piwnicą więzienną, gdzie poniósł śmierć, ze szczególnym eksponatem „kołem-skrzypcem”, narzędziem jego tortur. Do miejsca tego pielgrzymowali m.in. król Polski Jan III Sobieski, cesarz Karol VI Habsburg, cesarz Franciszek I Lotaryński, królowa Maria Teresa Habsburg oraz żona króla polskiego Augusta III Sasa, Maria Józefa Habsburżanka. Rzeźba świętego znajduje się na Rynku Górnym (czes. "Horní Náměstí"), umieszczona na Kolumnie Trójcy Przenajświętszej w samym centrum miasta. W kościele św. Cyryla i Metodego (czes. "Kostel svatého Cyrila a Metoděje") w tym mieście jeden z witraży ukazuje jego sylwetkę wraz ze św. Zdzisławą Czeską.
Ponadto kaplice w czeskich Pašovicach i Vacenovicach poświęcono jego imieniu.
Wiele miejsca poświęcono świętemu w kulturze i sztuce, stawiając figury i malując jego wizerunki. Na przełomie XVII i XVIII wieku powstała w Polsce pieśń o męczeństwie księdza "Hymn o św. Janie Sarkandrze". Świętemu poświęcono również film dokumentalny z 1994 w reżyserii Stanisława Janickiego pt. "Jan Sarkander ze Skoczowa".
20 sierpnia 1873 na Śląsku Cieszyńskim utworzono towarzystwo oświatowo-wydawnicze pod nazwą „Dziedzictwo bł. Jana Sarkandra dla Ludu Polskiego na Śląsku”, którego celem było szerzenie oświaty na gruncie wiary katolickiej. Stowarzyszenie zostało zlikwidowane decyzją Prezydium Wojewódzkiej Rady Narodowej w Katowicach, 5 grudnia 1950, a następnie reaktywowane 9 listopada 1993 w Cieszynie pod nazwą Stowarzyszenie „Dziedzictwo św. Jana Sarkandra”, mające za cel szerzenie wiary, oświaty, kultury na gruncie katolickim, działalność charytatywną i gospodarczą.
Warto dodać, że w trzech miejscowościach w Polsce, a mianowicie w: Cieszynie, Iłownicy i Skoczowie jedną z ulic nazwano jego imieniem. Ponadto dwa potoki w Cieszynie, będące dopływami potoku Bobrówka nazwano jego imieniem (Sarkander i Sarkandrowiec).

</doc>
<doc id="477780" url="https://pl.wikipedia.org/wiki?curid=477780" title="Sabriel">
Sabriel

Sabriel – powieść fantasy będąca częścią serii „Stare Królestwo”, napisana przez Gartha Nixa. Została opublikowana po raz pierwszy w roku 1995, w języku angielskim. Stanowi ona pierwszą część trylogii „Opowieści o Starym Królestwie”. Akcja książki dzieje się w sąsiadujących ze sobą państwach: Ancelstierr oraz Stare Królestwo. Oba państwa oddziela mur.
Kolejne tomy to: "Lirael" i "Abhorsen".
Fabuła.
Początkowo akcja dzieje się w Ancelstierr bohaterka uczy się w szkole z internatem. Tytułowa bohaterka powieści – Sabriel – jest córką wielkiego Abhorsena (to dziedziczny tytuł przysługujący członkom jej rodu) ze Starego Królestwa. Jej naukę przerywa posłaniec od jej ojca, który uświadamia jej, że został on uwięziony. Sabriel wyrusza na ratunek. Przekracza Mur, i wchodzi na terytorium Starego Królestwa.
Po przybyciu do domu swojego ojca, Sabriel dowiaduje się od mówiącego kota imieniem Mogget, że jest następnym Abhorsenem, mającym pilnować harmonii świata Żywych i Zmarłych. Wkrótce wyrusza by odszukać ojca.

</doc>
<doc id="477781" url="https://pl.wikipedia.org/wiki?curid=477781" title="Jan z Lublina">
Jan z Lublina

Jan z Lublina (XVI wiek) – polski organista i kompozytor epoki renesansu, twórca tabulatury organowej (1537–1548) "Tabulatura Ioannis de Lyublyn Canonic[orum] Reg[u]lariu[m] de Crasnyk 1540", zawierającej liczne utwory przeznaczone do grania na organach oraz wszystkich innych rodzajach instrumentów klawiszowych (klawesyn, klawikord, szpinet, pozytyw, regał i ich liczne odmiany): kompozycje religijne, takie jak stałe części mszy; intawolacje muzyki wokalnej znanych ówczesnych kompozytorów niemieckich, francuskich, włoskich; utwory instrumentalne, m.in. preludia organowe oraz opracowania świeckich pieśni i tańców.
Działał w Kraśniku, być może był członkiem zakonu kanoników regularnych laterańskich. Bliższe wiadomości o jego życiu i działalności są nieznane. Być może jest identyczny z jednym z dwóch Janów, z których pierwszy uzyskał magisterium in artibus et philosophia w 1499, a drugi baccalariatus in artibus w 1508 w Akademii Kazimierzowskiej w Krakowie. W wielu krajach zaczęły się wówczas ukazywać zbiory nutowe zawierające tańce o tytułach: "Taniec polski", "Chorea polonica", "Polnischer Tanz" czy "Balletto polacco". Tabulatura Jana z Lublina znajdowała się niegdyś w Kraśniku, po jej zniknięciu odnalazła się ponownie w Krakowie. Jest jedną z najwcześniejszych oraz najbardziej obszernych (ponad 350 kompozycji) tabulatur na świecie.
Jan z Lublina był prawdopodobnie pierwszym właścicielem rękopisu tabulatury organowej przechowywanej obecnie w Bibliotece Naukowej PAU i PAN w Krakowie pod sygnaturą Ms. 1716. Może częściowo sam ją spisał; jego imię figuruje jednak tylko wytłoczone na okładce, natomiast wewnątrz jednej z kart pojawia się podpis „Valentinus scripsit”. Tabulatura, licząca 260 kart, uważana jest za najobszerniejsze źródło muzyki organowej w Europie. Zawiera intawolacje wokalnej muzyki religijnej i świeckiej oraz samodzielne utwory religijnej muzyki organowej, a także preludia i tańce. Zawiera też traktat i ćwiczenia o charakterze dydaktycznym z dziedziny kompozycji i improwizacji organowej oraz wskazówki dotyczące strojenia organów. Większość repertuaru zachowana jest w tabulaturze anonimowo, jednak przy wielu utworach autorstwo jest określone, a niektóre kompozycje udało się zidentyfikować na podstawie innych źródeł. W sumie można wymienić 21 nazwisk kompozytorów francuskich, niderlandzkich, niemieckich i włoskich, których twórczość jest reprezentowana w rękopisie, a z Polaków – Seweryna Konia i inicjały Mikołaja z Krakowa i Mikołaja z Chrzanowa (N.C, N.Ch., N.Z.).

</doc>
<doc id="477792" url="https://pl.wikipedia.org/wiki?curid=477792" title="Przegląd Wszechpolski">
Przegląd Wszechpolski

Przegląd Wszechpolski – pismo społeczno-polityczne wydawane jako organ prasowy najpierw Polskiego Towarzystwa Handlowo-Geograficznego, a następnie Narodowej Demokracji w latach 1895–1905. W latach 1895–1898 wydawany jako dwutygodnik, od 1899 jako miesięcznik. W latach 1895–1901 wydawany we Lwowie, od 1902 w Krakowie.
Pierwszy numer ukazał się 1 stycznia 1895 we Lwowie jako organ Polskiego Towarzystwa Handlowo-Geograficznego, na bazie wydawanego wcześniej przez to towarzystwo „Przeglądu Emigracyjnego”. Kontynuując misję „Przeglądu Emigracyjnego”, „Przegląd Wszechpolski” miał dbać o łączność ekonomiczną z wychodźstwem z ziem polskich i rozpowszechniać informacje potrzebne do podjęcia racjonalnej decyzji o wyjeździe. Ważnym kontekstem powstania pisma była gorączka brazylijska, czyli fala migracji ludności chłopskiej, która przetoczyła się przez Galicję w latach 1895–1896. Redaktorem został adwokat i członek Polskiego Towarzystwa Handlowo-Geograficznego, Wiktor Ungar, z redakcją współpracowali również działacz polonijny Stanisław Kłobukowski oraz podróżnik i geolog Józef Siemiradzki. 15 marca 1895 roku w „Przeglądzie Wszechpolskim” ukazał się pierwszy artykuł Romana Dmowskiego, który następnie 15 lipca przejął redagowanie pisma (choć jako redaktor odpowiedzialny podpisywał się wciąż Wiktor Ungar). Jako dodatek do „Przeglądu” był wydawany „Przewodnik Handlowo-Geograficzny”.
Po przejęciu pisma przez Romana Dmowskiego „Przegląd” stał się organem prasowym tajnej organizacji Liga Narodowa. Współpracowali z nim inni członkowie Ligi: Zygmunt Balicki, Jan Ludwik Popławski, Zdzisław Dębicki, Tadeusz Grużewski. „Przegląd Wszechpolski” propagował łączność ziem polskich wszystkich zaborów, walkę z rusyfikacją i germanizacją, solidaryzm społeczny, negację walki klas i podporządkowanie interesów warstw odrębnych interesom ludu, ujmując lud ahistorycznie i ponadklasowo. Od samego początku swojego istnienia publikował treści antysemickie.
W latach 1898–1901 redaktorem naczelnym pisma był Jan Ludwik Popławski, po czym na stanowisko to powrócił Dmowski. W 1902 redakcję pisma przeniesiono ze Lwowa do Krakowa. W tym samym roku w piśmie ukazał się cykl artykułów Dmowskiego (wówczas pod pseudonimem R. Skrzycki) pt. "Myśli nowoczesnego Polaka".
Po wybuchu rewolucji w 1905 roku Roman Dmowski zlikwidował Przegląd Wszechpolski.

</doc>
<doc id="477796" url="https://pl.wikipedia.org/wiki?curid=477796" title="Akcjusz (imię)">
Akcjusz (imię)

Akcjusz – imię męskie pochodzenia łacińskiego. Patronem tego imienia jest św. Akcjusz (IV wiek), wspominany razem ze św. Aleksandrem i św. Leoncjuszem.
Akcjusz imieniny obchodzi 1 sierpnia.
Znane osoby o tym imieniu.
Por.: Akacjusz

</doc>
<doc id="477799" url="https://pl.wikipedia.org/wiki?curid=477799" title="Elias Boudinot">
Elias Boudinot



</doc>
<doc id="477802" url="https://pl.wikipedia.org/wiki?curid=477802" title="Ferrmit">
Ferrmit



</doc>
<doc id="477807" url="https://pl.wikipedia.org/wiki?curid=477807" title="Kapelusz grzyba">
Kapelusz grzyba

Kapelusz grzyba – część owocnika grzybów kapeluszowych, na której występuje hymenofor. Kształt kapelusza, jego barwa, wielkość, zapach, jest ważną cechą gatunkową umożliwiającą rozróżnianie gatunków. Hymenofor występuje zawsze na spodniej stronie kapelusza.
Cechy kapelusza.
Kształt. Kapelusz grzyba może mieć kształt cylindryczny, wypukły, dzwonkowaty, stożkowaty, płaskowypukły, rozpostarty (płaski), wklęsły, lejkowaty, kopytkowaty, wachlarzowaty. Kształty kapelusza zmieniają się podczas wzrostu owocnika. Młode owocniki zazwyczaj mają kapelusz wypukły, z wiekiem staje się coraz bardziej płaski, a u starszych owocników często wklęsły. Niekiedy na środku kapelusza znajduje się wypukły garb, który może być tępy lub ostry.
Skórka. Może być nieściągalna lub łatwo ściągalna od brzegów do 1/3, 1/2, 2/3 promienia lub z całego kapelusza.
Prążkowanie. U niektórych gatunków grzybów kapelusz może być promieniście prążkowany od prześwitujących blaszek. Prążkowanie to może występować tylko przy brzegach, na 1/3, 1/2, 2/3 promienia kapelusza, lub na całym kapeluszu. Występuje zwłaszcza u kapeluszy higrofanicznych.
Powierzchnia kapelusza może być gładka, włóknista, kosmkowa, zamszowa, pokryta łatkami. Może być strefowana (gdy występują na niej koncentryczne pierścienie, jak np. u mleczaja rydza). Może też być sucha, lepka lub śluzowata.
Brzeg kapelusza może być podwinięty, prosty lub wywinięty do góry. Może być sterylny (gdy hymenofor nie dochodzi do samego brzegu).
Barwa. Kapelusz może być ubarwiony jednolicie, lub wielobarwnie. Istnieje ogromna paleta barw u różnych gatunków. Często w obrębie jednego gatunku istnieje duża zmienność ubarwienia. U niektórych grzybów kapelusze silnie zmieniają barwę pod wpływem wilgoci (są higrofaniczne); po nasiąknięciu wodą stają się ciemniejsze, wysychając jaśnieją, zaczynając od środka. Kolory mogą być ostro odgraniczone, lub płynnie przechodzić jeden w drugi. Barwa, jak i kształt kapelusza ulega też zmianie w trakcie wzrostu.
Forma. Kapelusz może być równy lub pofalowany, może być cały lub popękany. Często cechy te zmieniają się z wiekiem, lub w zależności od pogody, u niektórych gatunków kapelusze mogą pękać z wiekiem lub podczas suchej pogody.
Kształty kapelusza
Brzeg kapelusza może mieć różne kształty, które zwykle zmieniają się w trakcie rozwoju owocnika (najczęściej z podwiniętego przechodzą w wyprostowany). Wyróżnia się następujące typy brzegów kapelusza:

</doc>
<doc id="477808" url="https://pl.wikipedia.org/wiki?curid=477808" title="TVP3 Katowice">
TVP3 Katowice

TVP3 Katowice (Telewizja Polska SA Oddział w Katowicach, Telewizja Katowice, dawniej TVP Katowice, Tele 3 Katowice, GTR-3 – Górnośląska Telewizja Regionalna, potocznie niegdyś "Tele-Trójka") – oddział terenowy Telewizji Polskiej obejmujący zasięgiem województwo śląskie z siedzibą w Katowicach, przy ulicy Telewizyjnej 1 (na granicy z Siemianowicami Śląskimi i Chorzowem) z redakcjami terenowymi w Bielsku-Białej, Częstochowie i Rybniku. Sztandarowym programem TVP3 Katowice jest serwis informacyjny "Aktualności".
Kanał TVP3 Katowice nadawany jest bezpłatnie w ramach ogólnopolskiego trzeciego multipleksu naziemnej telewizji cyfrowej (MUX 3). Dostępny jest również w sieciach kablowych oraz bezpłatnie w Internecie dzięki stronie internetowej TVP Stream i aplikacji TVP GO.
Nadajniki naziemne TVP3 Katowice.
Nadajniki analogowe wyłączone w 2013 roku.
"Opracowano na podstawie materiału źródłowego".
Nadajniki cyfrowe DVB-T MUX 3.
Wszystkie nadajniki są położone w województwie śląskim i emitują sygnał w polaryzacji poziomej (w skrócie "H") poza SLR Bytków. 23 maja 2022 roku ze względu na zmianę standardu nadawania na DVB-T2/HEVC (nie dotyczyło to MUX 3 i MUX 8) w województwach łódzkim, małopolskim, opolskim, podkarpackim, śląskim, świętokrzyskim, w części województw lubelskiego i mazowieckiego oraz w pozostałej części wielkopolskiego uruchomiono nowe nadajniki albo zwiększono moc emisji z dotychczasowych nadajników.
Stacje retransmisyjne (TSR).
"Opracowano na podstawie materiałów źródłowych".
Programy TVP3 Katowice.
Ramówka obejmuje m.in. programy informacyjne z regionu, publicystyczne, przyrodnicze, reportaże, transmisje z mszy świętych, transmisje sportowe oraz relacje z koncertów, spektakli i wystaw.
Programy własne (stan na lato 2022).
Informacja i publicystyka
Kultura i sztuka
Programy lifestylowe
Programy kulinarne
Gospodarka
Społeczeństwo
Reportaże
Historia
Przyroda i ekologia
Nauka i edukacja
Religia
Sport
Oprawa graficzna TVP3 Katowice.
Plansza wywoławcza i sygnał Telewizji Katowice.
W przeddzień Barbórki 1957 roku, o godzinie 16.00 na ekranach telewizorów ukazała się po raz pierwszy plansza wywoławcza ośrodka w Katowicach. Plansza przedstawia podzielony na dwa wiersze napis Telewizja Katowice, zapisany wersalikami o cienkim i rozciągniętym w pionie kroju liter, wkomponowany w szyb kopalniany na niebiesko-biało-beżowym tle, do końca lat 70. XX wieku na szaro-białym tle. Sygnał muzyczny stacji został opracowany na motywach starej śląskiej piosenki ludowej: "Naciął ja se naciął" znanej też pod tytułem "Drzemieć mi się drzemieć – wcale mi się spać chce" (w wersji instrumentalnej), zwany potocznie "Młoteczkami" lub "Młotkami", ze względu na dźwięki wychodzące podczas grania melodii. 
Od końca lat 70. XX wieku plansza była wyświetlana w kolorze. Emitowano ją przed rozpoczęciem i po zakończeniu programów lokalnych w Dwójce do 30 grudnia 2010 roku, nierzadko także przed programami emitowanymi na antenach ogólnopolskich. Od połowy maja 2016 roku jest ponownie emitowana na antenie TVP3 Katowice, natomiast została wykadrowana do formatu 16:9.
Możliwości produkcyjne.
TVP3 Katowice ma bazę produkcyjną, do której można zaliczyć:

</doc>
<doc id="477816" url="https://pl.wikipedia.org/wiki?curid=477816" title="Stefan III">
Stefan III



</doc>
<doc id="477820" url="https://pl.wikipedia.org/wiki?curid=477820" title="Universe (zespół muzyczny)">
Universe (zespół muzyczny)

Universe – polski zespół, założony w 1981 przez Mirosława Bregułę i Henryka Czicha.
Historia.
W 1983 zespół wziął udział w eliminacjach do Ogólnopolskiego Młodzieżowego Przeglądu Piosenki, dzięki któremu otrzymał możliwość wystąpienia podczas 20. Krajowego Festiwal Piosenki Polskiej w Opolu, na którym zajął drugie miejsce za wykonanie utworu „Mr. Lennon”. Rok później muzycy wystąpili z utworem „Blues na wpół do piątej rano” na 21. KFPP w Opolu, a w 1988 z piosenką „Tacy byliśmy” wystartował w konkursie „Od Opola do Opola” podczas 25. edycji festiwalu. W latach 80. piosenki Universe ukazywały się pojedynczo na płytach winylowych, wydawanych przez Tonpress. Jednak dopiero w 1991 na rynku pojawił się pierwszy album Universe, nazwany przekornie "The best of". W 1992 za wykonanie piosenki „Daj mi wreszcie święty spokój” zespół otrzymał pierwszą nagrodę w konkursie „Premier” na 29. KFPP w Opolu. Rok później za utwór „To był maj” zdobył trzecią nagrodę w konkursie „Fono-Ramy” na 30. edycji festiwalu.
W 2002 do zespołu doszli kolejni członkowie: Damian Filipowski (gitara elektryczna), Wojciech Wesołek (gitara elektryczna), Marcin Kulik (gitara basowa), Grzegorz Krzykawski (perkusja) oraz Adam Greń (instrumenty klawiszowe). W 2003 zespół tworzyli: Mirosław Breguła, Henryk Czich, Damian Filipowski, Wojciech Wesołek, Marek Kopecki oraz Grzegorz Krzykawski. W 2005 w zespole zaszły zmiany. Do zespołu został przyjęty Roman Jońca, grający na instrumentach klawiszowych, który wcześniej współpracował m.in. przy promocji zespołu.
W 2005 grupa wydała płytę pt. "Zanim", zawierającą m.in. przebojowe kompozycje „Ja taki fajny gość” oraz „Sen o San Francisco”.
Współzałożyciel zespołu, wokalista i gitarzysta, Mirosław Breguła, popełnił samobójstwo 2 listopada 2007 w Chorzowie. W pogrzebie uczestniczyło ponad 5 tys. osób. Odejście wokalisty i lidera Universe spowodowało gwałtowny wzrost zainteresowania grupą. Po śmierci Mirosława Breguły nowym liderem zespołu został jego współzałożyciel Henryk Czich. W 2008 zespół wydał album pt. "Mijam jak deszcz", stanowiący pożegnanie Universe z Bregułą. Płyta zawierała największe przeboje grupy w nowych aranżacjach, a także trzy premierowe utwory, nagrane przez Bregułę na kilka miesięcy przed śmiercią, w tym utwór „Raz wróg, raz brat”.
Zespół ma swoje własne radio internetowe, w którym emitowane są wyłącznie przeboje grupy oraz materiały archiwalne, związane z działalnością Universe.

</doc>
<doc id="477826" url="https://pl.wikipedia.org/wiki?curid=477826" title="Okręty podwodne typu II">
Okręty podwodne typu II

Okręty podwodne typu II (tzw. "Einbaum" – "dłubanka") – okręty podwodne typu II były pierwszą niemiecką bronią podwodną powstałą po I wojnie światowej. Pierwsze 12 okrętów tej klasy zbudowano do 1935 roku, m.in. w wyizolowanej części stoczni Germania oraz Deutsche Werke AG w Kilonii. Były one wzorowane na "Vesikko" – okręcie podwodnym skonstruowanym wcześniej dla Finlandii w Ingenieurskantoor voor Scheepsbouw den Haag (I.v.S) i zbudowanych w stoczni Chrichton-Vulcan w Turku (1933). Pierwszy niemiecki U-Boot typu II został skierowany do służby 29 czerwca 1935 roku.
Wybudowanie ich miało być wprawką dla przyszłego rozwoju podwodnej floty III Rzeszy. Z tego też powodu miały wypełniać zadania szkoleniowe oraz jednostek obrony wybrzeża. Okręty tej klasy miały trzy dziobowe wyrzutnie torpedowe; nie miały początkowo działa pokładowego. W miarę zdobywania doświadczeń wojennych, postanowiono wyposażyć okręt w 20 mm działko przeciwlotnicze. Charakteryzowały się niewielką prędkością w zanurzeniu wynikającą z małej mocy silników elektrycznych, używanych pod wodą zamiast silników Diesla. Relatywnie duża różnica między wypornością nawodną i podwodną powodowała, że okręty zanurzały się powoli. Poważną wadą okrętów był niewielki zasięg oraz ciasnota wnętrza. Ograniczało to działalność jednostek tego typu praktycznie do działań na Morzu Północnym oraz w rejonie wschodniego i zachodniego wybrzeża Anglii. Podczas wojny były również wykorzystywane bojowo podczas inwazji na Norwegię w 1940 roku oraz po przetransportowaniu lądem do Linzu, a dalej spławione Dunajem do Morza Czarnego przeciwko Związkowi Radzieckiemu.
Typ IIA.
Wybudowane przez Deutsche Werke AG w Kilonii (U-1 – U-6) w liczbie sześciu jednostek w latach 1934 i 1935.
Typ IIB.
Wybudowane przez Deutsche Werke AG Kilonia (U-13 – U-16) w latach 1935 i 1936; Germaniawerft AG Kilonia (U-7 – U-12, U-17 – U-24) w latach 1935 i 1936; oraz Flender-Werke AG Lubeka (U-120, U-121) w latach 1938 i 1940; razem 20 jednostek.
Typ IIC.
Wybudowane przez Deutsche Werke AG Kilonia w latach 1937-1940 (U-56 – U-63), razem 8 jednostek.
Typ IID.
Wybudowane przez Deutsche Werke AG Kilonia w latach 1939 i 1940 (U-137 – U-152), razem 16 jednostek.

</doc>
<doc id="477838" url="https://pl.wikipedia.org/wiki?curid=477838" title="Babant">
Babant

Babant – rzeka (struga) w północno-wschodniej Polsce.
Przebieg.
Jest to dopływ Krutyni, która w miejscu połączenia zwana jest jeszcze Babięcką Strugą. Przyjmuje się, że struga bierze swój początek w jeziorze Pierwój, a kończy w jeziorze Tejsowo. Ostatni odcinek, od Tejsowa do Babięckiej Strugi nazywa się Czarną Strugą.
Właściwy bieg rzeki z przedstawiono od dołu do góry. Drukiem wytłuszczonym zaznaczono nurt główny rzeki, zwykłym dopływy.
Szlak kajakowy.
Szlak kajakowy na Babancie posiada następujące parametry:

</doc>
<doc id="477840" url="https://pl.wikipedia.org/wiki?curid=477840" title="Ludolf von Alvensleben">
Ludolf von Alvensleben

Ludolf-Hermann Emmanuel Georg Kurt Werner von Alvensleben, zwany Bubi von Alvensleben (ur. 17 marca 1901 w Halle, zm. 1 kwietnia 1970 w Santa Rosa de Toay) – niemiecki zbrodniarz wojenny, syn generała-majora Ludolfa von Alvenslebena (1844–1912), od 1929 członek NSDAP, poseł do Reichstagu (1933), w latach 1938-1941 pierwszy adiutant Reichsführera SS Heinricha Himmlera, od listopada 1943 SS-Gruppenführer i Generalleutnant policji, a od lipca 1944 także Generalleutnant w Waffen-SS.
Działalność w Polsce.
W 1939 był organizatorem dywersji niemieckiej na Pomorzu, m.in. w Bydgoszczy (3 września 1939 - 20 listopada 1939). W okresie tym dowodził Selbstschutzem na całym Pomorzu, a później w okręgu Gdańsk-Prusy Zachodnie. Był odpowiedzialny za wymordowanie przez tę organizację ponad 4 tys. ludności polskiego pochodzenia, w tym za masowy mord w „Dolinie Śmierci” w Bydgoszczy-Fordonie, które Niemcy przeprowadzili w ramach Intelligenzaktion na Pomorzu. Był on osobiście odpowiedzialny za masowe morderstwa na Polakach, w których brał udział osobiście rozstrzeliwując aresztowanych. W swoim raporcie do Kurta Daluege z 7 października 1939 doniósł, że dowodzone przez niego jednostki Selbstschutzu aresztowały 17 667 ludzi i zlikwidowały 4 247 Polaków do 5 października 1939. W tym czasie mieszkał w Bydgoszczy w wilii przy ul. Wyspiańskiego. W połowie 1940 przeniesiony został do sztabu Krügera, wyższego dowódcy SS i Policji w GG.
Okres powojenny.
Zatrzymany został w maju 1945 przez Brytyjczyków, którzy internowali go w dawnym obozie Neuengamme (KL). Z obozu uciekł 11 września 1946, ukrywając się w Schochwitz. Korzystając z pomocy Kościoła ewangelickiego, wraz z rodziną uciekł do Ameryki Południowej. Od 1949 do lipca 1956 żył w Buenos Aires w Argentynie, pod fałszywym nazwiskiem Carlos Luecke. 15 września 1952 otrzymał obywatelstwo argentyńskie. Później przeniósł się do Santa Rosa de Toay. Nietykalność w tym kraju zapewniła mu przyjaźń z dyktatorem Juanem Perónem. Zaocznie został skazany na karę śmierci przez polski sąd w Toruniu, jako odpowiedzialny za morderstwo co najmniej 4247 Polaków gdy był dowódcą Selbstschutzu w 1939.

</doc>
<doc id="477842" url="https://pl.wikipedia.org/wiki?curid=477842" title="Bitwa pod Bosworth Field">
Bitwa pod Bosworth Field



</doc>
<doc id="477843" url="https://pl.wikipedia.org/wiki?curid=477843" title="Kontradyktoryjność">
Kontradyktoryjność

Kontradyktoryjność (z „sprzeczność” od „przeciw” i „mówić”) – cecha postępowania, w którym istnieją dwie przeciwstawne strony toczące spór. Stanowi jeden z elementów sformalizowanej procedury sądowej.

</doc>
<doc id="477845" url="https://pl.wikipedia.org/wiki?curid=477845" title="Akira Higashi">
Akira Higashi

 – japoński skoczek narciarski, reprezentant klubu Nippon Kucho, drużynowy srebrny medalista mistrzostw świata.
W Pucharze Świata po raz pierwszy wystartował 17 grudnia 1988 w Sapporo, gdzie zdobył pierwsze punkty Pucharu Świata, zajmując 14. miejsce. 19 grudnia 1992 na średniej skoczni w Sapporo po raz pierwszy zajął miejsce w pierwszej dziesiątce zawodów Pucharu Świata. Zajął czwarte miejsce. Dzień później, 20 grudnia 1992 wygrał zawody Pucharu Świata. Sezon 1992/1993 zakończył na 20. miejscu w klasyfikacji generalnej Pucharu Świata. Na kolejne zwycięstwo w zawodach Pucharu Świata musiał czekać do 23 marca 1997, kiedy w Planicy wygrał konkurs lotów. 28 lutego 1998 w Vikersund zajął trzecią lokatę. 11 stycznia 2002 wygrał zawody Pucharu Kontynentalnego w Sapporo. 12 marca 2003 w Zaō wygrał drugie w karierze zawody Pucharu Kontynentalnego. 10 stycznia 2004 i dzień później wygrał zawody na skoczni Ōkurayama w Sapporo. Sezon 2003/2004 zakończył na 19. pozycji w klasyfikacji końcowej Pucharu Kontynentalnego.
22 lutego 2004 roku w konkursie drużynowym mistrzostw świata w lotach w Planicy ustanowił swój rekord życiowy wynoszący 212,5 metra.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.

</doc>
<doc id="477847" url="https://pl.wikipedia.org/wiki?curid=477847" title="Hellboy">
Hellboy

Hellboy – amerykańska seria komiksowa z pogranicza horroru, science-fiction i fantasy, stworzona przez Mike’a Mignola i wydawana od 1993 do 2016 roku. W latach 2014–2016 ukazywała się pt. Hellboy w piekle (ang. "Hellboy in Hell"). Oryginał amerykański ukazywał się nakładem Dark Horse Comics, najpierw w formie krótkich zeszytów, a potem w książkowych tomach zbiorczych. Łącznie ukazało się 67 zeszytów regularnej serii i 6 numerów specjalnych. Od 2007 roku na stanowisku rysownika serii Mignolę zastąpili m.in. Duncan Fegredo i Richard Corben, przy czym Mignola pozostał jej scenarzystą.
Polskim wydawcą serii jest Egmont Polska.
Historia.
Hellboy jest pół demonem, pół człowiekiem, przywołanym na ziemię przez Grigorija Rasputina w 1944. Pomogli mu w tym naziści, którzy chcieli by Hellboy był bronią masowej zagłady, która uratowałaby Hitlera. Jednakże Hellboy zostaje przejęty przez Amerykanów i wychowuje się w USA, pod opieką prof. Bruttenholma. Po kilku latach otrzymuje Honorowy Status Człowieka i wstępuje do B.B.P.O. (Biura Badań Paranormalnych i Obrony). Biuro zajmuje się rozwiązywaniem zagadek i spraw paranormalnych. Z Hellboyem współpracują takie postaci jak: Abe Sapien (pół człowiek, pół ryba), Liz Sherman (kobieta o zdolnościach pirokinetycznych), Roger (homunculus, odnaleziony w krypcie XVI-wiecznego alchemika), oraz, w historii "Zdobywca czerw", Homar Johnson.
Hellboy wiedzie życie walcząc z potworami, aż do pewnego dnia, podczas z pozoru normalnej akcji w domu państwa Cavendishów spotyka po raz pierwszy Rasputina, który wyjawia mu jego sekret: nasz bohater jest demonem apokalipsy sprowadzonym na ziemię by zerwać okowy siedmiogłowego smoka Ogdru-Jahada (wzorowanego na Smoku z Apokalipsy św. Jana) i sprowadzić go na ziemię. Hellboy nie ma zamiaru przyczynić się do zniszczenia świata i z pomocą przyjaciół zabija Rasputina. W dalszych częściach dowiadujemy się więcej o przepowiedni związanej z „chłopcem z piekieł”, o tym, że jego prawa, kamienna ręka jest kluczem do uwolnienia Ogdru-Jahada, i że Hellboy nosi na głowie koronę apokalipsy.
Wrogowie.
Hellboy podczas swojego życia musiał walczyć z różnymi mitycznymi istotami, jak i nazistowskimi naukowcami, najważniejszymi z nich byli:
Tomy zbiorcze wydane po polsku.
Wydania w miękkiej oprawie.
seria "Hellboy".
Polskie wydanie tomów zbiorczych ukazało się częściowo w innej kolejności i z inną zawartością niż wersja oryginalna.
Wydania w twardej oprawie.
Poza wydaniem w miękkiej oprawie przygody Hellboya zostały też zebrane w zbiorczych wydaniach w twardej oprawie i powiększonym formacie. Każdy z albumów zawiera po dwa standardowe tomy oraz dodatki w postaci m.in. szkicowników. W polskim wydaniu tomy ukazały się w oryginalnej kolejności i z oryginalną zawartością.
Serie poboczne.
Wydawnictwo Dark Horse Comics wydało serię będącą hołdem różnych twórców dla postaci Hellboya, zatytułowaną "Opowieści niesamowite" ("Weird Tales"). Ukazała się ona w standardowych amerykańskich zeszytach, z których każdy zawierał kilka projektów różnych autorów dotyczących postaci z otoczenia Hellboya, jak również samego głównego bohatera. W Polsce ukazała się w formie zbiorczego wydania w 2010 roku nakładem wydawnictwa Egmont Polska.
Innym uzupełnieniem świata Hellboya są serie "B.B.P.O." i "Hellboy and the B.P.R.D."
Poza tym powstało kilka książek opisujących przygody Hellboya oraz kilka komiksów niezebranych w większe tomy, m.in. wydany w Polsce w 2008 roku zbiór "Hellboy Animated. Czarne zaślubiny i inne opowieści", będący komiksową adaptacją serialu animowanego dla dzieci i młodzieży o przygodach Hellboya.
Filmy.
W 2004 roku powstał film "Hellboy" w reżyserii Guillermo del Toro"". Tytułową rolę odtwarzał w nim Ron Perlman. Powstał również serial animowany o tej samej nazwie, w którym głównemu bohaterowi głos podkłada Ron Perlman.
Drugi film aktorski o przygodach Hellboya nosi nazwę "" ("Hellboy II: The Golden Army"), również w reżyserii del Toro oraz z udziałem Rona Perlmana w roli głównej"".
Premiera trzeciego filmu pod tytułem "Hellboy", z Davidem Harbourem w tytułowej roli, odbyła się 9 kwietnia 2019. Reżyserem jest Neil Marshall.

</doc>
<doc id="477849" url="https://pl.wikipedia.org/wiki?curid=477849" title="Zwinka">
Zwinka



</doc>
<doc id="477852" url="https://pl.wikipedia.org/wiki?curid=477852" title="Driopitek">
Driopitek

Driopitek ("Dryopithecus") – rodzaj wymarłych małp człekokształtnych z rodziny "Dryopithecidae", żyjących w okresie środkowego i późnego miocenu (10–14 mln lat temu). Występowały na terenie Europy, choć skamieniałości jednego gatunku znaleziono także w Chinach. Niektórzy uczeni włączyli do driopiteków rodzaje "Proconsul" i "Sivapithecus". Do rodzaju driopiteków należą następujące gatunki:
Cechy charakterystyczne.
Masa driopiteków wynosiła średnio 20–35 kg, długość natomiast ok. 60 cm. Prowadziły nadrzewny tryb życia, żywiły się owocami, na ziemi poruszały się, podobnie jak obecne szympansy czy goryle, podpierając nadgarstkami. Posiadały cienkie szkliwo i stosunkowo delikatne szczęki.
Ewolucja.
Cechy zarówno prymitywne jak i nowoczesne uniemożliwiają jednoznaczne określenie pozycji systematycznej driopiteków. Cienkie szkliwo świadczy o tym, że były one prymitywniejsze od "Kenyapithecus", jednak niektóre inne kości, znacznie bardziej rozwinięte zdają się temu przeczyć. Pewne jest jedynie, iż driopiteki wyewoluowały od człekokształtnych, które opuściły Afrykę, kiedy połączył się z nią Półwysep Arabski. Niewykluczone, że od driopiteka pochodzi "Sivapithecus" – przodek orangutana.

</doc>
<doc id="477853" url="https://pl.wikipedia.org/wiki?curid=477853" title="Z Dnia na Dzień">
Z Dnia na Dzień

Z Dnia na Dzień – czasopismo bezdebitowe, serwis informacyjny NSZZ „Solidarność” Dolny Śląsk, wydawane bez zezwolenia cenzury we Wrocławiu w latach 1981–1990 (pierwszych 148 wydań jeszcze przed wprowadzeniem stanu wojennego).
Było to pierwsze w Polsce czasopismo stanu wojennego – pierwszy numer (noszący numer kolejny 149) drukowany był jeszcze 13 grudnia 1981, a kolportowany we Wrocławiu rano 14 grudnia. Następne wydanie wyszło 16., a kolejne (trzecie w stanie wojennym) 18. grudnia. Dwudniowy cykl wydawniczy utrzymano do marca 1982). Potem pismo ukazywało się dwa razy w tygodniu, później rzadziej – do kilku razy w miesiącu. Drukowane na powielaczu, objętość zazwyczaj 1 kartka (2 strony) maszynopisu formatu A4, z dorysowywaną odręcznie na maszynopisowej matrycy winietą. Nakład, według informacji podawanej przez wydawców, wynosił około 20 tysięcy egzemplarzy (sporadycznie większy), a kolportaż odbywał się przez bezpłatne przekazywanie gazetki „z rąk do rąk”.
Do maja 1982 pismo redagowane było przez zespół pod kierunkiem Kornela Morawieckiego. Redaktorem naczelnym był Romuald Lazarowicz. W skład pierwszej redakcji wchodzili ponadto: Krystyna Wójcik, Helena Lazarowicz, Anna Morawiecka, Joanna Moszczak, Wiesław Moszczak, Tadeusz Świerczewski, Jarosław Twardowski. Ostatnim redaktorem "Z Dnia na Dzień" (1988–1990) była Małgorzata Dobrowolska, pseud. "Lama".
Od początku stanu wojennego pismo sygnowane było przez Regionalny Komitet Strajkowy NSZZ „Solidarność” Dolny Śląsk, a teksty rzadko były podpisywane prawdziwymi nazwiskami, choć niektóre oświadczenia podpisywał m.in. Piotr Bednarz, Władysław Frasyniuk lub Józef Pinior.

</doc>
<doc id="477854" url="https://pl.wikipedia.org/wiki?curid=477854" title="Wildcard">
Wildcard



</doc>
<doc id="477856" url="https://pl.wikipedia.org/wiki?curid=477856" title="B.B.P.O.">
B.B.P.O.

B.B.P.O. (tytuł oryginału: "B.P.R.D.") – amerykańska seria komiksowa mieszająca gatunki horroru, science-fiction i fantasy, stworzona przez Mike’a Mignolę, ukazująca się jako miesięcznik od stycznia 2002 do kwietnia 2019 nakładem Dark Horse Comics. Łącznie ukazały się 183 zeszyty. Jest to cykl poboczny innej serii komiksowej autorstwa Mignoli, "Hellboy", w której bohaterowie "B.B.P.O." pojawili się po raz pierwszy w 1993. Po polsku serię opublikowało wydawnictwo Egmont Polska w formie tomów zbiorczych.
Treść.
Biuro Badań Paranormalnych i Obrony (w skrócie B.B.P.O., w angielskim oryginale "B.P.R.D. – Bureau of Paranormal Research and Defense") zostało założone w 1944 roku przez grupę naukowców pod kierunkiem profesora Trevora Bruttenholma. Podstawowym celem była infiltracja nazistowskich i sowieckich środowisk okultystycznych i zapobieganie ich działaniom. Dziś biuro monitoruje i bada nadnaturalne zdarzenia na całym świecie. Hellboy był nieformalnym przywódcą grupy agentów terenowych, złożonej z ludzi i nieludzi, posiadających niezwykłe zdolności. Gdy opuścił biuro, jego przyjaciele: Abe Sapien, Liz Sherman, homunkulus Roger, Johann Krauss i Kate Corrigan nadal badają zjawiska paranormalne.
Tomy zbiorcze wydane po polsku.
Wydania w miękkiej oprawie.
W latach 2003–2009 wydawnictwo Egmont Polska opublikowało po polsku trzy tomy zbiorcze "B.B.P.O." w miękkiej oprawie, z których każdy zawiera wczesne, kilkuzeszytowe, zamknięte opowieści.
Wydania w twardej oprawie.
W 2017 wydawnictwo Egmont Polska rozpoczęło publikację "B.B.P.O." od nowa w formie twardookładkowych tomów odpowiadających amerykańskiemu "omnibus edition", czyli wydań gromadzących po kilkanaście lub kilkadziesiąt zeszytów serii. Wznowienie rozpoczęto w innej kolejności niż w amerykańskim oryginale "–" od tomu piątego "1946–1948." Kolejne tomy ukazują się już zgodnie z oryginalną kolejnością.

</doc>
<doc id="477858" url="https://pl.wikipedia.org/wiki?curid=477858" title="Krugersdorp">
Krugersdorp

Krigersdorp – miasto w Południowej Afryce, w prowincji Gauteng, na obszarze okręgu górniczo-przemysłowego Witwatersrand, na północny zachód od Johannesburga. Liczba ludności 140 643 (2011). Nieznaczną większość mieszkańców miasta (50,22%) stanowią ludzie rasy białej.
W mieście rozwinął się przemysł metalowy, maszynowy, chemiczny, gumowy, spożywczy oraz skórzany.

</doc>
<doc id="477861" url="https://pl.wikipedia.org/wiki?curid=477861" title="Trzon grzyba">
Trzon grzyba

Trzon grzyba – część owocnika, występująca u wszystkich grzybów kapeluszowych oraz u niewielkiej ilości grzybów bezkapeluszowych (o owocnikach typu hubowatego).
Cechy budowy.
Sposób osadzenia. Trzon może być osadzony na środku kapelusza (trzon centryczny), przesunięty nieco od środka, lub może wyrastać z boku kapelusza (trzony ekscentryczne).
Kształt. Trzony mogą być walcowate, stożkowate, pękate, maczugowate, lub płynnie przechodzące w kapelusz. Pod względem stosunku grubości trzonu do jego długości wyróżnia się trzony cienkie, grube, krótkie lub długie. Trzony mogą być proste lub wygięte.
Powierzchnia trzonu może być gładka, drobnoziarnista, gruboziarnista, łuskowata, owłosiona, kosmkowata, siateczkowata, rowkowana, żłobiona. Gdy pokryta jest bardzo drobnymi ziarenkami mówi się, że jest oprószona.
Wnętrze trzonu. W środku trzon może być pełny, pusty lub komorowaty. Często zmienia się to wraz ze starzeniem grzyba; młode trzony są pełne, stare stają się puste lub komorowate.
Podstawa trzonu (miejsce, gdzie wyrasta z podłoża) może być prosta, lub bulwiasta, jak np. u muchomorów. Czasami jest cała obrośnięta grzybnią. U niektórych grzybów trzon tkwi głęboko w ziemi (jak korzeń palowy u roślin). Jest to tzw. trzon korzeniasty. U podstawy niektórych grzybów występuje kieszonkowata pochwa. Powstaje ona z tzw. osłony całkowitej, jaka otacza cały owocnik młodego grzyba. Gdy owocnik rośnie, osłona ta pęka, a jej resztki pozostają na kapeluszu w postaci łatek (jak np. u muchomora czerwonego) oraz u nasady w postaci pochwy otaczającej trzon.
Pierścień. Występuje na trzonach niektórych grzybów. Powstaje on z innego typu osłony owocnika, tzw. osłony częściowej, łączącej trzon z brzegiem kapelusza, która również pęka podczas wzrostu owocnika, a jej resztki tworzą pierścień na trzonie. Pierścień ten może być gładki lub prążkowany, nieruchomy lub ruchomy. Czasami zanika na starszych owocnikach. U zasłonaków resztki osłony częściowej pozostają na trzonie jako pajęczynowata zasnówka.
Kształty trzonu:
Struktura powierzchni:

</doc>
<doc id="477864" url="https://pl.wikipedia.org/wiki?curid=477864" title="Astalavista">
Astalavista

Astalavista – nazwa domeny często stosowana dla internetowych serwisów dotyczących hackingu i bezpieczeństwa komputerowego. Dwiema najstarszymi i najbardziej znanymi są:
Na astalavista.box.sk można było znaleźć wyszukiwarkę cracków, numerów seryjnych oraz keygeneratorów do płatnego oprogramowania dostępnego w Internecie, ale otwarcie jej wiązało się ze znacznym ryzykiem zarażenia komputera wirusem.

</doc>
<doc id="477865" url="https://pl.wikipedia.org/wiki?curid=477865" title="Piotr Pawlukiewicz">
Piotr Pawlukiewicz

Piotr Pawlukiewicz (ur. 10 kwietnia 1960 w Warszawie, zm. 21 marca 2020 tamże) – polski duchowny rzymskokatolicki, doktor teologii pastoralnej, rekolekcjonista, kaznodzieja, prałat, kanonik gremialny Kapituły Metropolitalnej Warszawskiej, autor książek o tematyce religijnej.
Życiorys.
Studiował teologię pastoralną na Katolickim Uniwersytecie Lubelskim, homiletykę w Papieskiej Akademii Teologicznej w Krakowie i retorykę na Uniwersytecie Jagiellońskim. W 1985 ukończył Wyższe Metropolitalne Seminarium Duchowne w Warszawie. Święcenia kapłańskie przyjął 2 czerwca 1985. Przez dwa lata pracował jako wikariusz w parafii pw. św. Wincentego a Paulo w Otwocku. Następnie pełnił m.in. funkcję prefekta i wykładowcy teologii pastoralnej w Wyższym Metropolitalnym Seminarium Duchownym, a także dyrektora Wydziału Duszpasterskiego Kurii Warszawskiej. W latach 1991–1999 był zaangażowany w prace II Polskiego Synodu Plenarnego. Od 1992 członek redakcji radiowej mszy świętej przy bazylice Świętego Krzyża w Warszawie - głosił homilie podczas transmitowanej przez Polskie Radio mszy o godz. 9 rano. W latach 1996–1998 był redaktorem naczelnym Radia Józef w Warszawie. Współpracował z Radio Plus Warszawa, gdzie prowadził audycję "Katechizm Poręczny" poświęconą przede wszystkim odpowiedziom na pytania słuchaczy o praktyczne aspekty wiary. Przez wiele lat głosił także cieszące się dużą popularnością kazania o godz. 15:00 w warszawskim akademickim kościele św. Anny (Centralny Ośrodek Duszpasterstwa Akademickiego). W 1999 został mianowany wykładowcą homiletyki w Wyższym Metropolitalnym Seminarium Duchownym w Warszawie i teologii słowa na Papieskim Wydziale Teologicznym.
W latach 2000–2010 był kapelanem kaplicy w Sejmie RP i duszpasterzem parlamentarzystów.
W 2004 utworzył Zatokę – internetowe, zamknięte forum na którym użytkownicy toczyli wszelkiego rodzaju dyskusje, w tym te związane z wiarą. 
Od 2014 do 2017 w Radiu Warszawa wspólnie z Pawłem Kęską prowadził audycję "Księga".
Głosił liczne rekolekcje zarówno w parafiach i kościołach, jak i stacjonarne dla grup uczestników – w wielu miastach Polski oraz dla środowisk polonijnych. Do najbardziej znanych spośród wygłaszanych przez niego konferencji należą te poświęcone kwestii miłości i płciowości, w tym "Seks – poezja czy rzemiosło?". Jego książki zostały przetłumaczone na język rosyjski, białoruski, ukraiński, litewski, węgierski, hiszpański. 
Przez wiele lat zmagał się m.in. z chorobą Parkinsona.
Zmarł 21 marca 2020 w Warszawie w wieku niespełna 60 lat. Został pochowany 25 marca 2020 na cmentarzu Stare Powązki, w mogile kapłańskiej, w kwaterze 153. Liczba uczestników pogrzebu, ze względu na panującą pandemię COVID-19, była ograniczona do najbliższych członków rodziny i celebransów. Mszę pogrzebową, transmitowaną w Telewizji Trwam, Radiu Maryja i Internecie, odprawił metropolita warszawski kard. Kazimierz Nycz.
Tego samego dnia za wybitne osiągnięcia w pracy duszpasterskiej i działalności społecznej prezydent Polski odznaczył go pośmiertnie Krzyżem Oficerskim Orderu Odrodzenia Polski.
Odznaczenia.
Krzyż Oficerski Orderu Odrodzenia Polski – (2020, pośmiertnie) 
Wydawnictwa.
Książki.
Ponadto wiele kazań ks. Pawlukiewicza opublikowanych zostało w zbiorach z serii "Świętokrzyskie kazania radiowe", Instytut Teologiczny Księży Misjonarzy.
Kontrast.
W latach 80. założył zespół "Kontrast", który działał w składzie:
Zespół grał muzykę chrześcijańską zaaranżowaną w stylu soft rockowym i w latach 1990–1994 wydał kilka kaset, rozprowadzanych głównie w obrębie Kościoła:
Po latach Ks. Piotr oceniał: "największy pożytek z tego muzykowania dla mnie, to ostateczne przekonanie się, że z tymi marzeniami o karierze muzyka to była młodzieńcza pomyłka", jednak udostępnił nagrania i teksty większości piosenek Kontrastu na swojej stronie internetowej.

</doc>
<doc id="477867" url="https://pl.wikipedia.org/wiki?curid=477867" title="Shillong">
Shillong

Shillong (hindi शिलांग, trb.: "Śilang", trl.: "Śilāṁg"; ang. "Shillong") – miasto w północno-wschodnich Indiach, stolica stanu Meghalaya, na płaskowyżu Shillong, u podnóża gór Khasi, na wysokości 1520 metrów. Około 260 tys. mieszkańców.
23 czerwca 1925 roku urodził się tu wynalazca bankomatu, John Shepherd-Barron.

</doc>
<doc id="477875" url="https://pl.wikipedia.org/wiki?curid=477875" title="Garland (Teksas)">
Garland (Teksas)

Garland – miasto w Stanach Zjednoczonych, w stanie Teksas, w metropolii Dallas–Fort Worth. Znajduje się prawie w całości w hrabstwie Dallas, z wyjątkiem niewielkiej części znajdującej się w hrabstwach Collin i Rockwall. Według spisu w 2020 roku liczy 246 tys. mieszkańców i jest trzynastym co do wielkości miastem Teksasu. 
Jest głównym ośrodkiem produkcyjnym i przemysłowym dla całego obszaru metropolitalnego Dallas. W mieście rozwinął się przemysł lotniczy, samochodowy, chemiczny oraz precyzyjny.
Transport.
Transport drogowy.
Przez miasto przebiegają następujące autostrady:

</doc>
<doc id="477876" url="https://pl.wikipedia.org/wiki?curid=477876" title="Ann Kiyomura">
Ann Kiyomura

Ann Kiyomura (ur. 22 sierpnia 1955 w San Mateo) – amerykańska tenisistka, zwyciężczyni Wimbledonu w grze podwójnej.
Kariera tenisowa.
Pochodzi z rodziny związanej z tenisem – ojciec Harry jest instruktorem, matka Hisayo była przez pewien czas drugą rakietą Japonii. Jako juniorka zdobyła 14 tytułów mistrzyni USA w różnych kategoriach wiekowych. W 1973 została mistrzynią Wimbledonu juniorek, po pokonaniu w finale Martiny Navrátilovej 6:4, 7:5. Rok później, już w konkurencji seniorek, była w III rundzie Wimbledonu i US Open. W turnieju nowojorskim pokonała m.in. rozstawioną z numerem 7 Brytyjkę Virginię Wade.
W 1975 odniosła największy sukces w karierze. W parze z nieco starszą rodaczką Kazuko Sawamatsu wygrała grę podwójną na Wimbledonie – w finale Japonki pokonały Françoise Durr i Betty Stöve 7:5, 1:6, 7:5. Sukces ten – obok wcześniejszych wyników Sawamatsu w singlu (m.in. półfinał Australian Open w 1973) – znacznie przyczynił się do popularyzacji tenisa w Japonii, chociaż Kiyomura i Sawamatsu nie potwierdziły go wspólnie dalszymi wynikami (Sawamatsu wkrótce wyszła za mąż i pożegnała się z tenisem zawodowym). Kiyomura kontynuowała karierę jeszcze dziesięć lat, wielokrotnie zajmując wysokie miejsca w rankingach (w singlu 15. miejsce w 1977, 20. miejsce w 1978, 24. miejsce w 1981, w deblu nr 9 w 1984).
W 1978 wygrała "Japan Open" w singlu i deblu. Najskuteczniejsze pary tworzyła z Jo Durie i Sue Barker, w 1980 była w finale Australian Open w parze z Candy Reynolds (przegrały z Navrátilovą i Betsy Nagelsen). W 1984 na Wimbledonie doszła do półfinału debla z Durie, gdzie parę japońsko-brytyjską wyeliminowały Navrátilová i Pam Shriver. W grze pojedynczej najwartościowsze rezultaty Kiyomury to półfinały w Oakland (1979, pokonała m.in. Rosie Casals i Mimę Jaušovec), Perth (1981, pokonała Virginię Ruzici) i "Dow Classic" (1982, pokonała Betty Stöve), IV runda US Open w 1978 (pokonała m.in. Renátę Tomanovą, odpadła z Navrátilovą), III runda Wimbledonu w 1984 (odpadła z Claudią Kohde-Kilsch). Miała na koncie także zwycięstwo singlowe nad Pam Shriver.
Kiyomura nie grała w reprezentacji Japonii w Pucharze Federacji, w 1976 broniła natomiast barw USA w Pucharze Wightmana. Uczestniczyła w amerykańskich rozgrywkach zawodowych "World Team Tennis" (w barwach Golden Gaters, Los Angeles Strings i Havaii Leis). Karierę zakończyła w 1985, rok po wyjściu za mąż za dentystę Davida Hayashi. Zarobiła na kortach ponad sześćset tysięcy dolarów. W 2002 jej nazwisko wpisano do Sportowej Hall of Fame Amerykanów pochodzenia japońskiego.

</doc>
<doc id="477877" url="https://pl.wikipedia.org/wiki?curid=477877" title="17 Dywizja Piechoty (III Rzesza)">
17 Dywizja Piechoty (III Rzesza)

17 Dywizja Piechoty (niem. "17. Infanterie-Division") – dywizja piechoty podlegająca nazistowskiej III Rzeszy. Istniała przed i w czasie II wojny światowej. Utworzona w 1934 r., brała udział w większości kampanii prowadzonych przez Wehrmacht, dopóki nie została zniszczona w styczniu 1945. Zrekonstruowana w Niemczech poddała się aliantom w maju tego samego roku.
Historia.
Jednostka została utworzona w październiku 1934 w Norymberdze pod nazwą "Wehrgauleitung Nürnberg". Niedługo po utworzeniu przybrała nazwę Artillerieführer VII[1] (miało to na celu ukrycie jej istnienia). Chociaż tworzono ją jako kompletną dywizję, obie nazwy miały sugerować, iż chodzi o wiele mniejszą jednostkę, jako że Niemcy były zobowiązane do ograniczenia swoich sił zbrojnych na podstawie traktatu wersalskiego. Po tym jak Adolf Hitler wypowiedział traktat i oficjalnie ogłosił utworzenie Wehrmachtu w październiku 1935, jednostka ta została przemianowana na 17 Dywizję Piechoty.
Dywizja ta uczestniczyła w anektowaniu Austrii w marcu 1938. Podczas niemieckiej inwazji na Polskę w 1939 dołączyła do niej okryta złą sławą Leibstandarte Adolf Hitler, sama zaś dywizja podporządkowana została do niemieckiej 8 Armii pod dowództwem generała Johannesa Blaskowitza. Pod dowództwem generała Herberta Locha dywizja uczestniczyła w walkach na Śląsku i w pobliżu Łodzi. W Pabianicach stawiła czoło jednostkom polskiej 28 Dywizji Piechoty i Wołyńskiej Brygadzie Kawalerii. Podczas tych wydarzeń 17 Dywizja dokonała szeregu zbrodni na polskiej ludności cywilnej.
W 1940 jednostka ta brała udział w kampanii na zachodzie, następnie przygotowywano ją do desantu na Anglię. W latach 1941-1942 walczyła na froncie wschodnim, następnie na krótko została przerzucona na zachód, aby w 1943 znowu powrócić na wschód. W styczniu 1945 roku została prawie całkowicie zniszczona w czasie walk na linii Wisły, niedobitki wycofały się do Wrocławia. Próbę odtworzenia dywizji podjęto w marcu w rejonie Jeleniej Góry; sformowana "ad-hoc" jednostka walczyła przez kilka dni w maju 1945 roku po czym złożyła broń w Karkonoszach.
Zbrodnie.
Żołnierze Niemieckiej 17 Dywizji Piechoty brali udział w zbrodniach podczas inwazji Niemiec na Polskę w 1939 roku. Pomiędzy 3 a 4 września w miasteczku Złoczew ok. 200 ludzi zostało zamordowanych, zarówno etnicznych Polaków jak i obywateli polskich będących Żydami. Udało się zidentyfikować zaledwie 71 ofiar. Reszta była uciekinierami i ich tożsamość była niemożliwa do ustalenia przez polskie władze po wojnie. Niemieckie władze odmówiły ukarania winnych. Żołnierze 17 Dywizji dokonali również masowego mordu 10 chłopów w wiosce Grojec Wielki 3 września.

</doc>
<doc id="477881" url="https://pl.wikipedia.org/wiki?curid=477881" title="Al-Mansura">
Al-Mansura

Al-Mansura (dosł. „zwycięstwo”) – miasto w północnym Egipcie, ośrodek administracyjny muhafazy Ad-Dakahlijja. Leży w Delcie Nilu, nad ramieniem Damietta i kanałem Al-Bahr as-Saghir, łączącym Al-Mansurę z laguną Buhajrat al-Manzila. W 2006 roku liczyło ok. 439 tys. mieszkańców.
Miasto położone jest około 110 km na północ od centrum Kairu. W mieście znajduje się "Uniwersytet Al-Mansura".
Pierwotnie było to miejsce obozowania sułtana Al-Kamila podczas oblężenia Damietty w latach 1218–1221.

</doc>
<doc id="477884" url="https://pl.wikipedia.org/wiki?curid=477884" title="Rampur (Uttar Pradesh)">
Rampur (Uttar Pradesh)

Rampur (hindi: रामपुर) – miasto w północnych Indiach, w stanie Uttar Pradesh, na Nizinie Hindustańskiej, nad rzeką Kosi (dopływ Gangesu).
Demografia.
Populacja miasta w 2001 roku wynosiła 200 423 mieszkańców.
Gospodarka.
W mieście rozwinął się przemysł cukrowniczy, włókienniczy, skórzany oraz rzemieślniczy.
Rampur w sztuce.
Miasto zostało ukazane jako tło w indyjskim filmie "Black Friday". W mieście ukrywali się wykonawcy zamachów bombowych z marca 1993 dokonanych w ramach zamieszek w Bombaju. 

</doc>
<doc id="477885" url="https://pl.wikipedia.org/wiki?curid=477885" title="Grzyb kapeluszowy">
Grzyb kapeluszowy

Grzyby kapeluszowe lub typ agarikoidalny – potoczna nazwa grzybów, u których owocniki zbudowane są z kapelusza i trzonu. Grzyby kapeluszowe wyrastają nad powierzchnią ziemi, a ich hymenofor zawsze znajduje się na spodniej stronie kapelusza. Grzyby kapeluszowe występują głównie u podstawczaków ("Basidiomycota") w rzędach borowikowce "(Boletales)," pieczarkowce ("Agaricales") i gołąbkowce ("Russulales"), ale zdarzają się też wśród workowców ("Ascomycota"), np. u "Cudonia confusa". U podstawczaków hymenofor zwykle jest morfologicznie zróżnicowany, rurkowy, blaszkowy, kolczasty itp., u workowców natomiast nie występuje hymenofor, lecz warstwa hymenialna i owocniki są niewielkie.
Nie jest to takson, lecz nieformalna grupa biologiczno-morfologiczna. Inne takie grupy grzybów to np. blaszkowce, grzyby afylloforoidalne.

</doc>
<doc id="477886" url="https://pl.wikipedia.org/wiki?curid=477886" title="Konferencja Kościołów Europejskich">
Konferencja Kościołów Europejskich

Konferencja Kościołów Europejskich "(ang. Conference of European Churches)" (CEC) – organizacja ekumeniczna zrzeszająca większość europejskich Kościołów chrześcijańskich (z wyjątkiem Kościoła katolickiego), powstała w latach 50. XX wieku. Siedzibą organizacji jest Genewa.
Historia.
Początki Konferencja Kościołów Europejskich, sięgają czasów „zimnej wojny", właśnie wtedy grupa przywódców różnych wspólnot z Europy podjęła starania na rzecz nawiązania międzykonfesyjnego dialogu z krajami rozdzielonymi przez systemy polityczne, tak aby mógł się on przyczynić do pokoju i wzajemnego zrozumienia. Przez pierwsze lata CEC była tylko luźnym związkiem Kościołów, ale wraz z przyjęciem swojej konstytucji w 1964 roku zaczęła przekształcać się w regularną organizację współpracy ekumenicznej.
Zgromadzenia Ogólne CEC.
Najważniejszym organem CEC jest zgromadzenie ogólne. Dotychczas odbyło się 12 takich plenarnych posiedzeń: 
Pomiędzy posiedzeniami plenarnymi Konferencji obraduje Komitet Naczelny, który dokonuje wyboru Rady (z siedzibą w Genewie). Obecnie przewodniczącym Rady jest metropolita Jeremiasz Caligiorgis. Sekretarzem generalnym Konferencji jest od 2012 ks. dr Guy Liagre.

</doc>
<doc id="477887" url="https://pl.wikipedia.org/wiki?curid=477887" title="Z Dnia Na Dzień">
Z Dnia Na Dzień



</doc>
<doc id="477888" url="https://pl.wikipedia.org/wiki?curid=477888" title="Akola">
Akola

Akola (hindi i marathi अकोला, trl. "Akolā", trb. "Akola"; ang. "Akola") – miasto w środkowych Indiach, w północno-wschodniej części stanu Maharashtra, na wyżynie Dekan, przy linii kolejowej Bombaj-Nagpur.

</doc>
<doc id="477897" url="https://pl.wikipedia.org/wiki?curid=477897" title="Borgia (komiks)">
Borgia (komiks)

Borgia – seria komiksowa autorstwa chilijsko-francuskiego scenarzysty Alejandra Jodorowsky'ego i włoskiego rysownika Mila Manary, wydana pierwotnie po francusku latach 2004–2010 przez wydawnictwa Albin Michel (tomy 1. i 2.) i Glénat (tomy 3. i 4.). Po polsku opublikowało ją wydawnictwo Taurus Media.
Treść.
Seria opowiada o papieskim rodzie Borgiów, a jej akcja rozgrywa się w Rzymie na przełomie XV i XVI wieku. Ukazuje intrygi, zbrodnie i namiętności targające rodziną. Scenarzysta w luźny sposób podchodzi do wydarzeń historycznych, skupiając się na erotyce, bogato ilustrującej ten komiks.

</doc>
<doc id="477899" url="https://pl.wikipedia.org/wiki?curid=477899" title="Stadium Arcadium">
Stadium Arcadium

Stadium Arcadium – dwupłytowy album amerykańskiej grupy rockowej Red Hot Chili Peppers wyprodukowany przez Ricka Rubina.
Pierwotnie zespół miał wydać dwa albumy w krótkich odstępach czasu, jak to w przeszłości zrobił System of a Down oraz Guns N’ Roses. Ze względu na "nieświeżość" nagrań w momencie wydania ostatniej z płyt zdecydowano się na wydanie dwupłytowego albumu.
Nagranie w Polsce uzyskały status platynowej płyty.
Teledyski.
Płytę promują single oraz teledyski do utworów "Dani California", "Tell Me Baby", "Snow (Hey Oh)", "Desecration Smile", "Hump de Bump", "Charlie".
Pozycje na listach.
Album w wielu krajach zajmował czołowe miejsca na oficjalnej liście sprzedaży płyt.

</doc>
<doc id="477901" url="https://pl.wikipedia.org/wiki?curid=477901" title="Buddy Rich">
Buddy Rich

Bernard „Buddy” Rich (ur. 30 września 1917 w Nowym Jorku, zm. 2 kwietnia 1987 w Los Angeles) – amerykański perkusista jazzowy, lider zespołu Buddy Rich Big Band, znany z doskonałej techniki, niesamowitej prędkości oraz improwizacji.
Życiorys.
Pochodził z rodziny żydowskiej. Jego talent został odkryty wcześnie – ojciec zauważył, że już jako jednoroczne dziecko Buddy potrafił wystukiwać równy rytm pałeczkami perkusyjnymi. W wieku 18 miesięcy brał udział w przedstawieniach scenicznych.
Zasłynął jako bębniarz i tancerz-stepista, występując na Broadwayu w wieku czterech lat w programie swoich rodziców. Dwa lata później odbywał trasy koncertowe jako solista, występując w amerykańskich teatrach wodewilowych, odwiedził też Australię.
Jako 11-latek założył własny zespół i po kilku latach był już atrakcją nowojorskich klubów. Od 1937 roku zaczął grać w najsłynniejszych orkiestrach swingowych prowadzonych przez Bunny’ego Berigana, Harry’ego Jamesa, Artiego Shawa czy Tommy’ego Dorseya. W swojej ponad 60-letniej karierze był
liderem zarówno małych zespołów, jak i dużych orkiestr.
Przez cały ten okres grał również w zespołach prowadzonych przez gigantów jazzu, takich jak Art Tatum, Lionel Hampton, Ray Brown, Oscar Peterson, Dizzy Gillespie, Roy Eldridge, Louis Armstrong, Lester Young. Był stałym członkiem grupy koncertowej Normana Granza Jazz at the Philharmonic, a także Big Four, kierowanej przez Charliego Venturę. Występował z zespołami Franka Sinatry.
W 1966 reaktywował swój big band, który z powodzeniem występował aż do końca lat 70. To z tą formacją nazwaną Buddy Rich and
the Killer Force wystąpił w 1977 roku w Sali Kongresowej w Warszawie. W swoich zespołach Rich dawał szanse młodym muzykom, promując wielu doskonałych instrumentalistów i aranżerów. Może właśnie dlatego w repertuarze tych orkiestr z późniejszego okresu znajdowało się wiele jazzu z elementami rocka i fusion. Do końca życia Buddy Rich emanował niesamowitą energią i ekspresją, prezentując wirtuozerską technikę gry na bębnach, a zwłaszcza swoje precyzyjne i efektowne press rolls (dwójki dociskowe)
Zmarł 2 kwietnia 1987. Zapytany w szpitalu, czy jest na coś uczulony, odpowiedział: „Tak, na muzykę country”. Były to jedne z ostatnich jego słów.

</doc>
<doc id="477905" url="https://pl.wikipedia.org/wiki?curid=477905" title="Macierzanka piaskowa">
Macierzanka piaskowa

Macierzanka piaskowa ("Thymus serpyllum" L.) – gatunek rośliny wieloletniej z rodziny jasnotowatych. Inne nazwy: cząberek, tymianek wąskolistny, dzięcielnica. Występuje w Europie i na Syberii. W Polsce jest pospolity na całym niżu.
Biologia i ekologia.
Krzewinka (lub półkrzew), chamefit. Kwitnie od czerwca do końca sierpnia, jest owadopylna. Roślina miododajna, bardzo licznie odwiedzana przez owady, nawet w zasuszonych bukietach. Nasiona roznoszone przez mrówki (myrmekochoria). Występuje w widnych lasach sosnowych i brzozowych. W miejscach nasłonecznionych pokrywa teren zwartym kobiercem. W klasyfikacji zbiorowisk roślinnych gatunek charakterystyczny dla Cl. "Koelerio-Corynephoretea".
Uprawa.
Wymaga słonecznego stanowiska i lubi lekko kwaśne podłoże (pH 5,5–6). Uprawiana jest przez siew nasion wczesną wiosną. Rośnie powoli, zakwita dopiero w drugim roku. Należy ją starannie odchwaszczać. Jest w pełni mrozoodporna (strefy mrozoodporności 3-9). Po przekwitnięciu kwiatostany należy usuwać.

</doc>
<doc id="477909" url="https://pl.wikipedia.org/wiki?curid=477909" title="Jestem Bogiem (album)">
Jestem Bogiem (album)

Jestem Bogiem – minialbum polskiej grupy muzycznej Paktofonika, promujący jej album "Kinematografia". Wydawnictwo ukazało się 7 czerwca 2001 roku nakładem wytwórni muzycznej Gigant Records. Do utworu tytułowego został zrealizowany teledysk. Nagrania dotarły do 30. miejsca zestawienia OLiS.
Pod tytułem "Jestem Bogiem" w 2001 roku została wydana także 12" płyta winylowa. Wydawnictwo ukazało się nakładem Gigant Records w kooperacji z firmą Doperacja. Na płycie znalazły się remiksy i utwory instrumentalne. Materiał był sygnowany logiem kolektywu PFK Kompany.
Pochodząca z płyty piosenka pt. "Stauo sie !!!" została wykorzystana w 2003 roku w filmie obyczajowym "Powiedz to, Gabi" w reżyserii Rolanda Rowińskiego.
Lista utworów.
Opracowano na podstawie materiału źródłowego.

</doc>
<doc id="477911" url="https://pl.wikipedia.org/wiki?curid=477911" title="Hymne Monegasque">
Hymne Monegasque



</doc>
<doc id="477916" url="https://pl.wikipedia.org/wiki?curid=477916" title="Woda ciężka">
Woda ciężka



</doc>
<doc id="477919" url="https://pl.wikipedia.org/wiki?curid=477919" title="Metody wyodrębniania kosztów stałych i zmiennych">
Metody wyodrębniania kosztów stałych i zmiennych

Metody wyodrębniania kosztów stałych i zmiennych – są to metody pozwalające na wyodrębnienie z kosztów przedsiębiorstwa kosztów stałych i zmiennych. Wyróżnia się trzy podstawowe metody takiego wyodrębniania – są to: metoda księgowa, metoda inżynierska oraz metody statystyczne.
Podział metod statystyczno-matematycznych.
Do metod statystyczno-matematycznych należą:
gdzie:

</doc>
<doc id="477923" url="https://pl.wikipedia.org/wiki?curid=477923" title="Barahir">
Barahir

Postacie ze stworzonej przez J.R.R. Tolkiena mitologii Śródziemia:

</doc>
<doc id="477926" url="https://pl.wikipedia.org/wiki?curid=477926" title="Kazuko Sawamatsu">
Kazuko Sawamatsu

 – tenisistka japońska, zwyciężczyni Wimbledonu w grze podwójnej, reprezentantka w Pucharze Federacji.
Kazuko Sawamatsu była czołową juniorką świata u progu ery open tenisa, wygrywając młodzieżowe tytuły wielkoszlemowe we French Open i na Wimbledonie w 1969. Wkrótce zaczęła odnosić sukcesy w dorosłym tenisie – w 1972 w US Open wyeliminowała rozstawioną z numerem 6 Nancy Richey, w 1973 osiągnęła półfinał Australian Open (pokonała w ćwierćfinale Brytyjkę Virginię Wade 0:6, 6:1, 6:4, w półfinale uległa reprezentantce gospodarzy Evonne Goolagong 4:6, 3:6). Na kolejny wielkoszlemowy półfinał japońscy kibice czekali ponad 20 lat, do czasu sukcesów Kimiko Date.
W 1974 była w półfinałach międzynarodowych mistrzostw Kanady i Niemiec, w ćwierćfinale międzynarodowych mistrzostw Włoch oraz III rundzie Wimbledonu. W 1975 wystąpiła w trzech ćwierćfinałach imprez zaliczanych do Wielkiego Szlema – w Australian Open i US Open przegrywała z Goolagong (w US Open pokonała rozstawioną z "ósemką" Julie Heldman), we French Open z Chris Evert. Również z Evert odpadła w III rundzie Wimbledonu, ale słabszy występ singlowy powetowała sobie w deblu. W parze z rodaczką (urodzoną w USA) Ann Kiyomurą triumfowała w grze podwójnej, po finałowym zwycięstwie nad Holenderką Betty Stöve i Francuzką Françoise Durr 7:5, 1:6, 7:5. Rezultaty uzyskiwane przez Sawamatsu, szczególnie deblowy triumf wimbledoński, spowodowały w Japonii duże zainteresowanie tenisem.
Do Kazuko Sawamatsu należy kilka rekordów reprezentacji narodowej w Pucharze Federacji. Wystąpiła w 30 spotkaniach międzypaństwowych, odniosła najwięcej zwycięstw singlowych (25), najwięcej zwycięstw deblowych (19) oraz najwięcej zwycięstw ogółem (44). Przegrała 10 meczów. Tworzyła najskuteczniejsze pary deblowe, odnosząc po dziewięć zwycięstw w grze podwójnej z Kimiyo Yagaharą i Kayoką Fukuoką. W 1974 zdobyła dwa punkty w meczu z Polską, pokonując m.in. Barbarę Kral. Wszystkie te wyniki Sawamatsu osiągnęła w latach 1970–1975.
W 1975 Sawamatsu wyszła za mąż (nazwisko małżeńskie Yoshida) i wcześnie zakończyła karierę zawodniczą. Tradycje tenisowe kontynuowała jej siostrzenica Naoko, w latach 90. ćwierćfinalistka Australian Open. Ze swoją starszą siostrą Junko Sawamatsu, matką Naoko, Kazuko wystąpiła trzykrotnie w deblu w Pucharze Federacji w 1970.
Wygrane turnieje:

</doc>
<doc id="477927" url="https://pl.wikipedia.org/wiki?curid=477927" title="Nototeniowce">
Nototeniowce

 (Notothenioidei) - podrząd ryb okoniokształtnych.
Obejmuje 5 rodzin:

</doc>
<doc id="477929" url="https://pl.wikipedia.org/wiki?curid=477929" title="Mika Laitinen">
Mika Laitinen

Mika Antero Laitinen (ur. 5 marca 1973 w Kuopio) – fiński skoczek narciarski, złoty medalista olimpijski, trzykrotny medalista mistrzostw świata oraz dwukrotny medalista mistrzostw świata juniorów.
Kariera.
Pierwszy skok w karierze oddał w 1979. Pierwszym sukcesem w jego karierze był srebrny medal mistrzostw świata juniorów w Štrbskim Plesie w 1990 wywalczony drużynowo. Fińscy juniorzy z Laitinenem w składzie powtórzyli ten sukces rok później, na MŚJ w Reit im Winkl. W Pucharze Świata zadebiutował 3 marca 1990 w Lahti, gdzie zajął 37. pozycję. Pierwsze punkty w Pucharze Świata zdobył 10 stycznia 1992, kiedy to zajął 12. miejsce w Predazzo. W klasyfikacji generalnej sezonu 1991/1992 zajął 48. miejsce. Podczas igrzysk olimpijskich w Albertville był piąty w konkursie na normalnej skoczni, a na skoczni dużej zajął 19. miejsce. W konkursie drużynowym Finowie w składzie: Ari-Pekka Nikkola, Mika Laitinen, Risto Laakkonen i Toni Nieminen zdobył złoty medal olimpijski.
W sezonie 1992/1993 wystąpił w zaledwie dwóch konkursach, nie zdobywając punktów, wobec czego nie został sklasyfikowany w klasyfikacji generalnej. W kolejnym sezonie w ogóle nie startował w zawodach PŚ, do rywalizacji na najwyższym poziomie powrócił w sezonie 1994/1995. W drugim konkursie tego sezonu po raz pierwszy w karierze stanął na podium, zajmując drugie miejsce w Planicy (11 grudnia 1994). W tym sezonie był także trzeci w Innsbrucku (4 stycznia 1995). W klasyfikacji generalnej PŚ zajął ostatecznie dziewiąte miejsce. Na mistrzostwach świata w Thunder Bay zdobył brązowy medal w konkursie indywidualnym na normalnej skoczni, a wyprzedzili go jedynie dwaj Japończycy: Takanobu Okabe i Hiroya Saitō. Ponadto wraz z Ari-Pekką Nikkolą, Janim Soininenem i Janne Ahonenem wywalczył złoty medal w konkursie drużynowym, a indywidualnie na dużej skoczni zajął trzynaste miejsce.
Pierwsze zwycięstwo odniósł 2 grudnia 1995 w Lillehammer. Do końca grudnia 1995 z ośmiu pozostałych konkursów wygrał trzy, a raz był drugi. 31 grudnia 1995 będąc liderem Pucharu Świata oraz Turnieju Czterech Skoczni upadł na treningu przed kwalifikacjami do konkursu w Garmisch-Partenkirchen. Doznał złamania obojczyka oraz pięciu żeber, przez co zmuszony był do wycofania się z dalszej części turnieju, tracąc szansę na zwycięstwo w klasyfikacji generalnej. Kontuzja zmusiła go do opuszczenia aż 13 konkursów Pucharu Świata. Do rywalizacji powrócił 28 lutego 1996 w Kuopio, zajmując szóste miejsce, 1 marca 1996 w Lahti był drugi, 9 marca 1996 w Harrachovie zajął czwartą lokatę, a ostatnie dwa konkursy sezonu, w Falun i Oslo, kończył poza czołową dziesiątką. Cały sezon 1995/1996 zakończył na szóstym miejscu w klasyfikacji generalnej, z dorobkiem 914 punktów w 15 konkursach. Zdobywca Kryształowej Kuli, Austriak Andreas Goldberger, zgromadził ich 1416, z czego aż 893 pod nieobecność Laitinena. W bezpośredniej rywalizacji Fin okazał się więc lepszy o prawie 400 punktów.
W kolejnych sezonach nie zajmował tak wysokich miejsc. Po sezonie 1995/1996 tylko dwa razy stawał na podium zawodów Pucharu Świata. Pierwszy raz 18 stycznia 1997 w Sapporo, a drugi raz 8 grudnia 1997 w Villach. W sezonie 1996/1997 ośmiokrotnie plasował się w czołowej dziesiątce, ale na podium stanął tylko raz. Był między innymi szósty w Oberstdorfie, dziesiąty w Ga-Pa, piąty w Innsbrucku i dwunasty w Bischofshofen, co dało mu siódme miejsce w klasyfikacji końcowej 45. Turnieju Czterech Skoczni. Mistrzostwa świata w Trondheim w 1997 przyniosły mu kolejny złoty medal wywalczony drużynowo, chociaż w indywidualnych zawodach plasował się w trzeciej dziesiątce. Rok później zajął 22. miejsce na mistrzostwach świata w lotach w Oberstdorfie. W tym samym sezonie odbyły się także igrzyska olimpijskie w Nagano, gdzie wraz z kolegami z reprezentacji zajął piąte miejsce w konkursie drużynowym, a indywidualnie plasował się w końcówce drugiej dziesiątki. Jego ostatnią dużą imprezą były mistrzostwa świata w Ramsau w 1999, gdzie zajął 18. miejsce na normalnej skoczni oraz 23. miejsce na dużym obiekcie. W konkursie drużynowym Finowie z Laitinenem w składzie przegrali walkę o brązowy medal z reprezentantami Austrii i ostatecznie zajęli czwarte miejsce. Ostatni skok w zawodach Pucharu Świata oddał 12 marca 2000 na skoczni Holmenkollbakken w Oslo, kiedy zajął 25. miejsce. Następnie zakończył sportową karierę.
Mika Laitinen skakał na nartach firmy Atomic i używał butów Adidas.
Osiągnięcia.
Letnie Grand Prix.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)

</doc>
<doc id="477930" url="https://pl.wikipedia.org/wiki?curid=477930" title="Biblioteka Naukowa Polskiej Akademii Umiejętności i Polskiej Akademii Nauk w Krakowie">
Biblioteka Naukowa Polskiej Akademii Umiejętności i Polskiej Akademii Nauk w Krakowie

Biblioteka Naukowa PAU i PAN w Krakowie – agenda Polskiej Akademii Umiejętności w Krakowie powstała w 1856 roku. Zajmuje się gromadzeniem, opracowywaniem i udostępnianiem polskich i zagranicznych publikacji naukowych gromadzonych nieprzerwanie od połowy XIX w. Siedzibą biblioteki jest budynek Polskiej Akademii Umiejętności przy ul. Sławkowskiej 17 w Krakowie.
Historia.
1856–1872.
Biblioteka została założona na mocy statutu Towarzystwa Naukowego Krakowskiego (TNK) z 13 maja 1856 r. Od początku swego istnienia gromadziła polskie i zagraniczne publikacje naukowe, a także rękopisy, stare druki i mapy. W pierwszym okresie swojej działalności zbiory Biblioteki były udostępniane tylko członkom Towarzystwa. W 1871 r. zbiory Biblioteki liczyły 9180 druków i 570 rękopisów.
1873–1918.
Po przekształceniu TNK w Akademię Umiejętności w 1872, od 1873 r. Biblioteka funkcjonowała jako Biblioteka Akademii Umiejętności. W tym okresie nawiązała ona współpracę z pokrewnymi instytucjami zagranicznymi, co pozwoliło jej na prowadzenie ożywionej wymiany. W 1892 r. Biblioteka otworzyła czytelnię i tym samym zaczęła udostępniać zbiory badaczom niebędącym członkami Akademii.
W 1914 r. zbiory Biblioteki liczyły 44 108 druków, 778 map i atlasów, 1820 rękopisów i 330 dyplomów pergaminowych.
1918–1952.
W okresie międzywojennym Biblioteka przemianowanej na Polską Akademię Umiejętności instytucji rozwijała się prężnie. W tym czasie pozyskano nowe zbiory dzięki wymianie, zakupom oraz licznym darom i zapisom. W 1939 r. zbiory Biblioteki liczyły 196 000 druków i 2074 rękopisy.
W listopadzie 1939 r. Biblioteka została zamknięta przez władze okupacyjne, a księgozbiór został w całości przewieziony do Biblioteki Jagiellońskiej, gdzie włączono go do kolekcji Staatsbibliothek Krakau. Dzięki temu, Biblioteka poniosła w wyniku działań wojennych stosunkowo niewielkie straty, które objęły ok. 7,5 tys. tomów, w większości wypożyczonych przed wybuchem wojny do innych instytucji naukowych, gdzie uległy zniszczeniu, a także 17 rękopisów, 2 dyplomy oraz nieokreśloną liczbę rycin.
W latach 1948–1952 księgozbiór sukcesywnie wracał z Biblioteki Jagiellońskiej do budynku przy ul. Sławkowskiej 17.
1953–1999.
W roku 1953 majątek Polskiej Akademii Umiejętności został skonfiskowany. Biblioteka została przejęta przez nowo utworzoną Polską Akademię Nauk. W okresie PRL działała jako Biblioteka PAN w Krakowie. W tym czasie kontynuowano prace nad katalogowaniem zbiorów (m.in., od 1962 r., systematycznie ukazywały się kolejne tomy "Katalogu Rękopisów", a od 1987 r. "Katalogu Rycin") oraz rozpoczęto, z inicjatywy Biblioteki Narodowej, mikrofilmowanie zbiorów rękopiśmiennych.
W roku 1989, po reaktywacji Polskiej Akademii Umiejętności, instytucja ta podjęła starania o odzyskanie swej dawnej własności. 20 października 1999 roku, po pertraktacjach, podpisane zostało porozumienie o utworzeniu placówki pod nazwą: Biblioteka Naukowa Polskiej Akademii Umiejętności i Polskiej Akademii Nauk w Krakowie.
2000-.
W XXI w. Biblioteka Naukowa Polskiej Akademii Umiejętności i Polskiej Akademii Nauk w Krakowie zajmuje się gromadzeniem, opracowaniem i udostępnianiem zbiorów, opieką nad Gabinetem Rycin PAU oraz zbiorami specjalnymi. W 1991 r. rozpoczęto katalogowanie elektroniczne nowych książek, sukcesywnie prowadzone są też prace retrospektywne katalogujące książki XIX- i XX-wieczne. Od 2011 r. do katalogu elektronicznego wprowadzane są również stare druki. Kontynuowane są też prace nad katalogami rękopisów i rycin. Biblioteka zajmuje się też działalnością wydawniczą, wystawienniczą i digitalizacyjną, które mają popularyzować jej zbiory.
Zbiory.
Czasopisma i książki XIX-XXI w..
Od 1856 r. Biblioteka gromadzi dzieła z zakresu nauk humanistycznych i przyrodniczych. Wśród zbiorów Biblioteki znajduje się także kompletny zasób wydawnictw jej macierzystych instytucji: Towarzystwa Naukowego Krakowskiego, Akademii Umiejętności i Polskiej Akademii Umiejętności oraz krakowskiego oddziału Polskiej Akademii Nauk. Uzupełniają ją monografie ze wszystkich dziedzin wiedzy, gromadzone dzięki darom członków i członków korespondentów. Aktualnie (stan na koniec 2017 r.) Biblioteka posiada 213 345 wol. wydawnictw zwartych i 347 672 wol. wydawnictw ciągłych.
Gabinet Rycin.
W 1935 r. PAU utworzyła w oparciu o gromadzone od XIX w. zbiory graficzne Gabinet Rycin. Podstawę zasobu nowej jednostki organizacyjnej stanowiły ryciny przekazane z Biblioteki Polskiej w Paryżu oraz zakupiona w 1929 r. kolekcja rodziny Moszyńskich. W 1954 r. Gabinet Rycin został włączony do struktur Biblioteki PAN w Krakowie jako jej Dział Zbiorów Graficznych a po odzyskaniu zasobów przez PAU funkcjonuje w strukturach Biblioteki pod nazwą „Gabinet Rycin PAU”.
Kolekcja Gabinetu Rycin obejmuje przede wszystkim zbiory nowożytnej grafiki północnoeuropejskiej. Najliczniejszy zespół stanowi grafika niderlandzka (flamandzka, przede wszystkim antwerpska, oraz holenderska). Poczesne miejsce w zbiorach Gabinetu Rycin zajmuje XV- i XVI-w. grafika niemiecka. Wśród rycin francuskich przeważają prace XVII-XVIII w., a wśród dzieł angielskich grafiki XVIII w., w tym bogaty zespół mezzotint i rycin barwnych. Nowożytną grafikę włoską ukazują przekrojowo dzieła XV-XVIII w. Kolekcję uzupełniają zespoły grafiki polskiej, czeskiej, rosyjskiej, hiszpańskiej i szwajcarskiej z XVI-XIX wieku.
Zbiory Specjalne.
W Zbiorach Specjalnych biblioteki są gromadzone, opracowywane i udostępniane rękopisy, dyplomy pergaminowe, fotografie, pocztówki, stare druki, mapy, atlasy i druki ulotne.
Rękopisy.
Gromadzenie rękopisów rozpoczęło Towarzystwo Naukowe Krakowskie od 1856 roku, z chwilą odłączenia się od Uniwersytetu Jagiellońskiego i założenia własnej biblioteki. Na ukształtowanie właściwego zasobu w dużym stopniu wpłynęły inicjatywy kolekcjonerskie i wystawiennicze Towarzystwa oraz ranga naukowa i ogólnopolski zasięg oddziaływania późniejszej Akademii Umiejętności, skutkujące licznym napływem darów rękopiśmiennych, nie tylko z Galicji, ale i z pozostałych dwóch zaborów. Darowizny do czasów obecnych pozostają głównym źródłem powiększania zasobu, co sprawia, że jest on dość różnorodny. Tworzą go m.in.: źródła do historii politycznej, gospodarczej, społecznej, Kościoła, prawa, literatury, teatru, sztuki i muzyki ze szczególnym uwzględnieniem "cracovianów "i Małopolski.
Zbiór rękopisów liczy ponad 16 608 jednostek rękopiśmiennych (stan na koniec 2017). Zapoczątkowały go kolekcje rękopisów XIX-w. badaczy (m.in. Jana Wincentego Smoniewskiego, Michała Konarskiego, Ferdynanda Kojsiewicza, Ambrożego Grabowskiego, Cypriana Walewskiego, Jana Ambrożego Wadowskiego, Franciszka Paszkowskiego, Bolesława Ulanowskiego i Hieronima Łopacińskiego) oraz spuścizny uczonych, literatów, polityków, czy artystów (m.in. Joachima Lelewela, Jana Chrzciciela Albertrandy, Jerzego Samuela Bandtkie, Teofila Lenartowicza, Antoniego Zygmunta Helcla, Józefa Majera, Oskara Kolberga, Hanny Rudzkiej-Cybisowej, Józefa Hieronima Retingera, Jana Fijałka, Bronisława Piłsudskiego, czy Jana Łosia oraz archiwa rodzinne: Chodkiewiczów, Czartoryskich, Jabłonowskich, Lubomirskich, Łubieńskich, Ossolińskich, Poniatowskich, Potockich, Rzewuskich, Sapiehów, Szembeków, Tyszkiewiczów, Walewskich, Wiśniowieckich, Załuskich). Spośród archiwów urzędów i instytucji w gronie najważniejszych znajdują się materiały Komisji Historycznej PAU, zawierające odpisy z, niekiedy niezachowanych, źródeł do historii Polski (XVI-XIX w.) z archiwów i bibliotek zagranicznych, odpisy do kodeksu dyplomatycznego Polski, laudów sejmikowych i innych materiałów źródłowych zgrupowanych w zespołach: „Hosiana”, „Prussica”, Teki Cieszkowskiego, Teki Kurpiela, Teki Londyńskie, Teki Niecia, Teki Paryskie, Teki Pawińskiego (akta sejmików ziemskich), Teki Rzymskie, Teki Staszewskiego (materiały dotyczące powstań listopadowego i styczniowego oraz dziejów Księstwa Warszawskiego), Teki Ulanowskiego, Teki Waliszewskiego, Teki Wołyńskiego, Teki Zielińskiego (materiały dotyczące działalności Stronnictwa Narodowego).
Zbiór rękopisów jest nieustannie uzupełniany kolejnymi darami. W XXI w. wzbogacił się o spuścizny: Wawrzyńca Dayczaka i Marii Dayczak-Domanasiewicz, Leszka Dutki, Jerzego Gota, Jerzego Świecimskiego, archiwum rodziny Żulińskich, przekazane przez Annę Żulińską-Dutka oraz ofiarowaną przez Bożenę Wyrozumską kolekcję filatelistyczną z okresu stanu wojennego.
Z zespołu rękopiśmiennego wydzielony został zbiór średniowiecznych i nowożytnych dokumentów pergaminowych liczący ponad 600 sygnatur oraz druków ulotnych zawierający ok. 11 tys. obiektów.
Stare Druki.
W Bibliotece znajduje się obecnie ponad 17 000 dzieł wydanych w XV-XVIII w. Większość z nich stanowią dzieła naukowe z zakresu nauk humanistycznych i matematyczno-przyrodniczych. Uzupełnia je bogata kolekcja książek o sztuce: traktatów architektonicznych, biografii artystycznych oraz dzieł z zakresu XVIII-wiecznego starożytnictwa i prahistorii sztuki. Prócz tego w kolekcji Biblioteki poczesne miejsce zajmują dzieła teologiczne, liturgiczne i dewocyjne. Interesujące są też zbiory konstytucji sejmowych z XVI-XVIII w., druków urzędowych i ulotnych, w tym unikatowa kolekcja XVIII-wiecznych polskich polemik politycznych stanowiąca źródło do badań ostatnich lat Rzeczypospolitej. Na uwagę zasługuje niewielki, ale ciekawy zespół druków zawiązanych z odsieczą wiedeńską, liczne staropolskie mowy pogrzebowe i kazania żałobne, a także kolekcja "scandinavianów" przekazanych Bibliotece przez sztokholmskiego antykwariusza Henryka Bukowskiego obejmująca dzieła z zakresu historii i kultury Półwyspu Skandynawskiego. Większość z nich pochodzi z darów uczonych i kolekcjonerów. Są to m.in. zbiory Jana Wincentego Smoniewskiego, Juliana Bayera, Floriana Sawiczewskiego, Cypriana Walewskiego, Maksymiliana Marszałkowicza. Dzięki takiej proweniencji do biblioteki trafiły cenne, niejednokrotnie wręcz unikatowe egzemplarze starych druków z polskich i zagranicznych oficyn.
Perłą kolekcji Biblioteki jest zbiór 155 inkunabułów, które szczegółowo opisano w wydanym w 2015 r. katalogu. W większości pochodzą one z biblioteki krakowskiego klasztoru kanoników regularnych i z tego powodu przeważają wśród nich dzieła o tematyce teologicznej, filozoficznej i religijnej.
Kartografia.
Zbiór kartograficzny Biblioteki Naukowej PAU i PAN w Krakowie liczy 12 226 atlasów, map i planów, o bardzo zróżnicowanej tematyce od map historycznych po najnowsze opracowania. Znajdują się w nim nowożytne atlasy i mapy najsłynniejszych kartografów europejskich (m.in. Sebastiana Münstera, Abrahama Orteliusa, Gerarda Mercatora, rodziny Blaeu i Hondiusów, Matthäusa Meriana, Erika Dahlbergha, Guillauma le Vasseur de Beauplana, Tobiasa Mayera). Wśród map XVIII-w. wyróżniają się trzy polonika: zespół map województw Rzeczypospolitej wykonanych przez Karola Perthéesa na zlecenie Stanisława Augusta Poniatowskiego, opracowana przez Giovanniego Rizzi-Zannoniego "Carte de Pologne", wydana nakładem Józefa Aleksandra Jabłonowskiego w końcu XVIII w. oraz unikatowy egzemplarz dwubarwnej mapy odbitej na płótnie: "Neue Landcharte des Koenigreichs Pohlen, Grosherzogthums Lithauen, und des Koenigreichs, und Herzogthums Westpreusse"n z 1775 r. W kolekcji znajduje się też jeden z trzech zachowanych na świecie egzemplarzy "Carte d'Amerique divisée en ses principaux pays" Jeana Cloueta z wydania paryskiego z 1785 r.
Mapy i atlasy XIX-w. dotyczą przede wszystkim ziem dawnej Rzeczypospolitej, jak opracowana przez Stanisława Staszica "Carta geologica totius Poloniae" z 1806 r., "Atlas statystyczny Polski" Stanisława Platera (Poznań, 1827), mapy historyczne Joachima Lelewela, liczne plany Krakowa oraz "Atlas Geologiczny Galicji", wydawany przez Akademię Umiejętności w latach 1887–1912. Istotną część kolekcji stanowią też dzieła wspierających TNK i AU emigrantów, m.in. Ignacego Domeyki i Wojciecha Chrzanowskiego.
Wśród dzieł XX-wiecznych należy wymienić zbiór "americanów": wieloarkuszowych map topograficznych Stanów Zjednoczonych, wydawanych przez U.S. Geological Survey w latach 1885–1945 oraz map geologicznych Kanady, wydawanych przez Geological Survey of Canada w latach 1978–1980.
W zbiorach Biblioteki przechowywane są trzy egzemplarze opracowanych przez Karola Buczka "Monumenta Poloniae Cartographica". Prawie cały nakład tego, wydanego przez PAU w 1939 r. dzieła został zniszczony przez okupanta niemieckiego.
Działalność.
Publikacje.
Biblioteka wydaje katalogi swoich zbiorów: rękopisów (1906-), dokumentów pergaminowych (1966–1970), rycin (1987–), map i atlasów (1959, 1966, 2010), inkunabułów (2015) oraz mikrofilmów (1976, 1995). Ponadto, od 1955 r. ukazuje się „Rocznik Biblioteki Naukowej PAU i PAN w Krakowie (w latach 1955–1999 pod nazwą „Rocznik Biblioteki PAN w Krakowie”). W 2006 r., z okazji 150-lecia istnienia Biblioteki opublikowano bibliografię zawartości rocznika i innych publikacji Biblioteki pt. "Wydawnictwa biblioteki 1856–2006" opracowaną przez Małgorzatę Kremer i Annę Srokę.
Wystawy.
Biblioteka organizuje i współorganizuje wystawy rycin, rękopisów i druków w oparciu o swoje zbiory. We współpracy z Międzynarodowym Centrum Kultury w Krakowie organizowane są od 1995 wystawy grafik z Gabinetu Rycin: "Francesco Bartolozzi" (1995), "Arcydzieła grafiki XV i XVI wieku" (1997), "Rembrandt, Rubens i inni" (1999), "Hogarth i jego wiek" (2001), "Siedem grzechów głównych" (2004), "Rembrandt i konkurenci" (2006), "Wina i kara. Sprawiedliwość w grafice europejskiej XVI-XIX w." (2008), "My i oni. Zawiła historia odmienności" (2011), "Praca kobiety nigdy się nie kończy" (2013), "Tempus fugit. O czasie i przemijaniu" (2016). We współpracy z Archiwum Nauki PAN i PAU organizowane są od 2010 r. wystawy dzieł grafiki XX i XXI w. ze zbiorów Gabinetu Rycin: "Hic liber mihi est – ekslibrisy uczonych i instytucji naukowych" (2010), "Secesja, Młoda Polska, Art Déco. Ekslibrisy ze zbiorów Biblioteki Naukowej PAU PAN w Krakowie" (2011), "Krzysztof Skórczewski. Kolekcja miedziorytów z lat 2010–2014" (2015), "Krzysztof Skórczewski – Miedzioryty" (2016), "Bogna Krasnodębska-Gardowska (1900–1986)" (2017), "Seria oryginalnych grafik artystów polskich w opracowaniu Aliny Kalczyńskiej 1984–2014" (2018).
Projekty.
W Bibliotece prowadzone są prace nad katalogowaniem zasobu, badaniem proweniencji, digitalizacją (PAUart, od 2014 r.) i konserwacją.
Linki zewnętrzne.
Oficjalna strona Biblioteki
Katalog elektroniczny Biblioteki

</doc>
<doc id="477931" url="https://pl.wikipedia.org/wiki?curid=477931" title="Kompleks Damoklesa">
Kompleks Damoklesa

Kompleks Damoklesa − zazdroszczenie innym sukcesów oraz szczęścia, połączone z idealizowaniem warunków ich życia, przy poczuciu niesprawiedliwości i niezadowoleniu z własnego życia.
Pierwowzorem był Damokles, pochlebca Dionizjosa Starszego, tyrana Syrakuz (405-367 p.n.e.). Ten, aby unaocznić swój prawdziwy los Damoklesowi, który nazywał go "najszczęśliwszym ze śmiertelników", pozwolił mu na jeden dzień korzystać z uroków życia władcy, lecz kazał zawiesić ostry miecz na końskim włosie tak, aby podczas wieczornej uczty wisiał nad głową Damoklesa.

</doc>
<doc id="477938" url="https://pl.wikipedia.org/wiki?curid=477938" title="Mika Antero Laitinen">
Mika Antero Laitinen



</doc>
<doc id="477941" url="https://pl.wikipedia.org/wiki?curid=477941" title="Hołd pruski (obraz Jana Matejki)">
Hołd pruski (obraz Jana Matejki)

Hołd pruski – obraz olejny Jana Matejki namalowany w latach 1879–1882 w Krakowie. Przedstawia hołd pruski złożony przez Albrechta Hohenzollerna dnia 10 kwietnia 1525 na krakowskim Rynku Głównym.
Hołd pruski to obraz mający uwidocznić wielkość Polski, świetność jej kultury i sprawiedliwość jej królów. Matejko zaczął go malować w Wigilię 1880. Po ukończeniu 7 października 1882, w czasie posiedzenia Sejmu Krajowego we Lwowie, obraz został podarowany przez Matejkę krajowi dla zapoczątkowania zbiorów mającego się odrodzić Zamku Królewskiego na Wawelu.
Wystawiany był w Krakowie, Lwowie i Warszawie. Prezentowano go także w Berlinie, Rzymie, Paryżu, Wiedniu i Budapeszcie. Do Krakowa powrócił w 1885. Zamek Królewski na Wawelu w tym czasie zajmowało wojsko austro-węgierskie. Zdecydowano, że obraz będzie tymczasowo eksponowany w Sukiennicach.
Obecnie dzieło jest depozytem Zamku Królewskiego na Wawelu w Muzeum Narodowym w Krakowie. Eksponowane jest w krakowskich Sukiennicach, w tzw. "Sali Siemiradzkiego". Od 12 czerwca 2008 do momentu zakończenia prac remontowych w Sukiennicach obraz poddawany był renowacji i eksponowano go na Wawelu, obecnie natomiast znajduje się w Galerii Sztuki Polskiej XIX wieku w Sukiennicach. Hołd pruski przeszedł kilka zabiegów konserwatorskich: po raz pierwszy poddano go konserwacji w 1915, następnie w 1938. Po wybuchu II wojny światowej we wrześniu 1939 obraz został ukryty w podziemiach kościoła św. Katarzyny w Zamościu (dzięki staraniom tamtejszego rektora ks. dr. Wacława Staniszewskiego), gdzie później uległ uszkodzeniu. W 1945 przechodził kolejną konserwację, a w 1974 raz jeszcze znalazł się w rękach konserwatorów przed wyjazdem na wystawę do Moskwy. Ostatnia konserwacja została przeprowadzona w latach 2006–2008.
Postacie historyczne na obrazie.
W centrum obrazu umieszczone są postacie króla Zygmunta I Starego i klęczącego przed nim Albrechta Hohenzollerna. Zygmunt August przedstawiony został jako 5-letni chłopczyk ubrany w czerwoną sukienkę podtrzymywany przez Piotra Opalińskiego, ochmistrza dworu. Jako Opalińskiego sportretował Matejko profesora historii Uniwersytetu Jagiellońskiego Józefa Szujskiego. Matejko sportretował 31 postaci ówczesnego życia politycznego. Oto niektóre z nich:
W lewym dolnym rogu obrazu z dokumentem opatrzonym królewską pieczęcią stoi Bartolommeo Berrecci – architekt i twórca renesansowego zamku królewskiego na Wawelu. Jego twarz to jeden z dwóch na obrazie autoportretów Jana Matejki. Drugi to twarz królewskiego błazna Stańczyka.
Kształty budowli na Rynku Głównym utrwalone na obrazie są niezgodne ze stanem faktycznym. Matejko namalował fragment Sukiennic już w stylu renesansowym, chociaż taką formę przybrały one dopiero w roku 1555 po pożarze, który strawił budowlę w jej dawnym, gotyckim stylu.

</doc>
<doc id="477945" url="https://pl.wikipedia.org/wiki?curid=477945" title="Koszyk (www)">
Koszyk (www)

Koszyk – element oprogramowania sklepów internetowych. Zastosowanie koszyka internetowego polega na tym samym, co zwykłego koszyka na zakupy. Klient przeglądający ofertę sklepu wybiera produkty (które chce zamówić) i dodaje je do koszyka.
Dodawanie ("wrzucanie") produktów do koszyka następuje przez wciśnięcie odpowiedniego przycisku, czy hiperłącza. Klient sklepu ma możliwość w dowolnym momencie przetworzyć dane z koszyka na treść zamówienia, które jest wysyłane do obsługi sklepu internetowego. W większości implementacji kupujący ma też możliwość usuwania produktów z koszyka oraz zmiany liczby zamawianych sztuk (jeśli dostępna jest dana ilość towaru).
Jednym ze sposobów realizacji takiego koszyka jest użycie mechanizmu sesji, który umożliwia czasowe przechowywanie danych klienta.

</doc>
<doc id="477946" url="https://pl.wikipedia.org/wiki?curid=477946" title="Wallace Breen">
Wallace Breen



</doc>
<doc id="477947" url="https://pl.wikipedia.org/wiki?curid=477947" title="Makrelowce">
Makrelowce

Makrelowce (Scombroidei), tuńczykowce (Thunnoidei) – podrząd ryb okoniokształtnych (Perciformes) obejmujący gatunki pelagiczne strefy umiarkowanej i tropikalnej, charakteryzujące się ciałem wrzecionowatego kształtu z cienkim, ale mocnym trzonem ogonowym, zakończonym półksiężycowatą płetwą ogonową. Po obu bokach ogona zwykle obecna jest stępka. Na trzonie ogonowym często występują dodatkowe płetewki. Kości górnoszczękowe są zrośnięte ze sobą i połączone z międzyszczękowymi. W stanie kopalnym makrelowce są znane z pokładów eocenu. Mają bardzo duże znaczenie gospodarcze i użytkowe.
Do tej grupy należą gatunki przystosowane do pływania z dużą prędkością, prawdopodobnie najszybsze wśród ryb – niektóre są w stanie osiągać na krótkich odcinkach prędkości od 60 do 100 km/h.
Klasyfikacja.
Do makrelowców zaliczane są współcześnie żyjące rodziny:
oraz kilka wymarłych, m.in.:
Nelson (i wcześniejsi autorzy) zalicza także do tej grupy rodziny:
przez innych zaliczane do odrębnego podrzędu Xiphioidei. 

</doc>
<doc id="477948" url="https://pl.wikipedia.org/wiki?curid=477948" title="Jestem bogiem">
Jestem bogiem



</doc>
<doc id="477949" url="https://pl.wikipedia.org/wiki?curid=477949" title="Doktor Breen">
Doktor Breen



</doc>
<doc id="477954" url="https://pl.wikipedia.org/wiki?curid=477954" title="Żuwakowce">
Żuwakowce

Żuwakowce (Stromateoidei) - podrząd ryb okoniokształtnych.
Zobacz wykaz rodzin zaliczanych do żuwakowców.

</doc>
<doc id="477956" url="https://pl.wikipedia.org/wiki?curid=477956" title="Generalny inspektor sił zbrojnych">
Generalny inspektor sił zbrojnych



</doc>
<doc id="477957" url="https://pl.wikipedia.org/wiki?curid=477957" title="Upadek (jezioro)">
Upadek (jezioro)

Upadek – jezioro w Polsce położone w województwie warmińsko-mazurskim, w powiecie szczycieńskim, w gminie Jedwabno.
Powierzchnia – ok. 2 ha. Jezioro otwarte, wpływa do niego niewielka struga z Jeziora Małszewskiego
Bardzo małe jezioro, położone z dala od zabudowań. Często nie jest podpisywane na mapach. Jest stale zasilane wodą z dużo większego zbiornika. Rzadko się zdarza, że z dużego jeziora wypływa ciek wodny do zbiornika stukrotnie od niego mniejszego. Woda ta zasila jezioro i znika pod powierzchnią ziemi.
Najbliższa wieś to Małszewo. Dojazd ze Szczytna drogą krajową nr 58 do Jedwabna i dalej na północ do Burdąga i Małszewa, a następnie drogami gruntowymi na zachód.

</doc>
<doc id="477958" url="https://pl.wikipedia.org/wiki?curid=477958" title="Akt konstytutywny">
Akt konstytutywny

Akt konstytutywny – akt prawny mający charakter twórczy tworzący, zmieniający lub znoszący stosunek prawny. Zmiana ta następuje z mocy samego aktu "ex nunc" w momencie, w którym akt ten staje się ostateczny (np. w momencie uprawomocnienia się orzeczenia sądowego).

</doc>
<doc id="477959" url="https://pl.wikipedia.org/wiki?curid=477959" title="Anastomoza (grzyby)">
Anastomoza (grzyby)

Anastomoza – krótkie, poprzeczne lub ukośne połączenie pomiędzy dwiema sąsiednimi blaszkami, fałdami lub żeberkami na owocniku grzybów owocnikowych. Występowanie anastomoz lub ich brak jest cechą pomocną przy oznaczaniu niektórych gatunków grzybów. Niekiedy gęsta sieć anastomoz może utworzyć na owocniku gęstą siateczkę.
Anastomozą u grzybów nazywa się także krótkie połączenie pomiędzy strzępkami, parafizami, rzadziej między owocnikami.

</doc>
<doc id="477963" url="https://pl.wikipedia.org/wiki?curid=477963" title="Faszysta">
Faszysta



</doc>
<doc id="477965" url="https://pl.wikipedia.org/wiki?curid=477965" title="Ostroszowce">
Ostroszowce

Ostroszowce (Trachinoidei) – podrząd ryb okoniokształtnych.
Klasyfikacja.
Rodziny zaliczane do tego podrzędu:
Ammodytidae – Champsodontidae – Cheimarrhichthyidae – Chiasmodontidae – Creediidae – Leptoscopidae – Percophidae – Pholidichthyidae – Pinguipedidae – Trachinidae – Trichodontidae – Trichonotidae – Uranoscopidae 

</doc>
<doc id="477973" url="https://pl.wikipedia.org/wiki?curid=477973" title="Węgorzycowce">
Węgorzycowce

Węgorzycowce (Zoarcoidei) - podrząd ryb okoniokształtnych.
Zobacz wykaz rodzin zaliczanych do węgorzycowców.

</doc>
<doc id="477978" url="https://pl.wikipedia.org/wiki?curid=477978" title="Bad Mitterndorf">
Bad Mitterndorf

Bad Mitterndorf – uzdrowiskowa gmina targowa w środkowej Austrii, w kraju związkowym Styria, w powiecie Liezen. Ośrodek narciarski. Liczy 4911 mieszkańców (1 stycznia 2015).
Współpraca.
Miejscowość partnerska:

</doc>
<doc id="477981" url="https://pl.wikipedia.org/wiki?curid=477981" title="Strefa Benioffa">
Strefa Benioffa

Strefa Benioffa (strefa Benioffa-Wadatiego) - obszar aktywności sejsmicznej związany z łukami wyspowymi i aktywnymi krawędziami kontynentalnymi. Jest to płaska, nachylona strefa wewnątrz Ziemi, na której znajdują się ogniska trzęsień ziemi, o ogniskach położonych w dużym zakresie głębokości (od płytkich do najgłębszych, czyli do ok. 700 km). Utożsamiana jest z górną powierzchnią płyty litosfery ulegającej subdukcji.
Strefy te zostały odkryte niezależnie przez dwóch sejsmologów, Amerykanina Hugo Benioffa i Japończyka Kiyoo Wadati.

</doc>
<doc id="477985" url="https://pl.wikipedia.org/wiki?curid=477985" title="Pierścienica">
Pierścienica

Pierścienica – szczyt w Górach Świętokrzyskich, w Paśmie Posłowickim, o wysokości 367 m n.p.m. Rozpościera się stąd szeroka panorama na miasto Kielce.
Przez górę przechodzi niebieski szlak turystyczny z Chęcin do Łagowa. Dolna stacja wyciągu narciarskiego jest punktem początkowym żółtego szlaku spacerowego wokół Kielc. Górna stacja wyciągu narciarskiego jest punktem początkowym czarnego szlaku turystycznego prowadzącego na ulicę Szczepaniaka w Kielcach.
Pierścienicę potocznie nazywa się „Skocznią” ze względu na nieistniejącą już skocznię narciarską o punkcie konstrukcyjnym K-60, wykorzystywaną przez skoczków Budowlanych Kielce. Zaniedbania ze strony opiekunów obiektu doprowadziły do jej częściowego zniszczenia. 19 września 2006 skocznia została zburzona. 
Na Pierścienicy znajduje się obecnie narciarska trasa zjazdowa o długości 500 m, przeznaczona dla początkujących narciarzy. Trasa ma szerokość od 50 do 22 m, różnica poziomów wynosi 58 m. Stok jest oświetlony, naśnieżany i ratrakowany. Na górę można wjechać podwójnym wyciągiem orczykowym.
U podnóża góry rozciąga się Stadion Leśny – kompleks parkowo-leśny służący Kielczanom jako miejsce wypoczynku.
Na północnym stoku ustawiono pomnik poświęcony ok. 1000 osobom pomordowanym przez Niemców w latach 1939–1944.

</doc>
<doc id="477990" url="https://pl.wikipedia.org/wiki?curid=477990" title="Grzyb owocnikowy">
Grzyb owocnikowy

Grzyb owocnikowy – grzyb wytwarzający owocniki. Grzybami owocnikowymi jest większość gatunków grzybów wyższych należących do klasy podstawczaków i workowców. Wśród grzybów owocnikowych wyróżnia się jeszcze grzyby kapeluszowe, u których owocnik zróżnicowany jest na kapelusz i trzon.

</doc>
<doc id="477991" url="https://pl.wikipedia.org/wiki?curid=477991" title="Iza">
Iza



</doc>
<doc id="478000" url="https://pl.wikipedia.org/wiki?curid=478000" title="Szeherezada (suita symfoniczna)">
Szeherezada (suita symfoniczna)

Szeherezada – suita skomponowana przez Nikołaja Rimskiego-Korsakowa w 1888. 
Jest to utwór programowy. Program ów osnuty jest na arabskich baśniach z tysiąca i jednej nocy. Poszczególne części nawiązują do treści opowiadanych przez Szeherezadę.
"Sheherezada" ma 4 części:
Przez wszystkie części przewijają się dwa podstawowe tematy: sułtana (surowy, groźny, posępny, przedstawiany w niskich tonach) oraz Szeherezady (ornamentalny, dużo ozdobników o wschodnim kolorycie, oparty na skali wschodniej). We wstępie tematy przeciwstawiają się sobie, a w zakończeniu już są zgodne.
Zobacz też: balet "Szeherezada (balet)".

</doc>
<doc id="478001" url="https://pl.wikipedia.org/wiki?curid=478001" title="Rygor natychmiastowej wykonalności">
Rygor natychmiastowej wykonalności

Rygor natychmiastowej wykonalności − atrybut nieostatecznej decyzji administracyjnej lub nieprawomocnego orzeczenia sądowego; nadawany, gdy za natychmiastowym wykonaniem takiej decyzji lub orzeczenia przemawia szczególnie ważny interes społeczny.
Zgodnie z art. 333 § 1 kodeksu postępowania cywilnego, sąd może nadać rygor natychmiastowej wykonalności:
1. z urzędu - obowiązkowo, gdy:
1) zasądza alimenty - co do rat płatnych po dniu wniesienia powództwa, a co do rat płatnych przed wniesieniem powództwa za okres nie dłuższy niż za trzy miesiące;
2) zasądza roszczenie uznane przez pozwanego;
3) wyrok uwzględniający powództwo jest zaoczny.
- fakultatywnie - gdy:
1) zasądza należność z wekslu, czeku, warrantu, rewersu, dokumentu urzędowego lub dokumentu prywatnego, którego prawdziwość nie została zaprzeczona
2) uwzględnia powództwo o naruszenie posiadania.
2. na wniosek - gdyby opóźnienie wykonania wyroku, nadającego się do wykonania w drodze egzekucji, uniemożliwiało lub znacznie utrudniało wykonanie wyroku albo narażało powoda na szkodę.
Zgodnie z art. 108 § 1 i 2 kodeksu postępowania administracyjnego decyzji, od której można złożyć odwołanie, może być nadany rygor natychmiastowej wykonalności, gdy jest to niezbędne ze względu na ochronę zdrowia lub życia ludzkiego albo dla zabezpieczenia gospodarstwa narodowego przed ciężkimi stratami bądź też ze względu na inny interes społeczny lub wyjątkowo ważny interes strony. W tym ostatnim przypadku organ administracji publicznej może, wydając postanowienie, zażądać od strony stosownego zabezpieczenia. Rygor natychmiastowej wykonalności można nadać decyzji również po jej wydaniu. Wówczas organ wydaje postanowienie zaskarżalne zażaleniem.

</doc>
<doc id="478007" url="https://pl.wikipedia.org/wiki?curid=478007" title="Eleotrowate">
Eleotrowate

, (Eleotridae) - rodzina ryb okoniokształtnych.
Występowanie : głównie tropikalne i subtropikalne wody słone, słonawe i słodkie.
Klasyfikacja.
Rodzaje zaliczane do tej rodziny są zgrupowane w podrodzinach Butinae, Eleotrinae:
"Allomogurnda" — "Belobranchus" — "Bostrychus" — "Bunaka" — "Butis" — "Calumia" — 
"Dormitator" — "Eleotris" — "Erotelis" — "Fagasa" — "Giuris" — "Gobiomorphus" — "Gobiomorus" — "Grahamichthys" — "Guavina" — "Hemieleotris" — "Hypseleotris" — "Incara" — "Kimberleyeleotris" — "Kribia" — "Leptophilypnus" — "Microphilypnus" — "Mogurnda" — "Odonteleotris" — "Ophiocara" — "Oxyeleotris" — "Parviparma" — "Philypnodon" — "Pogoneleotris" — "Prionobutis" — "Ratsirakia" — "Tateurndina" — "Thalasseleotris" — "Typhleotris"

</doc>
<doc id="478009" url="https://pl.wikipedia.org/wiki?curid=478009" title="Święty Achacy">
Święty Achacy



</doc>
<doc id="478014" url="https://pl.wikipedia.org/wiki?curid=478014" title="Julius Schottländer">
Julius Schottländer

Julius Schottländer (ur. 16 marca 1835 w Ziębicach, zm. 1 stycznia 1911 we Wrocławiu) – niemiecki kupiec, właściciel dóbr ziemskich i filantrop pochodzenia żydowskiego.
Życiorys.
Po ukończeniu szkół rozpoczął działalność gospodarczą w rodzinnych Ziębicach jako handlarz wełną i zbożem. W 1859 założył ze swym szwagrem Louisem Pakully spółkę i przeniósł interesy do Wrocławia. W 1864 założył firmę handlową przy Karlstraße 2 (dziś Kazimierza Wielkiego). W latach 1864–1869 dzierżawił od miasta Młyn Średni ("Mittel-Mühle" – dziś nieistniejący, zlikwidowany w 1921; na jego miejscu przy dzisiejszym moście Pomorskim Południowym prowadzącym na Kępę Mieszczańską wybudowano w latach dwudziestych elektrownię wodną), w którym produkował olej spożywczy. Wkrótce zaczął skupować tereny w okolicy Wrocławia (m.in. we wsiach Kowale, Partynice, Wysoka, Suchy Dwór i innych), a także nieruchomości w mieście. Na kontrakcie zaopatrzeniowym dla szóstej armii pruskiej, który otrzymał w czasie wojny Prus z Austrią w 1866 i z Francją 1870–1871 wzbogacił się już na tyle, że mógł sobie bezpiecznie pozwolić na działalność filantropijną. Między innymi w części dóbr na południe od Wrocławia urządził park i przekazał w 1877 miastu (dziś Park Południowy), zatrzymując jako letnią posiadłość pobliskie tereny nad rzeką Ślęzą (dziś w pobliżu ul. Skrajnej na pograniczu Partynic i Kleciny), gdzie wybudował sobie rezydencję "Villa Ehrlich". Darowizna ta wpłynęła w znacznym stopniu na rozbudowę Wrocławia w kierunku południowym.
Przez kolejne lata inwestował w przemysł – młyny, cukrownie, cegielnie, cementownie – oraz w nieruchomości, w tym także w rolnicze posiadłości ziemskie. Schottländer był jedynym w Prusach Żydem – właścicielem ordynacji ziemskiej. W Ziębicach założył park miejski.
W rejonie dzisiejszego placu Grunwaldzkiego, na miejscu dawnego ogrodu zimowego Josefa Krolla, rozpoczął zabudowę miejską wytyczając w latach 1875–1879 ulice, które od imienia syna i bliżej niezidentyfikowanej osoby z rodziny nazwał "Paulstraße" i "Gertrudenstraße" (dziś ulice Michała Wrocławczyka i Benedykta Polaka). W 1890 przebudował cukrownię na Sołtysowicach i wkrótce po tym wycofał się z aktywności inwestycyjnej w przemyśle, nie zaprzestając jednak działalności charytatywnej. Ustanowił fundację z przeznaczeniem wsparcia m.in. wrocławskich Żydów, a także ufundował w 1896 Żydowski Dom Starców i w 1903 Żydowski Dom sióstr szpitalnych, oba przy dzisiejszej Alei Wiśniowej. Do czasu dojścia do władzy nazistów w 1934 Julius Schottländer był patronem głównej ulicy wiodącej do jego majętności w południowej okolicy miasta "Julius-Schottländer-Straße" – dziś Karkonoskiej.
Był synem kupca Löbela Schottländera i ojcem Paula Schottländera (1870–1938), mecenasa nauki, honorowego senatora Uniwersytetu Wrocławskiego. Juliusa Schottländera pochowano na Cmentarzu Żydowskim przy ul. Ślężnej we Wrocławiu w grobowcu, w którym wcześniej pochowano też jego rodziców Löbela i Henriettę, a później jego żonę Annę z domu Galewski (ur. 31 lipca 1846, zmarłą niespełna trzy tygodnie po mężu – 20 stycznia 1911), a następnie syna Paula.
Oddany do użytku w 1911 Dom Handlowy Juliusa Schottländera przy ul. Świdnickiej 32 róg placu Teatralnego nosił nazwę "St. Hieronymus"; przez pewien czas po wojnie jego wyższe kondygnacje zajmował akademik Uniwersytetu Wrocławskiego „Szklany Dom” z wejściem od pl. Teatralnego 8.

</doc>
<doc id="478019" url="https://pl.wikipedia.org/wiki?curid=478019" title="Alojzy Koziełek">
Alojzy Koziełek

Alojzy Koziełek (ur. 2 lutego 1879 w Jaroniowie zm. 20 listopada 1949 w Knurowie) – ksiądz katolicki.
Życiorys.
Urodził się 2 lutego 1879 r. w Jaroniowie k. Baborowa. Po ukończeniu szkoły powszechnej i gimnazjum studiował teologię i ekonomię społeczną na uniwersytetach we Wrocławiu i Monachium. Po otrzymaniu święceń kapłańskich 20 czerwca 1903 r., pełnił obowiązki wikarego w Katowicach, Pszczynie i Berlinie. W latach 1908–1923 był proboszczem w Szerokiej, a następnie w Miedźnej k. Pszczyny (1923–1928). W latach 1922–1923 pełnił obowiązki inspektora w śląskim kuratorium oświaty. 31 maja 1928 r. został proboszczem w parafii św. św. Cyryla i Metodego w Knurowie. Wraz z bratem ks. Janem w latach 1924 i 1932 brał czynny udział w kongresach pansłowiańskich odbywających się w Velehradzie. W czasie okupacji ukrywał się w okolicach Pszczyny oraz prawdopodobnie w Kochłowicach. Po zakończeniu II wojny światowej wrócił do Knurowa i dokończył budowę nowego kościoła, którego poświęcenie odbyło się 13 lipca 1948 r. Jest autorem pierwszej monografii Knurowa: "Knurów i Krywałd. Kronika na tle historii Ziemi Gliwickiej" (1937). 
Zmarł w Knurowie 20 listopada 1949 r. Tam też jest pochowany. 

</doc>
<doc id="478027" url="https://pl.wikipedia.org/wiki?curid=478027" title="MF Rogalin">
MF Rogalin

MF Rogalin (wcześniej "MF Aallotar") – prom pasażersko-samochodowy zbudowany w 1972 roku we Francji, dla armatora "Silja Line". Bliźniaczy statek pływał u tego samego armatora pod nazwą MF Regina.
Charakterystyka.
Statek o pojemności 984 miejsc pasażerskich, w tym 438 miejsc kabinowych (3 klasy) oraz 60 miejsc na tzw. fotelach lotniczych. Na dwupoziomowy pokład samochodowy zabierał do 147 samochodów osobowych ładowanych przez furtę dziobową i rufową. Obsługę gastronomiczną zapewniały: restauracja, cafeteria oraz bary – kawiarnia, pub, night club, sauna bar. Do dyspozycji pasażerów były również: basen wraz z sauną, salon fryzjerski, pokój zabaw dziecięcych, sala konferencyjna, kasyno oraz sklepy wolnocłowe. Komfort podróży zapewniały aktywne stabilizatory przechyłów. W latach osiemdziesiątych XX wieku był (nieoficjalnie) statkiem flagowym PŻB. Swoją karierę zakończył w 2003 roku, sprzedany do Indii na złom.
U polskiego armatora.
Od 1978 do 1999 roku pływał w PŻB pod banderą polską, a po 1999 roku w Polferries (PŻB) pod banderą Wysp Bahama, obsługując m.in. linie:
Wykonywał też rejsy wycieczkowe m.in. do: Helsinek, Sztokholmu, Göteborga, Kopenhagi, Travemünde, Leningradu (ZSRR).
W 1978 r. był jednym z miejsc akcji w serialu "07 zgłoś się" (odcinek "Złoty kielich z rubinami").
Wyczarterowywany do obcych armatorów, pływał na liniach:
W roku 1999 ze względów ekonomicznych armator (PŻB) zmienił banderę z polskiej na Wysp Bahama.

</doc>
<doc id="478028" url="https://pl.wikipedia.org/wiki?curid=478028" title="Okręty podwodne typu XIV">
Okręty podwodne typu XIV

Okręty podwodne typu XIV – zaopatrzeniowe okręty podwodne wykorzystywane podczas II wojny światowej przez niemiecką Kriegsmarine. Popularnie zwane "mlecznymi krowami" (niem. "Milchkuh" lub "Milchkühe" l.mn.)
Dostarczały paliwo, amunicję i części zamienne dla U-Bootów operujących daleko od baz w Europie. Pozwalało to na wydłużenie czasu, jaki zaopatrywane okręty mogły spędzić w morzu (rejsy z i do miejsc działania wypełniały około 2/3 misji okrętu). "Mleczne krowy" posiadały również warsztaty umożliwiające przeprowadzanie na morzu nawet skomplikowanych napraw. Nie były uzbrojone w torpedy, montowano na nich jedynie uzbrojenie przeciwlotnicze. Wybudowano łącznie tylko 10 takich jednostek. Marynarki wojenne sprzymierzonych intensywnie polowały na te okręty; co było ułatwione dzięki konieczności radiowego zaaranżowania spotkania z zaopatrywanym okrętem i w efekcie doprowadziło do zagłady wszystkich tego typu jednostek.

</doc>
<doc id="478032" url="https://pl.wikipedia.org/wiki?curid=478032" title="Pierścień z jednoznacznością rozkładu">
Pierścień z jednoznacznością rozkładu

Pierścień z jednoznacznością rozkładu, pierścień Gaussa, UFD (ang. "unique factorization domain") – pierścień przemienny, którego każdy element nieodwracalny może być przedstawiony jako iloczyn elementów pierwszych w "jednoznaczny" sposób, tzn. jednoznaczny co do permutacji czynników. Pierścienie te uogólniają pierścień liczb całkowitych w ten sposób, że spełniają one także tezę podstawowego twierdzenia arytmetyki.
Poniższy ciąg zawierań zbiorów obrazuje pewne szczególne przypadki pierścieni z jednoznacznością rozkładu:
Definicja.
Dziedzina całkowitości formula_1 nazywana jest pierścieniem z jednoznacznością rozkładu wtedy i tylko wtedy, gdy

</doc>
<doc id="478038" url="https://pl.wikipedia.org/wiki?curid=478038" title="Egipski Dżihad">
Egipski Dżihad

Egipski Dżihad Islamski – islamska organizacja terrorystyczna.
Charakterystyka.
Egipski Dżihad Islamski prowadzi działalność od końca lat 70. Jego głównym celem jest obalenie rządu w Kairze. Składa się z luźno powiązanych grup, tzw. "ankud". Jedna z nich ("Tanzim al-Jihad") dokonała udanego zamachu na prezydenta Sadata w październiku 1981 r., inna wywołała powstanie w Assiut, opanowując miasto w dniach 9-13 października 1981 r.
Na czele Egipskiego Dżihadu stoi Ajman al-Zawahiri, uważany za bliskiego współpracownika Osamy bin Ladena. Szejk Omar Abdel Rahman, skazany za udział w spisku, który doprowadził w lutym 1993 do zamachu bombowego na World Trade Center, jest duchowym przywódcą tego ugrupowania.
Ugrupowanie organizuje zamachy na przedstawicieli władz egipskich oraz ataki na obiekty egipskie i amerykańskie. Ma ono swoje odgałęzienia w Egipcie, Afganistanie, Jemenie, Pakistanie, Sudanie, Libanie i Wielkiej Brytanii.

</doc>
<doc id="478042" url="https://pl.wikipedia.org/wiki?curid=478042" title="Historyja prawdziwa o przygodzie żałosnej książęcia finlandzkiego Jana i królewny polskiej Katarzyny">
Historyja prawdziwa o przygodzie żałosnej książęcia finlandzkiego Jana i królewny polskiej Katarzyny

Historyja prawdziwa o przygodzie żałosnej Książęcia Jego M. Finlandzkiego Jana, już na ten czas Szweckiego, Gotskiego i Wandalskiego Krola, i Krolewny Jej M. Polskiej Katarzyny Małżonki jego – pierwsza polska historia Szwecji wydana anonimowo w 1570. Jej autorstwo przypisuje się Marcinowi Kromerowi, wykształconemu we Włoszech humaniście, dyplomacie i sekretarzowi królewskiemu oraz koadiutorowi, a potem biskupowi warmińskiemu.
Utwór, który przedstawia historię rodziców Zygmunta III Wazy – Jana III Wazy i Katarzyny Jagiellonki, wzorowany był na romansie pseudohistorycznym. Historyk literatury Julian Krzyżanowski wyraził się o nim: "Ze względu na nikłą domieszkę składników fikcyjnych, pracę Kromera uznać by można raczej za szkic historyczny niż utwór powieściowy".
Wiedzę o Szwecji Kromer czerpał z książek Johannesa Magnusa ("Historia de gentibus Gothorun Suecorumdue regibus", 1554) oraz jego brata, Olausa Magnusa ("Historia de gentibus septentionalibus", 1555). Dzieje Jana i Katarzyny Kromer znał zapewne z korespondencji i dokumentów, do których miał dostęp jako sekretarz królewski. Kromer korespondował również z Katarzyną Jagiellonką.
Wydawcą dzieła był Tomasz Plaza, proboszcz kościoła św. Szczepana w Krakowie. Do historii przeszedł dzięki listom pisanym do Kromera, których część po zmiennych losach znalazła się w archiwach biskupów warmińskich, w Szwecji i Krakowie. Drukarzem dzieła był Mikołaj Szarffenberger, który przez 41 lat prowadził warsztat w Krakowie. Zadedykował on książeczkę Zofii (1540–1580) – córce Anny, ostatniej księżnej mazowieckiej z dynastii Piastów.

</doc>
<doc id="478043" url="https://pl.wikipedia.org/wiki?curid=478043" title="Pzychobitch">
Pzychobitch

Pzychobitch – niemiecki zespół muzyczny grający industrial. Powstał jako projekt twórców z innego zespołu industrialnego o nazwie S.I.N.A. Dzięki udanej współpracy Stefana Böhma, znanego z projektu Mono No Aware, oraz Franka Klatta z Die Farben, Pzychobitch stało się oddzielnym zespołem, z Sina Hübner jako wokalistką.

</doc>
<doc id="478045" url="https://pl.wikipedia.org/wiki?curid=478045" title="Daniela Luján">
Daniela Luján

Daniela Luján (ur. 5 kwietnia 1988 w mieście Meksyk) − meksykańska aktorka oraz wokalistka.
Życiorys.
Już jako mała dziewczynka występowała w telenowelach. Grała główne role dziecięce oraz śpiewała piosenki przewodnie.
Seriale, które przyniosły jej popularność to m.in. "Serce Clarity" ("Luz Clarita", 1997), w której zagrała małą sierotę przygarniętą przez bogatą rodzinę oraz "Daniela i przyjaciele" ("El Diario de Daniela", 1999). Po zakończeniu prac nad serialem "Daniela i przyjaciele" wyruszyła w trasę po Ameryce Łacińskiej, odwiedzając takie kraje jak Puerto Rico, Wenezuela, Argentyna czy Kolumbia.
Poza pracą przed kamerami Daniela Luján nagrała również kilka albumów muzycznych. W 2003 została podwójnie nominowana do nagród Grammy. W 2004 podpisała kontrakt z Edgardo Diazem (twórcą sukcesu zespołu Menudo), który ma pomóc w rozwoju jej muzycznych talentów.

</doc>
<doc id="478048" url="https://pl.wikipedia.org/wiki?curid=478048" title="Stary Cmentarz Podgórski">
Stary Cmentarz Podgórski

Cmentarz Podgórski stary – cmentarz na Wzgórzu Lasoty we wschodniej części zrębu Krzemionek Pogórskich, w Krakowie na Podgórzu przy al. Powstańców Śląskich 1.
Historia.
Został założony najprawdopodobniej pomiędzy rokiem 1784, kiedy to cesarz Józef II edyktem nakazał przenosić cmentarze z miejsc zamieszkanych, a rokiem 1794, z którego pochodzi najstarsza, znana jedynie z zachowanej fotografii, inskrypcja z grobu Agnieszki Drelinkiewiczówny. Niewielką pomocą mogą służyć mapy, najstarsza uwzględniająca cmentarz pochodzi z 1817 roku, z kolei w źródłach miejskich pierwsza wiadomość to rok 1820. Cmentarz miał kostnicę zbudowaną w 1838 roku.
Pierwsza wiadomość o kaplicy pochodzi z 1886 roku, w dokumentach miejskich jest informacja, iż postanowiono grobowiec rodzinny Zdzieńskich, właścicieli Płaszowa, zbudowany w formie dość dużej kaplicy wyremontować i używać jako kaplicę cmentarną.
Cmentarz dwukrotnie poszerzano w 1838 roku i w 1895 zwracając jednocześnie uwagę na konieczność jak najszybszego założenia nowego cmentarza, do czego doszło ostatecznie w 1900 roku. W kwietniu 1900 roku stary cmentarz ostatecznie zamknięto, postanawiając chować tutaj jedynie osoby zasłużone dla Podgórza i posiadające grobowce rodzinne.
Część cmentarza, ok. 1/4 powierzchni, zniwelowali spychaczami Niemcy w 1942 roku przy budowie linii kolejowej, bezpardonowo niszcząc znajdujące się tam nagrobki.
Największe zniszczenia spowodowała jednak rozbudowa ulicy Telewizyjnej (obecnie Powstańców Śląskich) w latach 70. Zabytkowe nagrobki miały zostać przeniesione na nowy cmentarz przy ul. Wapiennej lub do górnej pozostającej części starego cmentarza. Przenoszone szczątki na starym cmentarzu chowano bez jakiejkolwiek dokumentacji pod najtańszymi lastrikowo-betonowymi nagrobkami. Bezpowrotnie zniszczono zabytkowy układ i charakter cmentarza. Mimo protestów konserwatora zabytków inwestor budujący nową drogę nigdy nie zrekonstruował np. neogotyckiej kaplicy grobowej rodziny Cieślików z 1888 roku, do czego zobowiązany był w podpisanej umowie.
Do dziś przetrwało zaledwie 38 arów starego cmentarza podgórskiego, który w 1900 roku liczył 1,5 ha powierzchni.
W 2008 roku stary i nowy cmentarz Podgórski zostały wpisane do Association of Significant Cemeteries in Europe (ASCE), czyli stowarzyszenia skupiającego najważniejsze cmentarze w Europie. W 2010 znalazły się na Europejskim Szlaku Kulturowym obejmującym 49 cmentarzy w 37 miastach położonych w 16 europejskich krajach.
Cmentarz jest otwarty w godzinach:
Pochowani.
Podczas jednej z ostatnich inwentaryzacji prowadzonej w 1985 roku udało się ustalić nazwiska 217 osób pochowanych na starej nekropolii podgórskiej.

</doc>
<doc id="478053" url="https://pl.wikipedia.org/wiki?curid=478053" title="Admirał Nachimow (1885)">
Admirał Nachimow (1885)

Admirał Nachimow (Адмирал Нахимов) – rosyjski krążownik pancerny z końca XIX wieku, brał udział w wojnie rosyjsko-japońskiej, podczas której został zatopiony pod Cuszimą. Był to jedyny okręt swojego typu. Nazwę tę, na cześć admirała Pawła Nachimowa, nosiły także inne okręty rosyjskie.
Historia.
"Admirał Nachimow” był jedynym z pierwszych przedstawicieli krystalizującej się w tym okresie klasy krążowników pancernych. Wzorowany był na najnowszych brytyjskich krążownikach typu "Imperieuse" („Imperieuse” i „Warspite”), których budowę rozpoczęto w 1881. Charakterystyczną ich cechą, przejętą przez „Nachimowa” było zwłaszcza rozmieszczenie czterech barbet dział kalibru 234 mm artylerii głównej na planie rombu, wzorowane na francuskich konstrukcjach.
Plany „Admirała Nachimowa”, opracowane przez Morski Komitet Techniczny (MTK), zatwierdzono 19 listopada 1882. W przeciwieństwie do brytyjskich okrętów, uważanych za mało udane i cierpiących z powodu przeciążenia, „Admirał Nachimow” był uważany za dość udany okręt. Zastosowanie w roli uzbrojenia lżejszych i bardziej szybkostrzelnych dział 203 mm wz.1884 (po raz pierwszy w rosyjskiej flocie) pozwoliło na podwojenie ich liczby. Zachowano ich rozmieszczenie w 4 barbetach: na dziobie, rufie i na każdej z burt. Salwę burtową stanowiło 6 z 8 dział. Skutkiem tego, ciężar salwy burtowej uległ zwiększeniu w stosunku do „Imperieuse”, a nadto „Nachimow” przez dłuższy czas dysponował największą wagą salwy burtowej spośród krążowników pancernych na świecie. Wzorem angielskich okrętów, oprócz maszyn parowych, „Admirał Nachimow” otrzymał też pomocnicze ożaglowanie typu bryg, z dwoma masztami i bukszprytem (powierzchnia żagli 2000 m²), które nie okazało się praktyczne, lecz zdjęte zostało dopiero w latach 1898-1899. Koszt budowy wraz z uzbrojeniem wyniósł 6 mln rubli.
Budowę okrętu rozpoczęto 7 grudnia 1883 w Zakładach Bałtyckich w Sankt Petersburgu, a 2 kwietnia 1884 został wciągnięty na listę floty pod nazwą „Admirał Nachimow”. Oficjalne położenie stępki z udziałem cara Aleksandra III nastąpiło dopiero w lipcu 1884 (brak bliższych danych). Okręt wodowano 21 października 1885 (daty w kalendarzu juliańskim). W 1888 rozpoczęto próby morskie, po czym wszedł do służby we flocie rosyjskiej w październiku 1888. Początkowo okręt klasyfikowano jako fregatę, później jako krążownik pancerny, a od 1892 - krążownik I rangi.
O ile pod koniec XIX wieku „Admirał Nachimow” był dość nowoczesnym i silnym okrętem, spotykającym się z zainteresowaniem za granicą, to na skutek rozwoju konstrukcji okrętów i techniki wojny morskiej, na początku XX wieku stał się już przestarzały i nie mógł stawiać czoła nowym krążownikom. Główną jego wadą była niedostateczna ochrona przeciw wybuchom podwodnym, aczkolwiek na „Nachimowie” jako pierwszym we flocie rosyjskiej wprowadzono podłużną przegrodę w siłowni, a także sieci przeciwtorpedowe, których jednak używać można było jedynie na postoju lub w ruchu z minimalną prędkością. W obliczu pojawiających się szybkostrzelnych dział średniego kalibru, istotną wadą była także mała powierzchnia opancerzenia burt (pas na śródokręciu), przez co większa ich część nie była chroniona w żaden sposób. Wkrótce przestarzały i mało wydajny okazał się jego napęd, nie pozwalający na uzyskanie większych prędkości. Jego działa wkrótce również stały się przestarzałe, na dodatek strzelały prochem dymnym. Rozważano zamianę jego artylerii, prawdopodobnie na nowe szybkostrzelne działa 152 mm, do czego jednak ostatecznie nie doszło (dysponowałby wówczas silną salwą burtową z 11 dział 152 mm).
Służba.
W czasie pokoju.
Po wejściu do służby, „Admirał Nachimow” od razu został skierowany z Kronsztadu na Daleki Wschód, wokół Afryki, po czym w maju 1889 dotarł do bazy we Władywostoku, w skład Eskadry Oceanu Spokojnego, stając się jej okrętem flagowym. Na skutek uszkodzenia dna na mieliźnie w lipcu, był dokowany w Yokosuka w Japonii. Zimę 1889/1890 spędził z Eskadrą w Nagasaki w Japonii. We wrześniu 1891 powrócił przez Kanał Sueski na Bałtyk i do czerwca 1892 był remontowany. 
W lipcu 1893 krążownik odwiedził Nowy Jork w USA, a następnie w składzie zespołu rosyjskich okrętów, Tulon we Francji. Po drodze, w Kadyksie utracił bukszpryt w kolizji w krążownikiem „Pamiat´ Azowa”. Następnie, „Nachimow” udał się ponownie na Daleki Wschód, przez Kanał Sueski i w maju 1894 dotarł do Władywostoku, będąc do lutego 1895 okrętem flagowym Eskadry. Uczestniczył w szkoleniu i reprezentacji rosyjskich interesów na wodach Japonii, Chin i Korei. W grudniu 1897 „Nachimow” z zespołem okrętów udał się, aby zabezpieczyć rosyjską obecność w bazie Port Artur, która następnie została wydzierżawiona od Chin. Następnie, przez Kanał Sueski, w maju 1898 wrócił na Bałtyk i przeszedł remont i modernizację, połączoną ze zdjęciem ożaglowania. Niższe maszty wyposażono w platformy dla karabinów maszynowych. Zamieniono stare działa 87 mm i 37 mm na 12 dział 47 mm i 6 – 37 mm systemu Hotchkissa, ponadto wymieniono część wyposażenia na nowsze.
W listopadzie 1899 po raz trzeci został skierowany a Daleki Wschód, bazując w Port Artur. Od połowy 1902 pływał na nim po tamtych wodach wielki książę Cyryl Romanow. W kwietniu 1903 krążownik powrócił na Bałtyk. Rozważano wówczas modernizację krążownika, polegającą na zamianie artylerii oraz siłowni na nowoczesne kotły wodnorurkowe i maszyny potrójnego rozprężania, lecz nie doszło do tego na skutek obciążenia rosyjskiego przemysłu budową nowych okrętów, w związku z napiętą sytuacją na Dalekim Wschodzie.
Wojna rosyjsko-japońska.
Po wybuchu wojny japońsko-rosyjskiej w 1904, „Admirał Nachimow” został włączony w skład II Eskadry Oceanu Spokojnego, organizowanej na Bałtyku na pomoc I Eskadrze walczącej w Port Artur. W październiku 1904 wypłynął z eskadrą z Libawy na Daleki Wschód, wokół Afryki. Z racji swojej mocy bojowej, większej od pozostałych krążowników Eskadry, dopełnił on 2. zespół pancerników kontradmirała D. Felkerzama, w skład którego weszły głównie stare pancerniki.
27 maja 1905 doszło do bitwy pod Cuszimą. „Admirał Nachimow” szedł jako ósmy, ostatni okręt w kolumnie sił głównych. Początkowo nie był ostrzeliwany, pod koniec dnia był trafiony ok. 30 razy, głównie przez japońskie krążowniki pancerne. Zginęło na nim 25 ludzi, raniono 51, uszkodzeniu uległy nadbudówki i część dział, lecz okręt zachował zdolności bojowe. „Nachimow” jedynie trzema pociskami 203 mm uszkodził lekko krążownik pancerny „Iwate” (nie wiadomo, czy uzyskał trafienia z dział 152 mm). Podczas nocnej próby przebicia się ocalałych sił rosyjskich, „Nachimow” ponownie szedł ostatni. Podczas ataków japońskich torpedowców i niszczycieli, był widoczny z powodu zapalania reflektorów i między 21.30 a 22.00 został trafiony torpedą z nieustalonego okrętu w część dziobową z prawej burty. Mimo walki o utrzymanie okrętu na wodzie, okręt był zalewany wodą i rano został opuszczony przez załogę w pobliżu wyspy Cuszima. 523 członków załogi zostało podjętych przez japoński krążownik pomocniczy „Sado Maru”, którego ekipa pryzowa zawiesiła na tonącym „Nachimowie” banderę japońską. Dalszych 101 członków załogi uratowało się na szalupach, po czym również dostali się do niewoli, a 18 osób zginęło podczas ewakuacji. Po odpłynięciu „Sado Maru”, w celu przechwycenia storpedowanego krążownika „Władimir Monomach”, dowódca A. Rodionow i porucznik Wacław Kłoczkowski, którzy pozostali ukryci na pokładzie „Nachimowa”, zerwali japońską banderę, po czym opuścili okręt i zostali później uratowani przez rybaków. Około godziny 10, 28 maja okręt zatonął na pozycji .
Wrak „Admirała Nachimowa” został zbadany w latach 80., jako jedynego okrętu zatopionego pod Cuszimą. Wydobyta z morza lufa działa artylerii głównej znajduje się w zbiorach muzeum morskiego w Tokio.
Dane techniczne.
Uzbrojenie:
Opancerzenie: (pancerz "compound")

</doc>
<doc id="478058" url="https://pl.wikipedia.org/wiki?curid=478058" title="Jokasta (księżyc)">
Jokasta (księżyc)

Jokasta (Jowisz XXIV) – mały zewnętrzny księżyc Jowisza, odkryty przez grupę astronomów z Uniwersytetu Hawajskiego pod przewodnictwem Scotta Shepparda w 2000 roku.
Nazwa.
Nazwa księżyca pochodzi od mitycznej Jokasty, matki i żony Edypa.
Charakterystyka fizyczna.
Jokasta jest jednym z najmniejszych księżyców Jowisza, jego średnicę ocenia się na około 5 km. Średnia gęstość tego ciała ma wartość ok. 2,6 g/cm3, a składa się przeważnie z krzemianów. Powierzchnia Jokasty jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 21,8 magnitudo.
Jokasta obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Ananke.

</doc>
<doc id="478060" url="https://pl.wikipedia.org/wiki?curid=478060" title="SLiP">
SLiP



</doc>
<doc id="478063" url="https://pl.wikipedia.org/wiki?curid=478063" title="Bielankowate">
Bielankowate

Bielankowate, białokrwiste (Channichthyidae) – endemiczna rodzina morskich ryb okoniokształtnych. Są jedynymi kręgowcami, które nie mają we krwi hemoglobiny.
Występowanie.
Morza antarktyczne do wybrzeży Ameryki Południowej.
Cechy charakterystyczne.
Niektóre gatunki (np. borel, kergulena) są poławiane dla smacznego mięsa.
Klasyfikacja.
Rodzaje zaliczane do tej rodziny:
"Chaenocephalus" — "Chaenodraco" — "Champsocephalus" — "Channichthys" — "Chionobathyscus" — "Chionodraco" — "Cryodraco" — "Dacodraco" — "Neopagetopsis" — "Pagetopsis" — "Pseudochaenichthys"

</doc>
<doc id="478067" url="https://pl.wikipedia.org/wiki?curid=478067" title="Ryby białokrwiste">
Ryby białokrwiste



</doc>
<doc id="478068" url="https://pl.wikipedia.org/wiki?curid=478068" title="Prędkość unoszenia">
Prędkość unoszenia



</doc>
<doc id="478069" url="https://pl.wikipedia.org/wiki?curid=478069" title="Dong Biwu">
Dong Biwu

Dong Biwu (ur. 5 marca 1886, zm. 2 kwietnia 1975) – chiński polityk i działacz komunistyczny w czasach Mao Zedonga. 
W młodości był członkiem Ligi Związkowej i Kuomintangu. W 1921 roku był jednym ze współzałożycieli Komunistycznej Partii Chin. Uczestnik Długiego Marszu.
Po utworzeniu Chińskiej Republiki Ludowej organizator systemu sądownictwa. W latach 1954–1959 był przewodniczącym Najwyższego Sądu Ludowego. Był także członkiem kierownictwa KPCh i państwa: od 1945 roku członkiem KC i Biura Politycznego (od 1973 jego Stałego Komitetu), a od 1959 roku wiceprzewodniczącym ChRL.
Po odsunięciu przewodniczącego ChRL Liu Shaoqi w październiku 1968 roku Dong jako wiceprzewodniczący przejął jego obowiązki (wspólnie z drugą wiceprzewodniczącą, Song Qingling). Od 1972 roku oficjalnie pełnił obowiązki przewodniczącego jako tymczasowa głowa państwa. W styczniu 1975 roku stanowisko przewodniczącego Chińskiej Republiki Ludowej zniesiono, a obowiązki głowy państwa przejął przewodniczący Stałego Komitetu Ogólnochińskiego Zgromadzenia Przedstawicieli Ludowych (był nim wówczas marszałek Zhu De).
Dong Biwu zmarł w kwietniu 1975 roku w wieku 89 lat. W krótkim czasie po jego śmierci zmarli kolejni liderzy chińscy tego pokolenia – Zhou Enlai, Zhu De, Mao Zedong.

</doc>
<doc id="478070" url="https://pl.wikipedia.org/wiki?curid=478070" title="Świętokrzyskie szlaki turystyczne">
Świętokrzyskie szlaki turystyczne



</doc>
<doc id="478071" url="https://pl.wikipedia.org/wiki?curid=478071" title="Papizm">
Papizm

Papizm (od fr. "pape", papież, i łac. "papa", ojciec, biskup) – określenie postawy zwolennika działań i postanowień (również pozareligijnych) papiestwa. 
Pojęcie to powstało w XVI wieku, w czasach rozłamu w europejskim Kościele na luteranizm i katolicyzm. Protestanci nazywali papistami (w pejoratywnym znaczeniu) wszystkich katolików, zarzucając im przedkładanie politycznych interesów papieża nad interesy własnego kraju. 
W okresie rewolucji francuskiej w XVIII wieku papistami nazywano zwolenników kardynałów i biskupów, którzy (wraz z krwawą likwidacją monarchii) pozbawieni zostali wpływów na losy Francji. Papiści byli mordowani na równi z członkami francuskiej rodziny królewskiej i arystokratami. Przeciwników papistów zwano antypapistami. 
Współcześnie, wobec utraty większości politycznych wpływów Watykanu i papiestwa w Europie, określenie „papizm” rzadko pojawia się w debatach politycznych. Używane jest ono czasem przez przeciwników Kościoła katolickiego, zwykle wywodzących się z kręgów lewicowych lub będących fundamentalistami protestanckimi (zwłaszcza w Irlandii Północnej). Za współczesną odmianę papizmu uważają oni członkostwo w Opus Dei lub inną działalność w ramach Kościoła katolickiego, która interpretowana może być jako przedkładanie dobra Stolicy Apostolskiej nad rację stanu własnego kraju. Współcześnie środowiska lewicowe nazywają takie postawy polityczne klerykalizmem (albo watykanizmem), natomiast postawa sprzeciwu wobec pozareligijnych wpływów Watykanu to antyklerykalizm (albo antywatykanizm).

</doc>
<doc id="478072" url="https://pl.wikipedia.org/wiki?curid=478072" title="Stanford (Kalifornia)">
Stanford (Kalifornia)

Stanford – miejscowość spisowa w stanie Kalifornia, w metropolii San Francisco, na północno-zachodnim krańcu hrabstwa Santa Clara. Jest znane przede wszystkim z Uniwersytetu Stanforda, który jest jedną z najbardziej prestiżowych uczelni na świecie. Wokół rozciąga się miasto Palo Alto i Dolina Krzemowa.
Demografia.
60,4% ludności miasta stanowią biali, 25,57% Azjaci, 4,9% czarnoskórzy oraz Afroamerykanie razem, 0,72% rdzenni Amerykanie, 0,16% Polinezyjczycy, 3,65% inni, a 4,6% mieszańcy. 8,96% populacji stanowią Hiszpanie oraz Latynosi.

</doc>
<doc id="478073" url="https://pl.wikipedia.org/wiki?curid=478073" title="ORP Groźny (1951)">
ORP Groźny (1951)

ORP Groźny – polski ścigacz okrętów podwodnych z okresu zimnej wojny, a wcześniej radziecki BO-347 i MPK-347, jeden z ośmiu pozyskanych przez Polskę okrętów projektu "122bis". Okręt został zwodowany 25 maja 1951 roku w stoczni numer 340 w Zielonodolsku. Do służby w Marynarce Wojennej ZSRR przyjęto go we wrześniu tego roku. W 1957 roku jednostka została wydzierżawiona przez Polskę i 15 grudnia tego roku weszła w skład Marynarki Wojennej. Okręt, oznaczony podczas służby znakami burtowymi DS-48 i 368, został skreślony z listy floty w lipcu 1970 roku. Wrak został zatopiony w pobliżu portu w Jastarni w celach szkoleniowych dla płetwonurków wojskowych.
Projekt i budowa.
Prace nad dużym ścigaczem okrętów podwodnych, będącym rozwinięciem ścigaczy proj. "122A", rozpoczęły się w ZSRR w 1943 roku. Ostateczny projekt jednostki powstał w biurze konstrukcyjnym CKB-51 w Gorki w 1944 roku. W porównaniu do poprzedników nowe okręty miały większą wyporność, doskonalsze uzbrojenie ZOP i wzmocniony kadłub, a przez to wzrosła ich dzielność morska. W 1946 roku rozpoczęto ich produkcję seryjną, budując łącznie 227 okrętów.
Na początku lat 50. w Państwowej Komisji Planowania Gospodarczego i Sztabie Generalnym Wojska Polskiego zapadły decyzje o rozpoczęciu licencyjnej budowy ścigaczy projektu "122bis" w polskich stoczniach. W styczniu 1953 roku przygotowana w Zielonodolsku dokumentacja techniczna (pod oznaczeniem proj. "125") dotarła do Polski, jednak kłopoty z uruchomieniem produkcji okrętów wymusiły w październiku 1954 roku decyzję o rezygnacji z ich budowy w kraju. W zamian postanowiono zakupić lub wydzierżawić w ZSRR gotowe jednostki tego typu.
BO-347 () zbudowany został w stoczni numer 340 w Zielonodolsku (nr budowy 509). Stępkę okrętu położono 31 marca 1951 roku, a zwodowany został 25 maja 1951 roku. BO-296 także powstał w stoczni numer 340 w Zielonodolsku (nr budowy 491); jego stępkę położono 24 lipca 1950 roku, a wodowanie odbyło się 1 września tego roku.
Dane taktyczno-techniczne.
Okręt był dużym, pełnomorskim ścigaczem okrętów podwodnych. Długość całkowita wynosiła 52,2 metra (49,5 metra na konstrukcyjnej linii wodnej), szerokość 6,6 metra i zanurzenie 2,2 metra. Kadłub podzielony był na dziesięć przedziałów wodoszczelnych i miał na większej części dno podwójne. Wyporność standardowa wynosiła 302 tony, zaś pełna 336 ton.
Okręt napędzany był przez trzy silniki wysokoprężne 9D o mocy 809 kW (1100 KM) każdy, z których dwa zewnętrzne umieszczone były w maszynowni dziobowej, a środkowy – w przedziale rufowym. Trzy wały napędowe, połączone z silnikami sprzęgłami zębatymi typu 4MA, poruszały trzema trójłopatowymi śrubami o średnicy 1,13 metra każda. Maksymalna prędkość okrętu wynosiła 18,7 węzła, zaś ekonomiczna 12 węzłów. Okręt zabierał 18 ton paliwa, co pozwalało osiągnąć zasięg wynoszący 3000 Mm przy prędkości 8,5 węzła lub 399 Mm przy prędkości 18,5 węzła. Energię elektryczną zapewniały dwa generatory wysokoprężne DG-18. Autonomiczność wynosiła 10 dób.
Uzbrojenie artyleryjskie jednostki stanowiło umieszczone na dziobie, osłonięte tarczą pancerną, pojedyncze działo kalibru 85 mm L/52 90-K, z zapasem amunicji wynoszącym 230 sztuk. Kąty ostrzału wynosiły 0–155° na każdą burtę, kąt podniesienia lufy od -5 do +85°, donośność pozioma 15 500 metrów (pionowa 10 500 metrów), zaś teoretyczna szybkostrzelność 18 strz./min. W części rufowej znajdowały się dwa pojedyncze działka plot. kal. 37 mm 70-K L/73 (również osłonięte tarczami pancernymi), z zapasem amunicji wynoszącym 1000 sztuk na lufę. Kąt podniesienia lufy wynosił od -10 do +85°, donośność pozioma 8400 metrów (pionowa 5000 metrów), zaś teoretyczna szybkostrzelność 150 strz./min. Prócz tego na okręcie zamontowano trzy podwójne stanowiska wielkokalibrowych karabinów maszynowych 2M-1 kal. 12,7 mm L/79, z zapasem 2000 sztuk amunicji na lufę (jedno na dziobie, za działem kal. 85 mm i dwa za kominem na pokładzie przy burtach). Kąt podniesienia lufy wynosił od -10 do +90°, donośność pozioma 3500 metrów (pionowa 1500 metrów), zaś teoretyczna szybkostrzelność 250 strz./min. Broń ZOP stanowiły dwa rakietowe miotacze bomb głębinowych RBU-1200 na dziobie jednostki (z zapasem 32 bomb RGB-1, a później RGB-12), dwa miotacze typu BMB-1 i dwie zrzutnie bomb głębinowych B-1 (z łącznym zapasem 30 bomb). Alternatywnie okręt mógł przenosić do 18 min.
Wyposażenie uzupełniał trał kontaktowy KPT-1, fumator DA-3 i 10 świec dymnych MDSz. Wyposażenie radioelektroniczne obejmowało radiostację R-609, dwa kompasy magnetyczne, żyrokompas Kurs-4, log 1R-2, echosondę NEŁ-3, sonar Tamir-11 oraz radar Lin’.
Załoga okrętu składała się z 54–55 oficerów, podoficerów i marynarzy.
Służba.
BO-347 został wcielony do służby w Marynarce Wojennej ZSRR 3 września 1951 roku. Okręt służył początkowo w 4. (południowej) Flocie Bałtyckiej. W 1952 roku na ścigaczu stację radiolokacyjną Gjujs-1M wymieniono na nowszy model Nieptun, zaś w latach 1954–1955 zamiast Nieptuna zamontowano radar Lin’; wymieniono też sonar Tamir-10 na Tamir-11. 24 grudnia 1955 roku ścigacz przyporządkowano połączonej Flocie Bałtyckiej. 27 grudnia 1956 roku w związku ze zmianą klasyfikacji okręt otrzymał nazwę MPK-347 ().
1 sierpnia 1957 roku, na mocy zawartego z ZSRR porozumienia, jednostka została wydzierżawiona przez Polskę na okres pięciu lat (wraz z bliźniaczymi ścigaczami „Zwinny”, „Zręczny” i „Wytrwały”). 15 grudnia 1957 roku na Oksywiu ścigacz pod nazwą ORP „Groźny” został przyjęty w skład Marynarki Wojennej, rozkazem Ministra Obrony Narodowej nr 072/Org. z 13 grudnia. Nazwa okrętu nawiązywała do cechy charakteru, jaką m.in. powinien charakteryzować się żołnierz. Pierwszym polskim dowódcą jednostki został por. mar. Włodzimierz Gajdamowicz. 
Okręt z oznaczeniem burtowym DS-48 (od „Duży Ścigacz”) wszedł w skład II grupy poszukująco-uderzeniowej Dywizjonu Dozorowców i Dużych Ścigaczy Brygady Obrony Wodnego Rejonu Głównej Bazy, stacjonując na Helu. Zadaniem jednostki było poszukiwanie i zwalczanie wrogich okrętów podwodnych oraz eskorta własnych okrętów, zespołów desantowych i statków handlowych.
W 1958 roku wyposażenie radioelektroniczne jednostki uzupełniono o system rozpoznawczy „swój-obcy” typu Kremnij-2, składający się z urządzenia nadawczego Fakieł-MZ i odbiorczego Fakieł-MO.
W maju 1959 roku okręt zakończył kilkumiesięczny remont bieżący w Stoczni Marynarki Wojennej w Gdyni. W czerwcu ścigacz uczestniczył w paradzie z okazji obchodów Dni Morza w Szczecinie, obserwowanej przez I sekretarza KC PZPR Władysława Gomułkę, premiera Józefa Cyrankiewicza, ministra obrony narodowej gen. broni Mariana Spychalskiego, dowódcę MW kadm. Zdzisława Studzińskiego i I sekretarza Bułgarskiej Partii Komunistycznej Todora Żiwkowa. Na przełomie lipca i sierpnia okręt wziął udział w ćwiczeniach bałtyckich flot Układu Warszawskiego. We wrześniu „Groźny” odbył rejs do Bałtyjska, odwożąc radzieckich oficerów, a po powrocie przewiózł po portach w Gdyni i Gdańsku grupę oficerów państw Układu Warszawskiego. Od października do grudnia na pokładzie ścigacza ćwiczyli rezerwiści.
4 stycznia 1960 roku numer burtowy okrętu został zmieniony na 368. Od 3 do 10 września ścigacz (wraz z „Czujnym”, „Zręcznym” i „Zawziętym”) wziął udział w rejsie nawigacyjnym do portów Niemieckiej Republiki Demokratycznej, odwiedzając Warnemünde, Stralsund i Sassnitz.
W styczniu 1961 roku okręt włączono do Dywizjonu Ścigaczy, którego bazą pozostał Hel. Od połowy kwietnia do połowy sierpnia „Groźny” przebywał w stoczni, przechodząc remont.
Między 7 a 14 maja 1962 roku wszystkie polskie ścigacze proj. "122bis" wzięły udział w rejsie nawigacyjno-szkoleniowym wzdłuż południowego wybrzeża Morza Bałtyckiego na trasie od Helu poprzez Kołobrzeg, Świnoujście, Szczecin (do którego zawinęło pięć okrętów, w tym „Groźny”), Sassnitz i Warnemünde (gdzie dotarły trzy jednostki); trasa powrotna prowadziła przez Ustkę na Hel. Od 17 do 21 maja cały Dywizjon Ścigaczy uczestniczył w ćwiczeniach osłony desantu i zabezpieczenia jego przebiegu; pod koniec maja i 7 czerwca ścigacze przeprowadziły ćwiczenia artyleryjskie. Po zakończeniu okresu dzierżawy jednostka wraz z pozostałymi siedmioma ścigaczami została zakupiona przez polski rząd od ZSRR (łączny koszt ośmiu okrętów wyniósł 200 tys. zł). W lipcu „Groźny” pełnił rolę gospodarza dla przybyłego do Gdyni zespołu okrętów Volksmarine. 20 września ścigacz po raz kolejny trafił do Stoczni Marynarki Wojennej, tym razem na remont średni, który trwał do 6 marca 1964 roku. Podczas trwania remontu, od 9 lutego do 5 grudnia 1963 roku okręt obsadzony przez załogę szkieletową przebywał w II rezerwie, a większość jego obsady służyła w tym czasie na innych ścigaczach.
Od 9 do 15 września 1964 roku OORP „Groźny”, „Czujny” i „Nieugięty” odbyły rejs nawigacyjny po Bałtyku, podczas którego w warunkach sztormowych doszło do sporych uszkodzeń i zniszczeń wyposażenia okrętów. W tym samym składzie ścigacze uczestniczyły w dniach 3–11 listopada w następnym rejsie nawigacyjnym, który po opłynięciu Gotlandii i Bornholmu zakończył się w Świnoujściu.
W trzeciej dekadzie maja 1965 roku OORP „Groźny”, „Wytrwały” i „Zwinny” uczestniczyły w ćwiczeniach Brygady Obrony Wodnego Rejonu Głównej Bazy w Zatoce Puckiej, podczas których doskonalono umiejętności nocnego pobierania i stawiania min, strzelań przeciwlotniczych i konwojowania statków. 1 czerwca 1965 roku okręt przyporządkowano do 11. Dywizjonu Ścigaczy 9. Flotylli Obrony Wybrzeża. 27 czerwca OORP „Groźny”, „Wytrwały”, „Zwinny” i „Zawzięty” wzięły udział w paradzie z okazji święta MW. W grudniu „Groźny” zastąpił „Wytrwałego” na dozorze rejonu Cieśnin Duńskich.
W dniach 8–13 maja 1967 roku 11 Dywizjon Ścigaczy (bez uszkodzonych „Wytrwałego” i „Zawziętego”) wziął udział w ćwiczeniach 9. Flotylli Obrony Wybrzeża. Obejmowały one, prócz zwalczania okrętów podwodnych, także nocne strzelania, stawianie min, eskortę konwojów oraz działania w strefie skażeń bronią masowego rażenia. Z powodu zaostrzenia sytuacji międzynarodowej w wyniku wybuchu trzeciej wojny izraelsko-arabskiej w czerwcu podniesiono stan gotowości bojowej ścigaczy, intensyfikując rejsy dozorowe (m.in. w dniach 15–30 czerwca w rejonie Ustki patrolowały „Czujny”, „Wytrwały” i „Groźny”, a od 24 lipca do 10 sierpnia „Zręczny”, „Nieugięty” i „Groźny”). W dniach 12–20 lipca sześć ścigaczy 11. Dywizjonu (prócz „Zwinnego” i „Zawziętego”) wzięło udział w ćwiczeniach całej polskiej floty pod kryptonimem Neptun-67. Na przełomie sierpnia i września jednostka wraz wszystkimi pozostałymi ścigaczami proj. "122bis" wzięła udział we wspólnych z Volksmarine ćwiczeniach Wrzesień-67.
W dniach 19–24 lutego 1968 roku okręt wziął udział w ćwiczeniach 9. Flotylli Obrony Wybrzeża, doskonaląc działania ZOP w warunkach użycia broni masowego rażenia. ORP „Groźny” znajdował się już wówczas w złym stanie technicznym (podobnie jak pozostałe bliźniacze ścigacze). Rozkaz Dowódcy MW nr 030/DMW z 6 maja 1968 roku wprowadził ograniczenia w eksploatacji zużytych jednostek: mogły pływać do stanu morza 6 i przy maksymalnej sile wiatru 8° B, a „całą naprzód” mogły utrzymywać jedynie przez godzinę i to w wyjątkowych wypadkach. W dniach 10–16 lipca wszystkie ścigacze proj. "122bis" uczestniczyły w ćwiczeniach polskiej floty, a pod koniec miesiąca w manewrach sił Układu Warszawskiego pod kryptonimem Północ 68.
26 stycznia 1970 roku ścigacz stał się jednostką pomocniczą, z przydziałem do 43. Dywizjonu Pomocniczych Jednostek Pływających. Ostatnie opuszczenie bandery odbyło się 17 marca 1970 roku, zaś rozkazem Dowódcy MW nr 020/Org. z 23 maja okręt został skreślony z listy floty 15 lipca 1970 roku.
Wrak został zatopiony w pobliżu portu w Jastarni na pozycji w celach szkoleniowych dla płetwonurków wojskowych. Najmniejsza głębokość wraku to 10,7 metra, a największa 18,5 metra.
Dowódcy okrętu.
Zestawienie zostało opracowane na podstawie i :

</doc>
<doc id="478075" url="https://pl.wikipedia.org/wiki?curid=478075" title="Lelija">
Lelija

Lelija - ludowa melodia dudziarska pochodząca z Wielkopolski. W kraju znana jest lepiej w opracowaniu Jerzego Krzemińskiego, który użył jej w piosence "Te opolskie dziouchy" napisanej dla zespołu No To Co. Ze względu na tę aranżację, melodię często błędnie uważa się za śląską.
Piosenka ma 2 znane teksty: wielkopolski i śląski.

</doc>
<doc id="478080" url="https://pl.wikipedia.org/wiki?curid=478080" title="ORP Groźny (1969)">
ORP Groźny (1969)

ORP Groźny – duży ścigacz okrętów podwodnych polskiego projektu 912M (w kodzie NATO "Modified Obluze"), wybudowany w Stoczni Marynarki Wojennej w Gdyni. Był drugim polskim okrętem o tej nazwie.
Historia.
Po krótkim, wojennym epizodzie z francuskimi ścigaczami okrętów podwodnych CH-11 i CH-15 (CH od chaseur – ścigacz) jednostki tej klasy pojawiły się na stałe w składzie polskiej Marynarki Wojennej już w 1946 r. Dwanaście przejętych od Związku Radzieckiego niewielkich jednostek należało do dwóch typów (BMO i MO-D-3). Ścigacze otrzymały nazwy cnót żołnierskich, co stało się tradycją aż do początku następnego wieku. Kolejną zmianę stanowiło 8 stosunkowo dużych i silnie uzbrojonych jednostek typu "Kronstadt" (proj. 122 bis) wydzierżawionych od ZSRR 15 grudnia 1957 r. Obarczone wszelkimi niedoskonałościami wynikającymi z szybkiej, masowej produkcji i wyeksploatowane piętnastoletnią służbą pod polską banderą wymagały zastąpienia nowszymi okrętami. Już w połowie lat 60. CKBO-2 na zlecenie dowództwa MW opracowało aż 7 projektów małego okrętu ZOP uzbrojonych w rakietowe bomby głębinowe lub torpedy ZOP. Niestety, z różnych względów jednostki te nigdy nie opuściły desek kreślarskich. Dowództwo MW postanowiło zastosować rozwiązanie tymczasowe poprzez adaptację okrętu patrolowego projektu 912 (pięć takich jednostek zbudowano w latach 1965-1968 dla Wojsk Ochrony Pogranicza) do roli małego okrętu ZOP. Tak powstały duże ścigacze okrętów podwodnych proj. 912 M.
ORP Groźny – prototypowa jednostka nowej serii – otrzymał numer stoczniowy 912M/6, tym samym kontynuując numerację kadłubów zapoczątkowaną przez okręty projektu 912. Położenie stępki odbyło się 3 lutego 1969 r., a wodowanie 15 kwietnia 1969 r. Okręt podniósł banderę wojenną i wszedł do służby w Polskiej Marynarce Wojennej 8 lutego 1970 r. Pierwszym dowódcą został kpt. mar. Kazimierz Wolan.
ORP Groźny nosił znak burtowy „351”. Wraz z siedmioma bliźniaczymi jednostkami – a od 1991 r. również z dozorowcem (później korwetą) ORP Kaszub – należał do 11. Dywizjonu Ścigaczy (9 Flotylla Obrony Wybrzeża). Wycofany ze służby 6 lipca 2004 r. Ostatnim dowódcą był por. mar. Marcin Mikiel.

</doc>
<doc id="478082" url="https://pl.wikipedia.org/wiki?curid=478082" title="Sosjerka">
Sosjerka

Sosjerka – rodzaj naczynia, element zastawy stołowej, przeznaczona do podawania sosów. 
Klasyczna sosjerka ma zazwyczaj kształt łódki z dwoma dziobkami i dwoma uchwytami, stojącej na podstawce. Czasami ma kształt zbliżony do dzbanka, z jednym dziobkiem i pojedynczym uchwytem, czasem bez podstawki lub z nóżkami zamiast niej. Sosjerka zazwyczaj wykonywana bywa z porcelany lub podobnych materiałów (fajans, kamionka), ale także ze szkła lub metalu, współcześnie także plastiku. Często bywa zdobiona.

</doc>
<doc id="478083" url="https://pl.wikipedia.org/wiki?curid=478083" title="Alfons Mazurek">
Alfons Mazurek

Alfons Maria Mazurek, również: Alfons Maria od Ducha Świętego OCD, właśc. "Józef Mazurek" (ur. 1 marca 1891 w Baranówce, zm. 28 sierpnia 1944 w Nawojowej Górze) – błogosławiony i męczennik Kościoła katolickiego, był polskim duchownym katolickim, karmelitą bosym.
Życiorys.
Józef Mazurek urodził się w rodzinie Wojciecha i Marianny z domu Goździów. Po ukończeniu Małego Seminarium karmelitów bosych w Wadowicach i tamtejszego gimnazjum, w 1908 roku wstąpił do nowicjatu w Czernej przyjmując imię Alfons Maria od Ducha Świętego. Studiował teologię, filozofię w Krakowie, Linzu, Wiedniu i tam w katedrze św. Szczepana 16 lipca 1916 przyjął święcenia kapłańskie.
Był profesorem i rektorem seminarium karmelickiego i dyrektorem tercjarzy w klasztorze w Wadowicach. W 1930 został przeorem klasztoru w Czernej. W 1936 został pierwszym w Polsce wizytatorem tercjarzy karmelitańskich. Napisał dla nich w 1937 Statuty. Pozostawił także w rękopisie opracowane pieśni kościelne (jest autorem "Tam wśród ciszy sinych borów"). W Czernej prowadził na wysokim poziomie chór kościelny. Przygotował do druku brewiarzyk dla tercjarzy oraz wznowienie tekstów rekolekcyjnych napisanych przez karmelitę trzewiczkowego o. Marcina Rubczyńskiego. Publikował artykuły na łamach „Głosu Karmelu” (listy z „kolegium na Gorce” oraz teksty dla tercjarzy).
Odłączony od grupy zakonników i mieszkańców Czernej, którzy mieli pracować przy fortyfikacjach, zginął śmiercią męczeńską 28 sierpnia 1944 zastrzelony przez żołnierza SS.
Beatyfikacja.
Został beatyfikowany przez Jana Pawła II 13 czerwca 1999 wraz z grupą polskich męczenników okresu II wojny światowej.
Jego wspomnienie liturgiczne obchodzone jest w dzienną pamiątkę śmierci i w grupie 108 błogosławionych.
Relikwie Błogosławionego Alfonsa znajdują się w kościele karmelitów bosych w Wadowicach.

</doc>
<doc id="478092" url="https://pl.wikipedia.org/wiki?curid=478092" title="Gajusz Oktawiusz">
Gajusz Oktawiusz

Gajusz Oktawiusz (Gaius Octavius) – członek ekwickiej gałęzi rzymskiego rodu Oktawiuszów, ojciec Augusta. Według wrogów Augusta zajmował się pożyczaniem pieniędzy i jako agent na Polu Marsowym przekupywaniem wyborców. Jest to prawdopodobnie nieprawda. Bogactwo zostawione mu przez ojca pozwoliło, jako pierwszemu w rodzinie, uzyskiwać kolejne publiczne urzędy w Rzymie. Warunkiem wejścia do senatu był cenzus majątkowy osiągnięty przez Oktawiuszów, dotąd tylko zamożnych ekwitów w Velitrae. 
Z zachowanej inskrypcji wiemy, że Gajusz był trybunem wojskowym, kwestorem, edylem plebejskim z Gajuszem Toraniuszem w 64 p.n.e., a w końcu osiągnął stanowisko pretora. Został wybrany w 61 p.n.e. na pierwszym miejscu, co zawdzięczał bardzo dobrej reputacji zyskanej sprawowaniem poprzednich urzędów. Obowiązki pretorskie też wypełniał tak dobrze, że Cyceron stawiał go za wzór swojemu bratu Kwintusowi. W roku następnym zastąpił Gajusza Antoniusza Hybrydę jako namiestnik prowincji Macedonii z tytułem prokonsula. Po drodze do prowincji, pod Thurii, wypełniając rozkaz senatu, doszczętnie rozbił oddział niewolników, wcześniej wchodzący w skład armii Spartakusa, a teraz zgromadzony przez Katylinę. Prawość i energia wykazane w administrowaniu swoją prowincją stały się jeszcze raz przedmiotem rekomendacji Cycerona dla jego brata. Zaprowadzenie porządku wśród plemion trackich, naruszających porządek w prowincji, zyskało mu tytuł imperatora w jego oddziałach. Powrócił do Rzymu w końcu 59 roku i oczekiwano, że zostanie wybrany konsulem. Zmarł jednak nagle na początku 58 p.n.e. w Noli, w Kampanii. Był dwukrotnie żonaty, z Ancharią i z Atią. To drugie małżeństwo, zawarte przed 65 rokiem z Atią, siostrzenicą Cezara pozwoliło Gajuszowi na zyskanie koneksji z wpływowym rodem Juliuszów.

</doc>
<doc id="478095" url="https://pl.wikipedia.org/wiki?curid=478095" title="Bakterie nitryfikacyjne">
Bakterie nitryfikacyjne

Bakterie nitryfikacyjne – chemolitotroficzne bakterie tlenowe (aeroby obligatoryjne). Uczestniczą w cyklu azotowym utleniając amoniak (zawarty np. w wodzie deszczowej, kurzu, sadzy, ekskrementach ptaków) do kwasu azotawego i azotowego. Z dwutlenku węgla wiązanego w cyklu Calvina bakterie wykorzystują węgiel do budowy węglowodanów i szkieletu białkowego w komórkach (obecność węglanów i innych związków mineralnych wpływa dodatnio na szybkość procesu nitryfikacji). Bakterie te nie przeprowadzają glikolizy oraz cyklu Krebsa. Protony wodoru z procesu utleniania bezpośrednio biorą udział w łańcuchu oddechowym, natomiast do syntezy NADH2 (do cyklu Calvina) potrzebna jest energia z ATP.
Grupy fizjologiczne.
Wyróżniamy bakterie I i II etapu nitryfikacji:
Konsekwencje.
Działalności w glebie.
Bakterie nitryfikacyjne zwiększają stosunek jonów azotanowych do jonu amonowego w glebie, wpływa to korzystnie na wzrost roślin, gdyż jony azotanowe są łatwiej pobierane przez rośliny. Produkowane kwasy przyspieszają rozpuszczanie minerałów glebowych. Negatywnym skutkiem są straty azotu spowodowane wymywaniem jonów azotanowych z gleby - nie są one w przeciwieństwie do jonu amonowego sorbowane przez kompleks sorpcyjny.
Dla zabytków.
Biorą one m.in. udział w procesie niszczenia partii przypowierzchniowych budynków oraz kamieni zabytkowych. Powstałe na skutek utlenienia kwasy rozkładają węglan wapnia obecny w budynkach zabytkowych.

</doc>
<doc id="478096" url="https://pl.wikipedia.org/wiki?curid=478096" title="1864 w literaturze">
1864 w literaturze



</doc>
<doc id="478103" url="https://pl.wikipedia.org/wiki?curid=478103" title="Dekanat Bolków">
Dekanat Bolków

Dekanat Bolków – jeden z 24 dekanatów w rzymskokatolickiej diecezji świdnickiej.
Dekanat znajduje się na terenie województwa dolnośląskiego, w powiecie jaworskim, świdnickim i powiecie kamiennogórskim. Jego siedziba ma miejsce w Bolkowie, w kościele św. Jadwigi.
Parafie i miejscowości.
W skład dekanatu wchodzi 7 parafii:
parafia św. Józefa Oblubieńca.
Powyższy wykaz przedstawia wszystkie miasta, wsie oraz dzielnice miast, "przysiółki wsi" i "osady" w dekanacie.

</doc>
<doc id="478106" url="https://pl.wikipedia.org/wiki?curid=478106" title="Boa tęczowy">
Boa tęczowy

Boa tęczowy ("Epicrates cenchria") — gatunek węża z rodziny dusicieli, jeden z przedstawicieli podrodziny boa. Dość popularny w hodowlach terraryjnych również w Polsce. Jest jednym z łatwiejszych w chowie dusicieli. Nie jest sklasyfikowany przez IUCN.
Opis.
Cechą charakterystyczną (od której pochodzi zresztą jego nazwa) jest wyraźny metaliczny połysk łatwo zauważalny w naturalnym, jak i sztucznym świetle. Wyraźnie mniejszy od boa dusiciela ("Boa constrictor"). Średniej wielkości dusiciel o dość smukłym ciele, głowa wyraźnie wyodrębniona, łuski niewielkie, błyszczące. 
Wyróżnia się szereg podgatunków, których przedstawiciele różnią się od siebie ubarwieniem, a zwłaszcza jego intensywnością. Niektóre z nich to:
W klasyfikacji dusicielowatych przyjętej przez Pyrona, Reynoldsa i Burbrinka (2014) podgatunki "E. c. alvarezi", "E. c. assisi", "E. c. crassus" i "E. c. maurus" podnoszone są do rangi odrębnych gatunków.
Rozmiary.
Między podgatunkami występują niewielkie różnice. Długość ciała zwykle nie przekracza 200 cm, w hodowli terraryjnej przeważnie wynosi około 150 cm.
Biotop.
Środowiskiem życia boa tęczowych są tereny skaliste, lasy, plantacje, nadbrzeżne zalesienia i sawanna przyległa do obszarów leśnych. Ponieważ zasięg gatunku jest dość znaczny, poszczególne podgatunki zamieszkują dość różnorodne środowiska, od suchego, stepowego ("E. c. alvarezi", "E. c. assisi") po wilgotne lasy tropikalne ("E. c. cenchria", "E. c. maurus").
Pokarm.
Głównie ptaki, w tym ptactwo wodne i pisklęta oraz niewielkie ssaki. W naturze niekiedy zjada niewielkie płazy i jaszczurki. W warunkach hodowli terraryjnej zjada głównie myszy, szczury, chomiki, myszoskoczki, młode kurczęta. Zwykle jest dość żarłoczny i nie sprawia problemów żywieniowych w niewoli.
Aktywność.
Wąż aktywny głównie wieczorem (w terrarium zwykle uaktywnia się po zgaszeniu oświetlenia), dzień spędza w kryjówkach.

</doc>
<doc id="478110" url="https://pl.wikipedia.org/wiki?curid=478110" title="Uniwersytet Kalifornijski, Los Angeles">
Uniwersytet Kalifornijski, Los Angeles



</doc>
<doc id="478114" url="https://pl.wikipedia.org/wiki?curid=478114" title="Nototeniowate">
Nototeniowate

Nototeniowate (Nototheniidae) – rodzina morskich ryb okoniokształtnych.
Występowanie.
Morza antarktyczne oraz chłodne wody półkuli południowej. Sporadycznie spotykane w wodach słonawych.
Cechy szczególne.
Ciało wydłużone, elastyczne, lekko bocznie ścieśnione, pokryte drobnymi łuskami. Brak pęcherza pławnego. Pierwsza płetwa grzbietowa jest krótka i twarda, bez kolców. Płetwy brzuszne położone przed piersiowymi. Otwory nosowe pojedyncze. Jedna linia boczna przebiega wysoko pod grzbietem, druga, krótka – na trzonie ogona.
Nototeniowate składają na dnie ikrę o dużych ziarnach – średnicy kilku milimetrów.
Klasyfikacja.
Rodzaje zaliczane do tej rodziny są zgrupowane m.in. w podrodzinach Nototheniinae, Pleurogrammatinae, Trematominae:
"Aethotaxis" — "Cryothenia" — "Dissostichus" — "Gobionotothen" — "Gvozdarus" — "Indonotothenia" — "Lepidonotothen" — "Lindbergichthys" — "Notothenia" — "Nototheniops" — "Pagothenia" — "Paranotothenia" — "Patagonotothen" — "Pleuragramma" — "Pseudotrematomus" — "Trematomus"

</doc>
<doc id="478119" url="https://pl.wikipedia.org/wiki?curid=478119" title="Sam Elliott">
Sam Elliott

Sam Elliott, właśc. Samuel Pack Elliott (ur. 9 sierpnia 1944 w Sacramento) – amerykański aktor, scenarzysta, producent filmowy i telewizyjny. 
Jego charakterystyczna, szczupła sylwetka, gęste wąsy, głęboki, dźwięczny głos i zachodnia namiętność sprawiły, że często występował jako kowboj i ranczer w produkcjach hollywoodzkich takich jak "Zachodni szlak" (1967), "Butch Cassidy i Sundance Kid" (1969), "Gunsmoke" (1972), "Dziki i wolny" (1987), "Wykidajło" (1989), "Gettysburg" (1993), "Tombstone" (1993) i "Big Lebowski" (1998). 
Za rolę Bobby’ego Maine’a w dramacie muzycznym "Narodziny gwiazdy" (2018) był nominowany do Oscara dla najlepszego aktora drugoplanowego i Nagrody Gildii Aktorów Ekranowych za wybitny występ aktora w roli drugoplanowej.
Życiorys.
Wczesne lata.
Urodził się w Sacramento w Kalifornii jako syn Glynn Mamie Elliott (z domu Sparks; 1915–2011), instruktorki / nauczycielki wychowania fizycznego w szkole średniej, i Henry’ego Nelsona Elliotta (1911–1966), który pracował jako specjalista od zwalczania drapieżników w Departamencie Zasobów Wewnętrznych. Jego rodzice pochodzili z El Paso w Teksasie, a Elliott miał przodka, który służył jako chirurg w bitwie pod San Jacinto. Jego rodzina była pochodzenia angielskiego, szkockiego i irlandzkiego, a także miała korzenie szwajcarskie, holenderskie i szwedzkie.
Miał 13 lat, kiedy wraz z rodziną przeprowadził się do Portland w stanie Oregon, gdzie w 1962 ukończył szkołę średnią David Douglas High School. Przez dwa semestry studiował psychologię i język angielski w college’u na University of Oregon w Eugene, zanim zrezygnował. Powrócił do Portland i uczęszczał do Clark College w pobliskim Vancouver, w sąsiednim stanie Waszyngton, gdzie ukończył dwuletni program i został obsadzony jako Big Jule w przedstawieniu "Faceci i laleczki". Lokalna gazeta „The Columbian” z Vancouver zasugerowała, że Elliott powinien być zawodowym aktorem. Po ukończeniu Clark College w 1965, ponownie zapisał się na University of Oregon i zobowiązał się do bractwa Sigma Alpha Epsilon. Zrezygnował ponownie przed ukończeniem studiów po tym, jak jego ojciec zmarł na atak serca. Mieszkał przez krótki czas w Princeton, w stanie Wirginia Zachodnia.
Kariera.
Pod koniec lat 60. Elliott przeniósł się do Los Angeles, aby rozpocząć karierę aktorską, od czego odwodził go jego ojciec. Dorabiał podczas studiów aktorskich na budowie i służył w United States Air Force – 146th Airlift Wing California Air National Guard (The Hollywood Guard) na lotnisku Van Nuys, zanim jednostka przeniosła się do stacji Air National Guard na Wyspach Normandzkich. 
Elliott rozpoczął swoją karierę jako aktor charakterystyczny; jego wygląd, głos i postawa dobrze pasowały do westernów. W 1968 podpisał kontrakt z wytwórnią filmową 20th Century Fox. Grywał w serialach ABC: kryminalnym "Felony Squad" (1968–1969) z Howardem Duffem, fantastycznonaukowym "Kraina Gigantów" ("Land of the Giants", 1969), policyjnym "F.B.I." (1969) z Efremem Zimbalistem Jr. i sądowym "Judd dla obrony" ("Judd for the Defense", 1969). Otrzymał epizodyczne role w seryjnym westernie CBS "Lancer" (1969–1970).
Wkrótce trafił na kinowy ekran w westernie "Butch Cassidy i Sundance Kid" ("Butch Cassidy and the Sundance Kid", 1969), a na planie filmowym poznał swoją przyszłą żonę aktorkę Katharine Ross. Wspólnie zagrali również w horrorze "Dziedzictwo" ("The Legacy", 1978), miniserialu NBC "Morderstwo w Teksasie" ("Murder in Texas", 1981) z Farrah Fawcett, telewesternie CBS "Jeźdźcy cienia" ("The Shadow riders", 1982) z główną rolą Toma Sellecka, teledramacie ABC "Travis McGee" (1983) i telewesternie TNT "Conagher" (1991), do którego wspólnie z żoną opracował scenariusz. W 1984 wzięli ślub. Mają córkę Cleo Rose (ur. 17 września 1984).
Wszechstronność swojego aktorstwa zademonstrował w serialu CBS "" (1970-71) jako dr Doug Lang, horrorze fantastycznonaukowym "Żaby" ("Frogs", 1972) z Joan Van Ark oraz dramacie Petera Bogdanovicha "Maska" ("Mask", 1985) u boku Cher i Erica Stoltza. W dramacie telewizyjnym ABC "Śmierć w Kalifornii" ("A Death in California", 1985) opartym na prawdziwym wydarzeniu z Cheryl Ladd zagrał psychotycznego biznesmena, który zamordował narzeczonego swojej towarzyszki z Beverly Hills, a następnie ją zgwałcił i terroryzował, co doprowadziło do dziwacznego procesu.
Za rolę kowboja Conna Conaghera w telewizyjnym westernie TNT "Conagher" (1991) zdobył nominację do nagrody Złotego Globu. Kreacja Dzikiego Billa Hickoka w telewizyjnym westernie CBS "Dziewczęta z prerii" ("Buffalo Girls", 1995) przyniosła mu nominację do nagrody Emmy i Złotego Globu. W dreszczowcu "Ghost Rider" (2007) u boku Nicolasa Cage’a i Bretta Cullena zagrał postać jeźdźca na emeryturze.
W 2011 przedstawił drużyny na Super Bowl XLV.

</doc>
<doc id="478125" url="https://pl.wikipedia.org/wiki?curid=478125" title="Miasta w Rumunii">
Miasta w Rumunii

Według danych oficjalnych pochodzących z 2011 roku Rumunia posiadała ponad 310 miast o ludności przekraczającej 1,5 tys. mieszkańców. Stolica kraju Bukareszt jako jedyne miasto liczyło ponad milion mieszkańców; 18 miast z ludnością 100÷500 tys.; 11 miast z ludnością 50÷100 tys., 20 miast z ludnością 25÷50 tys. oraz reszta miast poniżej 25 tys. mieszkańców. Dla porównania, w 1937 roku w Rumunii istniało: 5 miast z ludnością powyżej 100 tys., 9 miast z ludnością 50÷100 tys., 22 miasta z ludnością 20÷50 tys. i 107 miast z ludnością 10÷20 tys.
Największe miasta w Rumunii.
Największe miasta w Rumunii według liczebności mieszkańców (stan na 20.10.2011):
Tabela danych statystycznych miast w Rumunii.
Kolumny "Powierzchnia", "Wysokość" i "Lokalizacja" zostały zebrane ze stron Wikipedii w różnych wersjach językowych poświęconych poszczególnym miastom.
"Dane dot. liczby mieszkańców z marca 2002."

</doc>
<doc id="478126" url="https://pl.wikipedia.org/wiki?curid=478126" title="Ă">
Ă

Ă – druga litera alfabetu rumuńskiego, gdzie oznacza dźwięk //, oraz druga litera języka wietnamskiego, gdzie reprezentuje krótki dźwięk //. Ponieważ wietnamski jest językiem tonalnym, przy literze "Ă" może wystąpić jeden z pięciu znaków tonalnych:

</doc>
<doc id="478129" url="https://pl.wikipedia.org/wiki?curid=478129" title="Risto Laakkonen">
Risto Laakkonen

Risto Juhani Laakkonen (ur. 6 maja 1967 w Kuopio) – fiński skoczek narciarski, złoty medalista olimpijski, dwukrotny medalista mistrzostw świata oraz zwycięzca Turnieju Czterech Skoczni.
Kariera.
W zawodach Pucharu Świata w skokach narciarskich zadebiutował 11 stycznia 1986 na dużej skoczni w Harrachovie. W tym konkursie zajął ósme miejsce i zdobył pierwsze punkty Pucharu Świata. W 1988 wystartował na igrzyskach olimpijskich w Calgary, zajmując 23. miejsce na normalnej skoczni. Pierwszy raz na podium stanął 3 grudnia 1988 w Thunder Bay, gdzie na skoczni normalnej zajął drugie miejsce, przegrywając jedynie z Dieterem Thomą. Dzień później w tym samym miejscu wygrał pierwsze zawody Pucharu Świata w karierze.
Najlepsze wyniki osiągnął w sezonie 1988/1989, kiedy to zajął siódme miejsce w klasyfikacji generalnej. Był między innymi drugi w Oberstdorfie, trzeci w Garmisch-Partenkirchen, siódmy w Innsbrucku oraz dziesiąty w Bischofshofen, co dało mu zwycięstwo w klasyfikacji końcowej 37. edycji Turnieju Czterech Skoczni. Tym samym dołączył do grona zawodników którzy wygrali turniej, nie wygrywając żadnego konkursu. Na mistrzostwach świata w Lahti w obu indywidualnych konkursach zajął 24. miejsce, a w konkursie drużynowym Finowie w składzie: Ari-Pekka Nikkola, Jari Puikkonen, Matti Nykänen i Risto Laakkonen wywalczyli złoty medal.
Na mistrzostwach świata w lotach w Vikersund w 1990 zajął 40. miejsce. Dwa lata wcześniej, na mistrzostwach świata w lotach w Oberstdorfie był 35. Ostatni medal zdobył podczas mistrzostw świata w Val di Fiemme w 1991, gdzie wspólnie z Nikkolą, Raimo Ylipullim i Vesą Hakalą wywalczył srebrny medal w konkursie drużynowym. Na normalnym obiekcie był indywidualnie ósmy, a na dużej skoczni dwunasty. 6 marca 1991 w Bollnäs po raz ostatni stanął na podium (zajął drugie miejsce). W klasyfikacji generalnej sezonu 1990/1991 był dziewiętnasty.
Ostatnią dużą imprezą w jego karierze były igrzyska olimpijskie w Albertville w 1992, gdzie wspólnie z Miką Laitinenem, Tonim Nieminenem i Nikkolą wywalczył drużynowe mistrzostwo olimpijskie. Ponadto był szesnasty na normalnej skoczni, a na dużej zajął 21. miejsce. 29 marca 1992 po raz ostatni wystąpił w zawodach Pucharu Świata. Miało to miejsce na skoczni w Planicy, gdzie zajął 24. miejsce.
Zakończył sportową karierę w wieku 25 lat.

</doc>
<doc id="478131" url="https://pl.wikipedia.org/wiki?curid=478131" title="Metoda minimum sumy kwadratów błędów">
Metoda minimum sumy kwadratów błędów



</doc>
<doc id="478132" url="https://pl.wikipedia.org/wiki?curid=478132" title="Fajna Ryba">
Fajna Ryba

Fajna Ryba – najwyższe naturalne wzniesienie województwa łódzkiego (347 m n.p.m.), położone na terenie gminy Przedbórz, w obrębie Pasma Przedborsko-Małogoskiego oraz Przedborskiego Parku Krajobrazowego, wchodzące w skład północnej Wyżyny Przedborskiej. U stóp wzniesienia leży miejscowość Góry Mokre.
Na powierzchni wzgórza widoczne są utwory mezozoiczne, a układ rzeźby terenu ma w znacznej mierze genezę przedczwartorzędową.
W trakcie II wojny światowej góra stanowiła fragment szerszego pasma umocnień niemieckich mających stawić czoło nacierającej Armii Czerwonej, czego znakiem są zachowane do dziś, choć trudne do rozpoznania fragmenty okopów. Do ich budowy hitlerowcy zmuszali zamieszkującą okolice ludność cywilną. Do militarnego wykorzystania umocnień jednak nie doszło, z uwagi na obejście pozycji przez wojska radzieckie.

</doc>
<doc id="478133" url="https://pl.wikipedia.org/wiki?curid=478133" title="Metoda kolejnych dzieleń">
Metoda kolejnych dzieleń



</doc>
<doc id="478135" url="https://pl.wikipedia.org/wiki?curid=478135" title="Ludwik Zalewski (senator)">
Ludwik Zalewski (senator)

Ludwik Zalewski (ur. 20 kwietnia 1954 w Grądach) – polski wojskowy i polityk, podpułkownik Wojska Polskiego, senator VI kadencji.
Życiorys.
W 1974 ukończył Technikum Samochodowe w Olsztynie, następnie studiował na Wydziale Mechanicznym Wojskowej Akademii Technicznej im. Jarosława Dąbrowskiego w Warszawie. 
W latach 1979–2003 pełnił zawodową służbę wojskową między innymi na stanowisku dowódcy 1 Łomżyńskiego Batalionu Remontowego im. płk. Mariana Raganowicza (JW Nr 1511) oraz dowódcy garnizonu w Łomży. Na emeryturze zajmował się działalnością gospodarczą (prowadził strzelnicę sportową) i turystyczną. Jest właścicielem Muzeum „Forty Piątnica” i wiceprezesem Stowarzyszenia Klub Fort.
W 2005 z listy Ligi Polskich Rodzin został senatorem VI kadencji z okręgu białostockiego. W trakcie kadencji należał do Senatorskiego Klubu Narodowego, uczestniczył w pracach Komisji Obrony Narodowej (jako jej wiceprzewodniczący) oraz Komisji Spraw Emigracji i Łączności z Polakami za Granicą. W 2006 bez powodzenia kandydował na urząd prezydenta Łomży (uzyskał 7,72% poparcia, tj. 1514 głosów, zajmując 5. miejsce). W 2007 nie został ponownie wybrany do Senatu. W wyborach samorządowych w 2010 bez powodzenia kandydował do sejmiku podlaskiego z listy Prawa i Sprawiedliwości.
W 2003 otrzymał Srebrny Krzyż Zasługi.
Życie prywatne.
Żonaty, ma troje dzieci.

</doc>
<doc id="478138" url="https://pl.wikipedia.org/wiki?curid=478138" title="Włodzimierz Źróbik">
Włodzimierz Źróbik

Włodzimierz Źróbik (ur. 1 lipca 1926 w Wiśniewie, zm. 12 sierpnia 1994 w Warszawie) – polski dziennikarz i działacz sportowy, w młodości saneczkarz i bobsleista.
Był czołowym polskim bobsleistą lat pięćdziesiątych. Uczestnik olimpiady w Cortina d’Ampezzo 1956 w czwórkach (21. miejsce). Jako saneczkarz uczestniczył w mistrzostwach świata w 1960 (5. miejsce) i w 1961 (19. miejsce, oba razy w dwójkach z Jerzym Wojnarem).
W czasie kariery zawodniczej był trenerem kadry narodowej bobsleistów, a potem saneczkarzy. Później został znanym dziennikarzem sportowym, był m.in. kierownikiem redakcji sportowej Polskiej Agencji Prasowej (1970–1983). Od 1970 roku należał do PZPR.
W czasach PRL był odznaczony m.in.: Krzyżem Oficerskim i Kawalerskim Orderu Odrodzenia Polski, Srebrnym Krzyżem Zasługi, Medalem 30-lecia Polski Ludowej i odznaką Zasłużony Działacz Kultury Fizycznej.

</doc>
<doc id="478147" url="https://pl.wikipedia.org/wiki?curid=478147" title="Palindrom matematyczny">
Palindrom matematyczny



</doc>
<doc id="478149" url="https://pl.wikipedia.org/wiki?curid=478149" title="Synergizm (chemia)">
Synergizm (chemia)

Synergizm (z gr. συνεργός "synergos", współpracujący, od "syn-", współ-, i "ergon", praca) – zjawisko wzajemnego wzmocnienia działania kilku substancji, gdy występują one razem w danym środowisku.
Synergetyczne układy ekstrakcyjne stosowane są w praktyce do rozdziału różnych mieszanin i/lub selektywnego wydzielania ich składników.

</doc>
<doc id="478150" url="https://pl.wikipedia.org/wiki?curid=478150" title="Materia organiczna">
Materia organiczna



</doc>
<doc id="478153" url="https://pl.wikipedia.org/wiki?curid=478153" title="Hosz">
Hosz

Hosz – dziedziniec w domu arabskim, podobny do antycznego atrium, zwykle niebrukowany na którym koncentrowało się życie domowników, obudowany pomieszczeniami mieszkalnymi. Podobne rozwiązanie architektoniczne znalazło miejsce w bardzo popularnych w Turcji i Azji zajazdach dla karawan i podróżników, znanych jako karawanseraj.

</doc>
<doc id="478154" url="https://pl.wikipedia.org/wiki?curid=478154" title="Antonina Campi">
Antonina Campi

Antonina Campi z Miklaszewiczów (ur. 10 grudnia 1773 w Lublinie, zm. 3 września 1822 w Monachium) – polska śpiewaczka operowa.
Zadebiutowała w 1785 w Lublinie. W 1788 została nadworną śpiewaczką króla Stanisława Augusta Poniatowskiego. W 1789 studiowała w królewskiej szkole śpiewu. Dzięki znakomitym warunkom głosowym (trzyoktawowa skala głosu od altowego g do wysokiego f), bardzo szybko stała się sławna nie tylko w kraju, ale też zagranicą. Bardzo często koncertowała w Warszawie, zapraszana była także na koncerty do Pragi, gdzie zamieszkała w 1791. W 1801 wyjechała do Wiednia i została primadonną opery cesarskiej. W 1801 śpiewała partię Klary w operze "Aleksander" na otwarcie Theater an der Wien. Specjalnie dla niej kompozytor Ferdinando Paer napisał operę "Sardzino". Jako wielka gwiazda w latach 1817 i 1820 odbyła tournée po Europie. Szczególne uznanie zdobyła za wykonania partii w operach Mozarta (Hrabiny w "Weselu Figara", Donny Anny w "Don Juan", Królowej Nocy w "Zaczarowanym Flecie").
Obok włoskiej śpiewaczki Angelici Catalani uważana była za jedną z najwybitniejszych śpiewaczek operowych swego czasu w Europie.

</doc>
<doc id="478155" url="https://pl.wikipedia.org/wiki?curid=478155" title="Kośna">
Kośna

Kośna, wg PRNG: Kośnik – struga w Polsce, pośredni dopływ Pisy i Wadąga.
Stan naturalny.
Dawniej Kośna płynęła z jeziora Kośno na północ, przez jeziora Patryckie, Bogdańskie, Umląg i Kiermas, po drodze zabierając także wody z jezior Klebarskiego i Linowskiego.
Stan przejściowy.
Już w XIX w. postanowiono teren jeziora Patryckiego osuszyć i zmienić go w pola uprawne. W tym celu zmieniono układ rzek na terenie. W okolicy wsi Patryki rozwidlono bieg rzeki na dwa kanały. Kanał Kiermas przebiegał w dużym stopniu starym korytem rzeki i jego głównym zadaniem było osuszanie terenu dawnego jeziora. Kanał Elżbiety zbudowano zupełnie od nowa i poprowadzono nowym korytem do jeziora Wadąg. Miał także odbierać wodę z jezior: Klebarskiego i Linowskiego. Wodę z tych jezior poprowadzono Kanałem Wiktorii.
Stan obecny.
Obecnie przebieg rzek i kanałów ponownie się zmienił. Łąki (dawne Jezioro Patryckie) ponownie zalano, aby stworzyć stawy rybne. Tak więc teraz tereny ponownie są zalane. Obecnie można przyjąć, że większość wody zarówno z rzeki Kośna, jak i z Kanału Wiktorii płynie starym korytem i w Barczewie wpływa do Pisy. Kanał Elżbiety przejmuje część wody z Kośnej i zasila stawy rybne, jednak dalej ulega obecnie zanikowi.
Układ połączeń.
Poniżej przedstawiono schematyczny układ połączeń systemu rzek Kośna i jej kanałów. Bieg rzek przedstawiono "od dołu do góry".
Drukiem wytłuszczonym główny nurt zarówno od jeziora Kośno, jak i powyżej. Należy zwrócić uwagę, że nie uwzględniono tu połączenia Kanału Elżbiety z jeziorem Wadąg, jednak obecnie kanał ten jest częściowo w zaniku.
Szlak kajakowy.
Rzeka Kośna jest jednym z częściej uczęszczanych szlaków kajakowych na Warmii. Przebiega on głównym biegiem Kośnej i Kanału Kiermas, czyli od jeziora Kośno do Pisy i często dalej Wadągiem.

</doc>
<doc id="478159" url="https://pl.wikipedia.org/wiki?curid=478159" title="Zespół uzależnienia od internetu">
Zespół uzależnienia od internetu

Zespół uzależnienia od internetu (ZUI), uzależnienie od internetu – zespół zależności polegający na wielogodzinnym korzystaniu z sieci internet, które jest dla pacjenta źródłem dystresu oraz negatywnie wpływa na jego funkcjonowanie w sferze fizycznej, psychicznej, interpersonalnej, społecznej, rodzinnej i ekonomicznej.
Rozbieżności terminologiczne.
Brak jest jednolitej definicji tego zjawiska, czy choćby kryteriów diagnostycznych. Termin "uzależnienie od internetu" nie występuje w klasyfikacji ICD-10 jako wyodrębnione zaburzenie. W Polsce stosuje się określenie zaproponowane przez prof. Andrzeja Jakubika: "Zespół uzależnienia od Internetu" (ZUI). Napotyka się również terminy takie, jak: "patologiczne używanie internetu", "problematyczne używanie internetu (PUI)"", nadużywanie internetu", "kompulsywne używanie internetu" (W piśmiennictwie anglojęzycznym używane są następujące terminy: "internet addiction disorder", "internet addiction syndrome", "internet abuse", "compulsive internet use", "pathological internet use").
Podtypy zespołu uzależnienia od Internetu według Kimberly Young.
Erotomania internetowa (ang. "cybersexual addiction") – polega głównie na oglądaniu filmów i zdjęć z materiałami pornograficznymi lub rozmowach na chatach o tematyce seksualnej. Zjawisko to zaczyna być bardzo groźne, gdy na materiały o treści pornograficznej trafiają osoby małoletnie lub z zaburzeniami w sferze emocjonalnej.
Socjomania internetowa (ang. "cyber-relationship addiction") – jest to uzależnienie od internetowych kontaktów społecznych. Osoba nawiązuje nowe kontakty tylko i wyłącznie poprzez sieć, ma zachwiane relacje człowiek-człowiek w kontaktach poza siecią. Ludzie tacy potrafią godzinami „rozmawiać” z innymi użytkownikami internetu, lecz mają trudności przy kontaktach osobistych, następuje też u takich osób zanik komunikacji niewerbalnej, nie potrafią odczytywać informacji nadawanych na tej płaszczyźnie lub odczytują je błędnie.
Osoby takie spotyka się głównie w formach kontaktu, które zapewniają synchroniczną komunikację. Zdarza się, iż pokoje rozmów są zakładane przez takie osoby, tylko po to, by mieć możliwość przebywania non stop w tym pokoju i kontaktu z osobami go odwiedzającymi.
Uzależnienie od sieci (ang. "net compulsions") – polega na pobycie w internecie. Jest ono bardzo podobne do uzależnienia od komputera, lecz polega na przebywaniu w sieci. Osoby takie są cały czas zalogowane do sieci i obserwują, co się tam dzieje. Uzależnienie to łączy w sobie wszystkie inne formy ZUI.
Przeciążenie informacyjne (ang. "information overload") – występuje przy natłoku informacji np. przebywanie w wielu pokojach rozmów jednocześnie lub udział w wielu listach dyskusyjnych.
Uzależnienie od komputera (ang. "computer addiction") – osoba nie musi w tym wypadku przebywać w internecie, wystarczy, że spędza czas przy komputerze. Nie jest dla niej ważne to, co przy nim robi.
Gdzie można znaleźć w sieci osoby uzależnione?
Osoby, u których stwierdzono uzależnienie od internetu lub zagrożenie tym uzależnieniem, najczęściej spędzają czas na następujących formach rozrywki:
Wpływ ZUI na rodzinę.
Jedną z form uzależnienia występujących w rodzinie jest uzależnienie od gier. Występuje często u dzieci, których rodzice często są zapracowani i są wręcz zadowoleni, że dziecko ma jakąś rozrywkę i nie popada w „złe” towarzystwo. Rodzice rzadko reagują prawidłowo w tego typu sytuacji, często zbyt późno dostrzegają zagrożenie, jakie niesie ze sobą komputer. Za późno widzą, że dziecko izoluje się od rówieśników, traci kontakt z rzeczywistością i zamyka się w swoim pokoju z komputerem. 
Inną formą jest uzależnienie od komunikacji synchronicznej. W tę formę patologii popadają częściej nastolatkowie i młodzież. Łatwo można to prześledzić przeglądając nicki osób przebywających na czacie. Bardzo często po słowie określającym daną osobę następują cyfry, które z reguły oznaczają wiek osoby logującej się na dany kanał. Zagrożenia, jakie wynikają z tego rodzaju uzależnienia, to między innymi, spotykanie się w sieci z różnymi formami dewiacji seksualnych, zachwianie relacji z osobami w świecie realnym, zanik prawidłowego odczytywania przekazu niewerbalnego, zmiany w słownictwie takie jak używanie skrótów lub przenoszenie specyficznego języka komunikacji elektronicznej do słownictwa codziennego. Groźną dla stabilności związku małżeńskiego formą uzależnienia jest erotomania internetowa. Często jeden z partnerów poprzez internet zdradza drugą osobę. Nie jest to zdrada fizyczna, lecz równie dotkliwa. W Polsce odnotowano przypadek rozwodu, którego opisana powyżej sytuacja była przyczyną.
Przemoc obecna w grach komputerowych, wpływa również niekorzystnie na osoby z nieukształtowanym w pełni światopoglądem. Istotną rolę odgrywa tu nadzór opiekunów nad programami, które są zainstalowane w komputerach ich dzieci. Producenci gier zamieszczają, co prawda ostrzeżenia o dolnej granicy wieku odbiorców, ale sprzedawcy tego nie respektują, gdyż nie mają takiego prawnego obowiązku.
Skutki psychologiczne i społeczne ZUI.
Do skutków psychologicznych, uzależnienia od internetu należy zaliczyć zachwianie komunikacji w sferze pozawerbalnej i werbalnej, depresje powodowane brakiem kontaktu z siecią np. po uszkodzeniu łącza w USA w połowie lat 90. odnotowano wzrost prób samobójczych, gdy podczas prac budowlanych został uszkodzony szkielet infostrady i prawie połowa kraju była pozbawiona dostępu do internetu, przez dwa dni. Innymi skutkami są zaburzenia w normalnym funkcjonowaniu jednostki, z osobą uzależnioną można porozmawiać tylko o tym co się dzieje w sieci, np. jaka nowa strona WWW powstała, inne sfery życia jej nie interesują.
Istnieje też związek pomiędzy ZUI a prokrastynacją.
U osób z ZUI może występować również rozregulowanie lub przestawienie cyklu dobowego, głównie zaś rytmu sen–aktywność. Najprościej można to zaobserwować, śledząc ruch w sieci w godzinach nocnych. Największy ruch na IRC następuje w późnych godzinach nocnych – i z reguły są tam ci sami, stali bywalcy.
Jest to groźne zjawisko ze względu na skutki społeczne. Osoby takie przez zmianę cyklu dobowego zaniedbują pracę i życie rodzinne. Jest to niezwykle groźne, jeśli osoby o chronotypie rannym przestawiają się na życie nocne. Gwałtowna zmiana zachowań związanych z cyklem dobowym może prowadzić do rozdrażnienia, podenerwowania i spadku sprawności psychicznej. Jest to o tyle groźne, że zmianie nie ulega tylko i wyłącznie czas snu i aktywności, lecz również następują wahania stężenia we krwi hormonów, glukozy oraz innych substancji ważnych dla prawidłowego funkcjonowania organizmu.
Do konsekwencji tego uzależnienia należy również zaliczyć zanik więzi emocjonalnych z osobami najbliższymi, rodziną, przyjaciółmi. Cały przekaz emocjonalny skupia się na znajomych i przyjaciołach z sieci. Występują również kłopoty w sferze zawodowej włącznie z utratą i niemożnością znalezienia innej pracy. W tej sferze zespół uzależnienia od internetu nie odbiega od następstw innych uzależnień (alkoholizm, narkomania).
Skutki te można zniwelować tylko i wyłącznie poprzez terapię osoby uzależnionej, która uzmysłowi jej szkody, jakie poniosła w wyniku nieprawidłowego korzystania z internetu, i jak można je naprawić. Należy jednak przede wszystkim przeciwdziałać uzależnieniom, obserwując osoby, które zdają się zbyt często korzystać z internetu. 
Skutki fizjologiczne ZUI.
Osoby często korzystające z komputera, skarżą się na problemy ze wzrokiem. W czasach monitorów CRT było to spowodowane promieniowaniem, które emituje monitor. Innym czynnikiem wpływającym na widzenie obrazu wyświetlanego na ekranie monitora komputerowego jest plamka, czyli zespół trzech luminoforów o kolorach czerwonym, zielonym i niebieskim. Wielkość plamki w stosowanych dziś monitorach jest coraz mniejsza, na przykład monitory 17” mają plamkę w granicach 0,22–0,27 mm. Jeśli plamka jest większa, kolory wyświetlane na monitorze mają gorszą jakość barwną, są rozmyte i zatracają szczegóły.
Ręczna regulacja ostrości, zbieżności kolorów, czystości barw i luminancji jest wymagana z powodu niepowtarzalności budowy gałki ocznej u ludzi. Każdy z nas ma inny wzór siatkówki, co spowodowane jest różnym rozmieszczeniem czopków i pręcików, a co za tym idzie różnym spostrzeganiem widzianego przedmiotu. Dlatego też przy długiej pracy należy wyregulować obraz wyświetlany na monitorze, aby jego wygląd był dla nas optymalny.
Monitory komputerowe powinny być również zabezpieczone warstwą antyrefleksyjną. Pojawiające się refleksy na ekranie monitora, powodują zwiększoną pracę mięśni gałki ocznej ("musculi bulbi") sterującymi ruchem gałki ocznej. Praca mięśni spowodowana jest przez widzenie dwóch obrazów, a więc ciągłą zmianę ostrości widzenia w stosunku do obrazu wyświetlanego na monitorze i refleksu.
Przy długotrwałym, nieumiejętnym korzystaniu z klawiatury komputerowej często pojawia się zespół cieśni nadgarstka. Przy złym ustawieniu klawiatury i nieumiejętnym rozłożeniu rąk następuje zbyt mocne zgięcie w stawie promieniowo-nadgarstkowym ("articulatio radiocarpalis"), co z kolei prowadzi do ucisku tętnicy promieniowej ("arteria radialis") i łuków tętniczych dłoni ("arcus volares"). W efekcie następuje niedokrwienie ręki na odcinku nadgarstek, śródręcze i palce. Takie ułożenie ręki skutkuje też długotrwałym napięciem mięśni, co może prowadzić do bolesnych skurczów mięśni.
Długotrwałe przebywanie w pozycji siedzącej powoduje naprężenie mięśni pleców i karku. Długa praca przy komputerze na nieodpowiednim krześle, naraża na skrzywienie kręgosłupa, szczególnie dotyczy to dzieci w wieku szkolnym, u których prawidłowa postawa jest bardzo istotna ze względu na rozwój fizyczny.
Osoby długo pracujące przy komputerze są również narażone na "repetitive strain injury", czyli zespół urazów wynikających z chronicznego przeciążenia, objawiającym się przewlekłymi bólami ramion, przedramion, przegubów i dłoni, których przyczyny mogą kumulować się, nie dając o sobie znać przez wiele lat. U źródeł RSI leżą nieergonomiczne warunki miejsca pracy.
Objawy odczuwane są dopiero po długim czasie lub po odejściu od komputera, gdyż mózg silnie koncentruje się w czasie pracy na tym, co dzieje się na ekranie i nie potrafi w odpowiednim momencie interpretować sygnałów ostrzegawczych. Są one zagłuszane aż do momentu, gdy stają się nie do wytrzymania.

</doc>
<doc id="478161" url="https://pl.wikipedia.org/wiki?curid=478161" title="Sojusz Nowego Obywatela">
Sojusz Nowego Obywatela

Sojusz Nowego Obywatela (słow. "Aliancia Nového Občana", ANO) – słowacka partia polityczna, w latach 2002–2006 ugrupowanie parlamentarne i współrządzące, od 2011 kilkukrotnie zmieniało nazwę.
Historia.
Partia została założona 22 kwietnia 2001 przez magnata prasowego Pavla Rusko jako ugrupowanie o profilu liberalnym. W wyborach parlamentarnych w 2002 zdobyła 8% głosów i 15 mandatów poselskich (na 150) w Radzie Narodowej III kadencji. Sojusz przystąpił do koalicji rządowej z Słowacką Unią Chrześcijańską i Demokratyczną, Partią Węgierskiej Koalicji i Ruchem Chrześcijańsko-Demokratycznym. Z ramienia ANO w skład centroprawicowego rządu Mikuláša Dzurindy wchodzili: Robert Nemcsics (wicepremier i minister gospodarki, 2002–2003), Pavol Rusko (te same funkcje, 2003–2005), Jirko Malchárek (te same funkcje, 2005–2006), Rudolf Chmel (minister kultury, 2002–2005 i 2006) oraz František Tóth (minister kultury, 2005–2006).
W wyborach prezydenckich w 2004 z ramienia sojuszu zarejestrował się Ľubo Roman, jednak wycofał się na miesiąc przed głosowaniem. W tym roku partia uzyskała 4,65% głosów w wyborach do Parlamentu Europejskiego, nie wprowadzając żadnych eurodeputowanych. W wyborach parlamentarnych w 2006 ANO zdobył 1,4% poparcia i nie przekroczył wynoszącego 5% progu wyborczego. Od tego czasu partia pozostawała opozycją pozaparlamentarną, notującą w sondażach poparcie nieprzekraczające 1% głosów. W 2007 funkcję prezesa objął Robert Nemcsics.
W 2011 władzę w ugrupowaniu przejęła Nora Mojsejová, projektantka mody. Doprowadziła do zmiany nazwy partii na Partia Wolnego Słowa – Nory Mojsejovej (słow. "Strana Slobodné Slovo – Nory Mojsejovej"). Partia wystawiła swoją listę wyborczą w wyborach w 2012, uzyskując poparcie na poziomie 1,2%.
W kolejnych latach ugrupowanie ponownie zmieniało swoją nazwę na OBČANIA (2013) i IDEA (2014), a także przewodniczących. Nie wykazywało jednak istotnej aktywności wyborczej. Została rozwiązana w 2017.

</doc>
<doc id="478164" url="https://pl.wikipedia.org/wiki?curid=478164" title="Bezpieczeństwo danych">
Bezpieczeństwo danych

Bezpieczeństwo danych (ang. "data security") – zespół działań podejmowanych w celu zabezpieczenia danych przechowywanych w pamięci komputera, w szczególności w bazach danych.
Podstawowy sposób zapewnienia ochrony obejmuje:

</doc>
<doc id="478167" url="https://pl.wikipedia.org/wiki?curid=478167" title="Advanced planning and scheduling">
Advanced planning and scheduling

Advanced planning and scheduling (APS) – klasa zaawansowanych systemów informatycznych, stanowiących rozwinięcie systemu ERP, a pozwalający wykonywać złożone operacje planistyczne i symulacyjne wraz z optymalizacją. Oryginalny koncept APS powstał w USA w latach 90. XX wieku i jest wciąż rozwijany.

</doc>
<doc id="478168" url="https://pl.wikipedia.org/wiki?curid=478168" title="Struga (Kalwa)">
Struga (Kalwa)

Struga – rzeka w Polsce, dopływ Kośnej, która jest pośrednim dopływem Pisy i Wadągi.
Ciek wypływający z jeziora Kalwa nosi nazwę własną po prostu Struga, mimo że struga to ogólna nazwa cieku wodnego.
Poniżej przedstawiono schematyczny układ połączeń Strugi i jezior z nią związanych. Bieg rzek przedstawiono od dołu do góry. Drukiem wytłuszczonym oznaczono główny nurt.

</doc>
<doc id="478169" url="https://pl.wikipedia.org/wiki?curid=478169" title="FC Dinamo Bukareszt">
FC Dinamo Bukareszt

Dinamo Bukareszt – rumuński klub piłkarski założony w 1948 roku. Jeden z trzech głównych klubów piłkarskich w Bukareszcie obok Steaua i Rapidu.

</doc>
<doc id="478173" url="https://pl.wikipedia.org/wiki?curid=478173" title="Business Planning and Control System">
Business Planning and Control System

Business Planning and Control System (BPCS) – zintegrowany system ERP amerykańskiego przedsiębiorstwa System Software Associates. Jeden z pierwszych systemów tej klasy oferowany w Polsce od początku lat 90. Adresowany do średnich i dużych przedsiębiorstw działających na platformach sprzętowych AS/400, DEC, RS/6000 i HP9000 z graficznym interfejsem użytkownika i w architekturze klient-serwer.

</doc>
<doc id="478175" url="https://pl.wikipedia.org/wiki?curid=478175" title="Bariera wdrożeniowa">
Bariera wdrożeniowa

Bariera wdrożeniowa (ang. "implementation barrier") – niemożność wdrożenia rozwiązania informatycznego, która może być wynikiem m.in. niekompatybilności infrastruktury, presji czasu, niepraktyczności, braku umiejętności technicznych lub środków finansowych, zdolności i wiedzy specjalistycznej.

</doc>
<doc id="478176" url="https://pl.wikipedia.org/wiki?curid=478176" title="CBD">
CBD



</doc>
<doc id="478177" url="https://pl.wikipedia.org/wiki?curid=478177" title="Dekanat Poznań-Stare Miasto">
Dekanat Poznań-Stare Miasto

 
Dekanat Poznań-Stare Miasto – jeden z 43 dekanatów archidiecezji poznańskiej, składa się z dwunastu parafii: 
Administracyjnie dekanat obejmuje obszar zachodniej i północnej części dzielnicy Wilda oraz południowej części dzielnicy Stare Miasto.
Dekanat sąsiaduje z dekanatami:

</doc>
<doc id="478181" url="https://pl.wikipedia.org/wiki?curid=478181" title="CDM">
CDM



</doc>
<doc id="478182" url="https://pl.wikipedia.org/wiki?curid=478182" title="Custom Development Method">
Custom Development Method



</doc>
<doc id="478185" url="https://pl.wikipedia.org/wiki?curid=478185" title="Flaga Dagestanu">
Flaga Dagestanu

Symbolika flagi Dagestanu:
Ustanowiona 26 lutego 1994 roku. Proporcje 1:2.

</doc>
<doc id="478187" url="https://pl.wikipedia.org/wiki?curid=478187" title="Cache server">
Cache server



</doc>
<doc id="478191" url="https://pl.wikipedia.org/wiki?curid=478191" title="DDM">
DDM



</doc>
<doc id="478193" url="https://pl.wikipedia.org/wiki?curid=478193" title="Dynamic Enterprise Modeller">
Dynamic Enterprise Modeller

DEM – akronim Dynamic Enterprise Modeller. Zintegrowane narzędzie do modelowania procesów gospodarczych, struktury organizacyjnej i automatycznego konfigurowania wdrażanego systemu. Stanowi element metodyki wdrażania Target.

</doc>
<doc id="478195" url="https://pl.wikipedia.org/wiki?curid=478195" title="Microsoft Dynamics ERP">
Microsoft Dynamics ERP

Microsoft Dynamics ERP – grupa produktów informatycznych Microsoft do planowania zasobów przedsiębiorstwa (ERP).
Do linii produktów Microsoft Dynamics ERP należą:

</doc>
<doc id="478196" url="https://pl.wikipedia.org/wiki?curid=478196" title="GEAC System 21">
GEAC System 21

GEAC System 21 – zintegrowany system informatyczny opracowany przez angielską firmę JBA. Swoim zakresem funkcjonalnym obejmuje finanse, produkcję, logistykę i obsługę klienta. Jako jeden z pierwszych systemów tej klasy otrzymał certyfikat jakości. Dostępny również w wersji polskiej na platformę sprzętową IBM AS/400 z graficznym interfejsem użytkownika w architekturze klient-serwer. 

</doc>
<doc id="478197" url="https://pl.wikipedia.org/wiki?curid=478197" title="Harmonogram wdrożenia">
Harmonogram wdrożenia

Harmonogram wdrożenia – plan prac projektowo-wdrożeniowych składających się na realizację przedsięwzięcia, np. wdrożenia systemu informatycznego lub nowej technologii. Graficznie obrazuje wzajemne powiązania i czas trwania poszczególnych działań (etapów, faz, czynności) wraz z punktami kontrolnymi („krokami milowymi”). Wraz z budżetem stanowi jeden z podstawowych elementów poprawnie przygotowanego procesu wdrożeniowego.

</doc>
<doc id="478199" url="https://pl.wikipedia.org/wiki?curid=478199" title="LPC">
LPC

LPC (ang. Lars Pensjö C) jest językiem programowania zorientowanym prototypowo stworzonym w 1988 roku przez Larsa Pensjö do tworzenia LPMUD-ów. Z języka LPC wyewoluował język ogólnego przeznaczenia Pike.
Typy danych.
Istnieją różne implementacje LPC, typowa posiada następujące typy danych:

</doc>
<doc id="478200" url="https://pl.wikipedia.org/wiki?curid=478200" title="Flaga Karelii">
Flaga Karelii

Flaga Karelii (NHR:1219) – flaga używana obecnie, została oficjalnie przyjęta przez parlament republiki 16 lutego 1993 roku. Jej wygląd reguluje art. 12 Konstytucji Karelii.
Składają się na nią trzy równoległe, poziome i jednakowej wielkości pasy w kolorach (kolejno od góry) czerwonym, błękitnym i zielonym. Proporcje flagi to 2:3.
Czerwień symbolizuje przelaną krew (w innej wersji – miłość, braterstwo, współpracę między mieszkańcami Karelii), błękit oznacza wszechobecne w republice jeziora, a zieleń – lasy, zajmujące ponad połowę powierzchni Karelii.
Kolorystyka zawarta w tej fladze była przyjęta jeszcze w okresie radzieckim, na fladze z lat 1952–1956, jednak w owym okresie była z nią związana inna symbolika.
Historyczne flagi Karelii.
Flaga Karelii z 1918.
Pierwsza opracowana flaga Karelii była symbolem północnej części tego kraju. Powstała ona w 1918 r. na północy Karelii, w Uhtua (dzisiejsza Kalewała). Flaga ta była koloru niebieskiego, a w kantonie znajdowało się siedem białych gwiazd, układających się w kształt gwiazdozbioru Wielkiego Wozu - fragmentu Wielkiej Niedźwiedzicy.
Flaga Karelii 1920–1922.
Pierwsza flaga Karelii nawiązuje swym wyglądem do flagi fińskiej. Nie miała ona charakteru urzędowego w całej Karelii, a jedynie w istniejącej przez krótki czas niepodległej republiki ze stolicą w Uchcie (dzisiejsza Kalewała). Flaga przyjęta została 19 marca 1920 r. i miała formę krzyża skandynawskiego. Zastosowany w niej kolor zielony nawiązywał do karelskich lasów, zaś barwa czarna i czerwona były tradycyjnymi kolorami Karelii. Flaga w tej formie używana była do roku 1922, a także - ponownie - w latach 1941-1944, tj. w czasie, gdy Karelia zajęta była przez wojska fińskie.
Flagi Karelskiej ASRR.
Do roku 1937.
Flaga Karelii w tym okresie miała kolor czerwony, a w jej lewej górnej części znajdowało się na niej sześć linijek tekstu koloru złotego. Napisy umieszczone na fladze zawierały: skrót nazwy Rosyjskiej Federacyjnej Socjalistycznej Republiki Radzieckiej – republiki w obrębie której znajdowała się Karelia w języku rosyjskim – РСфСР, jednym z karelskich dialektów - RSFRS i języku fińskim VSFST. Poniżej umieszczono częściowo skróconą nazwę Karelskiej ASRR, także w trzech językach: rosyjskim: Карельская АССР, poniżej w karelskim: Karelskoi ASSR, a pod tym w fińskim: Karjalan ASST. Oficjalnie flaga w tej postaci obowiązywała od 17 czerwca 1937 r., jednak używano jej i wcześniej.
Lata 1937–1940.
Jeszcze roku 1937, 29 grudnia zmieniono nieco wygląd karelskiej flagi poprzez usunięcie z niej napisów w języku fińskim, co było elementem szerszej akcji prześladowań Finów. Tak więc flaga Karelskiej ASRR zawierała napisy: РСфСР, pod tym poniżej: RSFRS, następnie
Карельская АССР, a pod tym : Karelskoi ASSR
Flagi Karelo-Fińskiej SRR.
Lata 1940–1952.
Po ustanowieniu 31 marca 1940 r. Karelo-Fińskiej Socjalistycznej Republiki Radzieckiej flaga jej była podobna do poprzedniej, zmieniono tylko napis z nazwą kraju oraz dodano wizerunek złotego sierpa i młota. Flaga w tym okresie była koloru czerwonego, w lewym górnym rogu znajdował się mały sierp i młot barwy złotej, a pod nim, także złotymi literami nazwa republiki w języku rosyjskim: Карело-Финская ССР i poniżej po karelsku: Karjalais-Suomalainen SNT.
Lata 1953–1956.
1 września 1953 r. zmieniono wygląd karelskiej flagi. Odtąd była ona czerwono-niebiesko-zielona. Czerwona barwa zajmowała 19/30 górnej części flagi, i w tej części, po lewej stronie znajdował się zaczerpnięty z flagi ZSRR złoty sierp skrzyżowany z tej samej barwy młotem a nad nimi czerwona gwiazda. Dolne połowa podzielona była na dwa poziome pasy, z których niebieski zajmował 1/6, a zielony - 1/5 flagi.Kolorystyka tej flagi stała się podstawą ustanowienia obecnych barw karelskiej flagi
Flaga Karelskiej ASRR.
Lata 1956–1978.
W 1956 r. po ponownym włączeniu Karelii jako Karelskiej Socjalistycznej Autonomicznej Republiki Radzieckiej w skład Rosyjskiej Federacyjnej Socjalistycznej Republiki Radzieckiej jej flagą została flaga Rosyjskiej FSRR, zaś odrębność Karelii wyrażała się w umieszczeniu na tej fladze napisów ze skróconą nazwą republiki w języku rosyjskim: KACCP i karelskim: KASNT.
Lata 1978–1991.
30 maja 1978 r. zmieniono nieco wygląd flagi Karelskiej ASRR. Odtąd zamiast skrótów znajdowały się na niej pełna nazwą republiki (Karelska) i skrót jej formy ustrojowej (ASRR) Zapis ten jak i poprzednio był dwujęzyczny: w języku rosyjskim: Карелская AССР i poniżej po karelsku: Karjalan ASNT. Flaga ta obowiązywała do 1991 r., potem zaprzestano jej używania. Do 16 lutego 1993 r. Karelia nie posiadała oficjalnej flagi.
Uwagi.
Informacje o wyglądzie flagi Karelii podawane w innych wersjach Wikipedii, m.in. niemieckiej, są nieco odmienne, jednak zawarte na tej stronie opierają się na informacjach podawanych na oficjalnej stronie Karelii poświęconej temu symbolowi.

</doc>
<doc id="478202" url="https://pl.wikipedia.org/wiki?curid=478202" title="Kanał Kiermas">
Kanał Kiermas



</doc>
<doc id="478203" url="https://pl.wikipedia.org/wiki?curid=478203" title="Kanał Wiktorii">
Kanał Wiktorii



</doc>
<doc id="478204" url="https://pl.wikipedia.org/wiki?curid=478204" title="Kanał Elżbiety">
Kanał Elżbiety



</doc>
<doc id="478205" url="https://pl.wikipedia.org/wiki?curid=478205" title="Antar">
Antar



</doc>
<doc id="478206" url="https://pl.wikipedia.org/wiki?curid=478206" title="Władysław Zambrzycki">
Władysław Zambrzycki

Władysław Zambrzycki (ur. 14 listopada 1891 w Radomiu, zm. 28 kwietnia 1962 w Warszawie) – polski pisarz i dziennikarz. 
Życiorys.
Na początku lat 20. zajął się dziennikarstwem, współpracując między innymi z „Expressem Porannym”, „Nowinami Codziennymi”, „Tygodnikiem Ilustrowanym” i „Naokoło Świata”. 
W latach 1933–1939 wraz z Julianem Babińskim i Jerzym Braunem wydawali prawicowe tygodniki polityczno-społeczne: „Merkuriusz Polski Ordynaryjny” oraz „Nowe Wiadomości Ekonomiczne i Uczone". Publicystyka w tych tygodnikach była bardzo uszczypliwa i agresywna (w treści a nie w używanych słowach), skierowana głównie przeciwko osobom o poglądach lewicowych, demokratycznych oraz przeciw osobom pochodzenia żydowskiego (ale nie wyłącznie przeciwko takim osobom), przez co redaktorom wytaczano kilkukrotnie procesy sądowe. Jeden z takich procesów zakończył się w czerwcu 1939 roku skazaniem Władysława Zambrzyckiego na 6 miesięcy aresztu. 
Równolegle z wydawaniem własnego czasopisma, Zambrzycki zajmował stanowisko kierownika Oddziału Prasowo-Widowiskowego Komisariatu Rządu na m.st. Warszawę co oznaczało, że kierował cenzurą prasową gazet i czasopism warszawskich.
W czasie wojny był m.in. współwłaścicielem laboratorium chemicznego; w latach 1942-43 ukrywał się przed Gestapo.
W latach 1947–1959 prowadził w „Expressie Wieczornym” cotygodniową rubrykę zatytułowaną najpierw "Kto chce niech wierzy", później przemianowaną na "Kto chce niech czyta".
Twórczość.
Studiował w Belgii, co znalazło odbicie w powieściach "Mgła nad Skaldą" i "Kaskada Franchimont". W Warszawie pracował jako dziennikarz, w okresie międzywojennym był sprawozdawcą sądowym. Napisał na podstawie tych doświadczeń humoreski wydane jako zbiór "Większa z kropelkami" (1929). Był więc niejako poprzednikiem Stefana Wiecheckiego. Największą popularność zyskał jednak jako pisarz, autor powieści "Nasza Pani Radosna" (1931), która opisuje przygody głównych bohaterów przeniesionych w cudowny sposób do Pompei. 
Po wojnie wydał kilka powieści: wspomnianą "Mgłę nad Skaldą" (1947, której nową wersją jest "Kaskada Franchimont" z 1962), a także powieść historyczną z okresu Księstwa Warszawskiego "Pamiętnik Filipka" (1956) oraz "Kwaterę bożych pomyleńców" (1959), w której pogoda i humor uwypuklają tragizm powstania warszawskiego. Napisana w połowie lat 50. powieść "W oficynie Elerta", dotykająca stosunków Rzeczypospolitej z Moskwą w XVII w. a inspirowana szkicem Ludwika Kubali "Poselstwo Puszkina w Polsce" (ze względów cenzuralnych niewydana za życia autora), pozostawała w maszynopisie aż do 2007 roku, kiedy to ukazała się nakładem wydawnictwa Antykwariat Książek www.cytat.pl. Książki Zambrzyckiego, napisane żywym językiem, przepełnione są sympatią do ludzi i świata. Jak napisał Piotr Kuncewicz ("Agonia i nadzieja" t. IV): "książki Zambrzyckiego [...] usiłują w koszmarze świata stworzyć enklawę piękna i rozumu".
W 2009 roku na podstawie "Kwatery Bożych Pomyleńców" powstał spektakl Teatru Telewizji; premierę w TVP1 miał 6 kwietnia tegoż roku. Wyreżyserował go Jerzy Zalewski, zagrali m.in. Jan Peszek, Jerzy Trela, Jerzy Radziwiłowicz, Daniel Olbrychski oraz Magdalena Cielecka.
Został pochowany na cmentarzu Powązkowskim w Warszawie (kwatera 71-2-21/22).

</doc>
<doc id="478207" url="https://pl.wikipedia.org/wiki?curid=478207" title="Kłykacz">
Kłykacz



</doc>
<doc id="478210" url="https://pl.wikipedia.org/wiki?curid=478210" title="Rapid Bukareszt (piłka nożna)">
Rapid Bukareszt (piłka nożna)

Fotbal Club Rapid 1923 – rumuński klub piłkarski. W przeciwieństwie do innych klubów z Bukaresztu, Dinama i Steaua, Rapid nie jest tak utytułowany i często był degradowany do drugiej ligi. Obecnie klub jest własnością George Coposa, zamożnego rumuńskiego biznesmena.
Historia.
Klub powstał w 1923 roku w wyniku fuzji dwóch klubów: C.F.R. i Excelsioru. Początkowo grali w nim pracownicy rumuńskiej kolei. W 1931 r. po raz pierwszy awansował do pierwszej ligi. Po zamieszkach w 1933 roku klub stał się własnością rumuńskiego ministerstwa transportu aż do 1992 r. Jako jeden z niewielu klubów piłkarskich, uniknął reorganizacji po 1945 roku. Klub kilkakrotnie zmieniał nazwę. W ramach Pucharu Intertoto 22 czerwca 1997 roku w Wodzisławiu Śląskim wygrał z miejscową Odrą 4:2. W latach siedemdziesiątych i osiemdziesiątych klub balansował między pierwszą a drugą ligą. W sezonie 2005/2006 zespół dotarł do ćwierćfinału Pucharu UEFA, gdzie został wyeliminowany przez lokalnego rywala, Steaue.

</doc>
<doc id="478212" url="https://pl.wikipedia.org/wiki?curid=478212" title="Conrad Gesner">
Conrad Gesner



</doc>
<doc id="478214" url="https://pl.wikipedia.org/wiki?curid=478214" title="Conradus Gesnerus">
Conradus Gesnerus



</doc>
<doc id="478215" url="https://pl.wikipedia.org/wiki?curid=478215" title="Conrad von Gesner">
Conrad von Gesner



</doc>
<doc id="478221" url="https://pl.wikipedia.org/wiki?curid=478221" title="Flaga Republiki Ałtaju">
Flaga Republiki Ałtaju

Flaga Republiki Ałtaju – biel odzwierciedla wierność i porozumienie między różnymi narodowościami zamieszkującymi republikę. Błękit symbolizuje niebo, rzeki, jeziora i góry. 
Przyjęta 2 lipca 1992 roku. Proporcje 3:2.

</doc>
<doc id="478222" url="https://pl.wikipedia.org/wiki?curid=478222" title="Fuzafungina">
Fuzafungina



</doc>
<doc id="478225" url="https://pl.wikipedia.org/wiki?curid=478225" title="Sue Townsend">
Sue Townsend

Susan Lillian „Sue” Townsend (ur. 2 kwietnia 1946 w Leicesterze, zm. 10 kwietnia 2014 tamże) – angielska pisarka, autorka serii popularnych książek o Adrianie Mole’u.
Życiorys.
W wieku piętnastu lat porzuciła szkołę. Pracowała m.in. w sklepie, w warsztacie samochodowym i w fabryce. Mając osiemnaście lat wyszła za mąż. W 1999 roku lekarze wykryli u niej cukrzycę, z powodu której dwa lata później straciła wzrok.
Publikacje.
Seria o Adrianie Mole’u:
Pozostałe:

</doc>
<doc id="478226" url="https://pl.wikipedia.org/wiki?curid=478226" title="Drzewo genealogiczne Oktawiuszów">
Drzewo genealogiczne Oktawiuszów

Oktawiusze (łac. "Octavii") - senatorski ród rzymski. Mimo iż nie należeli do najbardziej znaczących rodzin, jej przedstawiciele osiągali ważne urzędy państwowe w ostatnich dwóch stuleciach przed naszą erą.
Oktawian August a Oktawiusze.
Gałąź z której pochodził przyszły cesarz August była stosunkowo skromna i nie ma pewności co do jej przeszłości. Mieszkali w Vellitrae (dzisiejszym Velletri), mieście Wolsków, ok. 30 km od Rzymu.
Prawdziwości związków Oktawiuszów z Velitrae z senatorskim rodem Oktawiuszów z Rzymu nie da się potwierdzić z całą pewnością. Propagandowe zabiegi zmierzające do stworzenia legendy o pochodzeniu Augusta mogły być źródłem fikcyjnych danych biograficznych łączących obie gałęzie Oktawiuszów. Z drugiej jednak strony, Augustowi zależało głównie na podkreślaniu swoich związków z Juliuszem Cezarem, ojcem przez adopcję, a nie na ukazywaniu swoich korzeni w Velitrae, co czyni ewentualną mistyfikacje mniej prawdopodobną.

</doc>
<doc id="478227" url="https://pl.wikipedia.org/wiki?curid=478227" title="Frankie Goes to Hollywood">
Frankie Goes to Hollywood

Frankie Goes to Hollywood – brytyjski zespół wykonujący muzykę z gatunku pop-rock, którego szczyt popularności przypadł na lata 80. XX wieku.
Historia.
Początki (1980–1982).
Zespół został utworzony w Liverpoolu w 1980 roku. Liderem, a zarazem głównym wokalistą został Holly Johnson, który wcześniej grał w punkowej grupie Big in Japan i wydał dwa solowe single, nie odnosząc sukcesu. Zespół początkowo nosił nazwę Sons of Egypt, a pozostałymi muzykami byli: Peter Gill, Brian Nash i Jed O’Toole. Po kilku lokalnych występach nastąpiły liczne zmiany w składzie. Do grupy dołączył Mark O’Toole i wokalistka Sonya Mazunda, którą ostatecznie zastąpił Paul Rutherford. Już w 1980 zmieniła się też nazwa zespołu. Jak później wyjaśnił Holly Johnson, została ona zaczerpnięta od zdjęcia Franka Sinatry, znalezionego w jednym z numerów magazynu "The New Yorker". Zdjęcie to zostało opatrzone nagłówkiem „Frankie Goes to Hollywood”. W październiku 1982 na miejsce Jeda O’Toole wszedł powracający Brian Nash i w ten sposób uformował się ostateczny kształt Frankie Goes to Hollywood. Zespołem zaopiekowali się realizator i producent nagrań Trevor Horn oraz dziennikarz i specjalista od reklamy Paul Morley. Pierwszy z nich stworzył styl muzyczny zespołu, natomiast drugi nadał działalności podopiecznych posmak skandalu i rozgłos.
Przełom i szczyt popularności (1983–1985).
W maju 1983 roku Frankie Goes to Hollywood podpisali kontrakt płytowy z wytwórnią ZTT Records, a już w październiku tego samego roku został wydany pierwszy singel zespołu, "Relax". Tekst utworu wywołał kontrowersje, gdyż dotyczył szczegółów homoseksualnego stosunku dwóch mężczyzn. W wielu krajach piosenka nie była prezentowana w środkach masowego przekazu, co jedynie spopularyzowało to nagranie, a także pomogło promować zespół. Mike Read, DJ brytyjskiej rozgłośni BBC Radio 1, podczas swojej audycji na żywo stwierdził nawet, że utwór jest obsceniczny. Skandaliczny okazał się też teledysk do tego nagrania, zawierający elementy sadomasochistyczne. Tłem dźwiękowym była nowoczesna, hałaśliwa, narzucająca się słuchaczowi muzyka taneczna. Wideoklip nie był emitowany zarówno przez BBC, jak i MTV. Mimo tego popularność singla rosła i trafił on na szczyt brytyjskiej listy przebojów, utrzymując się na tej pozycji przez pięć tygodni. Dotarł także do Top 10 na listach przebojów w innych krajach (m.in. w USA), a w Szwajcarii także stał się numerem 1. Zespół wykonał później piosenkę "Relax" w filmie "Świadek mimo woli" (reż. Brian De Palma).
"Relax" nadal znajdował się wysoko na listach przebojów, kiedy w maju 1984 ukazał się drugi singel grupy: "Two Tribes". Tym razem tekst w metaforyczny sposób ujmował temat zagrożenia dla świata ze strony wojny jądrowej. Również i ten utwór wywołał skandal. Teledysk przedstawiał brutalną walkę przywódców dwóch wielkich mocarstw: Stanów Zjednoczonych (Ronald Reagan) i Związku Radzieckiego (Konstantin Czernienko) na ringu bokserskim. Muzyka, jak w przypadku poprzedniego singla, zwracała uwagę efektownym brzmieniem i dużą intensywnością rytmu. Utwór stał się kolejnym wielkim hitem Frankie Goes to Hollywood, docierając do miejsca 1. na brytyjskiej liście. Zdobył też szczyty list przebojów w Holandii i Niemczech. W lipcu 1984 "Two Tribes" i "Relax" zajmowały dwa najwyższe miejsca na brytyjskiej liście (była to pierwsza tego typu sytuacja w Wielkiej Brytanii od ponad 20 lat).
Obydwa przeboje znalazły się na debiutanckim albumie "Welcome to the Pleasuredome", wydanym jesienią 1984. Podwójna płyta odniosła ogromny sukces komercyjny, debiutując na brytyjskiej liście na miejscu pierwszym i utrzymując się w rankingu sprzedaży 66 tygodni. Zebrała też liczne pozytywne recenzje. Znalazło się na niej kilkanaście utworów w stylistyce pop-rocka, z elementami muzyki tanecznej. Album zawierał też kilka coverów, w tym „Born to Run” Bruce’a Springsteena, „Ferry Cross the Mersey” Gerry and the Pacemakers oraz "Do You Know the Way to San Jose?" Dionne Warwick. Ostatecznie sprzedano 4 miliony egzemplarzy płyty.
Niedługo po wydaniu albumu ukazał się trzeci singel: "The Power of Love". W przeciwieństwie do poprzednich, dynamicznych przebojów, nagranie to było stonowaną balladą miłosną. Również i ten singel okazał się wielkim hitem. Stał się trzecim z rzędu numerem 1 zespołu. Również na listach innych europejskich krajów singel poradził sobie dobrze (Top 5 m.in. w Niemczech, Szwajcarii i Włoszech). Wideoklip do tej piosenki, choć nie został wycofany z emisji, także wywołał spore kontrowersje, poprzez nawiązanie do religii. Przedstawiał wędrującą Świętą Rodzinę i oddanie pokłonu nowo narodzonemu Jezusowi przez Trzech Króli. Nagranie zostało odebrane w mediach jako piosenka świąteczna i co roku jest często emitowane przez stacje radiowe i telewizyjne.
W marcu 1985 roku zepół wydał czwarty singel z płyty, tytułowy "Welcome to the Pleasuredome". Nagranie było reklamowane z góry jako „ich czwarty numer 1”, jeszcze zanim singel w ogóle został wydany. Piosenka jednak nie znalazła się na szczycie brytyjskiej listy, choć również stała się dużym przebojem i dotarła do miejsca 2. Singlowi towarzyszył bardzo efektowny teledysk. W tym czasie zaczęły powstawać plotki, jakoby grupa miała się rozwiązać.
Druga płyta (1986–1987).
Zespół wyjechał do Amsterdamu w 1986 roku, by tam nagrywać premierowy materiał. Pierwszym zwiastunem kolejnego albumu był singel "Rage Hard", który ukazał się w sierpniu 1986. Utwór ten, zawierający optymistyczne przesłanie, różnił się od poprzednich nagrań zespołu mocniejszym, bardziej rockowym brzmieniem. Jego tytuł pochodził od jednego z wierszy Dylana Thomasa. Singel okazał się hitem i dotarł do miejsca 4. w Wielkiej Brytanii. Zajął też wysokie miejsca na listach w pozostałych krajach Europy, zwłaszcza w Niemczech, gdzie stał się kolejnym numerem 1. Tym razem promocji singla nie towarzyszyły żadne skandale, jak miało to miejsce wcześniej.
Długo oczekiwany, drugi album zespołu został wydany w październiku 1986 i nosił tytuł "Liverpool". Zawierał dość spójny repertuar popowo-rockowy, lecz w swojej koncepcji różnił się bardzo od debiutanckiej płyty. W kilku krajach płyta trafiła do pierwszej dziesiątki. Na brytyjskiej liście sprzedaży dotarła do miejsca 5., co nie było złym wynikiem, lecz wyraźnie gorszym w porównaniu z debiutanckim albumem. Ostatecznie "Liverpool" sprzedał się jednak dwa razy gorzej niż pierwsza płyta Frankie Goes to Hollywood, nie przekraczając nawet liczby 2 milionów egzemplarzy. Opinie krytyków na temat nowego materiału były przeważnie negatywne.
Drugim singlem z albumu został robotniczy hymn "Warriors of the Wasteland". Podobnie jak dwa poprzednie single, "Welcome to the Pleasuredome" i "Rage Hard", tak i ten powstał z inspiracji poezją (wiersz Eliota pt. "The Hollow Men"). Dynamiczny rockowy utwór spotkał się ze średnim sukcesem. Zajął miejsce 19. na liście przebojów w Wielkiej Brytanii i był to najgorszy wynik z dotychczasowych. "Warriors of the Wasteland" okazał się hitem jedynie w Niemczech (#7).
W lutym 1987 wydano trzeci i ostatni singel z płyty "Liverpool" pod tytułem "Watching the Wildlife". Mimo iż piosenka ta była jedną z najbardziej przyswajalnych z całego albumu i nawiązywała stylem do pierwszych przebojów zespołu, to okazała się niewielkim sukcesem, zajmując na brytyjskiej liście tylko 28. pozycję. W pozostałych państwach utwór również nie zdobył zbytniej popularności i nie dotarł do pierwszej dwudziestki w żadnym kraju. Był to też ostatni singel Frankie Goes to Hollywood w ich karierze.
Rozpad i projekty solowe (1987–2003).
Na przełomie 1986 i 1987 roku została zorganizowana trasa koncertowa promująca album. W tym czasie zaczęły narastać jednak poważne konflikty wewnątrz zespołu, a mianowicie między wokalistą Hollym Johnsonem i resztą grupy. Johnson wyraźnie dystansował się od pozostałych członków zespołu, a sprawa pogorszyła się jeszcze bardziej po kłótni między nim a Markiem O’Toole w styczniu 1987 w Londynie, gdzie zespół grał koncert na Wembley Arena. Sytuacja była na tyle poważna, że rozważano zastąpienie Johnsona innym wokalistą. Pod uwagę brany był Pete Wylie, jednak odrzucił on propozycję wstąpienia do zespołu. Frankie Goes to Hollywood dokończyli tournée w starym składzie, ale tuż po jego zakończeniu Holly Johnson definitywnie opuścił zespół.
Johnson postanowił zacząć solową karierę. Dostał propozycję podpisania kontraktu z wytwórnią MCA Records, jednak firma ZTT Records próbowała zatrzymać muzyka u siebie. Oczekiwała, że wokalista będzie wydawał swoje solowe płyty w tej wytwórni, aż warunki kontraktu, opiewającego na nagranie obiecanej liczby płyt, zostaną spełnione. Finał całej sprawy miał miejsce w sądzie. Ostateczny wyrok okazał się korzystny dla Johnsona. Sąd uznał, że warunki kontraktu były zbyt restrykcyjne, dając tym samym także pozostałym muzykom Frankie Goes to Hollywood możliwość dobrowolnego opuszczenia wytwórni ZTT.
Dopiero w 1989 Johnson wydał solowy album, zatytułowany "Blast", który okazał się sukcesem. Kontynuował karierę muzyczną w MCA Records, a w latach 90. zajął się malarstwem. Wydał też autobiografię "A Bone in My Flute", w której wspominał lata spędzone w zespole. Paul Rutherford wydał płytę "Oh World", a później wyprowadził się do Nowej Zelandii. Pozostali trzej muzycy pracowali wspólnie i próbowali bezskutecznie reaktywować Frankie Goes to Hollywood z różnymi wokalistami. Wytwórnia ZTT w 1993 roku wydała reedycje singli "Relax" i "The Power of Love", które na nowo stały się hitami, oraz remiks "Welcome to the Pleasuredome", który także osiągnął sukces. W tym samym roku ukazała się kompilacja "Bang!... The Greatest Hits of Frankie Goes to Hollywood", na której znalazły się nie tylko największe przeboje, ale także piosenki, które nie były singlami.
Co jakiś czas ukazywały się albumy z remiksami i największymi hitami, z których największy sukces osiągnęła kompilacja "Maximum Joy" z 2000 roku, docierając w Wielkiej Brytanii na miejsce 54. W 2002 roku Brian Nash wydał solowy album "Ripe". Wtedy też dwa single Frankie Goes to Hollywood trafiły na listę najlepiej sprzedających się singli wszech czasów w Wielkiej Brytanii. Były to "Relax" (na miejscu 6.) i "Two Tribes" (na miejscu 22.). W roku 2003 wszyscy członkowie zespołu zostali zaproszeni do programu "Bands Reunited" emitowanego w stacji VH1. Planowano nakłonić muzyków do wspólnego występu, jednak nie doszło to do skutku.
Powrót i ponowny rozpad zespołu (2004–2007).
W listopadzie 2004 został zorganizowany koncert w londyńskiej Wembley Arena z okazji 25-lecia pracy Trevora Horna w przemyśle muzycznym. Z oryginalnego składu Frankie Goes to Hollywood wystąpili: Mark O’Toole, Peter Gill i Paul Rutherford. Dołączył do nich Jed O’Toole, który na początku lat 80. krótko pracował w zespole oraz nowy wokalista – Ryan Molloy. Holly Johnson i Brian Nash odmówili wcześniej udziału w występie.
Grupa w tym samym nowym składzie ruszyła w 2005 roku w trasę koncertową. Zagrali m.in. na festiwalu Big Gay Out w Hyde Parku w Londynie. Wkrótce pojawiły się jednak nieporozumienia w sprawie dat występów. Zespół zamieścił na swojej stronie internetowej ostrzeżenie, że część terminów koncertowych podanych przez promotora trasy jest błędna. W roku 2007 planowano wydanie nowego albumu Frankie Goes to Hollywood, a w kwietniu 2007 podano informację, że muzycy zrezygnowali z dawnej nazwy i założyli nową grupę o nazwie Forbidden Hollywood. Miało to na celu uniknięcie nieporozumień z byłym wokalistą Hollym Johnsonem co do użycia oryginalnej nazwy. Kolejne terminy koncertów zostały ogłoszone, lecz w czerwcu tego samego roku zespół ponownie się rozwiązał po odejściu Molloya.
W październiku 2009 wydana została kompilacja "Frankie Say Greatest"

</doc>
<doc id="478234" url="https://pl.wikipedia.org/wiki?curid=478234" title="Przewrót (muzyka)">
Przewrót (muzyka)

Przewrót w muzyce może oznaczać przewrót interwału bądź przewrót akordu.
Przewrót interwału.
Przewrót interwału to przeniesienie jednego ze składników o oktawę w dół lub w górę; nowe współbrzmienie dopełnia się z pierwszym do oktawy, z czego wynika, że interwały małe w przewrocie dają interwały wielkie, zmniejszone - zwiększone (i odwrotnie), np. tercja mała e-g w przewrocie da sekstę wielką g-e1.
Przewrót akordu.
Przewrót akordu polega na przeniesieniu najniższego dźwięku akordu o oktawę do góry nad pozostałe dźwięki. Akord występuje w pierwszym przewrocie, zwanym sekstowym, jeśli przeniesiona jest jego pryma (wówczas najniższym składnikiem akordu jest jego tercja), a w drugim, zwanym kwartsekstowym, jeśli nad prymę przeniesiona jest tercja (podstawą akordu wtedy jest jego kwinta) itd. Dotyczy to zarówno akordów w układzie skupionym jak i rozległym. 
Niektóre akordy nie występują w pewnych przewrotach - np. akord nonowy - nie występuje w czwartym przewrocie - związane jest to z jedną z zasad harmonii klasycznej, która mówi, że w akordzie nonowym odległość nony pomiędzy prymą a noną musi być zawsze zachowana.

</doc>
<doc id="478243" url="https://pl.wikipedia.org/wiki?curid=478243" title="Ryszarda Hanin">
Ryszarda Hanin

Ryszarda Hanin (ur. 30 sierpnia 1919 we Lwowie jako Szarlota Hahn, zm. 1 stycznia 1994 w Otwocku) – polska aktorka, reżyserka i pedagog, profesor sztuki.
Życiorys.
Urodziła się we Lwowie w zamożnej i spolonizowanej rodzinie żydowskiej. Jej ojciec był przemysłowcem i urzędnikiem na kolei, a matka zajmowała się domem. Miała o dziesięć lat starszego brata Leonarda, który został lekarzem psychiatrą. Sama Hanin chciała zostać pielęgniarką. Uczęszczała do Prywatnego Gimnazjum Żeńskiego im. Adama Mickiewicza. Ponadto chodziła na lekcje tańca, miała instruktora jazdy na łyżwach, uczyła się też śpiewu i grała w przedstawieniach amatorskich. Po maturze w 1937 wyjechała do Paryża, gdzie przez dwa lata studiowała literaturę francuską na Sorbonie i jednocześnie uczęszczała do Studia Charles’a Dullina przy Théâtre de l’Atelier.
W sierpniu 1939 przyjechała na wakacje do Lwowa, gdzie zastał ją wybuch II wojny światowej. Pracowała w Domu Sierot, a następnie statystowała w "Krakowiakach i góralach" w Polskim Teatrze Dramatycznym. Po wkroczeniu Niemców do Lwowa wraz z mężem, poetą Leonem Pasternakiem (ślub 5 marca 1940), ewakuowała się w głąb ZSRR, gdzie została spikerką Rozgłośni Polskiej ZPP, a następnie współzałożycielką i aktorką teatru 1 Dywizji im. Tadeusza Kościuszki, z którym wróciła do kraju. W teatrze tym w 1944 debiutowała jako Aniela w "Ślubach panieńskich" Aleksandra Fredry.
Następnie występowała w Teatrze Wojska Polskiego w Łodzi, gdzie w marcu 1945 zdała aktorski egzamin eksternistyczny. W 1949 przeniosła się do Warszawy, gdzie grała w Teatrze Polskim (1949–1954 i 1957–1963) oraz w Teatrze Domu Wojska Polskiego (Dramatycznym) (1954–1957 i od 1963 do śmierci). Występowała też gościnnie w innych teatrach. Współpracowała z Teatrem Telewizji od początku jego istnienia. Od 1951 aż do śmierci w 1994 była wykładowcą PWST w Warszawie, w latach 1966–1969 prodziekanem Wydziału Aktorskiego tej uczelni. W 1966 zdała reżyserski egzamin eksternistyczny. W 1956 rozstała się z mężem, następnie przez wiele lat była związana z aktorem Janem Matyjaszkiewiczem.
Weszła w skład Honorowego Komitetu Obchodów 70. rocznicy Odzyskania Niepodległości przez Polskę 11 listopada 1988, którego przewodnictwo objął I sekretarz KC PZPR gen. armii Wojciech Jaruzelski.
W ostatnich latach była ciężko chora, lecz mimo wszystko do ostatnich chwil występowała w teatrze. 31 grudnia 1993 wyrwała się na dzień z sanatorium w Świdrze (dzielnica Otwocka) i przyjechała do Warszawy, by wspólnie z przyjaciółmi spędzić sylwestra. Zmarła nagle wieczorem 1 stycznia po powrocie do sanatorium. Jest pochowana na Cmentarzu Wojskowym na Powązkach (kwatera A3 tuje-1-17).

</doc>
<doc id="478244" url="https://pl.wikipedia.org/wiki?curid=478244" title="Fenofibrat">
Fenofibrat

Fenofibrat (łac. "Fenofibratum") – lek obniżający poziom lipidów we krwi wywołujący swoje działanie przez zablokowanie syntezy lipidów w wątrobie.
Interakcje.
Lek wchodzi w interakcje lekowe z:
Uwagi.
Podczas leczenia należy przestrzegać diety hipolipemicznej.

</doc>
<doc id="478247" url="https://pl.wikipedia.org/wiki?curid=478247" title="Pisa Warmińska">
Pisa Warmińska



</doc>
<doc id="478248" url="https://pl.wikipedia.org/wiki?curid=478248" title="Ban (informacja)">
Ban (informacja)

Ban (czasem także hartley – oznaczenie Hart, określany też jako dit od ) – logarytmiczna jednostka miary ilości informacji lub entropii. Jeden ban (hartley) to ilość informacji zawarta w wiadomości o zajściu zdarzenia, którego prawdopodobieństwo wynosi 0,1. Konstrukcja tej jednostki ilości informacji oparta jest na logarytmie o podstawie 10 (logarytm dziesiętny). Jednostką miary ilości informacji opartą na logarytmie o podstawie 2 jest bit, a na logarytmie o podstawie e (logarytm naturalny) – nat. Decyban jest jedną dziesiątą bana.
Jeden "ban" to około 3,32 bita (log2(10)), lub 2,30 nata (ln(10)). "Decyban" to 0,33 bita.
Historia.
"Ban" i "decyban" zostały wprowadzone przez Alana Turinga i I. J. Gooda w 1940 do pomiaru ilości informacji uzyskiwanej przez kryptologów przy użyciu metody Banburismus w ośrodku Bletchley Park. Informacje te wykorzystywano do wykrywania zmienianych codziennie ustawień niemieckiej maszyny szyfrującej Enigma. Nazwa została zainspirowana przez wykorzystywane w tej metodzie kartonowe arkusze dużych rozmiarów, które były drukowane w miejscowości Banbury odległej około 30 mil od ośrodka dekryptażu.
Nazwa "hartley" związana jest z nazwiskiem Ralpha Hartleya, który historycznie jako pierwszy zasugerował tę jednostkę w 1928 (patrz Reza (1961) 1994:7). Jednostka ta była używana przez co najmniej osiem lat przed wprowadzonym przez Shannona "bitem".
Wykorzystanie w rachunku prawdopodobieństwa.
"Decyban" jest szczególnie użyteczny do mierzenia ilorazu szans. 10 decybanów to iloraz szans 10:1; 20 decybanów to 100:1 itd.

</doc>
<doc id="478253" url="https://pl.wikipedia.org/wiki?curid=478253" title="Stary Olsa">
Stary Olsa

Stary Olsa (Стары Ольса) – białoruski folkowy zespół muzyczny opierający swoją twórczość na muzyce epoki średniowiecza i renesansu. Członkowie zespołu przywiązują bardzo dużą wagę do tego, by instrumenty, na których grają, były jak najbardziej zbliżone do tych, jakie używano w danej epoce. Zespół powstał w 1999 roku. Od tego czasu wydał 6 płyt i występował w wielu krajach Europy.

</doc>
<doc id="478255" url="https://pl.wikipedia.org/wiki?curid=478255" title="Hipertrójglicerydemia">
Hipertrójglicerydemia

Hipertrójglicerydemia – zwiększenie ponad normę stężenia trójglicerydów we krwi, co wiąże się z ryzykiem rozwoju miażdżycy. Znaczna hipertrójglicerydemia może doprowadzić do ostrego zapalenia trzustki.
Leczenie.
Leczenie polega przede wszystkim na ograniczeniu spożycia węglowodanów oraz tłuszczów, a także przyjmowaniu fibratów i statyn. Zwiększone spożycie oleju rybiego może znacząco obniżyć poziom trójglicerydów. Suplementacja diety kwasami tłuszczowymi omega-3 w postaci oleju z ryb okazała się skuteczna w zmniejszeniu poziomu trójglicerydów, a także wszystkich zdarzeń sercowo-naczyniowych o 19% do 45%.

</doc>
<doc id="478256" url="https://pl.wikipedia.org/wiki?curid=478256" title="Sadalmelik">
Sadalmelik

Sadalmelik (arab.; "Alfa Aquarii", "α Aqr") – gwiazda w gwiazdozbiorze Wodnika, odległa o około 523 lata świetlne od Słońca.
Nazwa.
Gwiazda ta ma nazwę własną Sadalmelik, pochodzącą od arabskiego , co oznacza „szczęśliwą [gwiazdę] króla”, bądź „królestwa”. Międzynarodowa Unia Astronomiczna w 2016 roku formalnie zatwierdziła użycie nazwy Sadalmelik dla określenia tej gwiazdy.
Charakterystyka.
Jest to żółty nadolbrzym. Gwiazda należy do typu widmowego G2 i ma temperaturę około 6000 K, jej jasność jest około 1990 razy większa niż jasność Słońca. W odróżnieniu od wielu podobnych gwiazd, Sadalmelik nie jest cefeidą. Emituje typowy dla swojej klasy, względnie chłodny wiatr gwiazdowy, ale nietypowo ma także pole magnetyczne tworzące gorącą koronę, analogiczną do korony słonecznej.
Gwiazda ma optyczną towarzyszkę, niewidoczną gołym okiem gwiazdę o obserwowanej wielkości gwiazdowej 12,2, odległą o 110″ (pomiar z 2008 roku). Ponadto Sadalmelik i Sadalsuud (Beta Aquarii) wykazują podobny ruch własny.

</doc>
<doc id="478257" url="https://pl.wikipedia.org/wiki?curid=478257" title="Sześciodźwięk">
Sześciodźwięk

Akord undecymowy, sześciodźwięk undecymowy – akord zbudowany z sześciu składników leżących w odległości tercji od siebie. Zazwyczaj budowany jest na V stopniu i z tego względu przyjmuje charakter dominantowy. Często traktowany jest nie jako akord samodzielny, lecz jako akord przejściowy (niektóre z jego składników są wtedy traktowane jako opóźnienia).
W układzie mniej niż 6-głosowym usuwa się z sześciodźwięku undecymowego w pierwszej kolejności kwintę (jako składnik konsonansowy), później zaś – tercję, septymę i nonę.
Sześciodźwięk undecymowy znany był w teorii właściwie od początku skodyfikowania systemu dur-moll, czyli od wieku XVI, jednak upowszechnił się dopiero w wieku XIX. Stosował go często m.in. Richard Wagner.

</doc>
<doc id="478258" url="https://pl.wikipedia.org/wiki?curid=478258" title="Operacja Cezary">
Operacja Cezary

Operacja „Cezary” – gra operacyjna przeprowadzona przez funkcjonariuszy Ministerstwa Bezpieczeństwa Publicznego PRL, zakończona w 1952 roku rozbiciem resztek antykomunistycznego podziemia, kompromitacją wywiadów amerykańskiego (CIA) i brytyjskiego (SIS) oraz "aferą Bergu" pogrążającą polską emigrację w chaosie i rozbiciu.
Zakres i przebieg.
Inspiratorem operacji „Cezary” był funkcjonariusz aparatu bezpieczeństwa Henryk Wendrowski. To on wymyślił utworzenie przez MBP fikcyjnej struktury WiN tak zwaną „V Komendą” lub „V Zarząd”, który w okresie 1948-1952 objął kontrolą operacyjną struktury WiN na terytorium Polski. W wyniku zastosowanej mistyfikacji funkcję dowódcy przejął niejaki "Kos". Pod tym pseudonimem oprócz Wendrowskiego ukrywali się jeszcze dwaj funkcjonariusze: Franciszek Abraszewski i Leon Łapiński. Operację początkowo nadzorował Jan Tataj, a później Józef Czaplicki i Leon Andrzejewski. O przebiegu operacji informowano wiceministra Konrada Świetlika, a także prezydenta Bolesława Bieruta.
Głównym celem gry operacyjnej była dezinformacja wywiadów zachodnich CIA i SIS, które liczyły, że WiN, oprócz prowadzenia wywiadu, posłuży w przypadku wybuchu wojny do sabotażu i dywersji. W trakcie gry od wiosny 1948 do grudnia 1952 przejęto między innymi 17 przesłanych z Zachodu radiostacji, ponad milion dolarów i kilkaset kilogramów złota. Przejmowano przerzucanych z Zachodu drogą lotniczą, lądową i morską agentów, wysyłając w zamian emisariuszy z fałszywymi meldunkami i ludzi na przeszkolenie dywersyjne i wywiadowcze. Utrzymywano z CIA i SIS łączność radiową. CIA przesłało V Komendzie „Plan Wulkan”, to jest plan zniszczenia węzłów komunikacyjnych i głównych fabryk w Polsce po 1945 przez WiN na wypadek wybuchu III wojny światowej, oraz „Plan X”, to jest wytyczne do działania dla podziemia na okres bezpośrednio przedwojenny i na czas wojny. Wielu informacji dostarczyły MBP także delegatury zagraniczne WiN-u. Rezultatem prowokacji było przeprowadzenie procesów karnych w stosunku do domniemanych członków WiN-u i przerzuconych z Zachodu agentów, w wyniku których obok kilkudziesięciu zasądzonych kar więzienia zapadło także 15 wyroków śmierci, z czego 6 wykonano. Stracono między innymi Stefana Skrzyszowskiego i Dionizego Sosnowskiego, którzy po przejściu kursu radiotelegraficzno-dywersyjnego zostali zrzuceni w listopadzie 1952 na spadochronach do Polski, gdzie złożyli sprawozdanie ze szkolenia. Miesiąc później obu aresztowano. Aby operacja nie wymknęła się spod kontroli (w końcowym okresie uczestniczyło już w niej około 100 funkcjonariuszy z których każdy miał agentów. Ci-informatorów, oni-rodziny), gdyż były już w nią zaangażowane masy ludzi, planowano jej zakończenie. MBP przerwało na polecenie Moskwy grę w grudniu 1952, publikując w prasie tak zwane „Oświadczenia Kosa i Wiktora” – rzekomych przywódców organizacji, którzy mieli w ten sposób się ujawnić. Jednocześnie podano, że ujawniający się przywódcy przekazali aparatowi bezpieczeństwa będące w ich posiadaniu dolary i obszerne archiwum Zrzeszenia Wolność i Niezawisłość.
Konsekwencje.
Likwidacja WiN-u spowodowała „aferę Bergu” – ujawnienie faktu współpracy emigracyjnych stronnictw skupionych w Radzie Politycznej z CIA w prowadzeniu wywiadu i dywersji w Polsce, za co otrzymywały pieniądze na działalność – spowodowało rozłam na emigracji i potępienie tej działalności między innymi przez emigracyjnego prezydenta Augusta Zaleskiego oraz wielu byłych oficerów Armii Krajowej i Narodowej Organizacji Wojskowej. Emigracyjny premier Stanisław Mackiewicz napisał w tej sprawie artykuł „O handel śmiercią”, w którym zarzucił emigracyjnym współpracownikom CIA kupczenie losem rodaków w kraju dla osiągnięcia osobistych materialnych korzyści.
W wyniku operacji „Cezary” uzyskano też łupy materialne:
Operacja zakończyła się kompromitacją wywiadów amerykańskiej Centralnej Agencji Wywiadowczej (CIA) i brytyjskiej Secret Intelligence Service (SIS), rozbiciem resztek antykomunistycznego podziemia oraz aferą Bergu oznaczającą pogrążenie polskiej emigracji w chaosie i rozbiciu.
Operacja „Cezary” przez lata uznawana była za modelową akcję pod fałszywą flagą, na której przyszli agenci uczyli się szpiegowskiego fachu. Informacje dotyczące operacji przestały być tajemnicą dopiero po powstaniu Instytutu Pamięci Narodowej.

</doc>
<doc id="478260" url="https://pl.wikipedia.org/wiki?curid=478260" title="Wojciech Olszak">
Wojciech Olszak

Wojciech Olszak (ur. 7 listopada 1976 w Ciechanowie) – polski producent muzyczny, klawiszowiec, realizator dźwięku, muzyk sesyjny, kompozytor, pianista. Członek Akademii Fonograficznej ZPAV.
Życiorys.
W 1984 roku Olszak rozpoczął edukację muzyczną w Państwowej Szkole Muzycznej I i II stopnia w Olsztynie w klasie fortepianu. W tym czasie zaczął także zajmować się muzyką rozrywkową, regularnie koncertując regularnie od roku 1985. Naukę kontynuował od 1987 r. w Państwowej Szkole Muzycznej I stopnia w Warszawie, a potem w Państwowej Szkole Muzycznej II stopnia im. Fryderyka Chopina w Warszawie przy ul. Bednarskiej w klasie fortepianu prof. Teresy Manasterskiej i prof. Pawła Skrzypka, oraz w klasie fortepianu jazzowego Andrzeja Jagodzińskiego.
W 1991 roku był jednym z założycieli Big Bandu im. F. Chopina, z którego w 1992 roku powstał zespół Woobie Doobie w swym pierwotnym składzie z Michałem Dąbrówką i Karimem Martusewiczem. W 1992 został liderem grupy Woobie Doobie, a w jej skład weszli: Michał Grymuza, Wojciech Pilichowski, Michał Dąbrówka, Mariusz „Fazi” Mielczarek i Marcin Nowakowski.
Od 1993 roku rozpoczął stałą współpracę z Edytą Górniak, co zaowocowało nagranym przez muzyków Woobie Doobie multiplatynowym albumem "Dotyk", którego Olszak wraz z Rafałem Paczkowskim także był współproducentem. Olszak był także kompozytorem jej utworów oraz kierownikiem muzycznym składu koncertowego.
W wieku 17 lat, jako pierwszy w Polsce podpisał umowę producencką z dużą wytwórnią fonograficzną. Od 1994 roku rozpoczął regularną pracę jako producent i muzyk sesyjny biorąc udział w nagraniach wielu płyt. W tym samym roku założył firmę fonograficzną Olszak Records, której nakładem ukazał się debiutancki krążek Woobie Doobie – "The Album".
W Kolejnych latach pracował w studio muzycznym oraz koncertował z czołówką polskiej sceny. Wojciech Olszak na swym koncie ma setki zagranych koncertów na wielu scenach w Polsce oraz w takich krajach jak Niemcy, Wielka Brytania, Włochy, Holandia, Francja, Hiszpania, Kanada czy USA. Brał udział w Festiwalach Polskiej Piosenki w Opolu, Sopot Festival, Top Trendy czy Summer Jazz Days. W tamtym czasie rozpoczął także współpracę aranżerską z Teatrem Buffo Janusza Stokłosy i Janusza Józefowicza.
Na stałe współpracował w składach koncertowych m.in. Edyty Górniak (jako kierownik muzyczny w latach 1993–1996), Natalii Kukulskiej (jako kierownik muzyczny w latach 1997–2000), Kasi Kowalskiej (2002–2008), Lady Pank (od 1994) i Pilichowski Band (od 1994).
W 1998 roku powstało Woobie Doobie Studio, którego właścicielem jest Olszak. Studio wyposażone zostało w wiele vintage'owych analogowych urządzeń oraz instrumentów. Ma ono charakter niekomercyjny, przeznaczone jest tylko i wyłącznie do projektów muzyków Woobie Doobie oraz dla przyjaciół grupy. Gośćmi Studia było wielu polskich artystów. Mnóstwo płyt nagranych w Woobie Doobie Studio osiągnęło status Złotych i Platynowych Płyt. Także wiele płyt wyprodukowanych przez Wojtka było nominowanych do nagrody Fryderyka, a sam Wojciech Olszak dwukrotnie – w 1997 i 1999 r. – w kategorii „Producent Muzyczny Roku”.
Wraz z Cezarym Łasiczką utworzył dwie internetowe stacje radiowe: Woobie Doobie Radio i Radio Muzango. Razem także tworzyli audycje radiowe nadawane na antenach: Tok FM, Roxy FM i Radia Opole.
Od czerwca do listopada 2007 pełnił funkcję dyrektora muzycznego w radiu Tok FM. Prowadził w Tok FM audycję muzyczną – "Z niejednego pieca".
Od lutego do maja 2009 zasiadał w loży komentatorskiej muzycznego programu „Hit Generator”, wraz z Edytą Jungowską i Zbigniewem Hołdysem. Program był emitowany na antenie TVP2.
Współpracował z największymi polskimi gwiazdami oraz światowymi sławami, takimi jak: Eric Marienthal, Nathan East, Simon Phillips, Tommy Aldridge, czy Michał Urbaniak, który powiedział kiedyś: „Zawsze gdy słyszę w Polsce jakąś ciekawą i dobrą muzykę, to potem okazuje się, że robił ją Wojtek Olszak”.
Instrumentarium.
Wojciech Olszak korzysta z bardzo bogatego instrumentarium.

</doc>
<doc id="478261" url="https://pl.wikipedia.org/wiki?curid=478261" title="Barycz">
Barycz



</doc>
<doc id="478263" url="https://pl.wikipedia.org/wiki?curid=478263" title="Autopackage">
Autopackage

Autopackage – instalator pojedynczego pakietu oprogramowania działający w każdej dystrybucji systemu operacyjnego GNU/Linux. 
Postanowienia.
Głównymi postanowieniami twórców autopakietu są:
Sposób użycia.
Mając plik "*.package" należy najpierw nadać mu uprawnienie do uruchomienia (wykonania), a następnie uruchomić go.
Można to zrobić za pomocą środowiska graficznego lub konsoli wpisując polecenie
"chmod +x nazwapliku.package &amp;&amp; ./nazwapliku.package"
zakładając, że znajdujemy się w tym samym katalogu, co nasz autopakiet.
Opis szczegółowy.
Technicznie jest to plik wykonywalny o nazwie z rozszerzeniem ".package" składający się z dwóch części:
Przy uruchomieniu pierwszego autopakietu następuje pobranie z Internetu programu pozwalającego na instalację autopakietów oraz opcjonalnie GUI towarzyszące instalacji, a następnie instalacja. Przy uruchamianiu kolejnych autopakietów, o ile nie usunęliśmy ww. programu, instalacja następuje natychmiast.

</doc>
<doc id="478264" url="https://pl.wikipedia.org/wiki?curid=478264" title="Promienie Rentgena">
Promienie Rentgena



</doc>
<doc id="478265" url="https://pl.wikipedia.org/wiki?curid=478265" title="Wincenty Kwieciński (1916–1984)">
Wincenty Kwieciński (1916–1984)

Wincenty Jerzy Kwieciński, przybrane nazwisko Witold Kamiński, ps. „Głóg”, „Jur”, „Lotny”, „V-T”, „Mańkut”, „Proboszcz” (ur. 24 grudnia 1916 w Słowiańsku, zm. 15 października 1984 w Warszawie) – podpułkownik artylerii Wojska Polskiego, żołnierz Związku Walki Zbrojnej i Armii Krajowej oraz NIE, Delegatury Sił Zbrojnych na Kraj i Zrzeszenia WiN, kawaler Orderu Orła Białego. Więzień polityczny w PRL.
Życiorys.
Prymus Korpusu Kadetów Nr 1 we Lwowie. W Wojsku Polskim został mianowany na stopień podporucznika ze starszeństwem z dniem 1 października 1937 i zweryfikowany w korpusie oficerów artylerii z lokatą 1. Uczestniczył w wojnie obronnej 1939 jako najmłodszy dowódca 9 baterii 6 pułku artylerii lekkiej. 16 września został ranny w bitwie pod Aleksandrowem i Podsośniną Łukowską. Odznaczony Krzyżem Srebrnym Orderu Virtuti Militari.
Od 1940 należał do ZWZ-AK. Od 1944 był szefem kontrwywiadu komendy Okręgu AK Warszawa. Od 1945 działał w antykomunistycznej organizacji NIE, a następnie Delegaturze Sił Zbrojnych na Kraj.
Był prezesem III Zarządu Głównego Zrzeszenia WiN od października 1946 do stycznia 1947. Wcześniej, w czasach II Zarządu, pełnił funkcję najpierw zastępcy, a później Prezesa Obszaru Centralnego i współtworzył podziemny Komitet Porozumiewawczy Organizacji Polski Podziemnej (KPOPP).
Został aresztowany przez UB 5 stycznia 1947 i w grudniu skazany na karę dożywotniego więzienia. W lutym 1947 podpisał ulotkę-apel skierowany do swoich podkomendnych o skorzystanie z amnestii oraz zaakceptował decyzję dowódcy okręgu białostockiego WiN ppłk. „Juhasa” o ujawnieniu okręgu. Wypuszczony na wolność 27 kwietnia 1957.
Zmarł 15 września 1984. Został pochowany na cmentarzu Powązkowskim w Warszawie (kwatera 203-4-1).
Jego żoną była Zofia (zm. 1998), z którą miał syna Jacka (dziennikarz). Jego ciotecznym bratem był oficer Armii Krajowej Henryk Trojańczyk.

</doc>
<doc id="478266" url="https://pl.wikipedia.org/wiki?curid=478266" title="Statyny">
Statyny

Statyny – inhibitory reduktazy HMG-CoA, grupa wielofunkcyjnych organicznych związków chemicznych, zarówno pochodzenia naturalnego, jak i syntetycznych, o różnej budowie chemicznej, mających w formie aktywnej wspólną grupę farmakoforową: łańcuch β-hydroksykwasu.
Stosowane są u ludzi, natomiast nie były badane w leczeniu u zwierząt, jako leki zmniejszające stężenie lipidów, mają także dodatkowe działanie plejotropowe na układ krążenia poprzez wpływ na czynność śródbłonka, stabilizację blaszek miażdżycowych, hamowanie układu krzepnięcia, stymulację układu fibrynolizy, hamowanie reakcji zapalnych oraz działanie immunomodulacyjne.
Działają przez hamowanie enzymu reduktazy 3-hydroksy-3-metylo-glutarylokoenzymu A (HMG-CoA).
Statyny znajdują zastosowanie w leczeniu hiperlipidemii, zarówno w monoterapii, jak i leczeniu skojarzonym. Zmniejszają liczbę incydentów wieńcowych, zgonów spowodowanych chorobą wieńcową, udarów mózgu i zabiegów rewaskularyzacyjnych. Są dobrze tolerowane, a ich najpoważniejszym działaniem niepożądanym jest rabdomioliza.
Występują w środowisku naturalnym jako produkty fermentacji grzybów pleśniowych, a także w produktach żywnościowych, na przykład w jadalnym grzybie boczniaku ostrygowatym i fermentowanym czerwonym ryżu.
Występowanie.
Statynami występującymi w sposób naturalny są mewastatyna, lowastatyna i prawastatyna. Do statyn naturalnych zaliczana jest również półsyntetyczna simwastatyna, która oryginalnie była syntetyzowana w wielostopniowym procesie syntezy chemicznej z lowastatyny, lecz może być produkowana przez szczep "Escherichia coli" z nadekspresją acylotransferazy "lovD" w obecności tioestru zdolnego do przenikania przez błonę komórkową. Statynami całkowicie syntetycznymi są: atorwastatyna, ceriwastatyna, fluwastatyna, rosuwastatyna oraz pitawastatyna. Statyny naturalne są produktami fermentacji grzybów pleśniowych, występują również w jadalnym grzybie boczniaku ostrygowatym oraz sfermentowanym czerwonym ryżu.
Grzyby pleśniowe.
Statyny naturalne są produkowane przez wiele grzybów, między innymi "Aspergillus terreus" oraz niektóre gatunki "Monascus, Penicillium, Doratomyces, Eupenicillinum, Gymnoascus, Hypomyces, Paecilomyces, Phoma, Trichoderma" i "Pleurotis". Prawastatyna na skalę przemysłową wytwarzana jest przez biokonwersję mewastatyny, jednak niektóre szczepy "Aspergillus" i "Monascus" mają zdolność jej bezpośredniej produkcji.
Produkty żywnościowe.
Lowastatyna występuje w jadalnym grzybie – boczniaku ostrygowatym – oraz w sfermentowanym czerwonym ryżu. Boczniak ostrygowaty jest szeroko rozprzestrzeniony w stanie naturalnym oraz uprawiany na skalę przemysłową. W warunkach naturalnych rośnie na martwych pniach drzew i występuje na wszystkich kontynentach oprócz Antarktydy, natomiast hodowany jest na słomie kukurydzy i innych zbóż. Sfermentowany czerwony ryż powstaje w procesie fermentacji ryżu przy użyciu grzyba pleśniowego z gatunku "Monascus purpureus". Grzyby te są naturalnymi składnikami tradycyjnej kuchni chińskiej, między innymi kaczki po pekińsku.
Historia.
Badania nad miażdżycą.
Zmiany w naczyniach opisał jako pierwszy włoski lekarz i anatom Gabrielle Falloppio w 1575, charakteryzując je jako „zwyrodnienie do kości”. Blaszki miażdżycowe zostały po raz pierwszy opisane przez szwajcarskich anatomów Johanna Konrada Brunnera i Albrechta von Hallera w XVII wieku. W 1799 angielski lekarz Caleb Hiller Parry zaproponował istnienie związku pomiędzy objawami choroby niedokrwiennej serca a miażdżycą tętnic wieńcowych. Pierwszym, który użył terminu "arteriosclerosis" (stwardnienie tętnic), był w 1835 francuski chirurg Jean Lobstein, natomiast pierwszym, który użył terminu "atheromatosis" (miażdżyca), był w 1904 niemiecki patolog Felix Marchand. W 1843 niemiecki lekarz Julius Vogel dowiódł, iż głównym składnikiem blaszek miażdżycowych jest cholesterol, którego rolę w patogenezie miażdżycy uznali w 1852 Karl von Rokitansky w teorii inkrustacyjnej i w 1856 Rudolf Virchow w teorii infiltracyjnej. W 1913 rosyjski patolog Nikołaj Aniczkow wykazał na modelu zwierzęcym, że dieta bogata w cholesterol prowadzi do zmian w miażdżycowych w naczyniach. Wobec ustalenia poglądu, iż miażdżyca tętnic jest nieuniknionym skutkiem starzenia się organizmu ludzkiego i nie istnieje jakakolwiek możliwość ingerencji w ten proces, nie prowadzono dalszych badań aż do lat 40. XX wieku. W 1949 John Gofman dokonał odkrycia lipoproteiny niskiej gęstości (LDL) i w przeprowadzonym w kolejnych latach badaniu klinicznym wykazał możliwy związek pomiędzy wysokim poziomem LDL a kliniczną manifestacją choroby wieńcowej. W 1959 w Instytucie Molekularnej Biologii Komórki i Genetyki Maxa Plancka odkryto enzym reduktazę HMG-CoA, pełniącą kluczową rolę w szlaku metabolicznym syntezy cholesterolu. W 1961 opublikowano wyniki badania Framingham ("Framingham Heart Study"), które było prowadzone od 1948, wykazujące, że do czynników ryzyka schorzeń układu krążenia należy również stężenie cholesterolu. W zaleceniach American Heart Association po raz pierwszy została potwierdzona rola podwyższonego poziomu cholesterolu w patogenezie choroby niedokrwiennej serca i po raz pierwszy wydano zalecenia dietetyczne dla pacjentów w grupie wysokiego ryzyka jej wystąpienia. W latach 60. XX wieku ustalono, iż wątroba nawet przy diecie bezcholesterolowej jest w stanie zwiększyć swoją zdolność do syntezy cholesterolu w stopniu wystarczającym na pokrycie potrzeb całego organizmu. Wpływ postępowania obniżającego cholesterol na zmniejszenie zachorowalności i śmiertelności z powodu choroby wieńcowej pozostawał jednak tylko budzącą kontrowersje hipotezą. Było tak aż do 1984 roku, kiedy to opublikowano wyniki badania LRC-CPPT, które dowiodło, iż redukcja poziomu cholesterolu LDL zmniejsza zachorowalność na chorobę wieńcową serca i śmiertelność w grupie mężczyzn z podwyższonym poziomem LDL.
Odkrycie statyn.
W 1973 zespół Akiry Endō po przebadaniu ponad 6000 mikroorganizmów, głównie grzybów pleśniowych, wykazał, że substancja ML-236B (mewastatyna) wydzielana przez "Penicillium citrinum" ma właściwości obniżania poziomu cholesterolu oraz lipoproteiny niskiej gęstości (LDL) w surowicy zwierząt laboratoryjnych i ludzi – jednakże dalsze badania na zwierzętach wykazały jej potencjalną toksyczność. W 1978 zespół Alfreda Albertsa wyizolował z produktów fermentacji "Aspergillus terreus" nowy związek o zbliżonej budowie, któremu nadano nazwę "mewinolina". W tym samym czasie Akira Endō wyizolował i opatentował (1979) statynę o nazwie "monakolina K" z pleśni "Monascus ruber". Pod koniec roku 1979 uzgodniono, że mewinolina i monakolina K są w rzeczywistości tym samym związkiem, o obecnej nazwie „lowastatyna”.
Rozwój badań nad statynami.
Pierwszą statyną wprowadzoną na rynek farmaceutyczny przez Merck &amp; Co (Merck Sharp &amp; Dohme, MSD poza USA i Kanadą) była w 1987 lowastatyna, sprzedawana pod nazwą "Mevacor". W Daiichi Sankyo, w której laboratoriach została odkryta mewastatyna, do dalszych badań została wybrana kolejna jej pochodna – której ostateczna nazwa chemiczna została ustalona jako „prawastatyna” – wykazująca szczególnie dużą siłę działania oraz powinowactwo do tkanek. W 1988 została ona wprowadzona na rynek japoński jako "Mevalotin", a w 1991 na rynek amerykański jako "Pravachol" i o 2 miesiące wyprzedziła simwastatynę (nazwa handlowa "Zocor"), tym samym stając się drugą statyną stosowaną w lecznictwie. Pierwszą całkowicie syntetyczną statyną opracowaną przez Novartis była fluwastatyna, wprowadzona do lecznictwa w 1993 pod nazwą "Lescol". W 1996 została wprowadzone kolejna syntetyczna statyna firmy Pfizer – atorwastatyna – sprzedawana pod nazwą "Lipitor". W 1997, pod nazwami "Baycol" i "Lipobay", została wprowadzona przez Bayer AG ceriwastatyna – wycofana 8 sierpnia 2001 przez producenta (w uzgodnieniu z amerykańską Agencją Żywności i Leków) ze względu na wysokie ryzyko rabdomiolizy. W 2000 Novartis wprowadził fluwastatynę o przedłużonym działaniu pod nazwą "Lescol XL". W 2003 została wprowadzona najpierw piwastatyna (przez Kowa Pharmaceuticals pod nazwą "Livalo"), a następnie rosuwastatyna (przez AstraZeneca jako "Crestor").
Polskie badania nad lekami hamującymi syntezę cholesterolu.
Na przełomie lat 50. i 60. XX wieku Janusz Supniewski prowadził badania nad selektywnym inhibitorem biosyntezy cholesterolu. W wyniku tych badań zsyntetyzował kwas 2-metylo-2-buteno-karboksylowy (MBCA), będący najprawdopodobniej antymetabolitem jednego z donorów grup prenylowych na szlaku syntezy cholesterolu poniżej HMG-CoA. Pomimo dowodów potwierdzających jego działanie przeciwmiażdżycowe oraz obniżające poziom cholesterolu, uzyskanych w wyniku badań na zwierzęcym gatunku modelowym, nie zdecydowano się na rozpoczęcie badań klinicznych ze względu na obawy przed zaburzeniem funkcjonowania komórek wskutek usunięcia cholesterolu z błon komórkowych. Po śmierci odkrywcy w 1964 prace zostały całkowicie zaniechane.
Kluczowe badania kliniczne.
Na podstawie przeprowadzonych badań klinicznych udowodniono, iż statyny przyczyniają się do redukcji ryzyka wystąpienie incydentów sercowo-naczyniowych oraz związanej z nimi śmiertelności. Najistotniejszymi badaniami, które udowodniły skuteczność stosowania statyn w prewencji pierwotnej, były WOSCOPS, AFCAPS/TEXCAPS, HPS i JUPITER, a w prewencji wtórnej 4S, LIPID i CARE. Podstaw do stosowania terapii skojarzonej dostarczyły badania ACCORD LIPID i SHARP.
Budowa statyn.
Podstawą struktury naturalnych statyn (lowastatyny, prawastatyny, simwastatyny oraz nie wprowadzonej do leczenia mewastatyny) jest częściowo uwodorowany naftalen, z grupą hydroksylową estryfikowaną resztą kwasu 2-metylomasłowego lub 2,2-dwumetylomasłowego w położeniu 1, grupą metylową w położeniu 7 oraz grupą farmakoforową – sześcioczłonowym pierścieniem laktonowym z grupą hydroksylową w położeniu 4 (w prawastatynie oraz w postaciach czynnych lowastatyny, simwastatyny i mewastatyny jest zhydrolizowany do β-hydroksykwasu karboksylowego).
Podstawą struktury syntetycznych statyn jest pirol (atorwastyna), indol (fluwastatyna), pirydyna (ceriwastatyna), pirymidyna (rosuwastatyna) oraz chinolina (pitawastatyna) podstawione ugrupowaniem "p"-fluorofenylowym oraz grupą farmakoforową identyczną z naturalnymi statynami.
Budowa cząsteczki wszystkich statyn nie tylko wykazuje podobieństwo do cząsteczki 3-hydroksy-3-metyloglutarylokoenzymu A, lecz także wykazuje tysiąc razy większe powinowactwo do reduktazy 3-hydroksy-3-metyloglutarylokoenzymu A (HMG-CoA), z którą wiążą się odwracalnie i kompetycyjnie.
Wiązanie fluwastatyny z reduktazą HMG-CoA
W cząsteczkach zaobserwowano następujące związki pomiędzy ich strukturą i działaniem:
Mechanizm działania.
Proces syntezy cholesterolu przebiega w wielu etapach. Pierwszy z nich to biosynteza mewalonianu. Na początku dzięki tiolazie i syntazie HMG-CoA z reszt acetylowych przenoszonych przez koenzym A powstaje 3-hydroksy-3-metyloglutarylokoenzym A (HMG-CoA). Związek ten jest substratem reduktazy HMG-CoA, która zredukowaną postać fosforanu dinukleotydu nikotynoamidoadeninowego (NADPH+H+) redukuje do mewalonianu (stanowiącego substrat kolejnego etapu syntezy cholesterolu). Aktywność tego enzymu hamują w warunkach naturalnych kwasy żółciowe, cholesterol i sam mewalonian. Jest to kluczowy w tym procesie enzym, którego aktywność ogranicza szybkość biosyntezy cholesterolu.
Mechanizm działania statyn opiera się właśnie na specyficznym, kompetytywnym i odwracalnym hamowaniu reduktazy HMG-CoA, co następuje natychmiast po wniknięciu do komórki wątrobowej. Blokowanie syntezy cholesterolu powoduje spadek jego stężenia. Cholesterol uczestniczy w regulacji ekspresji wielu genów poprzez łączenie się z białkami wiążącymi sterolowe elementy regulacyjne, SREBP. Skutkiem tego jest nasilenie transkrypcji genu kodującego receptor dla lipoprotein niskiej gęstości (LDL), wzrost liczby receptorów kodowanych przez ten gen na powierzchni błony komórkowej i zwiększenie wychwytu z krwi lipoprotein niskiej oraz pośredniej gęstości. Biologicznym efektem tego mechanizmu, pod postacią zmian w lipidogramie, jest rozpoczęcie działania statyn po dwóch tygodniach, natomiast pełny efekt występuje po sześciu tygodniach od pierwszej dawki.
Plejotropowe działanie statyn.
Podstawowym mechanizmem działania plejotropowego statyn jest wynikające z hamowania reduktazy 3-hydroksy-3-metyloglutarylokoenzymu A (HMG-CoA) zmniejszenie syntezy izoprenoidów, które wywołuje pozytywny wpływ na śródbłonek naczyniowy, zmniejsza stres oksydacyjny i blaszki miażdżycowe, a także stymuluje działanie przeciwzapalne i przeciwproliferacyjne.
Normalizacja funkcji śródbłonka.
Śródbłonek jest wysoce wyspecjalizowaną wyściółką naczyń krwionośnych i limfatycznych, utworzoną z jednej warstwy płaskich komórek o niewielkim jądrze. Zaburzenie jego funkcji powoduje upośledzenie syntezy, wydzielania i aktywności tlenku azotu i wyprzedza wystąpienie widocznych w badaniach obrazowych zmian miażdżycowych. Tlenek azotu hamuje powstawanie tych zmian poprzez hamowanie agregacji płytek krwi, proliferacji tkanki mięśniowej gładkiej, mechanizmów immunologicznych oraz wazodylatacji.
Statyny wpływają na korzystnie na funkcję śródbłonka poprzez:
Działanie antyoksydacyjne.
Stres oksydacyjny jest stanem braku równowagi pomiędzy procesami oksydacji i dezoksydacji, do którego dochodzi w sytuacji nadmiernej produkcji reaktywnych form tlenu przy obniżonej zdolności ich usuwania lub uszkodzenia mechanizmów obronnych.
Statyny wpływają na zmniejszenie stresu oksydacyjnego poprzez:
Stabilizacja blaszki miażdżycowej.
Blaszka miażdżycowa składa się z pokrywy znajdującej się od światła naczynia zawierającej kolagen i włókna mięśni gładkich oraz rdzenia lipidowego o różnej wielkości. Przerwanie ciągłości blaszki powoduje krwawienie do jej wnętrza, powstanie skrzepu i w jego następstwie dalsze zwężenie światła naczynia lub jego całkowite zamknięcie. O stabilności blaszki decyduje tkanka łączna, natomiast rdzeń, złożony głównie z położonych pozakomórkowo lipidów, pozostaje miękki i podatny na uszkodzenia. Niestabilność blaszki miażdżycowej wynika z dużej zawartości makrofagów i ścieńczenia pokrywy blaszki. Główną przyczyną pęknięcia jest ciśnienie wywierane na osłabioną pokrywę włóknistą w miejscu połączenia ze ścianą naczynia, szczególnie w obecności mikrozwapnień.
Statyny wpływają na stabilizację blaszki miażdżycowej poprzez:
Działanie przeciwproliferacyjne.
Proliferacja oraz migracja komórek mięśni gładkich naczyń, która należy do podstawowych mechanizmów naprawy ściany naczyniowej, jest jednocześnie jednym z istotnych mechanizmów niekorzystnych procesów naczyniowych takich jak restenoza po zabiegu angioplastyki czy pomostowania naczyń wieńcowych.
Statyny zmniejszają proliferację komórek mięśni gładkich naczyń poprzez:
Działanie przeciwzapalne.
Zapalenie tętnic jest procesem prowadzącym do angiogenezy, pogrubienia błony wewnętrznej, formowania zakrzepów przyściennych oraz rozwoju miażdżycy. Komórki stanu zapalnego takie jak makrofagi i limfocyty T stanowią istotną składnik blaszki miażdżycowej. Markerami stanu zapalnego, które zostały uznane za czynniki ryzyka chorób układu krążenia są białko C-reaktywne (CRP), interleukina 6, czynnik martwicy nowotworu α, białko chemotaktyczne monocytów typu 1 (MCP-1).
Statyny zmniejszają zapalenie poprzez:
Działanie przeciwzakrzepowe.
Wpływ statyn na redukcję liczby incydentów sercowo-naczyniowych jest spowodowany nie tylko przez działanie na gospodarkę lipidową, ale również poprzez opóźnienie tworzenia się skrzepu w naczyniach krwionośnych. Znaczenie działania przeciwzakrzepowego statyn w ujęciu klinicznym nie zostało określone. Nie zaobserwowano zwiększonego ryzyka krwawień w stosunku do placebo u pacjentów leczonych statynami. Wpływ statyn na układ krzepnięcia rozpoczyna się po 1-3 dniach od rozpoczęcia stosowania.
Statyny wpływają na hamowanie aktywności układu krzepnięcia i opóźnienie tworzenia skrzepu w naczyniach krwionośnych poprzez:
Działanie immunomodulacyjne.
Statyny modulują odpowiedź immunologiczną poprzez wpływ na migrację do błony wewnętrznej, różnicowanie, proliferację oraz wydzielanie komórek układu odpornościowego głównie monocytów/makrofagów i limfocytów T.
Statyny wpływają na układ odpornościowy w dwóch mechanizmach nie związanych z wpływem na gospodarkę lipidową:
Leki.
Preparaty proste.
W 2014 na rynku było obecnych 7 leków z grupy statyn – atorwastatyna, fluwastatyna, lowastatyna, pitawastatyna, prawastatyna, rosuwastatyna oraz simwastatyna natomiast ceriwastatyna została wycofana w 2001 z powodu wysokiego ryzyka rabdomiolizy. Na podstawie różnic w budowie chemicznej i właściwości farmakokinetycznych można wyróżnić cztery generacje statyn I – mewastatyna, lowastatyna, prawastatyna, II – simwastatyna, III – fluwastatyna oraz IV – atorwastatyna, ceriwastatyna, rosuwastatyna.
Preparaty złożone.
Stopień długotrwałego przestrzegania zaleceń lekarskich u chorych z rozpoznaną chorobą układu krążenia jest niski. W krajach o wysokim dochodzie narodowym wynosi on 50% u chorych z chorobą wieńcową i 35% u chorych po udarze, a w krajach o niskim i średnim dochodzie narodowym jest istotnie niższy. Stosowanie leków złożonych zmniejsza koszty, stopień skomplikowania terapii oraz inercję terapeutyczną i poprawia systematyczność przyjmowania leczenia, jednakże poprzez brak możliwości optymalnego dostosowania dawek leków (szczególnie w lekach złożonych z większej ilości składników) efekt leczniczy jest niewystarczający.
Właściwości.
Właściwości chemiczne.
Podczas ekspozycji na promieniowanie słoneczne (lub naświetlaniu światłem sztucznym o zbliżonej charakterystyce) nie zostały wykryte produkty ewentualnej fotodegradacji, jednak zachodzi odwracalna hydroliza pierścienia laktonowego. Pod wpływem naświetlania twardszym ultrafioletem o λ = 254 nm, następuje stopniowa degradacja statyn.
Wpływ na środowisko naturalne.
Pomimo że statyny należą do najczęściej zażywanych leków, rzadko są znajdowane jako mikrozanieczyszczenia środowiska naturalnego, ponieważ wydalane są głównie pod postacią metabolitów. Atorwastatyna w nanostężeniach została wykryta w ściekach oraz w wodzie rzecznej. Statyny w środowisku wodnym pod wpływem światła słonecznego temperatury ulegają w pierwszej fazie przekształceniu w aktywną postać, a następnie stopniowej degradacji, natomiast bez naświetlania i w warunkach obojętnych ulegają powolnej hydrolizie, której szybkość znacząco wzrasta w środowisku zasadowym.
Farmakokinetyka.
Dostępność biologiczna statyn wynosi 5–80%, co jest związane z efektem pierwszego przejścia przez wątrobę oraz kumulacją statyn w hepatocytach. Natomiast dystrybucja statyn do tkanek zależy od stopnia ich lipofilowości. Atorwastatyna, ceriwastatyna, lowastatyna, pitawastatyna i simwastatyna są lipofilne, natomiast fluwastatyna, prawastatyna i rosuwastatyna – hydrofilne. Z przewodu pokarmowego wchłaniają się w 30–50%.
Metabolizm.
Szlak dystrybucji, metabolizmu oraz eliminacji statyn (białka wypierające oraz białka wychwytujące) (ABC – kaseta wiążąca ATP, MCT – białko transportujące kwasy monokarboksylowe, OATP – organiczny transporter anionowy, SLC – przenośnik substancji rozpuszczonych, SLCO – organiczny przenośnik substancji rozpuszczonych)
Wszystkie statyny, oprócz prawastatyny, która podlega najpierw chemicznemu rozkładowi w żołądku, a następnie w cytoplazmie komórek, są intensywnie metabolizowane w ścianie jelita oraz wątrobie przez różne izoenzymy cytochromu P450 przed dostaniem się do krążenia systemowego (efekt pierwszego przejścia). Lowastatyna i simwastyna, które są podawane w formie nieczynnych proleków, mogą wchodzić w jeden z dwóch szlaków metabolicznych – hydrolizy pierścienia laktonowego przez esterazy i peroksydazy do aktywnej pochodnej zawierającej ugrupowanie hydroksykwasowe i następnie przez CYP3A4 do nieaktywnych metabolitów, lub też bezpośrednio do nieaktywnych metabolitów przez CYP3A4 oraz w mniejszym stopniu przez CYP3A5. Dodatkowo statyny są przekształcane w postać laktonową w mechanizmie zależnym od koenzymu A. Natomiast u ludzi zależne od UDP-glukuronylotransferazy (UGT) przekształcenie statyn w postać laktonową odgrywa mniejszą rolę. Statyny z pierścieniem laktonowym jako podstawnikiem są szybciej metabolizowane przez enzymy CYP, niż te w których podstawnikiem jest łańcuch β-hydroksykwasu karboksylowego. Pitwastatyna, prawastatyna oraz rosuwastatyna są wydalane przede wszystkim przez wydzielanie do żółci w postaci niezmienionej.
Standardowe modele przypisują metabolizm statyn układowi cytochromów P450 w wątrobie, natomiast aktualnie klasyfikuje się następujące potencjalne szlaki metaboliczne:
Zastosowania.
Statyny stosowane są w leczeniu hipercholesterolemii u dzieci od 6 roku życia, młodzieży i dorosłych oraz prewencji pierwotnej i wtórnej incydentu sercowo–naczyniowego wraz z niefarmakologicznymi metodami leczenia.
Na podstawie metaanalizy najważniejszych badań dowiedziono, iż obniżenie LDL o każde 40 mg/dl powoduje:
Wytyczne europejskie ESC/EAS 2019.
Europejskie Towarzystwo Kardiologiczne (ESC) oraz Europejskie Towarzystwo Miażdzycowe (EAS) wydało w 2019 uaktualnione wytyczne postępowania wpływającego na stężenie cholesterolu we krwi.
Wytyczne amerykańskie ACC/AHA 2013.
American College of Cardiology (ACC) i American Heart Association (AHA) wydały w 2013 wytyczne postępowania wpływającego na stężenie cholesterolu we krwi. Za terapię intensywną uznano taką terapię statynami, przy której LDL zostaje obniżony o ponad 50% (atorwastatyna 80 mg, rosuwastatyna 20–40 mg), natomiast za terapię umiarkowaną uznano taką terapię statynami, przy której LDL zostaje obniżony o ponad 30–49% (atorwastatyna 10–20 mg, rosuwastatyna 5–10 mg, simwastatyna 20–40 mg, prawastatyna 40–80 mg, lowastatyna 40 mg, fluwastatyna XL 80 mg, fluwastatyna 80 mg, pitawastatyna 2–4 mg).
Zastosowania w trakcie badań.
Osteoporoza.
Osteoporoza określana jest zgodnie z definicją Światowej Organizacji Zdrowia jako zmniejszenie masy kostnej i przebudowę beleczek prowadzącą do wadliwej mikrostruktury kości, co razem powoduje ich osłabienie, a w konsekwencji większe ryzyko złamań. Częstość występowania pośród osób w wieku powyżej 50 r.ż. wynosi 14%, w tym u kobiet – 24%, u mężczyzn – 6%.
Patomechanizm osteoporozy inwolucyjnej (starczej) jest efektem zachodzących z wiekiem zmian w metabolizmie kości, prowadzących do ujemnego bilansu kostnego, poprzez obniżenie stężenia hormonów stymulujących kościotworzenie (estrogenów, testosteronu, hormonu wzrostu, zaburzenie funkcji insulinopodobnego czynnika wzrostu) oraz upośledzenie gospodarki wapniowo-fosforanowej (mniejsza podaż wapnia w diecie, zmniejszone wchłaniania wapnia z przewodu pokarmowego – spadek stężenia białek transportowych, obniżona kwaśność soku żołądkowego, upośledzenie biosyntezy aktywnej postaci witaminy D w wątrobie i nerkach, ograniczenia ekspozycji na światło słoneczne, zwiększonego wydzielania parathormonu).
W leczeniu stosuje się leki antykataboliczne/antyresorpcyjne (bifosfoniany, denosumab, hormonalna terapia zastępcza, selektywne modulatory receptora estrogenowego), anaboliczne (teryparatyd) oraz o mieszanym mechanizmie działania (ranelinian strontu).
Mechanizm wpływu statyn na procesy tworzenia i resorpcji tkanki kostnej nie jest w pełni wyjaśniony, aktualne dane wskazują na mieszany mechanizm działania:
Statyny wpływają na zmniejszenie ryzyka wystąpienia osteoporozy. Wpływ na metabolizm kostny mają przede wszystkim statyny lipofilne (simwastatyna, lowastatyna, atorwastatyna) oraz syntetyczne (fluwastatyna, atorwastatyna, rosuwastatyna). W badaniach "in vitro" pozytywny wpływ statyn jest jednoznaczny, natomiast w badania "in vivo" dają sprzeczne wyniki.
Choroby zakaźne.
Choroby zakaźne (infekcyjne) są chorobami wywoływanymi przez biologiczne czynniki chorobotwórcze lub toksyczne substancje przez nie wydzielane, które zostały przeniesione od innej chorej osoby, zwierzęcia lub z rezerwuaru, zarówno bezpośrednio, jak i pośrednio przez nosiciela (roślinę, zwierzę, wektor lub przyrodę nieożywioną. Choroba taka rozwija się w organizmie człowieka w wyniku zakażenia patogenem przy niewystarczającej odpowiedzi układu immunologicznego.
Patomechanizm chorób infekcyjnych wyzwala odpowiedź obronną organizmu, w której jednym z mediatorów są cytokiny, na których regulację wytwarzania mają wpływ statyny poprzez zmniejszenie ilości izoprenoidów będących m.in. niesterolowymi prekursorami cholesterolu, które są niezbędne do prenylacji białek błonowych regulujących komunikację komórkową, w tym odpowiedź zapalną. Statyny wpływają również na odpowiedź zapalną poprzez zmniejszanie ekspresji antygenów klasy II układu głównej zgodności tkankowej (MHC II). Mechanizm wpływu statyn w chorobach infekcyjnych jest nieznany.
W leczeniu chorób infekcyjnych stosuje się leczenie przyczynowe (antybiotyki oraz leki przeciwwirusowe) oraz leczenie wspomagające.
Zapalenie płuc.
Zapalenie płuc jest to infekcja, w której zmianom zapalnym spowodowanym biologicznymi czynnikami chorobotwórczymi ulegają pęcherzyki płucne w jednym lub obu płucach, wypełniają się płynem wysiękowym lub treścią ropną, powodując kaszel z odkrztuszaniem wydzieliny śluzowej lub ropnej, gorączkę, dreszcze oraz duszność.
Stwierdzono, że stosowanie statyn zmniejsza stopień reakcji zapalnej oraz śmiertelność pacjentów z zapaleniem płuc, szczególnie u pacjentów z POCHP, natomiast nie stwierdzono zmniejszenia zachorowalności na zapalenie płuc, zarówno szpitalne jak pozaszpitalne.
Grypa.
Grypa jest zespołem objawów klinicznych związanych z ostrym zakażeniem układu oddechowego wywołanym przez wirusa grypy.
Stwierdzono, że stosowanie statyn zmniejsza śmiertelność pacjentów hospitalizowanych z powodu grypy poprzez wpływ na przebieg jej głównych powikłań takich jak bakteryjne zapalenie płuc, udar mózgu oraz nagły zgon sercowy.
Sepsa.
Sepsa jest to zespół ogólnoustrojowej reakcji zapalnej powstały w wyniku zakażenia.
Prawdopodobnie stosowanie statyn może poprawić rokowanie, jednakże wyniki badań pozostają niejednoznaczne. Statyny nie wpływają na wyniki leczenia zespołu ostrej niewydolności oddechowej w przebiegu sepsy.
Przewlekła obturacyjna choroba płucna.
Przewlekła obturacyjna choroba płuc (POChP) zgodnie z definicją GOLD jest to choroba poddająca się prewencji i leczeniu, z istotnymi zmianami pozapłucnymi, które mogą się przyczyniać do ciężkości stanu poszczególnych chorych. Zmiany płucne w POChP charakteryzują się niecałkowicie odwracalnym ograniczeniem przepływu powietrza przez drogi oddechowe. Ograniczenie to jest zwykle postępujące i wiąże się z nieprawidłową odpowiedzią zapalną płuc na szkodliwe pyły lub gazy. Częstość występowania pośród osób w wieku powyżej 40 r.ż. wynosi 10%, w tym u kobiet – 11,8%, u mężczyzn – 8,5%.
Patomechanizm przewlekłej obturacyjnej choroby płuc jest efektem przewlekłego zapalenia dróg oddechowych, miąższu płuc i naczyń płucnych, z udziałem makrofagów, limfocytów T CD8+ oraz neutrofilów, następującej w miąższu płucnym proteolizy będącej wynikiem zachwiania równowagi między aktywnością proteaz a inhibitorów proteaz oraz stresu oksydacyjnego.
W POCHP stosuje się w leczeniu objawowym leki antycholinergiczne, leki β-adrenergiczne, steroidy, inhibitory fosfodiesterazy typu 4 oraz teofilinę.
Mechanizm wpływu statyn w POCHP jest nieznany. Statyny zmniejszają ciśnienie w tętnicy płucnej oraz zapobiegają powstawaniu zmian rozedmowych.
Stwierdzono, że stosowanie statyn poprawia rokowanie, zmniejsza ilość i stopień zaostrzeń, wydłuża czas do intubacji, zmniejsza stopień spadku parametrów spirometrycznych oraz poprawę wydolności fizycznej. Stwierdzono 30–39% redukcję śmiertelności u pacjentów z POCHP, szczególnie w grupie z podwyższonymi wskaźnikami stanu zapalnego (CRP&gt; 3 mg/dl). Statyny nie zmniejszają ilości zaostrzeń, ani też nie wydłużają czasu do pierwszego zaostrzenia u pacjentów z wysokim ryzykiem wystąpienia zaostrzeń.
Choroba Alzheimera.
Choroba Alzheimera jest to choroba otępienna spełniająca kryteria rozpoznawcze zgodnie z DSM lub NINCDS-ADRDA. Częstość występowania pośród osób w wieku powyżej 65 r.ż. wynosi 4,4%.
Patomechanizm choroby Alzheimera jest efektem odkładania się w mózgu nieprawidłowych złogów Aβ-amyloidu oraz nadmiernie ufosforylowanego białka tau, które powodują śmierć komórek nerwowych najczęściej w mechanizmie apoptozy. Mechanizm wpływu poziomu cholesterolu w osoczu na rozwój otępienia pozostaje nieznany. Bariera krew-mózg jest całkowicie nieprzepuszczalna dla cholesterolu i jego jedynym źródłem jest synteza w komórkach centralnego układu nerwowego.
W chorobie Alzheimera stosuje się w leki poprawiające sprawność poznawczą – inhibitory acetylocholinoesterazy oraz memantynę – a w leczeniu objawowym leki przeciwdepresyjne oraz leki przeciwpsychotyczne.
Statyny w badaniach "in vitro" hamują aktywność acetylocholinoesterazy, zmniejszają zawartość cholesterolu w listku zewnętrznym synaptosomów, w badaniach "in vitro" i "in vivo" obniżają poziom amyloidu Aβ42 i Aβ40.
Udowodniono, iż statyny zmniejszają ryzyko otępienia u osób w wieku powyżej 50 lat, niezależnie od wyjściowego poziomu cholesterolu i niezależnie od leczenia innymi lekami obniżającymi jego poziom, co wskazuje na inny mechanizm wpływu statyn niż zmniejszanie stężenia cholesterolu. Natomiast nie potwierdzono wpływu statyn na poprawę funkcji poznawczych u chorych ze zdiagnozowaną chorobą Alzheimera.
Choroby nowotworowe.
Statyny wpływają na karcynogenezę poprzez regulację prenylacji (procesów potranslacyjnych) białek z rodziny Ras. Statyny zmniejszają proliferację i migrację komórek nowotworowych oraz zatrzymanie cyklu komórkowego. Statyny hamują szlak mewalonowy, który jest regulowany w mechanizmie sprzężenia zwrotnego dodatniego przez p53, powodując odwrócenie nowotworowego fenotypu komórek ze zmutowanym genem p53. Statyny zwiększają również wrażliwość komórek nowotworowych na radioterapię.
Przeciwnowotworowe działanie statyn zaobserwowano na modelu zwierzęcym w czerniaku złośliwym, raku piersi, raku trzustki, raku jelita grubego, mięsakach, chłoniakach i glejakach.
W przeprowadzonych badaniach klinicznych nie potwierdzono wpływu statyn na zapadalność na nowotwory złośliwe i umieralność z powodu nowotworów złośliwych. W przeprowadzonej analizie Krajowego Rejestru Nowotworów w Danii stwierdzono mniejszą umieralność na nowotwory złośliwe o 15% w grupie osób leczonych statynami przed jego rozpoznaniem niezależnie od dawki stosowanej statyny. W raku piersi stosowanie statyn nie zmniejszyło zapadalności, jednak mogło wpływać na jego podtyp histologiczny, zwiększając odsetek guzów o niższym stopniu zaawansowania i złośliwości, z ekspresją receptorów estrogenowych. W raku gruczołu krokowego w stwierdzono zmniejszenie ryzyka jego wystąpienia u pacjentów leczonych statynami. W raku wątrobowokomórkowym wykazano istotne przedłużenie czasu przeżycia.
Endometrioza.
Endometrioza jest to choroba charakteryzująca się obecnością komórek błony śluzowej trzonu macicy (endometrium) poza jamą macicy (komórki ektopowe). Komórki te (i ich podścielisko) przypominają budową komórki znajdujące się wewnątrz jamy (endometrium) i wykazują aktywność wydzielniczą. Częstość jej występowania u kobiet w wieku rozrodczym wynosi 6–10%.
Patomechanizm endometriozy nie został wyjaśniony. Przyjmuje się, że podstawowym mechanizmem jest wsteczne miesiączkowanie, czyli przedostawanie się krwi miesiączkowej przez jajowody do jamy otrzewnowej i w dalszym etapie wszczepianie się złuszczonych komórek endometrialnych w otrzewną przy współistniejących zaburzeniach miejscowej odpowiedzi immunologicznej – ekspresji cząsteczek adhezyjnych, wydzielania cytokin i odpowiedzi komórkowej.
W endometriozie stosuje się w leczeniu objawowym niesteroidowe leki przeciwzapalne, preparaty estrogenowo-progesteronowe, progestageny, wkładkę domaciczną uwalniającą lewonorgestrel, danazol, analogi gonadoliberyny, inhibitory aromatazy, selektywne modulatory receptorów progesteronu oraz gestrinon.
Statyny hamują angiogenezę i proliferację ludzkich komórek endometrium "in vitro" poprzez inhibicję ekspresji naczyniowo-śródbłonkowego czynnika wzrostu (VEGF), indukują ich apoptozę poprzez aktywację kaspazy 3 i 7, fragmentacji DNA oraz wywoływanie zmian w ich cytoszkielecie, a także redukują wielkość oraz liczbę wszczepów komórkowych.
Rola statyn w leczeniu endometriozy wymaga dalszych badań klinicznych, które pozwolą na ustalenie korzyści z ich stosowania w tej chorobie.
Zespół wielotorbielowatych jajników.
Zespół wielotorbielowatych jajników jest najczęstszym schorzeniem endokrynologicznym wśród kobiet w wieku rozrodczym, skutkujący niepłodnością i hiperandrogenizmem oraz mającego wpływ na powstanie odległych powikłań. Częstość występowania w kobiet w wieku rozrodczym wynosi 4–12%.
W zespole wielotorbielowatych jajników stosuje się w leczeniu objawowym leki antykoncepcyjne, klomifen, metforminę, gonadotropiny, spironolakton, cyproteron, flutamid oraz finasteryd.
W metabolicznym fenotypie zespołu wielotorbielowatych janików statyny mogą wtórnie łagodzić objawy, poprzez zmniejszanie przewlekłego zapalenia i poprawie profilu lipidowego, jednocześnie pogłębiając Insulinooporność, stosowanie powinno być ograniczone do wskazań wynikających ze stosowania statyn.
Nefropatia kontrastowa.
Nefropatia kontrastowa jest to sytuacja kliniczna, w której stężenie kreatyniny wzrasta o co najmniej 25% lub dochodzi do bezwzględnego zwiększenia jej stężenia o minimum 0,5 mg/dl (44,2 µmol/l) w stosunku do wartości wyjściowej w ciągu trzech dni od podania środka kontrastowego. Częstość występowania nefropatii pokontrastowej szacuje się na od 1–3% u osób bez czynników ryzyka do 25–50% w przypadku występowania wielu czynników ryzyka i dotyczy głównie chorych po dotętniczym podaniu środka kontrastowego. Nefropatia wywołana przez środek kontrastowy jest trzecią co do częstości przyczyna wystąpienia ostrej niewydolności nerek.
Patomechanizm nefropatii kontrastowej jest wieloczynnikowy. W pierwszej fazie następuje rozszerzenie naczyń nerkowych niezależne od śródbłonka, następnie dochodzi do uwalniania adenozyny przez komórki plamki gęstej, uwalniania endoteliny i w efekcie do dysregulacji wytwarzania prostaglandyn. W drugiej fazie następuje upośledzenie aktywności syntazy tlenku azotu i zmniejszenie syntezy i uwalniania tlenku azotu. Następstwem jest skurcz naczyń nerkowych i niedokrwienie miąższu nerkowego oraz uszkodzenie cewek nerkowych. Powoduje to przedłużenie kontaktu z miąższem nerkowym radiologicznych środków kontrastujących, które wykazują działanie nefrotoksyczne.
W zapobieganiu zaleca się optymalne leczenie zachowawcze: statyny, leki beta-adrenolityczne oraz inhibitory konwertazy angiotensyny lub antagonisty receptora angiotensyny II oraz odpowiednie nawadnianie pacjentów.
Stwierdzono, iż leczenie statynami przed podaniem kontrastu zmniejsza ryzyko nefropatii kontrastowej zarówno u pacjentów bez czynników ryzyka jak z niewydolnością nerek oraz cukrzycą, niezależnie od poziomu cholesterolu frakcji LDL.
Interakcje.
Metabolizm i eliminacja statyn oraz potencjalne mechanizmy ich interakcji lekowych "(P450 – cytochrom P450, gp P – glikoproteina P, AT – atorwastatyna, CV – ceriwastatyna, FV – fluwastatyna, LV – fluwastatyna, PT – pitawastatyna, PV – prawastatyna, RS – rosuwastatyna, SV – simwastatyna)"
Leki mogą wpływać na farmakokinetykę statyn w kilku mechanizmach jednocześnie. Silne inhibitory izoenzymów cytochromu P450 powodują zahamowanie metabolizmu statyn, nasilenie działania farmakologicznego oraz wzrost ryzyka działania hepatotoksycznego i miotoksycznego. Sprzęganie aktywnych form statyn z kwasem glukuronowym prowadzi w dalszym etapie do ich samoistnej cyklizacji w nieaktywne metabolity laktonowe, a zahamowanie procesu glukuronidacji prowadzi do wzrostu stężenia aktywnych metabolitów statyn w osoczu krwi i wzrostu ryzyka miopatii i rabdomiolizy. Organiczne transportery anionowe odpowiadają zarówno za transport statyn do komórki wątrobowej, jak i za eliminację statyn z organizmu do światła jelita oraz do żółci i ich zahamowanie prowadzi do wzrosty stężenia statyn w osoczu krwi.
Terapia u 30% pacjentów leczonych statynami zawiera w swoim składzie co najmniej jeden lek mogący potencjalnie wchodzić z nimi w interakcje, jednakże występują one tylko w 3% przypadków.
Fibraty.
Fibraty oraz statyny mogą powodować miopatię, jednakże ryzyko jej wystąpienia przy leczeniu skojarzonym fibratami i statynami nie jest wyższe, z wyjątkiem leczenia skojarzonego z gemfibrozylem. Leczenie skojarzone z gemfibrozylem zwiększa ryzyko rabdomiolizy 15-krotnie (przy leczeniu ceriwastatyną 33-krotnie) w stosunku do leczenia skojarzonego z fenofibratem.
Gemfibrozyl.
Gemfibrozyl ma wielopoziomowy wpływ na farmakokinetykę i farmakokinetykę statyn poprzez:
Jednoczesne stosowanie statyn z gefibrozylem powoduje ryzyko wystąpienia miopatii wyższe niż suma ryzyka stosowania tych leków w monoterapii. Stosowanie statyn razem z gemfibrozylem powoduje 15-krotny wzrost ryzyka rabdomiolizy, a stosowanie ceriwastatyny razem z gemfibrozylem powoduje 33-krotny wzrost ryzyka rabdomiolizy w stosunku do leczenia skojarzonego z fenofibratem.
Fenofibrat.
Fenofibrat na wpływ jedynie na farmakokinetykę statyn i nie wpływa na stężenie statyn w osoczu krwi. Nie wpływa również na glukuronidację, aktywność izoenzymu CYP2C8 i jest dużo słabszym niż gemfibrozyl induktorem izoenzymu CYP2C9.
Cyklosporyna.
Cyklosporyna, lek stosowany powszechnie po zabiegach przeszczepiania narządów i tkanek, jest silnym inhibitorem licznych białek transportowych OATP1B1, NTCP, OATP2B1, OATP1B3, MRP2, MDR1 oraz CYP3A4. Cyklosporyna zwiększa AUC (pole pod krzywą) statyn od 2-24 razy, jednakże u pacjentów występują istotne indywidualne różnice. Cyklosporyna wywiera najmniejszy wpływ na fluwastatynę. Interakcje cyklosporyny ze statynami są tym istotniejsze, iż większość pacjentów po przeszczepach znajduje się z grupie wysokiego ryzyka sercowo-naczyniowego.
Produkty spożywcze.
Produkty spożywcze mogą wpływać na farmakokinetykę i farmakodynamikę statyn, zwiększając ryzyko działań ubocznych oraz zmniejszając siłę ich działania.
Sok grejpfrutowy.
Sok grejpfrutowy wpływa na metabolizm wielu leków, w tym atorwastatyny, lowastatyny oraz simwastatyny w mechanizmie nieodwracalnej inhibicji jelitowego cytochromu P450 3A4, co prowadzi do zmniejszenia efektu pierwszego przejścia i zwiększenia ich biodostępności. Sok grejpfrutowy powoduje również inhibicję glikoproteiny P, zmniejszając zwrotny transport leków do światła jelita i poprzez ten mechanizm wpływając na biodostępność atorwastatyny, lowastatyny, pitawastatyny, prawastatyny oraz simwastatyny oraz "in vitro" inhibicję lipeptydów transportujących aniony organiczne (OATP), zmniejszając wchłanianie leków. Biologiczne znaczenie tych dwóch ostatnich mechanizmów pozostaje niejasne. Interakcja jest spowodowana zawartymi w soku grejpfrutowym flawonoidami i furanokumarynami.
Przeciwwskazania i środki ostrożności.
Przeciwwskazania.
Istnieją następujące przeciwwskazania stosowania statyn:
Środki ostrożności.
Należy zachować ostrożność u pacjentów z czynnikami predysponującymi do działań ubocznych statyn:
Dodatkowe czynniki ryzyka działań ubocznych wysokich dawek statyn:
Przed leczeniem.
Istnieją następujące sytuacje kliniczne, w jakich należy zachować ostrożność przed leczeniem:
Podczas leczenia.
Sytuacje kliniczne wymagające wdrożenia dalszego postępowania podczas leczenia statynami:
Działania niepożądane.
Istotnymi działaniami ubocznymi statyn są hepatotoksyczność, miotoksyczność oraz działanie prodiabetogenne (in. diabetogenne). Profil bezpieczeństwa poszczególnych statyn nie wykazuje istotnych różnic. Inne badania wskazują, że głównymi udokumentowanymi działaniami niepożądanymi terapii statynowej jest miopatia (ból i osłabienie mięśniowe w połączeniu z wysokim poziomem kinazy kreatyninowej we krwi), wystąpienie nowych przypadków cukrzycy i prawdopodobne zwiększenie częstości udarów krwotocznych.
Czynniki ryzyka działań ubocznych statyn:
Działanie hepatoksyczne.
Zaburzenia funkcji wątroby występują u 3% pacjentów, stwierdzane są najczęściej podczas pierwszych 3 miesięcy leczenia i są całkowicie odwracalne. Najczęściej występuje bezobjawowe podwyższenie enzymów wątrobowych. Przy leczeniu niskimi i średnimi dawkami statyn podwyższeniu ulegają aminotransferaza asparaginianowa (AspAT) oraz aminotransferaza alaninowa (AlAT), natomiast fosfataza alkaliczna (FA), gamma-glutamylotranspeptydaza (GGTP) oraz bilirubina pozostają prawidłowe lub nieznacznie podwyższone. Normalizacja poziomów enzymów wątrobowych następuje po odstawieniu leku, zmniejszeniu jego dawki lub też samoistnie w trakcie leczenia. U 70% pacjentów normalizacja poziomów enzymów wątrobowych następuje samoistnie przy kontynuacji leczenia w niezmienionej dawce. Stwierdzono jedynie 3 przypadki ostrego uszkodzenia wątroby (w tym dwa u chorych przyjmujących ceriwastatynę), w których konieczne było przeszczepienie wątroby.
Podwyższenie AlAT przekraczające trzykrotnie górną granicę normy jest wskazaniem do odstawienia statyn.
Choroby wątroby, w których stosowanie statyn nie jest przeciwwskazane:
Choroby wątroby, w których stosowanie statyn jest przeciwwskazane:
Mechanizm ostrej niewydolności wątroby spowodowanej statynami pozostaje niejasny. Możliwymi mechanizmami są nakładanie się działania statyn z chorobą wątroby na tle autoimmunologicznym u osób genetycznie predysponowanych lub też reakcja idiosynkrazji.
Działanie miotoksyczne.
Bóle mięśniowe bez współistniejącego wzrostu kinazy kreatynowej występują u 5–10% osób przyjmujących statyny. Miopatia jest rzadkim, pojawiającym się nie częściej niż u 0,1% leczonych, powikłaniem leczenia wszystkimi inhibitorami reduktazy HMG-CoA, objawiającą się bólem mięśniowym, tkliwością mięśni lub osłabieniem ich siły z towarzyszącym ponad dziesięciokrotnym zwiększeniem aktywności kinazy kreatynowej. Miopatia czasem przechodzi w rabdomiolizę, której może towarzyszyć ostra niewydolność nerek, spowodowana wydalaniem mioglobiny w moczu. Na podstawie przeprowadzonych metaanaliz dotychczasowych badań klinicznych stwierdzono, iż rabdomioliza występuje u 0,02% pacjentów.
Czynnikami predysponującymi do rabdomiolizy są:
Działanie prodiabetogenne.
Statyny mogą powodować wzrost stężenia insuliny w osoczu oraz hemoglobiny glikowanej, często przy braku wpływu na stężenie glukozy na czczo.
Na podstawie przeprowadzonej metaanalizy przeprowadzonych badań klinicznych dotyczącej zaburzeń gospodarki węglowodanowej u osób stosujących statyny stwierdzono, iż ryzyko cukrzycy wzrasta średnio o 10%. Nie odnotowano różnicy pomiędzy statynami litofilnymi a hydrofilnymi w zakresie ryzyka rozwoju cukrzycy. Najniższe ryzyko występowało przy leczeniu prawastatyną, fluwastatyną i lowastatyną – natomiast dla simwastatyny wzrasta o 10%, dla rosuwastatyny o 18%, a dla atorwastatyny o 22% w stosunku do prawastatyny.
Czynnikami predysponującymi do rozwoju cukrzycy u pacjentów indukowanej statynami są:
Podstawowe mechanizmy prowadzące do cukrzycy indukowanej statynami to:
W komórkach β trzustki wapń odgrywa rolę przekaźnikową w procesie wydzielania insuliny w odpowiedzi na glukozę. Statyny poprzez rozregulowanie homeostazy cholesterolu mogą upośledzać sekrecję insuliny z komórek β trzustki w mechanizmie zaburzenia funkcji kanałów wapniowych. Statyny mogą powodować również deregulację funkcji mitochondriów w miocytach, adipocytach i komórkach β trzustki, co ma zasadnicze znaczenie dla zakłócenia związku metabolizmu glukozy z sekrecją insuliny. Statyny hamują syntezę izoprenoidów, powodując zmniejszenie ekspresji transportera glukozy 4 (GLUT 4) w adipocytach, co prowadzi do insulinooporności. Dodatkowo ekspresja GLUT 4 w mięśniach szkieletowych, neogeneza i proliferacja komórek β trzustki zmniejsza się wraz z wiekiem co powoduje naturalny spadek wydzielania insuliny o 0,5% rocznie.
W prewencji wtórnej oraz w prewencji pierwotnej u pacjentów z grupy wysokiego ryzyka sercowo-naczyniowego korzyści przewyższają 2,5–5,4 krotnie ryzyko wystąpienia cukrzycy indukowanej przez statyny. Natomiast w prewencji pierwotnej u pozostałych pacjentów przed rozpoczęciem leczenia statynami należy dokonać szczegółowej analizy czynników ryzyka sercowo-naczyniowego oraz cukrzycy, następnie wdrożyć leczenie niefarmakologiczne (dieta, wysiłek fizyczny) i dopiero w razie braku jego skuteczności wdrożyć leczenie statynami.
Wpływ na obsługę maszyn i pojazdów.
Statyny nie mają wpływu na zdolność prowadzenia pojazdów mechanicznych i obsługiwania urządzeń mechanicznych w ruchu.
Dawkowanie.
Zgodnie z regułą Robertsa każde zwiększenie dawki statyny powoduje spadek stężenia cholesterolu całkowitego o 5% oraz spadek cholesterolu frakcji LDL o 7%.
Dzieci i młodzież.
Amerykański Narodowy Instytut Serca, Płuc i Krwi (National Heart, Lung, and Blood Institute, NHLBI) rekomenduje leczenie farmakologiczne u dzieci powyżej 10. roku życia po sześciomiesięcznym okresie próby zmiany stylu życia obejmującym zmianę diety zgodnie z wynikami profilu lipidowego oraz zwiększenie aktywności fizycznej u dzieci z BMI &gt; 95 percentyla, na podstawie średniej z 2 lipidogramów wykonanych na czczo w odstępie nie mniej niż 2 tygodnie i nie więcej niż 3 miesięcy. Dzieci i młodzież powyżej 10. roku życia ze stężeniem cholesterolu frakcji LDL 130–190 mg/dl, u których nie stwierdza się rodzinnego występowania wczesnych incydentów sercowo-naczyniowych u krewnych I stopnia oraz czynników ryzyka postępowanie powinno ograniczać się do modyfikacji stylu życia i redukcji masy ciała u dzieci z BMI &gt; 95 percentyla.
Forum Ekspertów Lipidowych rekomenduje leczenie farmakologiczne u dzieci powyżej 8. roku życia na podstawie średniej z dwóch lipidogramów wykonanych na czczo w odstępie 2–3 tygodni, nie wcześniej niż po trzech miesiącach od przebycia ostrej choroby infekcyjnej, bez wstępnego okresu stosowania diety niskocholesterolowej.
Lekiem w wyboru u dzieci są statyny. Nie stwierdzono wpływu statyn na pokwitanie, rozwój układu nerwowego oraz na tempo wzrostu u dzieci.
Pacjenci w podeszłym wieku.
Obecnie istniejące kalkulatory ryzyka sercowo-naczyniowego mają ograniczone stosowanie w populacji powyżej 70. roku życia, a górną granicą ich stosowania jest wiek 79 lat.
Leczenie statynami należy rozpoczynać od małej dawki (atorwastatyna – 5 mg, fluwastatyna – 20 mg, prawastatyna – 20 mg, simwastatyna – 10 mg) i stopniowo zwiększać, nie częściej niż co cztery tygodnie, aż do osiągnięcia celu terapeutycznego.
Zaburzenia czynności nerek.
W zaburzenia czynności nerek stężenie cholesterolu frakcji LDL nie jest ani parametrem wskazującym na konieczność leczenia ani celem terapeutycznym.
Zaburzenia czynności wątroby.
Nie ma przeciwwskazań do leczenia statynami w przewlekłych chorobach wątroby – skompensowanej marskości wątroby (Child A), pierwotną marskością żółciową wątroby, niealkoholowym stłuszczeniowym zapaleniu wątroby, autoimmunologicznym zapalenie wątroby, zakażeniu wirusem zapalenia wątroby typu C oraz niealkoholowej stłuszczeniowej chorobie wątroby. Statyny przeciwwskazane są u pacjentów z utrzymującym się, niewyjaśnionym zwiększeniem aktywności aminotransferaz w surowicy, trzykrotnie przewyższające normę, zdekompensowaną marskością wątroby, ostrą niewydolnością wątroby. Po przeszczepie wątroby zaleca się stosowanie statyn u pacjentów z cholesterolem frakcji LDL &gt; 100 mg/dl.
Dawkowanie statyn należy rozpoczynać od najniższych dawek pod kontrolą aktywności aminotransferaz w surowicy co 2 tygodnie w pierwszym miesiącu leczenia, a następnie co 1 miesiąc przez kolejne 4 miesiące i co 4 miesiące w kolejnym roku. W przypadku zwiększenia aktywności aminotransferaz w surowicy, trzykrotnie przewyższające normę stosowanie statyny powinno być przerwana. Trwałe przerwanie stosowania statyn jest ograniczone tylko do przypadków, w których wzrost aktywności aminotransferaz w surowicy przy najniższych dawkach statyn nie jest spowodowany inną przyczyną.
Ciąża i okres karmienia piersią.
Statyny są przeciwwskazane w ciąży i w okresie karmienia piersią.
Badania na zwierzętach wskazują na możliwość występowania wad układu kostno-szkieletowego. Nie został natomiast potwierdzony, wynikający z teoretycznych rozważań nad mechanizmem działania statyn, niekorzystny wpływ na syntezę hormonów płciowych. Nie ma również dowodów na różnice pomiędzy potencjalną teratogennością różnych statyn. Dotychczasowe obserwacje nie wskazują na zwiększoną liczbę wad wrodzonych u ludzi, a jedynie na zwiększone ryzyko samoistnego poronienia.
Osoby pochodzenia azjatyckiego.
Leczenie niskimi dawkami statyn rdzennych mieszkańców Dalekiego Wschodu (Chińczycy, Japończycy oraz Koreańczycy) wykazuje taką samą skuteczność terapeutyczną jak leczenie osób pochodzenia europejskiego wysokimi dawkami statyn. Nie stwierdzono większej liczby działań ubocznych w tej grupie pacjentów niezależnie od dawki stosowanych statyn. Pomimo tego, że istnieją różnice pomiędzy rasami ludzkimi we frekwencjach alleli w locus genowym "SLCO1B1" (polimorfizm SNP), kodującym polipeptyd OATP1B1 odpowiedzialny między innymi za transport statyn z osocza do hepatocytów, nie stwierdzono by polimorfizm ten był przyczyną różnic w stężeniu niektórych statyn w osoczu, obserwowanych pomiędzy osobami pochodzenia europejskiego a osobami rdzennych populacji wschodnioazjatyckich.
Nietolerancja statyn.
Przy nietolerancji statyn istnieje możliwość zastosowania przerywanego leczenia. Statyny mogą być stosowane w zależności od występowania działań ubocznych od stosowania co drugi dzień do raz w tygodniu. Postępowanie to pozwala na ponowne wprowadzenie leczenie statynami u 70% pacjentów z nietolerancją i na uzyskanie zalecanych celów leczenia u 17–84% pacjentów z tej grupy.
Suplementacja koenzymu Q10 może zmniejszać objawy nietolerancji statyn. Dawka 2 razy 100 mg dziennie została potwierdzona jako bezpieczna (nie stwierdzono działań ubocznych koenzymu Q10 w dawkach poniżej 300 mg na dobę) w leczeniu objawów miotoksyczności (na podstawie badań klinicznych) oraz pozostałych działań ubocznych (na podstawie obserwacji klinicznych). Skuteczność suplementacji koenzymu Q10 nie została potwierdzona w badaniach klinicznych i postępowanie takie nie może być zalecane jako standardowe przy występowaniu objawów nietolerancji statyn.
Leczenie skojarzone.
Leczenie statynami skojarzonymi z innymi lekami może być stosowane przy nietolerancji wyższych dawek statyn lub przy nieosiąganiu określonych w wytycznych celów terapeutycznych pomimo zastosowania najwyższej zarejestrowanej dawki preparatu o najwyższej skuteczności (4% pacjentów nie odpowiada na leczenie statynami, natomiast 10% ma niewystarczającą odpowiedź). Skuteczność leczenia skojarzonego ze średnimi dawkami statyn niezależnie od osiągania celu terapeutycznego nie została udowodniona w zakresie redukcji całkowitego ryzyka sercowo-naczyniowego.
Stosowanie suplementów diety.
Stosowanie suplementów diety na bazie ryżu poddanego fermentacji grzybami "Monascus purpureus" zawierających lowastatynę (monakolinę) jest dyskusyjne i w chwili obecnej powinno być ograniczone do pacjentów z nietolerancją statyn oraz do pacjentów z grup niskiego ryzyka (SCORE &lt; 5 punktów), u których nie uzyskano pełnej normalizacji poziomów lipidów pomimo stosowania odpowiedniej diety oraz modyfikacji stylu życia. Polskie Towarzystwo Kardiologiczne dostrzega pewne korzyści ze stosowania tych preparatów, jednakże ich bezpieczeństwo wynikające z długotrwałego stosowania nie jest udokumentowane. Opinia naukowa dotycząca zasadności oświadczenia zdrowotnego dotyczącego monakoliny K w sfermentowanym czerwonym ryżu wydana dla Europejskiej Agencji Leków stwierdza, iż wykazano związek przyczynowo-skutkowy pomiędzy spożywaniem monakoliny K w preparatach ze sfermentowanego czerwonego ryżu, a utrzymaniem prawidłowego stężenia cholesterolu LDL we krwi, a w celu uzyskania deklarowanego działania osoby dorosłe z populacji ogólnej powinny spożywać dziennie 10 mg monakoliny K z preparatów ze sfermentowanego czerwonego ryżu. W USA sprzedaż produktów zawierających monakolinę jest zabroniona i FDA wydała oficjalne ostrzeżenie, podkreślając ryzyko interakcji lekowych oraz możliwego wystąpienia miopatii.
Sposób zażywania.
Statyny podaje się wieczorem (atorwastatyna oraz fluwastatyna mogą być przyjmowane niezależnie od pory dnia), ponieważ cholesterol produkowany jest głównie w nocy. Posiłek zmniejsza poziom stężenia leku we krwi, jednakże nie obserwuje się zmniejszenia efektu terapeutycznego. Zmniejszenie poziomu cholesterolu występuje po 1–2 tygodniach, natomiast maksymalny efekt osiągany jest po 4–6 tygodniach. Zaprzestanie leczenia prowadzi do powrotu stężeniach cholesterolu do wartości przed leczeniemi.
Przedawkowanie.
Brakuje specyficznych danych dotyczących postępowania w przedawkowaniu statyn. Leczenie przedawkowania statyn jest jedynie objawowe i podtrzymujące. Nie ma danych dotyczących skuteczności dializoterapii w zakresie statyn i jej metabolitów u ludzi.
W opisanych przypadkach przyjęcia bardzo wysokich dawek statyn (fluwastatyna – 2800 mg, simwastatyna – 3600 mg oraz lowastatyna – 6000 mg) zaobserwowano jedynie przejściowy wzrost enzymów wątrobowych z całkowitym wyzdrowieniem we wszystkich przypadkach.
Zastosowanie w weterynarii.
Statyny nie były badane w leczeniu u zwierząt i ich dawkowanie może być tylko ekstrapolowane na podstawie informacji na temat dawkowania u ludzi.

</doc>
<doc id="478270" url="https://pl.wikipedia.org/wiki?curid=478270" title="SS Arezzo">
SS Arezzo

Unione Sportiva Arezzo (w skrócie U.S. Arezzo) – włoski klub piłkarski z siedzibą w Arezzo. Obecnie gra w rozgrywkach Serie D.
Został założony w 1923, jako Juventus Foot Ball Club Arezzo. W 1936 reaktywowany, już jako US Arezzo. W 1993 powstał klub AC Arezzo. Ostatnia reaktywacja miała miejsce w 2010 i klub obecnie figuruje pod nazwą ASD Atletico Arezzo. Ostatni raz w Serie B drużyna ta grała w sezonie 2006/2007.

</doc>
<doc id="478271" url="https://pl.wikipedia.org/wiki?curid=478271" title="Wybory parlamentarne na Węgrzech w 2006 roku">
Wybory parlamentarne na Węgrzech w 2006 roku

Wybory parlamentarne na Węgrzech w 2006 roku odbyły się w dwóch turach: 9 i 23 kwietnia 2006. O stanowisko premiera Węgier rywalizowali między sobą: Viktor Orbán – przewodniczący opozycyjnej partii Fidesz oraz Ferenc Gyurcsány – przewodniczący Węgierskiej Partii Socjalistycznej. W wyborach zwycięstwo odniosła rządząca dotychczas socjalliberalna koalicja.

</doc>
<doc id="478273" url="https://pl.wikipedia.org/wiki?curid=478273" title="Ray Wilson (muzyk)">
Ray Wilson (muzyk)

Ray Wilson (ur. 8 września 1968 w Dumfries) – szkocki wokalista, gitarzysta, kompozytor, autor tekstów, członek zespołów Guaranted Pure, Stiltskin, Cut, w latach 1996–1998 wokalista zespołu Genesis.
Życiorys.
Pierwszy profesjonalny zespół, Guaranted Pure, Ray Wilson założył z bratem Steve’em. Pod tą nazwą bracia wydali trzy albumy.
W roku 1994 Ray dołączył do szkockiego zespołu Stiltskin. Debiutancki singiel tej grupy, „Inside”, stał się sensacją muzyki grunge i znalazł się na pierwszym miejscu większości europejskich list przebojów. Po sukcesie Stiltskin, muzycy zespołu Genesis zwrócili uwagę na Raya Wilsona i zaproponowali mu współpracę w związku z odejściem z zespołu w 1996 r. Phila Collinsa. W latach 1997–1998, Wilson był frontmanem tej grupy współtworząc będący na czwartym miejscu w historii sprzedaży zespołu album "…Calling All Stations…". Konsekwencją wydania płyty była trasa koncertowa „Calling All Stations Tour”. Niestety, płyta nie została przyjęta zbyt dobrze przez krytyków i fanów, zwłaszcza w Ameryce, gdzie odwołano koncerty z powodu słabej sprzedaży biletów. Ponieważ zespół nie nagrał już kolejnej płyty, Wilson odszedł z Genesis i wrócił do korzeni. Wraz z nowym zespołem – Cut wydał album "Millionairhead". W trakcie promocyjnej trasy koncertowej w Niemczech, grupa wystąpiła m.in. zespołami Scorpions i Westernhagen.
W roku 2001 Ray Wilson rozpoczął karierą solową koncertem na „Edinburgh International Festival”. Po długiej trasie koncertowej po Europie oraz Ameryce Południowej i Środkowej, artysta wydał pierwszy album solowy – "Change" (2003). Wilson współpracował także z holenderskim DJ-em Arminem van Buurenem, tworząc utwór „Yet Another Day”, który dostał się na pierwsze miejsca Dance-Charts w wielu krajach. W ciągu kolejnych lat Ray Wilson koncertował. Odbył także tournée z Dolores O’Riordan z zespołu Cranberries oraz z Rogerem Hodgsonem, frontmanem Supertramp. Następnym solowym wydawnictwem był album "The Next Best Thing" (2004), była to płyta ostrzejsza, bardziej rockowa niż krążek "Change", ale nie zabrakło na niej utworów spokojnych i refleksyjnych. Jesienią 2006 roku Ray Wilson powrócił do mocnego brzmienia nagrywając z zespołem Stiltskin album "She", który zaowocował trasą koncertową.
Wilson jest twórcą projektu Genesis Classic, prezentującego wybrane kompozycje zespołu Genesis. Koncert łączy rockowe wersje kultowych utworów z elementami muzyki poważnej w wykonaniu kwartetu smyczkowego z Berlin Symphony Ensemble. Od pierwszego koncertu w 2010 roku członkowie projektu są w nieustającej trasie koncertowej. W tym czasie miłość sprowadziła szkockiego muzyka do Polski, gdzie zamieszkał na stałe. Częściowo w Polsce powstał także jego solowy album "Propaganda Man" (2009). We wrześniu 2011 ukazał się album studyjny Ray Wilson &amp; Stiltskin "Unfulfillment", na którym pojawił się m.in. przebój „American Beauty”.
W maju 2012 roku Ray Wilson odebrał akt nadania tytułu „Ambasadora Poznania”, Miasta–Gospodarza UEFA EURO 2012.
15 kwietnia 2013 roku ukazała się płyta Raya Wilsona, "Chasing Rainbows". 29 czerwca 2013 roku Ray wystąpił na Life Festival Oświęcim. W 2013 roku Ray Wilson nawiązał współpracę z Polskim Radiem, czego pierwszym efektem była właśnie płyta "Chasing Rainbows", zawierająca 12 utworów utrzymanych w typowym brzmieniu brytyjskiego rocka. Wielokrotnie gościł w audycjach w Trójce: Piotra Barona, Marka Niedźwieckiego, Mariusza Owczarka i innych. W Trójce odbył się także koncert na 20-lecie twórczości Raya.
W 2014 roku, nakładem Agencji Polskiego Radia, ukazał się zapis dwugodzinnego koncertu artysty z 14 kwietnia 2013 roku ze Studia im. Agnieszki Osieckiej w radiowej Trójce pt. "Genesis vs Stiltskin: 20 Years and More".
18 września 2014 roku wystąpił na Placu Zamkowym w Lublinie w ramach koncertu pożegnalnego Budki Suflera „Memu miastu na do widzenia”.
W roku 2016 pojawiły się dwa nowe albumy artysty: akustyczny "Song for a Friend" oraz bardziej rockowy "Makes Me Think of Home".
W 2017 roku Ray Wilson koncertował w ramach europejskiej trasy w Polsce, między innymi w Gdańsku, gdzie jego koncert spotkał się z wyjątkowo ciepłym przyjęciem.
Ray Wilson jest założycielem i fundatorem działającej w Poznaniu Fundacji Raya Wilsona, której głównym celem jest wspieranie i aktywizacja osób z marginalizowanych warstw społecznych.
1.01.2023 odbył się koncert Raya Wilsona w internetowym Radio 357, z okazji drugiej edycji Topu Wszechczasów.

</doc>
<doc id="478275" url="https://pl.wikipedia.org/wiki?curid=478275" title="Lewis Henry Morgan">
Lewis Henry Morgan



</doc>
<doc id="478278" url="https://pl.wikipedia.org/wiki?curid=478278" title="Języki nostratyczne">
Języki nostratyczne

Języki nostratyczne – hipotetyczna makrorodzina językowa zaproponowana przez duńskiego językoznawcę Holgera Pedersena w 1903 roku. W jej skład wchodzi wiele rodzin językowych z Europy, Azji i północnej Afryki, pozostawiając możliwość włączenia potencjalnie wielu pozostałych języków i grup językowych, m.in.: Wschodniej Afryki, Dalekiego Wschodu, Oceanu Spokojnego, Australii i obu Ameryk.
Według różnych językoznawców, w skład makrorodziny nostratycznej mają wchodzić następujące rodziny językowe:
Niektórzy zaś dodają następujące języki i grupy językowe:
Zwolennicy teorii nostratycznej umieszczają w tej grupie przynajmniej rodziny: ałtajską, indoeuropejską i uralską.
Wedle badań Władisława Illicza-Switycza (1934–1966) i Arona Dołgopolskiego z 1989 roku język praindoeuropejski tworzył rodzinę z jeszcze sześcioma innymi językami wywodzącymi się z domniemanego języka nostratycznego, istniejącego 15–20 tys. lat temu prawdopodobnie na Bliskim Wschodzie lub w północno-wschodniej Afryce.
Rekonstrukcja prajęzyka nostratycznego.
Pierwsze teksty nostratyczne tworzył Władisław Illicz-Switycz, przedwcześnie zmarły lingwista rosyjski, jeden z głównych twórców językoznawstwa nostratycznego. W pierwszym tomie słownika nostratycznego (1971), wydawanego pośmiertnie, odnajdujemy taki oto wiersz, który jest zarazem mottem tegoż słownika: 

</doc>
<doc id="478281" url="https://pl.wikipedia.org/wiki?curid=478281" title="Kozioróg bukowiec">
Kozioróg bukowiec

Kozioróg bukowiec ("Cerambyx scopolii") – chrząszcz z rodziny kózkowatych.
Wygląd: Chrząszcz jednolicie smolistobiało- niebieski. Pokrywy na przedzie ciała silnie pomarszczone, przedplecze z poprzecznymi fałdami. Długość ciała 17 - 30 mm. Długości czułków u samic mierzy mniej więcej tyle co całe ciało, u samców czułki są o połowę dłuższe od długości ciała. Gatunek cechuje dymorfizm płciowy uda ostatniej pary odnóży u samców dochodzą do końca odwłoka, u samic są one nieco krótsze. Dorosła larwa osiąga 25 mm długości.
Rozmnażanie: Samica składa jaja pojedynczo w spękaniach kory oraz w martwe części grubych, starych ale żywych drzew. Wybiera zwykle okazy osłabione i uszkodzone przez choroby grzybicze, inne owady, zmianą warunków środowiska, nagłe odsłonięcie na skutek wycinki lasu. Kozioróg bukowiec nigdy nie zasiedla drzew tworzących duże, zwarte skupiska. W pierwszej kolejności atakowane są części drzewa u podstawy pnia, wystawione na południe i nie zacienione. Cykl rozwoju larwalnego dwuletni, ale może trwać do 3 lub 4 lat. W pierwszym roku larwy najpierw żywią się korą, potem łykiem, a w końcu drewnem, w którym drążą szerokie i głębokie korytarze. Korytarze wypełnione są grubymi trocinkami barwy brunatnej i białej. Larwa wygryza kolebkę na końcu hakowatego korytarza. Przepoczwarczenie zaczyna się w czerwcu trzeciego roku. Kolebki poczwarkowe, znajdująca się na końcu hakowatych korytarzy larwalnych, są zaczopowane zatyczką z wiórków i węglanu wapnia (wytworzonego przez cewki Malpighiego). Chrząszcze legną się w sierpniu, zimę spędzają wewnątrz drzewa, w wydrążonych przez larwy korytarzach, które opuszczają w następnym roku. Pojaw postaci dojrzałych trwa od maja do lipca, czasami nawet w sierpniu. Od momentu wylotu chrząszczy i rozpoczęcia tak zwanej rójki żyją one jeszcze kilka tygodni. Owady są aktywne w ciągu dnia i odbywają loty przy słonecznej pogodzie. Siadają na drzewach z wyciekami soków z ran i na kwiatach baldaszkowatych. Chrząszcz preferuje stanowiska nasłonecznione.
Rośliny żywicielskie larwy: buk, klon, dąb, grab, jesion, wiąz, czereśnia, grusza, wiśnia.
Wrogowie: dzięcioły, mrówki, larwy i postacie dojrzałe chrząszczy z rodziny przekraskowatych, pasożytnicze błonkówki.
Środowisko: środowiskiem życia są lasy mieszane, lasy regla dolnego, stare sady owocowe i ogrody oraz zadrzewienia miejskie.
Zasięg występowania: Gatunek występuje w środkowej i południowej części Europy, w Afryce Północnej, Azji Mniejszej, Syrii i na Kaukazie, znany z Danii, południowej Szwecji. W Europie zasiedla drzewa na nizinach i pogórzach (w Alpach szwajcarskich znajdowany na wysokości 1500 m n.p.m.).
W Polsce występuje tylko w zachodniej i południowej części kraju, a więc zgodnie z naturalnym rozmieszczeniem buka.
Stanowiska lęgowe : martwe części żywych drzew, drzewa martwe - stojące, pniaki, strefa przyziemna.
Ochrona: Gatunek objęty jest w Polsce częściową ochroną gatunkową.

</doc>
<doc id="478282" url="https://pl.wikipedia.org/wiki?curid=478282" title="Mangowiec">
Mangowiec



</doc>
<doc id="478284" url="https://pl.wikipedia.org/wiki?curid=478284" title="Mangówka">
Mangówka



</doc>
<doc id="478286" url="https://pl.wikipedia.org/wiki?curid=478286" title="Wardęga">
Wardęga

Wardęga – struga w Polsce, uchodząca do Jeziora Tumiańskiego, dopływ rzeki Dadaj.
Przepływa przez wieś Bartołty Wielkie
Układ cieków schematycznie przedstawiono poniżej. Bieg rzeki jest od dołu do góry.

</doc>
<doc id="478289" url="https://pl.wikipedia.org/wiki?curid=478289" title="Eksperyment Filadelfia">
Eksperyment Filadelfia

Eksperyment Filadelfia (Projekt Tęcza, względnie Eksperyment Filadelfijski) – nazwa tajnego eksperymentu naukowego, rzekomo przeprowadzonego przez Marynarkę Wojenną Stanów Zjednoczonych.
Eksperyment miał być jakoby przeprowadzony w dniu 28 października 1943 roku na amerykańskim okręcie "USS Eldridge", stacjonującym w Bazie Sił Morskich USA w porcie Filadelfia i zakończyć się tragedią.
Większość współczesnych opisów tych wydarzeń opiera się na relacjach Alfreda Bielka, który podaje się za ich naocznego świadka.
Teoria dotycząca celu eksperymentu.
Według spekulacji, eksperyment miał dowieść istnienia i zbadać właściwości jednobiegunowego pola magnetycznego. Teorię pod nazwą "Jednolita teoria pola" stanowiącą podstawy eksperymentu miał opracować Albert Einstein w latach 1925–1927. Jedną z cennych z punktu widzenia wojska właściwości takiego nieznanego współczesnej fizyce pola byłoby odchylanie promieni światła nawet o kilka procent, co miałoby umożliwić ukrycie obiektu, znajdującego się w obszarze działania takiego pola. To mogłoby pozwolić na zakamuflowanie statków i innych jednostek o znaczeniu militarnym i dawałoby znaczną przewagę taktyczną.
W przygotowaniach do eksperymentu miał uczestniczyć sam Albert Einstein oraz dwaj inni wybitni fizycy: John von Neumann i Nikola Tesla (Tesla nie mógł uczestniczyć w eksperymencie, gdyż zmarł 7 stycznia 1943 roku w Nowym Jorku, czyli 9 miesięcy przed datą eksperymentu). Dla poparcia wiarygodności tej hipotezy jej zwolennicy przytaczają informacje zawarte w archiwum personalnym armii amerykańskiej w Saint Louis, według których Albert Einstein zatrudniony był czasowo w Departamencie Marynarki Wojennej USA jako "pracownik kontraktowy Służb Specjalnych", w charakterze konsultanta naukowego Biura Uzbrojenia. Kontrakt Einsteina z US Navy miał trwać od 31 maja 1943 do 29 czerwca 1946 roku.
Przebieg eksperymentu.
Według relacji okręt, na którego pokładzie wygenerowano jednobiegunowe pole magnetyczne, po kilku minutach działania tego pola otoczony został szarą mgłą, a następnie stał się całkowicie niewidoczny, czemu towarzyszył oślepiający błysk światła. Wskutek eksperymentu, któremu w niektórych relacjach dodatkowo towarzyszyła teleportacja jednostki, znaczna część załogi rzekomo poniosła śmierć, zaginęła lub zapadła na choroby umysłowe.
Wiarygodność relacji.
Informacje na temat eksperymentu publikowały przede wszystkim grupy paranaukowe, badacze zjawisk paranormalnych oraz prasa sensacyjna. Jako świadków zdarzenia cytowano m.in. marynarzy z innego okrętu ("SS Andrew Furuseth"), który miał wówczas stacjonować obok "USS Eldridge".
Teoriom tym stanowczo zaprzeczyła większość członków załogi oraz przedstawiciele rządu; według tych relacji, "Eldridge" brał udział w badaniach naukowych, ale miały one zdecydowanie mniej tajemniczą naturę: badano na przykład możliwości wykorzystania pól magnetycznych do stworzenia osłony przeciwtorpedowej wokół okrętu.
Nie ma przekonujących dowodów wskazujących, iż niewyjaśnialny w ramach współczesnej fizyki eksperyment w ogóle się odbył. Hipotetyczna wersja wydarzeń nigdy nie zdobyła akceptacji kręgów naukowych i historyków.
Ekranizacja wydarzeń.
W oparciu o przekazy na temat eksperymentu nakręcono następujące filmy science-fiction:

</doc>
<doc id="478290" url="https://pl.wikipedia.org/wiki?curid=478290" title="Monoteleci">
Monoteleci



</doc>
<doc id="478291" url="https://pl.wikipedia.org/wiki?curid=478291" title="Monofizyci">
Monofizyci



</doc>
<doc id="478292" url="https://pl.wikipedia.org/wiki?curid=478292" title="Okrągłe Jezioro (powiat szczycieński)">
Okrągłe Jezioro (powiat szczycieński)

 
Okrągłe Jezioro – jezioro w woj. warmińsko-mazurskim, w powiecie szczycieńskim, w gminie Pasym, leżące na terenie Pojezierza Olsztyńskiego.
Opis.
Brzegi północne są wysokie, południowe płaskie. Otacza je las, tylko przy północnym krańcu łąki. Hydrologicznie jezioro jest otwarte - połączone z Elganowcem.
Dojazd ze Szczytna drogą krajową nr 53 w stronę Olsztyna do miejscowości Grom. Stąd drogą gruntową na północ do wsi Elganowo, a stamtąd ok. 1 km na wschód.
Dane morfometryczne.
Powierzchnia zwierciadła wody według różnych źródeł wynosi od 5,0 ha .
Zwierciadło wody położone jest na wysokości 139,5 m n.p.m..
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Okrągłe Jezioro".

</doc>
<doc id="478293" url="https://pl.wikipedia.org/wiki?curid=478293" title="Elganowiec">
Elganowiec

 
Elganowiec – jezioro w woj. warmińsko-mazurskim, w powiecie szczycieńskim, w gminie Pasym.
Hydrologicznie jezioro jest otwarte i połączone na północy z Okrągłym Jeziorem, a na południu z Kruninkiem.
Opis.
Owalne jezioro, o dłuższej osi biegnącej z północy na południe. Brzeg wschodni, którym jezioro dotyka lasu jest wysoki, na innych, które są pagórkowate i łagodnie wzniesione, leżą pola i łąki. Na północnym brzegu budynki.
Dojazd ze Szczytna drogą krajową nr 53 w stronę Olsztyna do miejscowości Grom. Stąd drogą gruntową na północ do wsi Elganowo, a stamtąd ok. 1 km na wschód.
Dane morfometryczne.
Powierzchnia zwierciadła wody według różnych źródeł wynosi od 6,0 ha do 12,8 ha.
Głębokość maksymalna jeziora wynosi 7,2 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Elganowiec". W różnych publikacjach i jezioro to występuje pod nazwami "Motowidłek" lub "Motozidłek".

</doc>
<doc id="478295" url="https://pl.wikipedia.org/wiki?curid=478295" title="Bitwa pod Bosworth">
Bitwa pod Bosworth

Bitwa pod Bosworth (także: bitwa pod Bosworth Field) – decydująca bitwa wojny Dwóch Róż. Rozegrała się 22 sierpnia 1485 roku pomiędzy królem Ryszardem III z rodu Yorków, ostatnim władcą Anglii z dynastii Plantagenetów, a Henrykiem Tudorem spokrewnionym z rodem Lancasterów, późniejszym Henrykiem VII. W bitwie, na skutek błędów taktycznych i opowiedzenia się części początkowo neutralnych chorągwi po stronie Henryka, poległ król Ryszard – trzeci i ostatni po podboju normańskim król Anglii, który zginął na polu walki.
Preludium.
W pierwszych dniach sierpnia 1485 roku Henryk Tudor wylądował w Milford Haven na czele 2 tys. francuskich najemników. Pozyskawszy dość znaczne posiłki w Walii i zachodniej Anglii pomaszerował ku centrum kraju, unikając jednak bezpośredniego starcia z Ryszardem i przechwycenia przez rojalistyczne siły braci Tomasza i Williama Stanleyów.
Gdy Henryk znalazł się w pobliżu Bosworth, jego armia wzrosła do około 5 tys. ludzi. Ryszard, na czele 10 tys., wymaszerował z Nottingham, dążąc do rozstrzygającego starcia. Nie wiedział, że Stanleyowie są w kontakcie z Henrykiem i nie będą się wahać zdradzić króla.
Bitwa.
W dniu bitwy oddziały Williama Stanleya zatrzymały się na wzgórzach na północny zachód od Bosworth, podczas gdy siły Tomasza odmaszerowały na południowy wschód. Tymczasem armie Ryszarda i Henryka rozwinęły się na równinie pomiędzy Sutton Cheney i Stanton. Król podzielił swe siły na trzy części: straż przednią prowadził książę Norfolk, oddział główny sam monarcha, straż tylną wiódł zaś Henryk Percy – hrabia Northumberland. Tudor dowództwo nad swymi wojskami powierzył hrabiemu Oxford.
Król wydał rozkaz ataku, gdy niespodziewanie całe prawe skrzydło – dowodzone przez Henryka Percy'ego – zbuntowało się, odmawiając walki. Gdy okazało się, że nadciągające właśnie na pole bitwy wojska Williama Stanleya przechodzą na stronę Henryka Tudora, uderzając na tyły oddziałów wiernych jeszcze królowi, Ryszard – na czele około setki oddanych sobie ludzi – ruszył do szaleńczej szarży, mając nadzieję albo dosięgnąć Henryka, albo zginąć, jak królowi przystało.
Jego odwaga nie zdała się na nic. Choć ciężkozbrojna jazda zmiotła przednie szeregi pocztu Henryka, zaś sam król dosięgnął toporem chorążego dzierżącego sztandar wroga, do walki dołączyły wojska Stanleya. Ryszard został wkrótce otoczony przez przeważające siły i zabity, zaś jego wojska poszły w rozsypkę - Norfolk zginął, a Northumberland poddał się. Jeden ze Stanleyów zabrał martwemu władcy koronę i nałożył ją zwycięskiemu Tudorowi na głowę. Bitwa trwała niecałą godzinę.
Skutki.
Śmierć Ryszarda zakończyła panowanie w Anglii dynastii Plantagenetów i spowodowała oddanie tronu na 118 lat dynastii Tudorów. W rezultacie bitwy, którą niektórzy historycy określają mianem ostatniej bitwy średniowiecza, panowanie rozpoczął nowy król Henryk VII Tudor.

</doc>
<doc id="478296" url="https://pl.wikipedia.org/wiki?curid=478296" title="Kruninek">
Kruninek

 
Kruninek – jezioro w Polsce w woj. warmińsko-mazurskim, w powiecie szczycieńskim, w gminie Pasym.
Dane morfometryczne.
Według danych Instytutu Rybactwa Śródlądowego powierzchnia zwierciadła wody jeziora wynosi 16,0 ha, a maksymalna głębokość – 3,0 m.
Inne dane uzyskano natomiast poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 15,0 ha.
Około 3 km na północny zachód znajduje się jezioro o podobnej nazwie – Kroninek.
Opis.
Wędkarsko jezioro zaliczane jest do linowo-szczupakowych. Jezioro otwarte, połączone na północy z Elganowcem, na południu z Jeziorem Leleskim poprzez Kanał Elganowski. Zbiornik wydłużony z południowego zachodu na północny wschód. Brzegi są wysokie, północny wręcz stromy. Południowo-wschodni brzeg dotyka do wielkiego kompleksu leśnego. Na innych obrzeżach łąki i pola uprawne. Znajduje się ok. 1 km na północny zachód od miejscowości Elganowo.
Dojazd ze Szczytna drogą krajową nr 53 w stronę Olsztyna do miejscowości Grom, stąd drogą gruntową na północ.
Jezioro leży na terenie obwodu rybackiego jeziora Kalwa w zlewni rzeki Łyna – nr 19.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Kruninek". W różnych publikacjach wymieniana jest oboczna nazwa tego jeziora: "Króninek" lub "Kroninek".

</doc>
<doc id="478299" url="https://pl.wikipedia.org/wiki?curid=478299" title="Kroninek">
Kroninek

Kroninek – jezioro w Polsce w woj. warmińsko-mazurskim, w powiecie szczycieńskim, w gminie Pasym.
Opis.
Owalne jezioro ułożone na osi północny zachód – południowy wschód. Brzegi na przemian strome i płaskie. Otoczenie stanowią podmokłe łąki i pola uprawne, gdzieniegdzie podmokłe. Dostęp do tafli jeziora jest trudny. Zbiornik jest wyraźnie w stanie zaniku poprzez zarastania.
Wędkarsko zaliczane jest do typu linowo-szczupakowego. Hydrologicznie jezioro jest otwarte, połączone: na północy z Jegłami poprzez Kanał Elganowski, na południu z Jeziorem Leleskim.
Dojazd ze Szczytna drogą krajową nr 53 w stronę Olsztyna do miejscowości Pasym. Stąd drogą powiatową nr 26601 na północny wschód w stronę Grzegrzółek.
Jezioro leży na terenie obwodu rybackiego jeziora Kalwa w zlewni rzeki Łyna – nr 19.
Dane morfometryczne.
Według danych Instytutu Rybactwa Śródlądowego powierzchnia zwierciadła wody jeziora wynosi 14,6 ha, a maksymalna głębokość – 4,2 m.
Inne dane uzyskano natomiast poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 16,0 ha.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Kroninek". W różnych publikacjach jezioro to występuje pod nazwą "Krominek".
Zobacz też.
Około 3 km na południowy wschód znajduje się jezioro o podobnej nazwie – Kruninek.

</doc>
<doc id="478300" url="https://pl.wikipedia.org/wiki?curid=478300" title="Jegły">
Jegły

 
Jegły – jezioro w Polsce w woj. warmińsko-mazurskim, w powiecie szczycieńskim, w gminie Pasym.
Opis.
Jezioro zbliżone kształtem do kwadratu. Brzegi zróżnicowane. Dookoła ciągną się pola i łąki, gdzieniegdzie podmokłe.
Wędkarsko zaliczane jest do typu linowo-szczupakowego. Jezioro jest hydrologicznie otwarte, połączone na południu z jeziorem Kroninek, a na wschodzie z jeziorem Elganowiec poprzez przepływający Kanał Elganowski.
Dojazd ze Szczytna drogą krajową nr 53 w stronę Olsztyna do miejscowości Pasym. Stąd drogą powiatową nr 26601 na północny wschód w stronę Grzegrzółek.
Jezioro leży na terenie obwodu rybackiego jeziora Kalwa w zlewni rzeki Łyna – nr 19.
Dane morfometryczne.
Według danych Instytutu Rybactwa Śródlądowego powierzchnia zwierciadła wody jeziora wynosi 10,5 ha, a maksymalna głębokość – 6,0 m.
Inne dane uzyskano natomiast poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 9,5 ha, a wysokość bezwzględna lustra wody – 139,9 m n.p.m.

</doc>
<doc id="478302" url="https://pl.wikipedia.org/wiki?curid=478302" title="Elżbieta Jaworowicz">
Elżbieta Jaworowicz

Elżbieta Jaworowicz, z domu Latawiec (ur. 31 marca 1946 w Nisku) – polska dziennikarka, autorka programu interwencyjnego "Sprawa dla reportera" emitowanego przez TVP.
Życiorys.
Córka Bronisława. Wychowywała się w Stalowej Woli. Absolwentka Wydziału Filologicznego (filologia hebrajska) Uniwersytetu Warszawskiego. W 1976 ukończyła zaoczne Wyższe Studium Zawodowe Realizacji Telewizyjnych Programów Dziennikarskich w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi.
Do telewizji trafiła, będąc jeszcze na studiach, poprzez konkurs zorganizowany przez "Telewizyjny Ekran Młodych". Przez jakiś czas była prowadzącą na antenie TVP kącik mody. Od lat 80. prowadzi "Sprawę dla reportera" w TVP1.
W 1995, jako jedna z pierwszych, została uhonorowana dyplomem „Benemerenti”, a w 2001 biskup polowy WP gen. dyw. Sławoj Leszek Głódź odznaczył ją Medalem „Milito Pro Christo”.
Była trzykrotnie zamężna. Drugim mężem był kierowca rajdowy Lech Jaworowicz. Jej obecnym mężem jest pułkownik Eugeniusz Mleczak, były rzecznik MON.
Odznaczenia.
2 listopada 1999 została odznaczona Srebrnym Krzyżem Zasługi.
Krytyka.
W 2008 krakowscy dziennikarze przyznali jej reporterską Antynagrodę Dziennikarzy, za rażąco nieobiektywny program o kamienicy przy ul. Szerokiej 12 w Krakowie. Rada Etyki Mediów dwie skargi na Jaworowicz uznała za zasadne. W obu przypadkach sposób realizacji programu uznała za nieobiektywny, niezgodny z podstawowymi standardami dziennikarskimi i etyką zawodową. W 2010 zarejestrowano "Stowarzyszenie Stop Nierzetelni". Zrzesza ono osoby, które czują się poszkodowane przez program Elżbiety Jaworowicz "Sprawa dla reportera".

</doc>
<doc id="478305" url="https://pl.wikipedia.org/wiki?curid=478305" title="Antarktis">
Antarktis



</doc>
<doc id="478306" url="https://pl.wikipedia.org/wiki?curid=478306" title="Ringier Axel Springer Polska">
Ringier Axel Springer Polska

Ringier Axel Springer Polska, w skrócie RASP, do 2010 Axel Springer Polska – spółka prawa handlowego, wydawca prasy i mediów internetowych, istniejący od 1994.
Należy do grona największych wydawców prasy oraz firm mediowych w Polsce. Od 2010 jest częścią międzynarodowej grupy mediowej Ringier Axel Springer Media AG (z siedzibą w Zurychu), która – oprócz Polski – działa również na Węgrzech, na Słowacji, w Serbii, na Litwie, Łotwie i w Estonii. Właścicielami Ringier Axel Springer Media AG są: niemiecko-amerykańsko-kanadyjski koncern mediowy Axel Springer SE (50% udziałów) i szwajcarska spółka mediowa Ringier AG (50% udziałów).
Pierwszym prezesem RASP był Wiesław Podkański, obecnie prezes honorowy firmy i były prezes Izby Wydawców Prasy. Następnie funkcję prezesa zarządu spółki sprawowali: Florian Fels (2006–2010), Marek Sowa (2010), Andreas Tilk (2010–2011) i Edyta Sadowska (2012–2014). Od 2014 firmą kieruje Mark Dekan.
Portfolio wydawcy obejmuje gazetę „Fakt” i dziennik sportowy „Przegląd Sportowy”, a także tygodnik „Newsweek Polska”, miesięcznik biznesowy „Forbes”, czasopisma komputerowe (m.in. „Komputer Świat”) i motoryzacyjne (m.in. „Auto Świat”). Spółka posiada również ponad 20 serwisów internetowych, a wśród nich portale informacyjne (np. Onet, fakt.pl), serwisy sportowe (np. przegladsportowy.pl), lifestylowe (np. ofeminin.pl, noizz.pl), biznesowe (Business Insider Polska, forbes.pl), motoryzacyjne (np. autoswiat.pl), komputerowe (np. komputerswiat.pl) i e-commerce (np. literia.pl, skapiec.pl). Poza produktami mediowymi spółka oferuje też innym wydawcom kompleksową platformę wydawniczą Ring Publishing w modelu SaaS. Składają się na nią: narzędzia do tworzenia treści (CMS), zautomatyzowane wsparcie procesu publikacji, inteligentne algorytmy pomagające budować zaangażowania użytkowników, a także narzędzia do analityki i monetyzacji. W ofercie spółki znajduje się także segment e-commerce: Skąpiec, Opineo, Moneteasy.pl, Lamoda.pl.
W czerwcu 2009 INFOR PL SA i Ringier Axel Springer Polska (wówczas Axel Springer Polska) podpisały porozumienie, na mocy którego spółka INFOR Biznes przejęła „Dziennik Polska-Europa-Świat” oraz serwis internetowy dziennik.pl od Axel Springer Polska w zamian za 49% jej udziałów. Ringier Axel Springer Polska posiadał 49% udziałów w spółce INFOR Biznes, wydawcy „Dziennika Gazety Prawnej”, jednak z dniem 7 marca 2018, INFOR PL SA stał się 100-procentowym właścicielem spółki INFOR Biznes (IB), wydającej „Dziennik Gazetę Prawną” oraz wiele serwisów internetowych, m.in. gazetaprawna.pl, dziennik.pl i forsal.pl.
W lipcu 2012 Ringier Axel Springer Media kupił od TVN S.A. 75% udziałów w Onet. Powstała Grupa Onet-RAS Polska. Pozostałe 25% spółka dokupiła w 2017 roku.
W lipcu 2015 Marquard Media Polska przekazała RASP dystrybucję swoich tytułów prasowych i wydań specjalnych, redukując własny dział dystrybucji.
Od września 2018 siedem spółek Grupy Onet-RAS Polska połączono w jeden podmiot prawny. Spółka będąca sukcesorem prawnym wszystkich przejętych podmiotów to „Ringier Axel Springer Polska Sp. z o.o.”.
W lipcu 2018 właściciel firmy RASP – Ringier Axel Springer Media – kupił 44% udziałów w spółce No Fluff Jobs, będącej operatorem platformy "nofluffjobs.com " z ogłoszeniami z rynku pracy skierowanej do polskiej branży IT. W marcu 2019 Ringier Axel Springer Media wraz ze Stepstone założyli spółkę StepStone.pl, zajmującą się rekrutacją online. 26 lutego 2020 RASM przejął od Polska Press spółkę Gratka Sp. z o.o., wydawcę serwisu Gratka.pl, a w maju 2020 nabył 78,99% akcji MZN Property S.A., jednego z największych dostawców usług internetowych związanych z nieruchomościami w Polsce. Do firmy należą serwisy: Morizon oraz finansowe: Lendi i FinPack. Kolejne udziały zostały nabyte w czerwcu 2020.
Od grudnia 2019 RASP jako pierwszy polski wydawca dołączył do największej na świecie inicjatywy ONZ – UN Global Compact, skupiającej podmioty biznesowe działające na rzecz zrównoważonego rozwoju.
We wrześniu 2020 RASP został członkiem Amerykańskiej Izby Handlowej w Polsce.
10 lutego 2021 wszystkie redakcje należące do wydawcy, m.in. Onet, Medonet, Newsweek Polska, Forbes Polska, Fakt, Noizz.pl, Plejada.pl, Przegląd Sportowy i Komputer Świat, Auto Świat, wzięły udział w akcji Media bez wyboru, która polegała na powstrzymaniu się od aktywności (publikowania informacji oraz reklam, wyłączeniu nadawania) w proteście przeciw zapowiadanemu przez rząd projektowi wprowadzenia podatku od reklam. 27 maja 2021 spółka ogłosiła, że wraz ze swoimi markami jest zeroemisyjna.
Od 1 września 2022 r. na czele Ringier Axel Springer Polska stoi Aleksander Kutela.

</doc>
<doc id="478307" url="https://pl.wikipedia.org/wiki?curid=478307" title="Środowisko graficzne">
Środowisko graficzne



</doc>
<doc id="478308" url="https://pl.wikipedia.org/wiki?curid=478308" title="Badanie per rectum">
Badanie per rectum

 
Badanie "per rectum", badanie przez odbytnicę, badanie przez odbyt, badanie przezodbytnicze, badanie PR, badanie "p.r." (od , przez odbytnicę), badanie DRE (od ) – jedno z podstawowych badań lekarskich stosowanych w proktologii, ginekologii, urologii i innych specjalnościach lekarskich.
Badanie wykonuje się palcem. Pacjent znajduje się w pozycji łokciowo-kolanowej lub leży na boku. Palec w trakcie badania wchodzi na głębokość około 7–8 cm, w okolicę fałdu Kohlrauscha.
Twory dostępne w badaniu "per rectum".
U obu płci:
U mężczyzn:
U kobiet:
Oprócz tworów dostępnych w badaniu ocenia się długość kanału odbytu, napięcie mięśni zwieraczy i ich integralność, a także zawartość światła odbytnicy.

</doc>
<doc id="478309" url="https://pl.wikipedia.org/wiki?curid=478309" title="Badanie przez odbyt">
Badanie przez odbyt



</doc>
<doc id="478310" url="https://pl.wikipedia.org/wiki?curid=478310" title="Badanie przez odbytnicę">
Badanie przez odbytnicę



</doc>
<doc id="478311" url="https://pl.wikipedia.org/wiki?curid=478311" title="Badanie lekarskie przez odbyt">
Badanie lekarskie przez odbyt



</doc>
<doc id="478312" url="https://pl.wikipedia.org/wiki?curid=478312" title="Badanie lekarskie przez odbytnicę">
Badanie lekarskie przez odbytnicę



</doc>
<doc id="478313" url="https://pl.wikipedia.org/wiki?curid=478313" title="Per rectum">
Per rectum



</doc>
<doc id="478321" url="https://pl.wikipedia.org/wiki?curid=478321" title="Vlad Palownik">
Vlad Palownik



</doc>
<doc id="478322" url="https://pl.wikipedia.org/wiki?curid=478322" title="Globalne zaciemnienie">
Globalne zaciemnienie

Globalne zaciemnienie () – zjawisko polegające na zaobserwowanej redukcji (średnio o około 5%) promieniowania słonecznego docierającego do powierzchni Ziemi. Proces zaciemniania zarejestrowany został w latach 1961-1990 i miał związek z gromadzeniem się w atmosferze ziemskiej sadzy i aerozoli, powstających przede wszystkim w wyniku działalności człowieka. W dekadzie 1990-2000 zaobserwowano jednak globalne rozjaśnienie (zwłaszcza nad Europą), co powiązano ze spadkiem ilości pyłów w najniższych warstwach atmosfery. Zjawisko zaciemnienia pozostawało długo w sprzeczności z obserwowanym równocześnie globalnym ociepleniem, ponieważ mimo ograniczenia promieniowania słonecznego, w ciągu XX wieku temperatura najniższych warstw atmosfery wciąż rosła. Jednak wyjaśniono tę sprzeczność poprzez przedstawienie tych zjawisk (globalnego zaciemnienia i ocieplenia) jako procesów o przeciwstawnym wpływie na średnią temperaturę na Ziemi.
Linki zewnętrzne.
Dodatkowe informacje w języku angielskim dostępne w Internecie:

</doc>
<doc id="478323" url="https://pl.wikipedia.org/wiki?curid=478323" title="Alfred Reginald Radcliffe-Brown">
Alfred Reginald Radcliffe-Brown



</doc>
<doc id="478325" url="https://pl.wikipedia.org/wiki?curid=478325" title="Jonas Edward Salk">
Jonas Edward Salk



</doc>
<doc id="478326" url="https://pl.wikipedia.org/wiki?curid=478326" title="Projekt Tęcza">
Projekt Tęcza



</doc>
<doc id="478327" url="https://pl.wikipedia.org/wiki?curid=478327" title="Projekt tęcza">
Projekt tęcza



</doc>
<doc id="478329" url="https://pl.wikipedia.org/wiki?curid=478329" title="Edward C. Tolman">
Edward C. Tolman



</doc>
<doc id="478330" url="https://pl.wikipedia.org/wiki?curid=478330" title="Kent (zespół muzyczny)">
Kent (zespół muzyczny)

Kent – szwedzki zespół rockowy założony w 1990 roku.
Wszyscy członkowie zespołu pochodzą z miejscowości Eskilstuna, lecz obecnie żaden z nich nie mieszka w rodzinnym mieście.
Grupa początkowo nazywała się "Coca-Cola Kids", później nazwa została zmieniona na: "Jones &amp; Giftet", "Havsänglar" i ostatecznie "Kent". Kent to jedna z najpopularniejszych grup rockowych w Szwecji.
Minęło kilka lat, nim zespół został zauważony, lecz ich debiutancki album "Kent" odniósł sukces, a każda następna płyta biła rekord ustanowiony przez poprzednią. Kent koncertował w USA i Europie Zachodniej.
Zespół ma w swoim dorobku kilka radiowych przebojów, w tym "Kräm (så nära får ingen gå)" oraz angielskie wersje dwóch płyt ("Isola" oraz "Hagnesta Hill").
Historia.
1990-1995.
Najpierw była grupa Jones &amp; Giftet założona w 1990 r. przez Joakima Berga, Martina Skölda, Markusa Mustonena, Samiego Sirviö i Thomasa Bergqvista. Jocke przywiózł z Londynu dwie gitary - dla siebie i Samiego, na których powoli uczyli się grać. Członkowie zespołu spotykali się i zbierali w lokalach Eskilstuny.
Na przeglądzie talentów Cult’91 w Eskilstunie dostrzegł ich Markus Nygren z EMI i razem stworzyli swoją pierwszą taśmę demo. Rok później Thomas Bergqvist został zastąpiony przez Martina Roosa i wkrótce grupa zmieniła nazwę na Havsänglar.
Kapela tydzień po tygodniu, miesiąc po miesiącu dawała koncerty w lokalnych klubach.
Martin Roos wyjechał do Sztokholmu, gdzie przenieśli się wkrótce pozostali „Morscy Aniołowie”, a Adam Berg (brat Joakima) ochrzcił kapelę nowym imieniem - Kent.
W marcu 1994 zostało nagrane demo z 10 piosenkami, które trafiło do Petera Ejhedena, który zaczynał właśnie pracę w BMG. 26 czerwca gotowy był już kontrakt. Kent wszedł do studia, by nagrać swój debiutancki album.
1995-2000.
W lutym pojawił się pierwszy singel zespołu - „När det blåser på månen”, a 15 marca na półki sklepów muzycznych trafił debiutancki album zatytułowany po prostu „Kent”. Szwedzkie listy przebojów, krytycy i co najważniejsze, publiczność - wszyscy przyjęli album z wielkim entuzjazmem. Martin Roos rozpoczął pracę w Sony Music, a na koncertach zastąpił go Harri Mänty. Zespół został nagrodzony szwedzką nagrodą Grammis (Grupa roku). Na fali sukcesu - dokładnie rok po pierwszej płycie - ukazał się drugi album zatytułowany „Verkligen”. Krążek utrzymał się na pierwszych miejscach list przebojów przez kilka tygodni.
Kolejny rok Kent zaczął od ponownego zdobycia dwóch nagród Grammis oraz Rockowego Niedźwiedzia (Rockbjörn) za najlepszy zespół. Wkrótce muzycy zaczęli pracować nad swoim trzecim albumem, tym razem w Belgii. 6 października 1997 r. spragniona publiczność usłyszała pierwszy singel z nowego albumu - był to „Om du var här”, a 12 listopada ukazał się nowy album zatytułowany „Isola”.
5 lutego 1998 r. album osiągnął status platynowej płyty, a kilka dni potem zespół dostał dwie nagrody Grammis oraz trzy Rockowe Niedźwiedzie. „Isola” podbiła całą Skandynawię - zespół dał ponad 50 koncertów w Szwecji, Norwegii, Danii i Finlandii. Potem wyruszył w swoje pierwsze europejskie tournée, dając koncerty w Belgii, Anglii, Holandii, Niemczech.
W kwietniu „Isola” ukazała się w wersji angielskiej, a zespół wyjechał na koncerty do USA i Kanady, by tam zagrać między innymi z The Cardigans. Jesienią grupa nagrała piosenkę dla Amnesty International „Längtan skala 3:1”, która ukazała się na B-sidor 95-00.
W styczniu Kent dał serię koncertów w Wielkiej Brytanii, a w lutym po raz kolejny z The Cardigans za oceanem.
Po krótkim odpoczynku latem, członkowie grupy weszli do studia - skutek ich pracy pokazał się w listopadzie, kiedy został wydany singel „Musik Non Stop” pilotujący nową płytę zatytułowaną „Hagnesta Hill’’. Album ukazał się 6 grudnia 1999 r.
2000-2005.
Pod koniec stycznia 2000 r. Kent zaczął swoje skandynawskie tournée, które powaliło publiczność na całym półwyspie. Bilety na każdy koncert były wyprzedane na pniu. Zespół po raz kolejny zdobył nagrody Grammis oraz Rockowe Niedźwiedzie. Krytyka ogłosiła Kent największą rockową kapelą Szwecji.
Razem z wydaniem angielskiej wersji „Hagnesta Hill” (28 kwietnia 2000) zespół ruszył na kolejne europejskie tournée, które skończyło się na festiwalu w Roskilde. W listopadzie ukazał się podwójny album ze stronami B (B-sidor 95-00) z wydanych dotychczas singli, który został zapowiedziany przez nową piosenkę „Chans”. Na albumie znalazł się premierowy utwór, „Spökstad” i znane już „Rödljus” i „En helt ny karriär” wydane w nowych wersjach.
Grupa zafundowała sobie zasłużone wakacje. Latem zagrała tylko jeden koncert na festiwalu w Hultsfred. 19 maja 2001 r. dzięki telewizji SVT pokazany został film dokumentalny (stworzony przez Mathiasa Engstranda i Pera Larsena) „Så nära får ingen gå - ett år med Kent”.
We wrześniu 2001 Kent zagrał specjalny koncert w sztokholmskiej hali Globen razem z Roxette i The Ark.
Pod koniec roku ukazały się dwie informacje - o tym, że Kent wszedł do studia, by nagrać kolejną, piątą już płytę oraz że grupa zagra w 2002 r. w ramach festiwalu Kalas ponad 10 koncertów.
14 lutego 2002 na gali rozdania nagród Grammis zespół zagrał „Dom andra” - premierową piosenkę z albumu „Vapen &amp; ammunition”, który ukazał się 15 kwietnia. Album oraz single go promujące okupowały pierwsze miejsca list przebojów przez wiele tygodni. Pod koniec roku Jocke Berg ogłosił, że Kent nie zamierza wydać anglojęzycznej wersji „V&amp;A”.
Rok 2002 to dla Kent ponad 50 koncertów (między innym festiwal Kalas, Wig-Wam tour).
Rok zakończył się zdobyciem serii nagród stacji radiowych i telewizyjnych (w tym MTV Music Awards za najlepszy zespół Skandynawii).
Kent zdobył 2 Rockowe Niedźwiedzie oraz 7 nagród Grammis (każda nominacja przyniosła nagrodę). 6 czerwca 2003 grupa zagrała na Stadionie w Sztokholmie. Sprzedano ponad 32 tysiące biletów - wszystko w ciągu kilkunastu godzin. Imponujące!
2005-2010.
15 marca 2005 r. wyszedł nowy album „Du &amp; jag döden”, a 28 października EP „The hjärta &amp; smärta”. Kent wygrał Rockowego Niedźwiedzia (w kategorii Album Roku) oraz dwie nagrody Grammis.
W 2006 r. ze składu grupy odszedł gitarzysta, Harri Mänty.
17 września 2007 r. ukazał się singel „Ingenting” zapowiadający nową płytę zespołu. 17 października ukazał się nowy album grupy - „Tillbaka till samtiden”. Kent zdobył dwie nagrody Grammis (Grupa roku, Album roku), Rockowego Niedźwiedzia oraz nagrodę P3. Pod koniec 2007 r. grupa rozpoczęła jesienno-zimową trasę promującą najnowszy album.
W marcu 2008 r. zespół zakończył trasę promocyjną płyty. W czasie wakacji (czerwiec-sierpień) Kent zagrał jeszcze 17 koncertów.
29 października 2008 ukazał się box set zawierający wszystkie, nagrane dotychczas, albumy Kent - Box 1991-2008. Pod koniec 2008 r. grupa otrzymała nominacje do nagród Rockowe Niedźwiedzie w czterech kategoriach (Grupa roku, Piosenka roku, Album roku - Box 1991-2008 oraz Najlepszy live-act) oraz po nominacji do nagród Grammis: Kent - Grupa roku, Jocke Berg - Autor tekstów.
5 października ukazał się pierwszy singiel "Töntarna" promujący nadchodzącę płytę. Singiel trafił na pierwsze miejsca szwedzkich list przebojów. 2 listopada wydany został singiel charytatywny "2000" w limitowanym nakładzie 100 kopii. Utwór został wykorzystany w czołówce do szwedzkiego dokumentu "Hemlösa", mówiącym o problemie bezdomności w Sztokholmie. W tym samym dniu swoją premierę miał utwór "Tuna 350", którego autorami są Markus i Martin. Piosenka powstała z okazji jubileuszu miasta Eskilstuna, w którym powstał zespół. 6 listopada 2009 roku odbyła się premiera kolejnego, ósmego już, albumu grupy Kent - Röd.
2010-obecnie.
Na początku roku grupa wygrała dwie nagrody Grammis w kategoriach Rock roku oraz Producent roku (Kent, Joshua). 25 lutego 2010 roku - czterema koncertach w Sztokholmie - rozpoczęła się trasa koncertowa promująca najnowszy album zespołu. Kent będzie kontynuował trasę przez wakacje - na ten okres planowanych jest 19 koncertów. 14 czerwca na stronie zespołu ukazała się informacja o nowym albumie grupy oraz pojawiły się dwa pierwsze single - "Gamla Ullevi" i "Skisser för sommaren". Nowy krążek - pod tytułem "En plats i solen" - dostępny jest w większości sklepów od 24 czerwca, jednak jego oficjalna premiera miała miejsce 30 czerwca 2010 roku.

</doc>
<doc id="478331" url="https://pl.wikipedia.org/wiki?curid=478331" title="John Broadus Watson">
John Broadus Watson



</doc>
<doc id="478332" url="https://pl.wikipedia.org/wiki?curid=478332" title="Wotum">
Wotum

Wotum (z łac. "votum") może się odnosić do:

</doc>
<doc id="478336" url="https://pl.wikipedia.org/wiki?curid=478336" title="Musculus pectoralis major">
Musculus pectoralis major



</doc>
<doc id="478337" url="https://pl.wikipedia.org/wiki?curid=478337" title="Staw barkowy">
Staw barkowy



</doc>
<doc id="478338" url="https://pl.wikipedia.org/wiki?curid=478338" title="Zaklęcie">
Zaklęcie



</doc>
<doc id="478339" url="https://pl.wikipedia.org/wiki?curid=478339" title="Spa (terapia)">
Spa (terapia)



</doc>
<doc id="478340" url="https://pl.wikipedia.org/wiki?curid=478340" title="Musculus pectoralis minor">
Musculus pectoralis minor



</doc>
<doc id="478341" url="https://pl.wikipedia.org/wiki?curid=478341" title="Musculus subclavius">
Musculus subclavius



</doc>
<doc id="478342" url="https://pl.wikipedia.org/wiki?curid=478342" title="Miąższ grzyba">
Miąższ grzyba

Miąższ grzyba – zasadnicza część owocnika grzybów wypełniająca jego wnętrze. Składa się ze ściśle splecionych płonnych strzępek grzybni, stanowi więc plektenchymę. Miąższ może być mięsisty, gąbczasty, elastyczny, włóknisty, chrząstkowaty, korkowaty itp. U niektórych grzybów miąższ zawiera tzw. mleczko o różnych kolorach u różnych gatunków grzybów – może być białawe, mleczne, pomarańczowe, krwiste. Mleczko to u niektórych gatunków może zmieniać barwę, albo natychmiast po przełamaniu grzyba, albo po kilku – kilkunastu minutach. Również smak mleczka pomaga w oznaczeniu gatunku.
Ważną cechą diagnostyczną jest zmiana barwy miąższu pod wpływem uciśnięcia czy przecięcia kapelusza lub trzonu. U niektórych grzybów barwa miąższu zmienia wówczas kolor, np. u przedstawicieli rodziny borowikowatych miąższ sinieje. Czasami sprawdza się także zachowanie się miąższu pod działaniem różnych odczynników chemicznych. Np. u strzępiaka owocowego ("Inocybe bresadolae") pod działaniem gwajakolu miąższ natychmiast zmienia barwę na granatowo-zielono-czarną. Przy oznaczaniu gatunków grzybów bierze się pod uwagę również smak miąższu i jego zapach.
U niektórych grzybów o miąższu skórzastym, korkowatym lub zdrewniałym (dawna klasa "Hymenomycetes") miąższ określany jest słowem kontekst.

</doc>
<doc id="478343" url="https://pl.wikipedia.org/wiki?curid=478343" title="Musculus serratus anterior">
Musculus serratus anterior



</doc>
<doc id="478344" url="https://pl.wikipedia.org/wiki?curid=478344" title="Grzyby kapeluszowe">
Grzyby kapeluszowe



</doc>
<doc id="478347" url="https://pl.wikipedia.org/wiki?curid=478347" title="Marcel Lajos Breuer">
Marcel Lajos Breuer



</doc>
<doc id="478348" url="https://pl.wikipedia.org/wiki?curid=478348" title="Zaklęcie (retoryka)">
Zaklęcie (retoryka)

Zaklęcie (łac. "obsecrātiō", gr. "déēsis") – figura retoryczna, rodzaj patetycznego wykrzyknienia; błaganie, zaklinanie, wyrażanie próśb wobec słuchaczy, osób mogących udzielić pomocy, bogów. 

</doc>
<doc id="478349" url="https://pl.wikipedia.org/wiki?curid=478349" title="Grzyby wyższe">
Grzyby wyższe

Grzyby wyższe – nieformalna nazwa nadawana grzybom z grup workowców ("Ascomycota") i podstawczaków ("Basidiomycota"). Wiele z nich osiąga stosunkowo duże rozmiary i ma skomplikowaną budowę (plektenchyma), tworząc owocniki. Grupa ta przeciwstawiana jest tzw. grzybom niższym.

</doc>
<doc id="478350" url="https://pl.wikipedia.org/wiki?curid=478350" title="Stanley Tookie Williams">
Stanley Tookie Williams



</doc>
<doc id="478351" url="https://pl.wikipedia.org/wiki?curid=478351" title="Mięśnie glistowate">
Mięśnie glistowate

łac. Musculi lumbricales

</doc>
<doc id="478353" url="https://pl.wikipedia.org/wiki?curid=478353" title="Kłąb (człowiek)">
Kłąb (człowiek)

Kłąb (łac. "thenar") – część ręki u człowieka. Budują go 4 mięśnie (mięśnie kłębu):
Na powierzchni dłoniowej widoczny jest jako pozioma wyniosłość (u góry, po stronie promieniowej).

</doc>
<doc id="478354" url="https://pl.wikipedia.org/wiki?curid=478354" title="Thenar">
Thenar



</doc>
<doc id="478361" url="https://pl.wikipedia.org/wiki?curid=478361" title="Fudżijama">
Fudżijama



</doc>
<doc id="478363" url="https://pl.wikipedia.org/wiki?curid=478363" title="Alois Lipburger">
Alois Lipburger

Alois Lipburger (ur. 27 sierpnia 1956 w Andelsbuch, zm. 4 lutego 2001 w Füssen) – austriacki skoczek narciarski, reprezentant kraju, trener.
Kariera.
Alois Lipburger zadebiutował 29 grudnia 1974 roku w Oberstdorfie podczas Turnieju Czterech Skoczni (zajął 41. miejsce). Podczas drugiego konkursu turnieju, 1 stycznia 1975 roku w Garmisch-Partenkirchen zajął 8. miejsce. 26 lutego 1978 roku podczas mistrzostw świata 1978 w Lathi na dużej skoczni zdobył srebrny medal, przegrywając tylko 0,3 pkt z triumfatorem – Finem Tapio Räisänenem, a także w tym samym roku triumfował w Turnieju Trzech Państw. 13 i 14 lutego 1981 roku na skoczni mamuciej Copper Peak w Ironwood odniósł jedyne w swojej karierze zwycięstwa w zawodach Pucharu Świata, w którym ostatni raz wystąpił 10 marca 1981 roku w Falun, gdzie zajął 12. miejsce. Po sezonie 1980/1981, w którym zdobył także Puchar Europy, w wieku zaledwie 24 lat zakończył sportową karierę.
Kariera trenerska.
Alois Lipburger po zakończeniu kariery sportowej rozpoczął karierę trenerską. W 1981 roku został trenerem reprezentacji RFN w kombinacji norweskiej. W sezonie 1985/1986 był trenerem reprezentacji Francji. W 1999 roku został trenerem reprezentacji Austrii, którym był do śmierci 4 lutego 2001 roku. Za jego kadencji największe sukcesy w sezonie 1999/2000 odnosił Andreas Widhölzl: triumfator Turnieju Czterech Skoczni, 2. miejsce w klasyfikacji generalnej Pucharu Świata, a także reprezentacja Austrii zajęła 2. miejsce w klasyfikacji generalnej Pucharu Narodów.
Sukcesy podopiecznych Lipburgera w Austrii w latach 1999–2001 (chronologicznie)
Życie prywatne.
Alois Lipburger zginął 4 lutego 2001 roku w Füssen w wypadku samochodowym. Wraz z nim jechali Martin Höllwarth (prowadził samochód) oraz Andreas Widhölzl.

</doc>
<doc id="478364" url="https://pl.wikipedia.org/wiki?curid=478364" title="Hymenium">
Hymenium

Hymenium, obłocznia (obłócznia), warstwa hymenialna, warstwa rodzajna – warstwa grzybni u grzybów, w której wytwarzane są zarodniki. Występuje ona w owocnikach u podstawczaków i workowców. Składa się z elementów rozrodczych – podstawek ("basidium") lub worków ("ascus") – oraz elementów płonnych, np. cystydy, cystydiole, szkieletocystydy, parafizy, szczecinki, hyfidy. U podstawczaków warstwa komórek leżących bezpośrednio pod hymenium nosi nazwę subhymenium. Worki lub podstawki ułożone są na ogół ściśle obok siebie, palisadowo. Część owocnika, w której występuje hymenium, nosi nazwę hymenoforu. Nazwę obłocznia (obłócznia) stosuje się zwykle dla określenia warstwy rodzajnej u niektórych podstawczaków. U niektórych grzybów występuje specyficzny rodzaj hymenium zwany katahymenium.
Niektóre typowe miejsca występowania hymenium:

</doc>
<doc id="478367" url="https://pl.wikipedia.org/wiki?curid=478367" title="Obłócznia">
Obłócznia



</doc>
<doc id="478368" url="https://pl.wikipedia.org/wiki?curid=478368" title="Warstwa hymenialna">
Warstwa hymenialna



</doc>
<doc id="478371" url="https://pl.wikipedia.org/wiki?curid=478371" title="Grzyb wyższy">
Grzyb wyższy



</doc>
<doc id="478379" url="https://pl.wikipedia.org/wiki?curid=478379" title="Skrętność (fizyka cząstek elementarnych)">
Skrętność (fizyka cząstek elementarnych)

Skrętność – wielkość fizyczna używana w fizyce cząstek elementarnych, oznacza rzut wektora spinu (wewnętrznego momentu pędu) na kierunek ruchu cząstki:
Zgodnie z zasadami mechaniki kwantowej rzut wektora momentu pędu na dowolną oś jest skwantowany i może przyjmować tylko wartości z pewnego dyskretnego zbioru. Skrętność dla cząstek masywnych jest wielkością zależną od układu odniesienia.
Pojęcie skrętności stosowane jest przede wszystkim do fermionów, czyli cząstek o wartości spinu równej 1/2, takich jak np. elektron. Skrętność może być dodatnia formula_2 – cząstka jest wtedy nazywana „lewoskrętną” lub ujemna formula_3 – cząstka jest wtedy „prawoskrętna”. Skrętność cząstki odgrywa rolę w oddziaływaniach słabych, uczestniczą w nich tylko lewoskrętne fermiony i prawoskrętne antyfermiony.
Dla bezmasowych cząstek o spinie 1/2, skrętność jest równoważna operatorowi chiralności pomnożonemu przez formula_4 Dla bardzo lekkich cząstek równość ta jest dobrym przybliżeniem.

</doc>
<doc id="478384" url="https://pl.wikipedia.org/wiki?curid=478384" title="DeDektyw Inwektyw">
DeDektyw Inwektyw

DeDektyw Inwektyw – codzienna audycja w Radiu WAWA, nadawana w godzinach porannych, w latach 1996-2021, w której Tomasz Łysiak, używając pseudonimów, rozmawiał telefonicznie wykorzystując wieloznaczność słów.
Audycje archiwalne powtarzane były na antenie w ciągu dnia i wieczorem, doczekały się również wydania płytowego. Program znikł z anteny w związku ze zmianą nazwy i formuły rozgłośni na Radio SuperNova, a 1 maja 2021 Tomasz Łysiak pożegnał się ze słuchaczami.

</doc>
<doc id="478389" url="https://pl.wikipedia.org/wiki?curid=478389" title="Robert III d’Artois">
Robert III d’Artois

Robert III d’Artois (ur. 1287, zm. 1342) – pochodzący z rodu hrabiów Artois, potomek w linii męskiej króla Ludwika VIII Lwa. Od 1327 par Francji.
Życiorys.
Był synem Filipa d’Artois, syna hrabiego Roberta II Szlachetnego, i Blanki Bretońskiej, córki Jana II Bretońskiego. W 1309 po przegranym arbitrażu królewskim został pozbawiony tytułu hrabiego Artois na rzecz stryjny Mahaut. Do końca życia toczył walkę o jego odzyskanie. Prawdopodobnie przyczynił się do ujawnienia cudzołóstwa synowych króla Filipa IV Pięknego ("skandal w wieży Nesle"), co doprowadziło do zamętu dynastycznego w rodzinie Kapetyngów i stało się pośrednią przyczyną wybuchu wojny stuletniej.
Przyjaźnił się z Filipem de Valois – przyrodnim bratem swojej żony, i pomógł mu w zdobyciu tronu francuskiego po śmierci Karola IV Pięknego. W początkach jego panowania próbował odzyskać hrabstwo Artois. Przedstawił dokumenty przyznające mu prawa do hrabstwa, okazały się one jednak sfałszowane. Ponadto dziwnym zbiegiem okoliczności, zmarła hrabina Mahaut, a w kilka dni później jej córka i dziedziczka, Joanna (wdowa po Filipie V). Król nie miał innego wyboru jak ostro wystąpić przeciw kuzynowi.
W kwietniu 1332 w obecności książąt krwi królewskiej, 9 parów królestwa i króla Czech, Robert został pozbawiony przez Filipa VI tytułów, dochodów oraz skazany na banicję. Osądzony początkowo schronił się u księcia Brabantu a następnie zbiegł do Anglii. Wtedy poparł roszczenia swojego dawnego wroga, Edwarda III, króla Anglii, do korony francuskiej, jako wnuka Filipa IV po kądzieli.
Brał udział w pierwszych potyczkach wojny stuletniej. Został śmiertelnie ranny podczas oblężenia zamku Vannes. Pochowano go w londyńskiej katedrze Św. Pawła.
Robert III d’Artois jest jednym z bohaterów cyklu powieści Maurice'a Druona "Królowie przeklęci". Jego losy przewijają się przez wszystkie siedem tomów.
Małżeństwo i potomstwo.
Około 1320 ożenił się z Joanną de Valois, córką Karola de Valois i dzięki temu został hrabią Beaumont-le-Roger. Z Joanną miał siedmioro dzieci:

</doc>
<doc id="478396" url="https://pl.wikipedia.org/wiki?curid=478396" title="Etsuko Inoue">
Etsuko Inoue

, zamężna (ur. 18 października 1964) – tenisistka japońska, reprezentantka w Pucharze Federacji, olimpijka.
Czołowa zawodniczka japońska lat 80., swoimi startami połączyła epoki sukcesów Ann Kiyomury (deblowej mistrzyni Wimbledonu z 1975) i Kimiko Date (m.in. półfinalistki French Open z 1995). Pod koniec lat 80. była regularnie klasyfikowana w czołowej setce rankingu, osiągając w marcu 1988 pozycję nr 26 na liście WTA (pod koniec 1988 – nr 51, 1989 – nr 69, 1990 – nr 70). W 1983 wygrała w Tokio turniej "Suntory Japan". W kolejnych latach była m.in. w półfinałach "Suntory Japan", "Singapore Open", "Dow Classic" (wszystkie w 1987) i Oklahomie (1989), wielu ćwierćfinałach turniejowych, III rundach wielkoszlemowych Australian Open i Wimbledonu (oba w 1988). Pokonała wiele znanych zawodniczek, m.in. Carling Bassett, Nicole Provis, Jo Durie, Patty Fendick, Zinę Garrison (na kortach trawiastych w Eastbourne), Sylvię Hanikę, Claudię Kohde-Kilsch, Betsy Nagelsen, Janę Novotną (w I rundzie Australian Open 1988), Evę Pfaff, Raffaellę Reggi, Marianne Werdel.
Inoue miała na koncie także sukcesy deblowe. Nie udało się jej wprawdzie wygrać żadnego turnieju, ale w parze z urodzoną na Tajwanie Kanadyjką Patricią Hy osiągnęła w 1987 półfinał wielkoszlemowego Australian Open. Mecz półfinałowy Inoue i Hy przegrały zdecydowanie – 1:6, 0:6 – z czołową wówczas parą Navrátilovą i Shriver. Rok później, również w parze z Hy, Japonka w Australian Open była w III rundzie (porażka z Graf i Smylie). Jej najwyższe miejsce w rankingu deblistek to 34. w lutym 1987, po półfinale w Australii. Występowała jako zawodniczka do 1990, zarobiła na światowych kortach niespełna trzysta tysięcy dolarów.
W latach 1982–1989 regularnie występowała w zespole narodowym w Pucharze Federacji, udzielając się w singlu i deblu. Bilans występów ma negatywny – przegrała 17 spotkań z rozegranych 30. Reprezentowała Japonię także na igrzyskach w Seulu w 1988, gdzie tenis odzyskał po kilkudziesięciu latach status sportu olimpijskiego. Inoue odpadła w I rundzie singla, natomiast w deblu, w parze z rodaczką Kumiko Okamoto, dotarła do ćwierćfinału. Japonki pokonały parę włoską Raffaella Reggi, Sandra Cecchini, a uległy Czeszkom Janie Novotnej i Helenie Sukovej. W latach 2001–2003, już pod nazwiskiem małżeńskim Kaneshiro, tenisistka powróciła do reprezentacji w Pucharze Federacji jako jej kapitan.

</doc>
<doc id="478401" url="https://pl.wikipedia.org/wiki?curid=478401" title="Minogowate">
Minogowate

Minogowate (Petromyzontidae) – rodzina prymitywnych, anadromicznych lub słodkowodnych, pasożytniczych i niepasożytniczych zwierząt wodnych zaliczanych do bezżuchwowców (Agnatha).
Występowanie.
Większość gatunków minogowatych występuje w północnej części półkuli północnej, dlatego nazywane są minogami północnymi. Jedynie gatunki z rodzaju "Tetrapleurodon" są endemitami Meksyku.
Minogowate zasiedlają muliste wody słone i słodkie. W Polsce odnotowano 5 gatunków.
Charakterystyka.
Ciało walcowate, o długości do 1 m. Oczy w pełni rozwinięte. Tarło odbywają tylko raz w życiu. Larwy (tzw. ślepice) mają trwający do kilku lat okres rozwoju. Przeobrażenie do postaci dorosłej trwa od 3–6 miesięcy. Larwy filtrują pokarm z wody, osobniki dorosłe wielu gatunków są pasożytami zewnętrznymi ryb.
Klasyfikacja.
Rodzaje zaliczane do tej rodziny:

</doc>
<doc id="478402" url="https://pl.wikipedia.org/wiki?curid=478402" title="Plektenchyma">
Plektenchyma

Plektenchyma – tkanka rzekoma, która powstaje z nitkowatych, początkowo oddzielonych plech poprzez ich splątanie się i złączenie. Występuje u grzybów i niektórych glonów. Nitki plechy łączą się z sobą poprzez ścisłe splątanie albo poprzez zlepienie śluzowatymi ścianami komórkowymi, tworząc twór podobny do tkanki roślin wyższych.
U grzybów plektenchyma buduje głównie owocniki. Wśród strzępek plektenchymy budujących owocniki dostrzega się już pewne ich zróżnicowanie. Strzępki zewnętrzne zazwyczaj mają grubsze ściany komórkowe. U niektórych gatunków niektóre ze strzępek przypominają rury mleczne i mogą wydzielać mleczko. W owocnikach występują także strzępki o dużej średnicy, w których często zanikają przegrody międzykomórkowe. Strzępki te służą do przewodzenia substancji pokarmowych.
Plektenchyma, w której strzępki układają się równolegle do siebie jest określana jako prozenchyma.

</doc>
<doc id="478406" url="https://pl.wikipedia.org/wiki?curid=478406" title="Minóg rzeczny">
Minóg rzeczny

Minóg rzeczny, minog rzeczny ("Lampetra fluviatilis") – europejski gatunek pasożytniczego bezżuchwowca z rodziny minogowatych (Petromyzontidae), występujący na większości europejskich wybrzeży.
Występowanie.
Przybrzeżne wody europejskie od południowych wybrzeży Norwegii do wybrzeży północnych Włoch. W okresie tarła wpływa do rzek, a w jeziorach Ładoga i Onega tworzy całkowicie słodkowodną odmianę. W Polsce jest spotykany w dolnej Wiśle i jej dopływach.
Opis.
Minóg rzeczny jest bardzo podobny do minoga strumieniowego. Posiada wężowate ciało o długości dochodzącej do 40–50 cm, z charakterystycznie osadzonymi zębami (2 zęby rogowe górne i 7 dolnych) tak, że jego otwór gębowy przypomina lejek. Grzbiet i boki są ciemnoniebiesko-szare lub szarozielone, a brzuch srebrzystobiały, ewentualnie nakrapiany szarymi plamkami. Obie części płetwy grzbietowej stykają się u nasady. Na każdym boku ciała znajduje się siedem niedużych, okrągłych otworów skrzelowych. Ciało pokryte jest miękką skórą obficie pokrytą śluzem. Oczy zakrywa półprzezroczysta powieka.
Rozród.
Minóg rzeczny jest bezżuchwowcem wędrownym. W okresie tarła wpływa z morza do rzek. Pozbywa się lęku przed światłem, dzięki czemu może przebywać nawet w najpłytszych wodach. Przemianom ulega wtedy także ciało zwierzęcia: przybiera ono odcień brązowy, w przewodzie pokarmowym zachodzi atrofia, zęby tępieją. Powoduje to zaprzestanie żeru.
Inne fizyczne zmiany u minoga rzecznego zachodzące podczas tarła to powiększenie się płetw grzbietowych oraz rozpulchnienie spodu ciała w okolicy odbytu, a samcom wyrasta tam długa rureczka. Samiec wygrzebuje w podłożu jamę, przyczepia się do karku samicy i owija wokół jej ciała, tak by ich kloaki znajdowały się blisko siebie. Złożone przez samicę jaja są zapładniane, po czym oba minogi zasypują gniazdo. Minogi trą się tylko kilka sekund, przy czym liczba złożonych jaj wynosi od 10 do 25 tysięcy. Po tarle osobniki dorosłe giną.
Rozwój.
Larwy wylęgają się z jaj w ciągu 9–20 dni, w zależności od temperatury. Opuszczają gniazdo po zaniku woreczka żółtkowego. Przez 4–6 lat żyją w tunelach utwardzonych specjalną wydzieliną i wydrążonych w mule. Zagrzebane w ten sposób wyłapują szczątki roślinne i mikroskopijne glony niesione przez wodę. Ślepe larwy mają otwór gębowy wyposażony w dwie mięsiste wargi. Nie mają za to aparatu przyssawkowego. Wiosną spływają do morza, gdzie spędzają 2 lata, po czym wędrują znów do rzek, na tarło.
Pożywienie.
Larwy żywią się szczątkami roślinnymi unoszącymi się w wodzie, ale dorosłe minogi są pasożytami. Odżywiają się płynami ciała i mięsem drobnych ryb, do których przyczepiają się przyssawką. W jamie gębowej tego bezżuchwowca znajdują się gruczoły, których wydzielina uniemożliwia krzepnięcie krwi.
Połów.
Minóg rzeczny ma duże znaczenie gospodarcze w rejonie Bałtyku. Jest tam odławiany w dużych ilościach, podczas migracji i jest w niektórych obszarach uważany za wielki przysmak. Mięso nadaje się do wędzenia i solenia.
Z powodu przejedzenia minogami zmarł prawdopodobnie król Anglii Henryk I Beauclerc.
Ochrona.
W Europie minóg rzeczny jest gatunkiem zagrożonym. W Polsce był pod ścisłą ochroną. Od 2014 r. podlega ochronie częściowej.

</doc>
<doc id="478409" url="https://pl.wikipedia.org/wiki?curid=478409" title="Gubernatorzy generalni Antigui i Barbudy">
Gubernatorzy generalni Antigui i Barbudy



</doc>
<doc id="478410" url="https://pl.wikipedia.org/wiki?curid=478410" title="Mieć i nie mieć (film)">
Mieć i nie mieć (film)

Mieć i nie mieć ("To Have and Have Not") – amerykański film wojenny z 1944 roku. Fabuła filmu oparta jest na powieści Ernesta Hemingwaya z 1937 r. pod tym samym tytułem, jednak częściowo została zmieniona.
Fabuła.
Zamożny Amerykanin Harry Morgan jest właścicielem niewielkiej fregaty i utrzymuje się z wynajmu łodzi. Gerard, miejscowy barman prosi go o przetransportowanie kilku członków francuskiego ruchu oporu z kontrolowanej przez kolaboracyjny rząd Martyniki. Harry odmawia, nie chcąc się mieszać w sprawy polityczne. Jednak, gdy spotyka Amerykankę Marie Browning, która chce wrócić do kraju, zgadza się spełnić prośbę Gerarda, a za zarobione pieniądze kupuje Marie bilet do Stanów Zjednoczonych.

</doc>
<doc id="478416" url="https://pl.wikipedia.org/wiki?curid=478416" title="Włośnia">
Włośnia

Włośnia () – nitkowate, płonne strzępki grzybni, które wraz z zarodnikami wypełniają wnętrze owocników typu zamkniętego (tzw. owocników angiokarpicznych) u niektórych grzybów owocnikowych (dawniej zwanych wnętrzniakami). Występuje też u śluzowców. Włośnię mają np. purchawki. Po otwarciu się owocnika, sprężysta włośnia ułatwia rozsiewanie się zarodników.
Oprócz włośni właściwej u niektórych gatunków grzybów występuje nibywłośnia. Zbudowana jest ze strzępek cienkościennych, hialinowych i septowanych, podczas gdy włośnię prawdziwą u purchawek budują strzępki grubościenne, nieseptowane i wybarwione na brązowo.
Morfologia włośni to ważna cecha gatunkowa, umożliwiająca oznaczenie niektórych gatunków grzybów. Przy mikroskopowej analizie włośni bierze się pod uwagę:

</doc>
<doc id="478419" url="https://pl.wikipedia.org/wiki?curid=478419" title="Komitet Porozumiewawczy Organizacji Polski Podziemnej">
Komitet Porozumiewawczy Organizacji Polski Podziemnej

Komitet Porozumiewawczy Organizacji Polski Podziemnej (Komitet Porozumiewawczy Organizacji Demokratycznych Polski Podziemnej) – powstałe w styczniu 1946 konspiracyjne porozumienie organizacji niepodległościowych.
Inicjatorem KPOPP był Wacław Lipiński (Stronnictwo Niezawisłości Narodowej), a w spotkaniu założycielskim wzięli udział: 
25 września 1946 do Komitetu dołączył socjalista Adam Obarski, występujący jednak z ramienia Niezależnej Polskiej Partii Socjalistycznej (a nie PPS-WRN). Wtedy to Komitet zmienił nazwę na Komitet Porozumiewawczy Organizacji Demokratycznych Polski Podziemnej (KPODPP). Przewodniczącym po burzliwych dyskusjach został tymczasowo Marszewski, jego zastępcą został Obarski, a funkcję sekretarza pełnił Czarnocki. Spotkania Komitetu odbywały się co miesiąc w różnych miastach Polski.
W lipcu 1946 KPODPP przygotował i przekazał do Wielkiej Brytanii "Memoriał do ONZ" na temat położenia Polski. Memoriał opisywał całkowite uzależnienie kraju od ZSRR, działania NKWD oraz komunistyczny terror Ministerstwa Bezpieczeństwa Publicznego.
Przy KPODPP zamierzano utworzyć Biuro Studiów Gospodarczych z prof. Władysławem Wolterem z Krakowa na czele.
Fala aresztowań i proces KPODPP.
KPODPP działał do stycznia 1947, kiedy to został rozbity w wyniku aresztowań ze strony MBP. Pokazowy proces działaczy KPODPP oraz III Zarządu ZG WiN odbył się w grudniu 1947. Włodzimierz Marszewski został skazany na karę śmierci, a następnie zamordowany w więzieniu mokotowskim 10 marca 1948. Wacławowi Lipińskiemu początkowy wyrok kary śmierci zamieniono na dożywocie – zginął w więzieniu we Wronkach 4 kwietnia 1949. Wincenty Kwieciński, skazany na dożywocie, wyszedł z więzienia w 1957. Adam Obarski, skazany na 15 lat więzienia, po przerwie, jaką otrzymał w odbywaniu kary w 1954, do więzienia już nie wrócił. Tymoteusz Chczonowski otrzymał wyrok 12 lat więzienia, następnie zamieniony na 8 lat. Wyszedł na wolność 30 września 1954.

</doc>
<doc id="478420" url="https://pl.wikipedia.org/wiki?curid=478420" title="Jerzy Szymik">
Jerzy Szymik

Jerzy Szymik (ur. 3 kwietnia 1953 w Pszowie) – kapłan archidiecezji katowickiej, teolog i poeta; profesor nauk teologicznych, wykłada teologię dogmatyczną. 
Życiorys.
W 1979 obronił pracę magisterską i przyjął z rąk bpa Herberta Bednorza w Katedrze pw. Chrystusa Króla w Katowicach święcenia kapłańskie. 
Pracował najpierw jako wikariusz parafii Św. Ducha w Siemianowicach Śl. Bytkowie (1979–1982), następnie od 15 maja 1982 do 30 września 1986 jako wikariusz parafii pw. Wniebowzięcia NMP w Chorzowie-Batorym.
W latach 1986–2008 związany z Katolickim Uniwersytetem Lubelskim, gdzie był m.in. kierownikiem Katedry Chrystologii (1997–2005). Od 2005 pracownik Zakładu Teologii Dogmatycznej Wydziału Teologicznego Uniwersytetu Śląskiego, od 2007 jako profesor zwyczajny. Od 2004 do 2014 członek watykańskiej Międzynarodowej Komisji Teologicznej.
Autor przeszło 50 książek naukowych, poetyckich, eseistycznych (ostatnio m.in. Czułość, siła i drżenie, Katowice 2009; Teologia na usługach wiary, bliższa życiu… w 30 lat później, Lublin 2011; Chodzi o Boga, Katowice 2012; Theologia benedicta, t. 1–3, Katowice 2010–2015). Promotor 20 doktoratów, 173 magisteriów. Członek kilku grup i towarzystw naukowych (m.in. Towarzystwa Teologów Dogmatyków); laureat wielu nagród i wyróżnień (m.in. Nagrody im. Wojciecha Korfantego nadanej przez Związek Górnośląski w 2005 oraz Złotego Feniksa), autor ok. 300 artykułów, 7 haseł encyklopedycznych i słownikowych, 10 podręczników i skryptów, 368 recenzji, opinii, promocji prac dydaktycznych (licencjackich, magisterskich, doktorskich) oraz 1120 innych publikacji.
Specjalizuje się w chrystologii, metodologii teologii, teologii kultury, teologii J. Ratzingera/Benedykta XVI. Mieszka w Katowicach i Pszowie.

</doc>
<doc id="478421" url="https://pl.wikipedia.org/wiki?curid=478421" title="Polskie Towarzystwo Matematyczne">
Polskie Towarzystwo Matematyczne

Polskie Towarzystwo Matematyczne (PTM) – stowarzyszenie zrzeszające osoby związane z polską matematyką.
Jego cele to:
Historia.
Założenie PTM.
W dniu 2 kwietnia 1919 szesnastu matematyków krakowskich w sali Seminarium Filozoficznego znajdującej się w gmachu Collegium Nowodworskiego przy ul. Świętej Anny 12 powołało do życia "Towarzystwo Matematyczne w Krakowie". Wśród zebranych znajdowali się m.in.: Stefan Banach, Leon Chwistek, Antoni Hoborski, Ludwik Hordyński, Franciszek Leja, Otton Nikodym, Alfred Rosenblatt, Jan Sleszyński, Stanisław Zaremba, Kazimierz Żorawski. Statut nowo utworzonego stowarzyszenia określał jego cel jako "wszechstronne pielęgnowanie matematyki czystej i stosowanej przez odbywanie posiedzeń naukowych z odczytami". Powołano Zarząd Towarzystwa w składzie: prezes S. Zaremba, z-ca prezesa A. Hoborski, sekretarz F. Leja i skarbnik L. Hordyński.
W ciągu roku liczba członków Towarzystwa wzrosła do 40., wkrótce potem do 50. Przystąpowali do niego również matematycy spoza Krakowa, m.in. Samuel Dickstein, Zygmunt Janiszewski, Kazimierz Kuratowski, Stefan Mazurkiewicz, Wacław Sierpiński i Hugo Steinhaus.
W 1920 przeprowadzono reorganizację Towarzystwa przekształcając je na organizację ogólnopolską pod nazwą Polskie Towarzystwo Matematyczne (w skrócie PTM) z nowym statutem opracowanym 11 i 12 grudnia 1920 roku. Zarząd Towarzystwa pozostał nadal w Krakowie, zamiejscowi członkowie mogli za zgodą Zarządu tworzyć oddziały w innych miastach. Pierwszy powstał Oddział Lwowski w 1921, a w 1923 utworzyły się Oddziały w Warszawie, Poznaniu i Wilnie. W roku 1928 Towarzystwo liczyło 165 członków.
Na Nadzwyczajnym Walnym Zebraniu 14 marca 1936 we Lwowie przeprowadzono kolejną reformę organizacyjną tworząc z PTM federacje oddziałów okręgowych. Oddziały te posiadały własne zarządy, których prezesi byli jednocześnie członkami Zarządu Głównego na czele którego stali: prezes, sekretarz i skarbnik. Prawo głosu na Walnym Zgromadzeniu przyznano delegatom oddziałów proporcjonalnie do ilości członków w danym oddziale. Przeniesiono ponadto siedzibę Towarzystwa do Warszawy, a w 1937 utworzono Oddział Krakowski (zatem PTM miało wtedy 5 oddziałów).
Działalności PTM w okresie międzywojennym.
Realizując swe cele Towarzystwo zaczęło wydawać „Rozprawy Polskiego Towarzystwa Matematycznego”. Tom pierwszy został wydany w Krakowie w 1921 roku. Następny tom wydano rok później pod nazwą „Annales de la Societe Polonaise de Mathematique” i zawierał on 8 prac naukowych. Redaktorem „Annales” był Stanisław Zaremba. Do wybuchu II wojny światowej wydano 17 tomów. Czasopismo wychodziło w językach kongresowych, ale „Dodatki” drukowane do niektórych tomów były w języku polskim. Zawierały one m.in. dokumenty z życia Towarzystwa takie jak statut, sprawozdania, protokoły.
Towarzystwo organizowało Polskie Zjazdy Matematyczne i trzy takie zjazdy odbyły się przed 1939. Pierwszy zjazd odbył się we Lwowie w dniach 7–10 września 1927 roku i zgromadził ok. 200 uczestników, a wśród nich kilku naukowców z zagranicy. Następny Zjazd miał miejsce w Wilnie w dniach 23–26 września 1931, a trzeci w Warszawie (28.09–3.10.1937).
W okresie międzywojennym wygłoszono 1143 referaty na posiedzeniach Polskiego Towarzystwa Matematycznego, w tym:
Działalność po 1945.
Pierwsze powojenne zebranie oddziałowe odbyło się w Krakowie 27 marca 1945 roku, W marcu 1946 zebrał się Zarząd, jeszcze w składzie z 1939 roku – zabrakło prezesa Stefana Banacha (zmarł w 1945 roku we Lwowie), a już w maju tego roku wybrano nowy Zarząd Główny w składzie: prezes Kazimierz Kuratowski, skarbnik Karol Borsuk i sekretarz Andrzej Stanisław Mostowski.
W grudniu 1946 miał miejsce IV Polski Zjazd Matematyków we Wrocławiu, w którym uczestniczyło 48 delegatów. Edward Marczewski tak opisał to wydarzenie w 1969:
Na Walnym Zgromadzeniu, które obradowało w ramach tego Zjazdu ustanowiono trzy nagrody (im. Stefana Banacha, im. Stefana Mazurkiewicza oraz im. Stanisława Zaremby), które miały być przyznawane za najlepsze prace matematyczne ogłoszone w ciągu ostatnich dwóch lat.
Poszczególne oddziały terenowe zaczęły reaktywować swą działalność. Powstawały też nowe: w Łodzi w 1946, w Lublinie w 1947, w Gdańsku w 1949, w Toruniu w 1952, w Gliwicach w 1954 i w Szczecinie w 1956 roku.
Podczas 6. Forum Matematyków Polskich (7-12 września 2015 r.) grupa członków PTM w składzie: Urszula Foryś, Krystyna Jaworska, Stanisława Kanas, Małgorzata Migda i Ewa Schmeidel postanowiła utworzyć stowarzyszenie o nazwie Polskie Towarzystwo Kobiet w Matematyce (w skrócie PTKM). 2 kwietnia 2016 w Rzeszowie zorganizowany został Zjazd Założycielski PTKM, w którym udział wzięło 25 osób. PTKM zostało formalnie zarejestrowane 5 lipca 2016.
Prezesi PTM.
Funkcję prezesa PTM pełnili kolejno:
Wydawnictwa PTM.
Roczniki „Annales de la Societe Polonaise de Mathematique” były wydawane do 1952 (ukazało się 25 tomów). Publikację tego wydawnictwa przejął Instytut Matematyczny PAN i jest ono kontynuowane jako Annales Polonici Mathematici. W 1955 PTM podjął wydawanie nowych publikacji i dzisiaj (2021) Towarzystwo wydaje 6 czasopism określanych wspólnym mianem Roczniki Polskiego Towarzystwa Matematycznego (serie 1 – 6), którymi są:
Ponadto razem z Polskim Towarzystwem Fizycznym, Polskim Towarzystwem Astronomicznym i Polskim Towarzystwem Informatycznym, Polskie Towarzystwo Matematyczne współpracuje z Instytutem Matematyki Uniwersytetu Warszawskiego w wydawaniu miesięcznika popularnonaukowego „Delta”. Od 2018 serie I, III, V i VI są odstępne na portalu Biblioteki Wirtualnej Nauki.
Nagrody PTM.
Polskie Towarzystwo Matematyczne przyznaje szereg nagród i wyróżnień za działalność matematyczną:
Status organizacji pożytku publicznego.
W 2007 Polskie Towarzystwo Matematyczne uzyskało status organizacji pożytku publicznego.

</doc>
<doc id="478427" url="https://pl.wikipedia.org/wiki?curid=478427" title="Aldegunda">
Aldegunda

Aldegunda – imię żeńskie pochodzenia germańskiego, stwniem. "Aldegund". Wywodzi się od słów "alt" "stary" oraz "gund" "walka". W Polsce spotykane bardzo rzadko, choć notowane już w średniowieczu.
Aldegunda imieniny obchodzi 30 stycznia.
Znane osoby o tym imieniu:

</doc>
<doc id="478429" url="https://pl.wikipedia.org/wiki?curid=478429" title="Biegi narciarskie na Zimowych Igrzyskach Olimpijskich 1948">
Biegi narciarskie na Zimowych Igrzyskach Olimpijskich 1948

Konkurencje biegów narciarskich podczas Zimowych Igrzysk Olimpijskich w 1948 roku zostały przeprowadzone w dniach 31 stycznia - 6 lutego w Sankt Moritz. W ramach igrzysk zawodnicy walczyli w trzech konkurencjach: dwóch indywidualnych (biegach na 18 km i 50 km) oraz w sztafecie – łącznie rozdano zatem trzy komplety medali. O medale igrzysk olimpijskich biegacze narciarscy rywalizowali po raz piąty w historii.
Były to pierwsze zawody olimpijskie w biegach narciarskich rozegrane po zakończeniu II wojny światowej, zawodnicy z Japonii i Niemiec nie zostali dopuszczeni do rywalizacji. Były to jednocześnie ostatnie igrzyska, na których w biegach narciarskich nie rywalizowały kobiety. 
Mężczyźni.
18 km.
Data: 31.01.1948
50 km.
Data: 6.02.1948
Sztafeta 4 x 10 km.
Data: 3.02.1948

</doc>
<doc id="478430" url="https://pl.wikipedia.org/wiki?curid=478430" title="Zuersov">
Zuersov

Zuersov – miejscowość wymieniona w bulli papieskiej z 7 lipca 1136 r. (tzw. Bulli Gnieźnieńskiej). Historycy toczą spór, o jaką współczesną miejscowość chodziło.

</doc>
<doc id="478431" url="https://pl.wikipedia.org/wiki?curid=478431" title="Ford Fiesta">
Ford Fiesta

Ford Fiesta – samochód osobowy klasy miejskiej produkowany pod amerykańską marką Ford w latach 1976–2023.
Pierwsza generacja.
Ford Fiesta I został po raz pierwszy zaprezentowany w 1976 roku.
W połowie lat 70. XX wieku europejski oddział Ford przedstawił nowy, miejski model Fiesta będący najmniejszym pojazdem w ofercie jako tańsza i bardziej ekonomiczna alternatywa dla Escorta. Samochód będący odpowiedzią m.in. na Volkswagena Polo utrzymano w dwubryłowej formie, z kwadratowymi reflektorami i podłużną atrapą chłodnicy tworzoną przez wąski, czarny pas między oświetleniem. Ścięty tył zdobiły z kolei wąskie, pionowe lampy.
W plebiscycie na Europejski Samochód Roku 1977 samochód zajął 3. pozycję (za Roverem 3500 i Audi 100 C2).
Fiesta XR2.
Ofertę pierwszej generacji Forda Fiesty poszerzyła także sportowa odmiana Fiesta XR2, która wyróżniała się innym, dwukolorowym malowaniem nadwozia, innymi zderzakami i przestylizowanym spojlerem. Charakterystyczną cechą były też specjalne felgi z kwadratowymi wcięciami.
Ponadto, pas przedni wyróżniały podwójne, okrągłe reflektory. Topową odmianę napędzał 1,6-litrowy, czterocylindrowy silnik benzynowy o mocy 83 KM.
Druga generacja.
Ford Fiesta II został zaprezentowany po raz pierwszy w 1983 roku.
Opracowując drugą generację Fiesty, Ford zdecydował się poddać głębokim modyfikacjom poprzednika, poddając jego koncepcję ewolucyjnym zmianom. Kanciaste kształty pierwszej generacji pojazdu zastąpiono obłymi i bardziej wygładzonymi liniami, po raz pierwszy stosując duże plastikowe zderzaki. 
Wzorem większego modelu Escort, z przodu pojawiła się węższa atrapa chłodnicy, a także umieszczone na masce logo producenta, a także większe, kanciaste reflekotory składające się z dwóch kloszy zachodzących na błotniki. Z tyłu z kolei producent zastosował podobną formę lamp, co w pierwszej generacji.
W 1987 roku wprowadzono bezstopniową przekładnię CTX znaną z Fiata Uno.
Fiesta XR2.
Podobnie jak pierwsza generacja Fiesty, także i kolejne wcielenie było oferowane w sportowej wersji Fiesta XR2. Wyróżniała się ona dwukolorowym malowaniem nadwozia, wyraźniej zaznaczonymi nadkloami, innym wzorem alufelg, a także 1,6-litrowym silnikiem benzynowym o mocy 96 KM.
Trzecia generacja.
Ford Fiesta III został zaprezentowany po raz pierwszy w 1989 roku.
Trzecia generacja Fiesty przeszła obszerne modyfikacje zarówno pod kątem stylistycznym, jak i technicznym. Choć sylwetka zachowała charakterystyczny kształt znany z poprzedników, to samochód zyskał zupełnie nowy wygląd. Z przodu znaczek pojawił się na atrapie chłodnicy, bardziej zaokrąglone reflektory i niewielka atrapa chłodnicy, z kolei tył zdobiły większe, zaokrąglone lampy w owalnopodobnym kształcie. W 1991 roku wprowadzono do produkcji furgonetkę (wraz z alternatywną odmianą kombivan) powstałego na bazie trzeciej generacji Fiesty pod nazwą Courier. 
Lifting.
W 1994 roku samochód przeszedł drobne zmiany kosmetyczne. Zmienione zostały lusterka zewnętrzne, czcionka nazwy modelu, zderzak przedni oraz klosze przednich kierunkowskazów, a poduszka powietrzna coraz częściej pojawiała się w opcjach wyposażenia. Mimo premiery kolejnej generacji pojazdu w 1995 roku, model Mk III produkowany był aż do października 1996 roku jako Fiesta Classic.
W plebiscycie na Europejski Samochód Roku 1990 model zajął 3. pozycję (za Citroënem XM i Mercedesem SL).
Fiesta XR2i / RS Turbo / RS 1800.
W 1990 roku gamę trzeciej generacji Fiesty uzupełniły sportowe odmiany, wśród których poza wersją Fiesta XR2i znalazł się także wariant RS Turbo, produkowany w latach 1990-1992 wyparty później na rzecz wersji RS 1800. Pod kątem wizualnym zyskały one charakterystyczne, niżej osadzone zderzaki z dużymi, podwójnymi prostokątnymi halogenami, poszerzone nadkola oraz progi. Tylko w przypadku wersji RS Turbo auto zyskało dodatkowe wloty na masce. Poszczególne wersje różniły się również kolorystyką pasków na zderzakach i bokach, Zielone dla RS Turbo oraz niebieskie dla RS 1800. Wersje sportowe dodatkowo różniły się kolorystyką wnętrza, oraz zyskały typowe dla takiej charakterystyki akcenty, takie jak trójramienne kierownice, (oprócz wersji XR2i, która posiadała podobnie do standardowych wersji kierownicę dwuramienną), kubełkowe fotele (opcjonalnie można było wykupić inne od standardowych kubełków również kubełkowe fotele firmy ), obrotomierz, aluminiowe 14' felgi na oponach 185/55 VR14 Pirelli P600 itp. Oprócz zmian wizualnych wersje te różniły się pod względem mechanicznym, dotyczyło to głównie zmian poprawiających prowadzenie i komfort jazdy takich jak obniżone, sztywniejsze zawieszenie, dodatkowy tylny drążek reakcyjny, opcjonalny ABS i podgrzewanie przedniej szyby "Quickclear". Samochód napędzał 1,6-litrowy hemisferyczny silnik benzynowy ("Compound Valve angle Hemispherical combustion chamber") o mocy 104 KM w wersji XR2i. W przypadku wersji RS Turbo silnik legitymował się taką samą pojemnością, 1,6, jak w wersji XR2i, lecz posiadał niższy stopień sprężania rzędu 8:1, oraz był wzmocniony Turbosprężarką , która doładowywała silnik ciśnieniem rzędu 8psi (55 kPa). Deklarowana moc samochodu to 133 KM przy 5500 rpm i 183 nm przy 2400rpm, co pozwalało na rozpędzenie się od 0-96 km/h w czasie 7.3 sekund oraz na prędkość maksymalną rzędu 215 km/h. Wersja RS Turbo została później wyparta na rzecz RS 1800, która oprócz różnic wizualnych miała nowocześniejszy, wolnossący silnik 1.8 DOHC 16V z rodziny Zetec, o kompresji rzędu 10,0:1, mocy 131KM przy 6250rpm i 162 nm przy 4500rpm, osiągając 0-96km/h w czasie 7.8 sekund. .
Czwarta generacja.
Ford Fiesta IV został zaprezentowany po raz pierwszy w 1995 roku.
Czwarta generacja Forda Fiesty powstała na głęboko zmodernizowanej platformie poprzednika, zyskując jednak znacznie nowocześniejszy wygląd w głębokim stopniu modyfikującym koncepcję znaną z dotychczasowych wcieleń miejskiego modelu Forda. Z przodu pojawiły się obłe, zaokrąglone reflektory, a także owalna atrapa chłodnicy. Z tyłu z kolei tablica rejestracyjna została przeniesiona na zderzak, a lampy zachowały podobny kształt, co w przypadku trzeciej generacji.
Lifting.
W marcu 1999 roku samochód przeszedł face lifting, który został wykonany zgodnie z nowym nurtem stylistycznym marki New Edge. Zmieniono m.in. reflektory przednie, przedni zderzak oraz delikatnie przestylizowano tylne lampy, pojawiły się także nowe wzory felg. Przy okazji liftingu wprowadzony został nowy silnik benzynowy o pojemności 1.6 l i mocy 103 KM wyprodukowany na nowoczesnej linii produkcji silników Forda – Zetec.
Fiesta Sedan.
Wersja sedan pojazdu produkowana była z przeznaczeniem na rynek indyjski, południowoafrykański, brazylijski, meksykański oraz chiński, gdzie sprzedawana była jako Ford Ikon lub Ford Fiesta Sedan.
Piąta generacja.
Ford Fiesta V został po raz pierwszy zaprezentowany w 2002 roku.
Opracowując piątą generację Fiesty, europejski oddział Forda przyjął zupełnie nową koncepcję odmienną od poprzedników w ramach nurtu stylistycznego New Edge. Samochód zyskał nowe proporcje, z większym, przestronniejszym i wyraźnie wyższym nadwoziem nawiązującym stylistycznie do większego modelu Focus. Tył zdobiły charakterystyczne, wąskie lampy umieszczone w słupkach D przyjmując pionowy kształt, a z przodu pojawiły się duże, wielokształtne reflektory kontrastujące z niewielką, łukowatą atrapą chłodnicy.
Samochód oferowany był jako 3 i 5-drzwiowy hatchback, a na rynku meksykańskim i brazylijskim także jako 4-drzwiowy sedan. 
ST.
W 2004 roku ofertę specjalnych wersji Fiesty tradycyjnie powiększyła sportowa odmiana Fiesta ST. Tym razem była ona napędzana jeszcze mocniejszym, 2-litrowym silnikiem benzynowym rozwijającym moc 150 KM i posiadającym cztery cylindry. Wizualnie samochód wyróżniał się spojlerem, większymi alufelgami oraz opcjonalnymi, dwoma pasami biegnącymi przez całą długość nadwozia.
Lifting.
Jesienią 2005 roku Fiesta piątej generacji przeszła lifting. Zmieniono m.in. reflektory przednie pojazdu, wypełnienie tylnych lamp oraz atrapę chłodnicy, przeprojektowano zderzak przedni oraz lusterka, a do listy standardowego wyposażenia dodano m.in. system ABS. W oferowanych opcjach modelu po liftingu można było zamówić m.in. automatyczną klimatyzację, podgrzewane siedzenia, komputer pokładowy, ESP, poduszki powietrze czołowe/boczne/kurtyny, automatyczne wycieraczki, reflektory, podgrzewaną przednią szybę czy czujniki parkowania tylne. 
Brazylia.
Piąta generacja Forda Fiesty była produkowana i wytwarzana także z przeznaczeniem na rynku latynoamerykańskie, gdzie samochód wytwarzano znacznie dłużej od wersji europejskiej, przez wszystkie lata produkcji odróżniając się wizualnie od pierwowzoru. 
Początkowo Fiesta na te rynki miała jedynie inne wypełnienie reflektorów i przemodelowaną atrapę chłodnicy. Gdy w 2008 roku Ford przedstawił kolejną, szóstą generację modelu, produkcja piątego wcielenia była kontynuowana po obszernej modernizacji. W jej ramach zmienił się kształt reflektorów, a także pojawiły się agresywniej stylizowane błotniki i inna atrapa chłodnicy.
Po tym, jak sprzedaż Fiesty V została zakończona w Meksyku w 2010 roku na rzecz zupełnie nowego modelu, w Brazylii i Argentynie była ona kontynuowana. W tym samym roku tamtejsza Fiesta przeszła kolejną modernizację, w ramach której pojawiły się nowe, owalne reflektory, duży trapezoidalny wlot powietrza i wąska atrapa chłodnicy. Produkcja pod tą postacią trwała do 2014 roku.
Szósta generacja.
Ford Fiesta VI został po raz pierwszy zaprezentowany w 2008 roku.
Premierę zupełnie nowej Fiesty szóstej generacji poprzedziła prezentacja prototypu Ford Verce Concept jesienią 2007 roku, który zdradził kluczowe cechy wyglądu nowej odsłony miejskiego modelu Forda. 
Oficjalna premiera seryjnego modelu już jako Fiesta VI odbyła się w marcu 2008 roku podczas Geneva Motor Show. Samochód został zaprojektowany od podstaw jako zupełnie nowa konstrukcja według filozofii stylistycznej marki Kinetic Design.
Większy i przestronniejszy pojazd charakteryzował się agresywnie stylizowanymi, dużymi reflektorami o ostrych kształtach, a także licznymi wyraźnymi przetłoczeniami i wielokształtnymi tylnymi lampami.
Początkowo gama nadwoziowa składała się z 3 i 5-drzwiowego hatchbacka, a w listopadzie 2008 roku została ona poszerzona także o 4-drzwiowego sedana zbudowanego z myślą o rynkach pozaeuropejskich. W ramach nowej taktyki "One Ford", Fiesta szóstej generacji była samochodem światowym oferowanym pod zbliżoną postacią zarówno w Europie, jak i Ameryce Południowej, Ameryce Północnej, Azji, Afryce i Australii wraz z Nową Zelandią.
Lifting.
We wrześniu 2012 roku przedstawiono Fiestę po gruntownym liftingu. Pojawiła się nowa, większa atrapa chłodnicy w trapezoidalnym kształcie, a także przestylizowane reflektory, które wyposażone zostały w światła do jazdy dziennej w technologii LED. Ponadto, zmieniono też tylne wkłady lamp i odświeżono listę wyposażenia.
ST.
Po modernizacji z 2012 roku, Ford zdecydował się poszerzyć gamę Fiesty VI o sportową odmianę Fiesta ST. Wyróżniała się ona wizualnie dodatkowymi nakładkami na zderzaki, spojlerem tylnym, imitacją dyfuzora, większymi alufelgami, a także dużym wlotem powietrza z przodu. 
Samochód był napędzany czterocylindrowym, 1,6-litrowym silnikiem benzynowym o mocy 182 KM.
Ameryka Północna.
Północnoamerykański oddział Forda zdecydował się po raz pierwszy w historii oferować miejską Fiestę także na lokalnym rynku, prezentując nieznacznie zmodyfikowany wariant na Los Angeles Auto Show jesienią 2009 roku. Samochód zyskał inną atrapę chłodnicy, przestylizowany zderzak, a także przestylizowany kokpit i inne koło kierownicy.
Podobnie jak w Azji, ofertę nadwoziową uzupełniła wersja sedan. Sprzedaż Fiesty w Ameryce Północnej trwała przez kolejne 10 lat, kończąc się w 2019 roku bez prezentacji następcy z powodu sprzedaży poniżej zakładanych oczekiwań.
Brazylia.
Po zakończeniu trwającej 12 lat produkcji poprzedniej, piątej generacji Fiesty w 2014 roku, także i w Brazylii ruszyła z 6-letnim opóźnieniem względem Europy produkcja szóstej generacji Fiesty. Samochód trafił do sprzedaży już w zmodernizowanej formie, pozostając w niej także po premierze kolejnego, siódmego wcielenia na rynku europejskim pod koniec 2016 roku. 
W 2018 roku samochód przeszedł przeprowadzony z myślą o lokalnym rynku lifting, który przyniósł nowy wzór zderzaka z większym wlotem powietrza. 
Jednakże, z powodu podjęcia przez Forda decyzji o zakończeniu produkcji samochodów w Brazylii w lutym 2019 roku, sprzedaż i wytwarzanie Fiesty zakończyło się w tym regionie w październiku tego samego roku.
Silniki.
Benzynowe
Diesla
Siódma generacja.
Ford Fiesta VII został zaprezentowany po raz pierwszy jesienią 2016 roku.
Światowa premiera odbyła się 29 listopada 2016 w siedzibie europejskiego oddziału Forda w Kolonii. Samochód z racji ogromnego sukcesu rynkowego poprzednika, pod względem stylizacji nadwozia przeszedł ewolucję, zachowując znaczne podobieństwo do szóstego wcielenia. Ford Fiesta VII utrzymał smukłą linię nadwozia z łagodnie opadającą przednią szybą oraz przód z charakterystycznym, dużym wlotem powietrza.
Najbardziej względem poprzednika nową Fiestę odróżniają mniejsze reflektory oraz poziome tylne lampy zachodzące na klapę. We wnętrzu zaszły duże zmiany – zniknęła awangardowa i kontrowersyjna konsola środkowa z panelem radia inspirowanym klawiaturą telefonu komórkowego na rzecz ekranu dotykowego służącego głównie do obsługi radia, pod którym pasowo dominują nawiewy oraz panel klimatyzacji.
Fiesta ST.
W marcu 2018 roku Ford przedstawił tradycyjną, topową odmianę Fiesta ST, która wyróżnia się charakterystycznym wlotem powietrza z wcięciami u dołu, dodatkowymi nakładkami na zderzaki i progi, sportowymi alufelgami oraz spojlerem. Samochód jest napędzany 1,5-litrowym silnikiem benzynowym o mocy 200 KM.
Fiesta Active.
Fiesta Active jako pierwsza zasiliła gamę nowych wariantów osobowych modeli Forda stylizowanych w stylu crossovera. O 18 mm podniesiono prześwit, z kolei o kolejne 10 mm zwiększono rozstaw kół. W wyposażeniu standardowym pojawiły się relingi dachowe.
Pod kątem wizualnym samochód wyróżniły nakładki z czarnego i srebrnego plastiku obejmujące zderzaki, nadkola i progi, podkreślając tym samym charakter imitujący crossovery. Fiesta Active została wyposażona standardowo w 17-calowe felgi.
Lifting.
We wrześniu 2021 roku Ford Fiesta siódmej generacji przeszedł obszerną restylizację, która pod kątem wizualnym objęła głównie pas przedni. Samochód zyskał wyżej osadzone, mniej zaokrąglone reflektory dostępne także z oświetleniem Matrix LED, dodatkowe wloty powietrza w zderzaku, a także znacznie większą atrapę chłodnicy w kształcie trapezu z osadzonym na niej logo firmowym.
W kabinie pasażerskiej przeprowadzono kosmetyczne zmiany obejmujące nową generację systemu multimedialnego, a także w pełni cyfrowe wskaźniki zapożyczone z pokrewnego crossovera Puma. Rozbudowano także listę systemów bezpieczeństwa wspomagających kierowcę, a także zwiększono udział zelektryfikowanych jednostek napędowych w gamie. Odtąd wszystkie Fordy Fiesta VII oferowane są z układami napędowymi typu tzw. mild hybrid.
Sprzedaż.
W przeciwieństwie do poprzednika, Fiesta siódmej generacji nie stała się samochodem globalnym i jej zasięg rynkowy został drastycznie ograniczony jedynie do wyselekcjonowanych rynków. Spośród dotychczasowych regionów, m.in. w Stanach Zjednoczonych, Ameryce Południowej, Indiach czy Australii Ford w ramach nowej polityki modelowej wycofał się z klasy miejskiej. Głównym rynkiem zbytu pozostał rynek Europy Zachodniej i Środkowej, z debiutem na rynku polskim w lipcu 2017. Ponadto, Fiesta siódmej generacji była w latach 2018–2022 oferowana jeszcze w Afryce Południowej. Wyłącznie w sportowej odmianie ST w latach 2019–2022 samochód eksportowano także do Australii i Nowej Zelandii.
Koniec produkcji.
Po wycofaniu Fiesty z rynków RPA i Australii na początku 2022 roku, samochód pozostał produktem ograniczonym wyłącznie do rynku europejskiego. Także i w tym regionie staż rynkowy samochodu przeszedł jednak w schyłkową fazę, pod koniec października 2022 oficjalnie ogłaszając przez Forda plan całkowitego wycofania samochodu ze sprzedaży po 46 latach rynkowej obecności. Zakończenie produkcji Fiesty VII w niemieckich zakładach Forda w Kolonii wyznaczone zostało na czerwiec 2023 roku, z następcą określonym jako elektryczna odmiana produkowanego dotychczas równolegle crossovera Puma - modelu E-Puma.
Silniki.
2016-2021:
2021-2023:

</doc>
<doc id="478433" url="https://pl.wikipedia.org/wiki?curid=478433" title="Alba (imię)">
Alba (imię)

Alba — imię żeńskie pochodzenia łacińskiego, pochodzące od łac. "Albus/a", od "albus" "jasny, biały, świetlisty". W Polsce spotykane bardzo rzadko, choć notowane już w średniowieczu.
Znane osoby o tym imieniu:
Alba imieniny obchodzi 17 stycznia. 

</doc>
<doc id="478434" url="https://pl.wikipedia.org/wiki?curid=478434" title="Wieża kontroli lotów">
Wieża kontroli lotów

Wieża kontroli ruchu lotniczego – integralna część lotniska.
Jest to specjalny wysoki oszklony budynek (zazwyczaj oszklony na okrągło co zapewnia dobrą widoczność całego lotniska i podejść), lub wywyższony oszklony fragment budynku (na mniejszych lotniskach), z którego odbywa się kontrola ruchu lotniczego na polu manewrowym lotniska (na powierzchni lotniska) i w otaczającym lotnisko obszarze.
Małe lotniska mogą mieć tylko jednego kontrolera ruchu lotniczego i ich wieże nie są czynne 24 godziny na dobę. Większe lotniska natomiast mają kilku kontrolerów jak i obsługę techniczną i pomocniczą, a ich wieże są czynne 24 godziny na dobę, 365 dni w roku.
Na wieżach kontroli ruchu lotniczego na większych lotniskach wyodrębnić można następujące stanowiska kontrolerskie:
Na małych i średnich lotniskach występuje często łączenie wszystkich stanowisk (jedno stanowisko kontrolerskie) oraz dodatkowo wystąpić może przejęcie przez kontrolera wieży zakresu kontroli zbliżania.

</doc>
<doc id="478435" url="https://pl.wikipedia.org/wiki?curid=478435" title="Otto Albert Blehr">
Otto Albert Blehr



</doc>
<doc id="478436" url="https://pl.wikipedia.org/wiki?curid=478436" title="Wielki sen">
Wielki sen

Wielki sen () – filmowa ekranizacja z 1946 jednej z najgłośniejszych powieści Raymonda Chandlera. Film uważany jest za klasyk kina detektywistycznego, noir. Został dodany do National Film Registry, znajduje się także na liście arcydzieł magazynu „Empire”.
Fabuła.
Prywatny detektyw Philip Marlowe zostaje wynajęty przez generała Sternwooda, aby rozwikłać sprawę szantażowania jego córki Carmen, która popadła w długi u księgarza Arthura Geigera. Według Vivian, starszej córki generała, prawdziwą przyczyną wynajęcia detektywa jest zaginięcie Seana Regana, który przepadł w tajemniczych okolicznościach miesiąc wcześniej. W toku śledztwa Marlowe odwiedza dom A. Geigera, gdzie znajduje ciało właściciela, odurzoną Carmen oraz ukrytą kamerę pozbawioną filmu. Detektyw odwozi kobietę do jej domu, a następnie wraca na miejsce zbrodni, gdzie nie ma już jednak ciała zabitego. Wkrótce Marlowe dowiaduje się o śmierci szofera rodziny Sternwoodów. Następnego dnia do biura detektywa przybywa Vivian, wraz ze skandalizującymi zdjęciami Carmen, informuje Marlowe`a o żądaniach szantażysty. Główny bohater filmu udaje się do domu Geigera, gdzie zastaje młodszą córkę generała, która twierdzi, że morderstwa księgarza dokonał Joe Brody. Marlowe decyduje się śledzić Vivan do domu Brody'ego. Ten przyznaje się do szantażowania generała i jego starszej córki, ale wkrótce zostaje zastrzelony przez byłego szofera Geigera. Następnie Marlowe odwiedza kasyno Eddiego Marsa, ponieważ podejrzewa, że to żona Marsa uciekła z Seanem Reganem. W kasynie Vivian wygrywa dużą sumę pieniędzy i dzięki interwencji Marlowe'a nie pada ofiarą jednego z ludzi Marsa, który chciał ją okraść. Detektyw podejrzewa, że Vivian łączy coś z Marsem, kobieta jednak niczego nie chce wyjaśnić. W swoim biurze Marlowe zastaje Carmen, która bez powodzenia próbuje uwieść detektywa. Rankiem Marlowe zostaje powiadomiony iż prokurator generalny (za prośbą Vivian Sternwood) nakazał mu odstąpienie od sprawy, odmawia jednak. Nieco później Marlowe dowiaduje się od Vivian, że Regan został odnaleziony w Meksyku.Tymczasem niejaki Harry Jones składa detektywowi propozycję sprzedaży informacji o miejscu pobytu żony Marsa. Marlowe zgadza się, jednak nim dochodzi do przekazania informacji, Jones zostaje otruty przez Canino - zabójcę pracującego dla E. Marsa. Marlowe kontaktuje się z Agnes, związaną wcześniej z Jonesem, która (za 200 $) wyjawia, iż żona E. Marsa przebywa w mieście Realito. Na miejscu Marlowe zostaje zaatakowany przez Canino. Po odzyskaniu przytomności Marlowe wyjawia prawdę Monie, żonie S. Regana, o E. Marsie. Vivian uwalnia detektywa, który zabija Canino. Oboje wracają do domu Geigera i przygotowują zasadzkę na E. Marsa, który ostatecznie zostaje omyłkowo zastrzelony przez swoich ludzi. Marlowe wie, iż to Carmen Sternwood (niestabilna psychicznie i uzależniona od narkotyków) zastrzeliła S. Reagana, jednak powiadamia policję, że zrobił to Eddie Mars oczyszczając tym samym z podejrzeń siostry Sternwood. W kończącym film ujęciu Marlowe i Vivian, wciąż w domu Geigera, rozmawiają o przyszłości swojej i Carmen słysząc syreny nadjeżdżających radiowozów.

</doc>
<doc id="478437" url="https://pl.wikipedia.org/wiki?curid=478437" title="Zaniechanie">
Zaniechanie



</doc>
<doc id="478439" url="https://pl.wikipedia.org/wiki?curid=478439" title="Bitwa pod Lwowem">
Bitwa pod Lwowem

Zobacz też:

</doc>
<doc id="478441" url="https://pl.wikipedia.org/wiki?curid=478441" title="Komitet Porozumiewawczy Organizacji Demokratycznych Polski Podziemnej">
Komitet Porozumiewawczy Organizacji Demokratycznych Polski Podziemnej



</doc>
<doc id="478445" url="https://pl.wikipedia.org/wiki?curid=478445" title="Cystyda">
Cystyda

Cystyda, rozwierka () – płonna komórka, która wraz z elementami rozrodczymi – podstawkami ("basidium") – tworzy hymenium grzybów. Cystydy rozdzielają podstawki od siebie i stąd pochodzi ich polska nazwa – rozwierki. Czasami cystydy występują pod hymenium (w warstwie subhymenium). Zazwyczaj cystydy są większe od podstawek i wystają ponad hymenium. Ich rola nie jest dokładnie znana, przypuszcza się, że mają za zadanie mechanicznie oddzielać podstawki od siebie, by nie dochodziło do ich zlepiania się, mogą pomagać w utrzymaniu wilgotności, działając jak pułapki powietrzne, w końcu, mogą też pełnić funkcje obronne przed drapieżnikami, takimi jak skoczogonki.
Cystydy mogą być cienkościenne lub grubościenne, gładkie lub inkrustowane. Ich kształt i położenie odgrywają ważną rolę przy tworzeniu systematyki grzybów, określaniu ich pokrewieństwa oraz przy oznaczaniu niektórych gatunków.
Niewielkie cystydy przypominające wyglądem podstawki nazywa się cystydiolami. U niektórych grzybów istnieją też szkieletocystydy – mniej lub więcej zmodyfikowane strzępki przypominające cystydy.
W innych klasyfikacjach wyróżnia się inne typy cystyd: astrocystydy, halocystydy, lagenocystydy, leptocystydy, lamprocystydy, metuloidy, gleocystydy, septocystydy, tramacystydy i inne.

</doc>
<doc id="478452" url="https://pl.wikipedia.org/wiki?curid=478452" title="Rozwierka">
Rozwierka



</doc>
<doc id="478453" url="https://pl.wikipedia.org/wiki?curid=478453" title="Bas Rutten">
Bas Rutten

Bas Rutten, właśc. Sebastiaan Rutten (ur. 24 lutego 1965 w Tilburgu) – noszący pseudonim "El Guapo" (po hiszpańsku "przystojniak", "amant") holenderski aktor, thai-bokser i zawodnik MMA. Trzy razy został niepokonanym mistrzem Pancrase i mistrzem wagi ciężkiej UFC. Jest dyplomowanym nauczycielem boksu tajskiego i Pancrase. Posiada piąty dan w karate kyokushin i drugi w taekwondo. Opracował własny system samoobrony ("System Basa Ruttena") oraz bogaty materiał instruktażowy (m.in. książki i filmy) w zakresie sztuk walki.
Życiorys.
Urodzony w holenderskim mieście Tilburg, w wieku 6 lat chorował na astmę co wiązało się z nikłą aktywnością sportową. Rutten zainteresował się sztukami walki w wieku 12 lat po tym, jak obejrzał film "Wejście smoka" z Bruce'em Lee, będąc z rodziną na wakacjach we Francji. Początkowo rodzice nie zgadzali się z młodym Sebastiaanem. Nie pozwalali mu trenować. Dopiero po 2 latach rodzice ugięli się pod prośbami syna i rozpoczął treningi taekwondo. Po jakimś czasie nabrał pewności siebie i postanowił zmierzyć się z miejscowym łobuzem, którego większość dzieci bała się. Młody Sebastiaan wdał się z nim w bójkę, obijając go do tego stopnia, że złamał mu nos. Bójka jednak nie pozostała bezkarna, gdyż w niedługim czasie pojawiła się policja, zabrała Sebastiaana i wezwała rodziców – otrzymał zakaz trenowania taekwondo oraz został usunięty z klubu. W wieku 21 lat wyprowadził się od rodziców i zaczął trenować wraz z przyjacielem we własnym zakresie boks oraz ponownie taekwondo (otrzymał promocję na czarny pas 2 stopnia). Następnie rozpoczął treningi kyokushin karate, również zdobywając promocję na czarny pas 2 stopnia. Od 20 roku życia trenował również boks tajski i startował zawodowo, czego bilansem było 14 zwycięstw (13 KO) i 2 porażki (2 KO). Przegrał m.in. o tytuł mistrza Europy z Frankiem Lobmanem w 1991 roku.
Pancrace.
W 1993 roku Masakatsu Funaki i Minoru Suzuki wyjechali z Japonii do Holandii w poszukiwaniu młodych zawodników chętnych do startowania w nowej odmianie wrestlingu tzw. "Hibrid Wrestling", później nazywanej pancrase – od nazwy starożytnej dyscypliny sportowej pankrationu. Było to połączenie zapasów, chwytów, dźwigni, duszeń oraz ciosów (otwartą dłonią). W tamtejszym czasie prekursorami pancrace byli m.in. bracia Frank i Ken Shamrock, Maurice Smith, Masakatsu Funaki oraz Guy Mezger. Ruttenowi spodobała się przedstawiona mu nowa dyscyplina i postanowił wyjechać do Japonii. Pierwsze dwa pojedynki na zasadach "pancrace" wygrał przez nokaut, w tym pierwszy przez ciężki nokaut, trafiając rywala tak mocno nasadą dłoni, że po walce znoszono go na noszach i dwa dni spędził w szpitalu. Kolejną walkę przegrał z Masakatsu Funakim, który poddał mającego nikłe pojęcie o walce w parterze Ruttena. Po tym starciu postanowił skupić się nad szlifowaniem umiejętności parterowych pod okiem swojego byłego rywala Funakiego. Treningi opłaciły się i w kolejnym starciu (6 lipca 1994) z zawodnikiem specjalizującym się w walce w parterze Minoru Suzukim wyszedł zwycięsko, nokautując rywala ciosem kolanem w wątrobę. 20 dni później zmierzył się z przyszłym mistrzem UFC Kenem Shamrockiem. Rutten przegrał ten pojedynek przez duszenie po 16 minutach walki.
Pod koniec roku w grudniu zmierzył się z drugim z braci Shamrock – Frankiem, na wielkim turnieju Pancrace mającym wyłonić pierwszego Króla (mistrza) Pancrace, ostatecznie przegrywając z nim na punkty. Cały turniej wygrał Ken Shamrock, a Rutten musiał odbudować swoją pozycję w organizacji. Okazja szybko się nadarzyła – został zestawiony z finalistą grudniowego turnieju Manabu Yamadą. Walka miała miejsce 26 stycznia 1995. Rutten pokonał o wiele bardziej doświadczonego rywala przez TKO ciosami nasadą dłoni w 1 minucie i 5 sekundzie starcia. Zwycięstwo nad faworyzowanym Yamadą dało mu szanse zrewanżowania się Kenowi, gdyż właściciele ustalili, że w pierwszej obronie tytułu Króla Pancrase, Shamrock zmierzy się właśnie z Ruttenem.
Do walki doszło 10 marca 1995. Rutten szybko uległ Shamrokowi, poddając się wskutek założonej dźwigni na kolano w pierwszej minucie pojedynku. Kolejny raz wyszły braki parterowe u Holendra. Po niedługim czasie treningi przyniosły ogromną poprawę umiejętności grapplerskich. Przez cały rok Rutten stoczył siedem pojedynków, wszystkie wygrał w tym sześć przez poddanie rywala m.in. Takaku Fuke, Maurice Smitha, obu dźwignią na nogę oraz w rewanżu na punkty Franka Shamrocka.
1 sierpnia 1995 zdobył tytuł Króla Pancrace, zwyciężając Minoru Suzukiego w 16 minucie walki poprzez duszenie gilotynowe. Potem odniósł kontuzję i nie mógł bronić tytuł, więc postanowiono zawiesić tytuł. W czasie gdy Rutten leczył kontuzję, odbył się pojedynek o tymczasowy tytuł między Frankiem Shamrockiem a Minoru Suzukim. Wygrał Shamrock. Do walki unifikacyjnej doszło 16 maja 1996. Rutten obronił tytuł, rozcinając twarz Shamrocka celnymi ciosami, które zmusiły lekarzy do przerwania pojedynku. We wrześniu 1996, po raz drugi obronił tytuł, nokautując kolanem swojego byłego trenera Masakatsu Funakiego, a pod koniec roku w październiku błyskawicznie poddał dźwignią w rewanżu Manabu Yamadę.
22 marca 1997, zanotował pierwszy w jego karierze remis, w pojedynku z Osami Shibuyą. Następnie przez cały rok zwyciężał głównie przed czasem, poddając w rewanżu Shibuyę dźwignią na kark, później nazwaną "Bas Rutten neck crank – dźwignia na kark Basa Ruttena". Po prawie dziesięciu miesiącach przerwy, we wrześniu 1998, wrócił do Pancrase, by znokautować ciosami Kengo Watanabe i przedłużyć pasmo zwycięstw do 19. Jeszcze tego samego roku odszedł z Pancrase, zostając jednym z najbardziej dominujących zawodników wszech czasów. Sukcesy sportowe przyniosły Ruttenowi również wielką popularność w Japonii.
UFC.
Pod koniec 1998, związał się z rozwijającą się w tamtym czasie amerykańską organizacją Ultimate Fighting Championship. UFC posiadało odmienne reguły walki niż te w Japonii, można było m.in. uderzać zaciśniętą pięścią oraz łokciami w twarz rywala. Rutten był promowany przed walką w Stanach jako niepokonany od 19 walk "największy mistrz sztuk walki na świecie," co spowodowało szybki wzrost jego popularności. Nominalnie włodarze UFC chcieli zestawić "El Guapo" z Randym Couture o tytuł mistrza wagi ciężkiej, lecz w tamtym okresie Couture zerwał kontrakt z UFC i odszedł z organizacji. Tytuł został odebrany Couturowi, a w walce eliminacyjnej zmierzył się z Japończykiem Tsuyoshi Kohsaką. 8 stycznia 1999 na gali UFC 18 Rutten pokonał rywala nokautując go na minutę przed końcem walki.
W walce o tytuł zmierzył się z zapaśnikiem Kevinem Randlemanem 7 maja na UFC 20. Ostatecznie po 21 minutach pojedynku sędziowie niejednogłośnie ogłosili zwycięstwo Ruttena, który został mistrzem UFC w wadze ciężkiej oraz pierwszym Europejczykiem, któremu udała się ta sztuka. Rutten po czasie zwakował tytuł, schodząc wagę niżej, do średniej (-93 kg, aktualnie półciężka), gdyż była to kategoria bliższa jego naturalnej wagi ciała. Chciał również tym sposobem zostać mistrzem w dwóch kategoriach wagowych. Podczas jednego treningów uległ poważnej kontuzji kolana, a w późniejszym czasie zerwania bicepsu, po czym na wiele lat wycofał się z czynnego współzawodnictwa.
W 2006 powrócił na ring i stoczył wygraną walkę dla organizacji WFA przeciwko Rubenowi Villarealowi. Była to jego ostatnia walka w karierze.
Po zakończeniu kariery.
Bas Rutten posiada amerykańskie obywatelstwo i mieszka na stałe w Los Angeles. Jest żonaty i ma trzy córki. Zajmuje się nauczaniem sztuk walki na seminariach. Jest cenionym komentatorem sportów walki, komentował m.in. gale PRIDE, oraz był jednym z trenerów w nieistniejącej już lidze IFL (International Fight League), w której prowadził zespół "Anacondas". Prowadzi program w telewizji AXS TV, Inside MMA wraz z Kennym Rice’em oraz Punk Payback na Fuel TV. Rutten po zakończeniu kariery grał w kilkunastu filmach, podkładał głos w serialach i dokumentach oraz grach komputerowych. Jest również licencjonowanym szefem kuchni.

</doc>
<doc id="478458" url="https://pl.wikipedia.org/wiki?curid=478458" title="Chin-na">
Chin-na



</doc>
<doc id="478461" url="https://pl.wikipedia.org/wiki?curid=478461" title="Bobięcińskie Wielkie">
Bobięcińskie Wielkie



</doc>
<doc id="478463" url="https://pl.wikipedia.org/wiki?curid=478463" title="Abigail">
Abigail

Abigail — imię żeńskie pochodzenia biblijnego. Wywodzi się od hebrajskiego imienia אביגיל "Awigajil" znaczącego „mój ojciec się uradował”.
Znane postaci biblijne o tym imieniu:
Znane osoby o tym imieniu:
Odpowiedniki w innych językach:

</doc>
<doc id="478467" url="https://pl.wikipedia.org/wiki?curid=478467" title="Hańcza">
Hańcza



</doc>
<doc id="478485" url="https://pl.wikipedia.org/wiki?curid=478485" title="Lednica">
Lednica

Lednica – jezioro w Polsce, na Pojezierzu Gnieźnieńskim. Znajduje się na obszarze Lednickiego Parku Krajobrazowego, na zachód od Gniezna w województwie wielkopolskim, w powiecie gnieźnieńskim, w gminie Łubowo.
W plan gospodarowania wodami na obszarze dorzecza Odry z 2011 jezioro zostało wyznaczone jako jednolita część wód powierzchniowych Lednica o kodzie PLLW10157 i typie 5a (jezioro o wysokiej zawartości wapnia, o małym wpływie zlewni, stratyfikowane).
Jezioro rynnowe o długości 7,3 km powstałe na skutek polodowcowej erozji wód. Powierzchnia lustra wody jeziora wynosi 348 ha. Długość linii brzegowej wynosi 22,3 km. Na jeziorze znajduje się 5 wysp, o łącznej powierzchni 9,4 ha. Największą wyspą jest Ostrów Lednicki (7,5 ha), na którym znajduje się stanowisko archeologiczne. Pozostałe noszą nazwy Ledniczka i Wyspa Mewia. Wyniki podwodnych badań akustycznych oraz archeologicznych potwierdziły występowanie kilku średniowiecznych mostów łączących wyspę Ostrów Lednicki oraz sugerują występowanie takich mostów łączących wyspę Ledniczka ze stałym lądem. Z południowego krańca jeziora wypływa rzeka Główna będąca prawym dopływem Warty.
Jedno z przypuszczalnych miejsc, gdzie Mieszko I przyjął chrzest. Obecnie miejsce cyklicznie już obchodzonego chrześcijańskiego Ogólnopolskiego Spotkania Młodzieży Lednica 2000. Jezioro od północy obchodzi szlak pątniczy, Wielkopolska Droga św. Jakuba – odcinek szlaku pielgrzymkowego do grobu św. Jakuba w Santiago de Compostela w Hiszpanii.
Jakość wód.
Według pomiarów latem 1981 przewodność elektrolityczna wód jeziora wynosiła 400 μS, odczyn pH – 8,3, ulenialność – 5,1 mgO2/l, zawartość wapnia 89,6 mg/l, zawartość jonów siarczanowych – 150 mg/l, a chlorkowych – 52,5 mg/l. W 2018 w ramach monitoringu jakości wód obliczono Indeks Fitoplanktonowy dla Polskich Jezior, który wskazał bardzo dobry stan ekologiczny wód i to był jedyny klasyfikowany wówczas element biologiczny. Średnioroczna przezroczystość (2,9 m widzialności krążka Secchiego), przewodność 653 μS/cm i zawartość fosforu ogólnego (0,05 mg/l) mieściła się w normach dobrego stanu, ale zawartość azotu ogólnego (2,3 mg/l) przekroczyła te normy, więc stan ekologiczny ostatecznie sklasyfikowano jako umiarkowany. Odczyn pH wyniósł wtedy 8,0. Stan chemiczny wód nie był wówczas monitorowany.

</doc>
<doc id="478487" url="https://pl.wikipedia.org/wiki?curid=478487" title="Leśna (Sosnowiec)">
Leśna (Sosnowiec)



</doc>
<doc id="478488" url="https://pl.wikipedia.org/wiki?curid=478488" title="Napoleon Hieronim Bonaparte">
Napoleon Hieronim Bonaparte

Napoleon Hieronim (Jérôme Napoléon) Bonaparte (ur. 5 listopada 1830 w Baltimore, zm. 3 września 1893 w Pride's Crossing w Massachusetts) – wnuk najmłodszego brata Napoleona, Hieronima, z jego pierwszego małżeństwa z Amerykanką Elizabeth Patterson z Baltimore.
Nazwisko.
Pierwotnie nosił nazwisko Bonaparte-Patterson, które amerykańska gałąź Bonapartych przybrała po wymuszonym przez Napoleona I rozwodzie Hieronima z Elizabeth Patterson. Nazwisko Bonaparte bez dodatku zostało tym krewnym przywrócone dopiero przez Napoleona III.
Życiorys.
Po studiach na akademii wojskowej w West Point Napoleon Hieronim wstąpił do armii USA i służył przez jakiś czas w Teksasie. Po objęciu władzy we Francji przez kuzyna, Napoleona III, przeniósł się do ojczyzny przodków dziadka i służył w wojsku francuskim: walczył w Algierii i w Italii i brał udział w wojnie krymskiej, w czasie której w wieku 24 lat (1854) awansował do stopnia pułkownika. Napoleon III chciał mu jednocześnie nadać tytuł hrabiowski, co wywołało oburzenie w Kongresie USA, tak że Napoleon Hieronim musiał jako obywatel amerykański odmówić przyjęcia zaszczytu.
Brał udział także w wojnie francusko-niemieckiej (1870-1871). Po upadku monarchii napoleońskiej wystąpił z armii francuskiej i powrócił do Stanów Zjednoczonych, gdzie 7 września 1871 poślubił Caroline Leroy Appleton Edgar. Miał z nią córkę Luizę Eugenię i syna Hieronima Napoleona Karola (1878-1945), na którym wygasła amerykańska gałąź Bonapartych w męskiej linii.
W niektórych genealogiach określa się Napoleona Hieronima jako Napoleona Hieronima Bonaparte II, gdyż te same imiona nosił jego ojciec (1805 – 1870), syn Hieronima Bonapartego.

</doc>
<doc id="478490" url="https://pl.wikipedia.org/wiki?curid=478490" title="Sajno">
Sajno

2 jeziora w Polsce:

</doc>
<doc id="478495" url="https://pl.wikipedia.org/wiki?curid=478495" title="Łyżwiarstwo szybkie na Zimowych Igrzyskach Olimpijskich 1948">
Łyżwiarstwo szybkie na Zimowych Igrzyskach Olimpijskich 1948

Zawody w łyżwiarstwie szybkim na Zimowych Igrzyskach Olimpijskich 1948 odbywały się w dniach 31 stycznia – 3 lutego 1948 roku, rywalizowali wyłącznie mężczyźni. Zawodnicy walczyli w czterech konkurencjach: na 500 m, 1500 m, 5000 m, 10 000 m. Łącznie rozdanych zostało zatem cztery kompletów medali. Zawody odbywały się na torze lodowym Badrutts Park.
Były to pierwsze zawody olimpijskie w łyżwiarstwie szybkim zorganizowane po zakończeniu II wojny światowej. Polacy nie wystąpili.
Mężczyźni.
500 m.
Data: 31 stycznia 1948
1500 m.
Data: 2 lutego 1948
5000 m.
Data: 1 lutego 1948
10 000 m.
Data: 3 lutego 1948

</doc>
<doc id="478496" url="https://pl.wikipedia.org/wiki?curid=478496" title="Mroczne przejście">
Mroczne przejście

Mroczne przejście ("Dark Passage") – amerykański kryminał z 1947, oparty na powieści Davida Goodisa.
Fabuła.
Vincent Parry (Humphrey Bogart) został niesłusznie oskarżony i skazany za zamordowanie żony. Oskarżyła go Madge Rapf, rzekoma przyjaciółka ofiary. Udaje mu się uciec z więzienia, pragnie odnaleźć prawdziwego zabójcę. Po drodze spotyka Bakera, ogłusza go i zabiera mu ubranie. Na drodze zatrzymuje się samochód, prowadzony przez kobietę, Irene Jansen (Lauren Bacall). Mężczyzna poddaje się operacji plastycznej, w czasie rekonwalescencji znajduje schronienie w domu Irene.

</doc>
<doc id="478498" url="https://pl.wikipedia.org/wiki?curid=478498" title="Ryszard Matuszewski (literat)">
Ryszard Matuszewski (literat)

Ryszard Matuszewski (ur. 18 sierpnia 1914 w Warszawie, zm. 29 kwietnia 2010 tamże) – polski eseista, krytyk literacki, autor podręczników szkolnych, tłumacz (m.in. Louisa Aragona, André Chamsona). Mąż Ireny Szymańskiej (1921–1999), edytorki, wydawcy i tłumaczki (m.in. opiekunki serii wydawniczej „Nike” Wydawnictwa „Czytelnik”).
Życiorys.
Młodość.
Uczeń Gimnazjum im. Adama Mickiewicza w Warszawie (matura w 1932), kolega klasowy krytyka literackiego i eseisty Jana Kotta oraz Jana Nowaka-Jeziorańskiego. Ukończył studia na Wydziale Prawa Uniwersytetu im. Józefa Piłsudskiego w Warszawie (1936).
Debiutował wierszami i artykułami na łamach międzyszkolnego pisma licealistów polskich „Kuźnia Młodych” (1931). Z tego czasu datuje się jego znajomość z redagującym dział poezji „Kuźni Młodych” ks. Janem Twardowskim. Współzałożyciel Klubu Artystycznego „S”, działającego w latach 1932–1936. W latach 1936–1937 ukończył szkołę podchorążych łączności w Zegrzu, następnie pracował w Wagons-Lits/Cook oraz był aplikantem w Prokuratorii Generalnej Skarbu Państwa. W lipcu 1938 poślubił Beatę z d. Sobolewską (1915–2005). 
II wojna światowa.
Był uczestnikiem kampanii wrześniowej 1939 (m.in. w oblężonym Modlinie), a w latach 1940–1944 działaczem podziemia kulturalnego, związany z podziemną PPS – WRN. Współpracował z podziemną prasą konspiracyjną i organizował w swoim mieszkaniu wieczorki literackie. Pracował w Zarządzie Miejskim w Warszawie. W 1942 urodziła się jego córka Małgorzata Matuszewska (1942 - 2023), następnie zamężna z Krzysztofem Pszenickim, dziennikarzem i b. szefem sekcji polskiej BBC w Londynie). 
W roku 1945 Matuszewski został zmobilizowany do wojska, pracował do 1947 w dzienniku „Polska Zbrojna”.
Pomoc okazana Żydom.
Podczas okupacji niemieckiej wspólnie z żoną Beatą Matuszewską ukrywał w swoim mieszkaniu przy ul. Krasińskiego 18 znajomych Żydów: Jana Kotta i doktora Antoniego Rosentala. Ukrywającym się u niego literatom przekazywał pomoc finansową z funduszy Rady Pomocy Żydom „Żegota”. Oprócz bliskich znajomych, Matuszewski udzielał schronienia także trzem obcym Żydówkom, które pracowały jako opiekunki dla jego dzieci. Pierwszą z nich była Elżbieta Pawłowska, która opiekowała się Małgorzatą, córką Matuszewskich, od zimy 1942 r. do wiosny 1943 r., po czym trafiła do KL Auschwitz. Od wiosny 1943 r. do powstania warszawskiego Matuszewski zapewniał schronienie Zofii Zawadzkiej, później zaś Tunii Szpilman, obie również były nianiami Małgorzaty.
Okres powojenny.
W 1946 r. urodził się jego syn, Piotr (obecnie architekt). Po wojnie był sekretarzem redakcji tygodnika „Kuźnica” (Łódź 1946–1950), gdzie rozpoczął systematyczną działalność jako krytyk i recenzent. Następnie w tygodniku „Nowa Kultura”, gdzie był kierownikiem działu krytyki (1950–1960), oraz zastępcą redaktora naczelnego (1952–1956). Kierownik pracowni literatury współczesnej IBL PAN (1954–1958), w latach 1956–1985 pisał stałe sprawozdania z ruchu poetyckiego w wydawnictwie „Rocznik Literacki”. Kierownik działu literatury współczesnej Spółdzielni Wydawniczej „Czytelnik” (1960–1977). W 1961 ożenił się ponownie z Ireną Szymańską, tłumaczką, edytorem i wydawcą. W latach 1973–1975 był kierownikiem działu krytyki w tygodniku „Literatura”. Współzałożyciel i w latach 1969–2003 jeden z wiceprezesów Międzynarodowego Stowarzyszenia Krytyków Literackich z siedzibą w Paryżu. W 1988 zorganizował kongres Stowarzyszenia w Polsce (w Toruniu), a w 2003 Stowarzyszenie to przyznało mu tytuł prezesa honorowego.
Członek Związku Literatów Polskich (1944–1983), Stowarzyszenia Pisarzy Polskich (1989–2010) oraz Polskiego PEN Clubu.
Zmarł w swoim domu w Warszawie przy ul. Nowowiejskiej z powodu niewydolności serca. Został pochowany 10 maja 2010 roku na cmentarzu Powązkowskim (kwatera 237-2-23). Mszę św. żałobną odprawił ks. Wiesław Niewęgłowski, duszpasterz środowisk twórczych.

</doc>
<doc id="478505" url="https://pl.wikipedia.org/wiki?curid=478505" title="Wykus">
Wykus

Wykus – wzniesienie Płaskowyżu Suchedniowskiego, 5 km na południowy zachód od Starachowic o wysokości 326 m n.p.m., główny węzeł szlaków nizinnych. Na zboczach góry znajduje się rezerwat przyrody Wykus.
Wykus niejednokrotnie stanowił bazę polskich partyzantów. Podczas powstania styczniowego stacjonowali tu powstańcy dowodzeni przez Mariana Langiewicza. W trakcie II wojny światowej znajdowały się tu obozy żołnierzy polskiego podziemia, najpierw pod dowództwem mjr. Henryka Dobrzańskiego „Hubala”, później Zgrupowania Partyzanckie AK „Ponury” – por. cc. Jana Piwnika „Ponurego”.
15 września 1957 r. w miejscu dawnego obozu odsłonięto kapliczkę z obrazem Matki Boskiej Bolesnej, upamiętniającą poległych w walce o Ojczyznę. Na jej ścianach umieszczono 123 pseudonimy poległych podczas wojny żołnierzy. Kapliczka otoczona jest murem, na którym obecnie umieszczonych jest już kilkaset tabliczek z nazwiskami zmarłych żołnierzy zgrupowań „Ponurego” i „Nurta”.
Do dziś w lasach dookoła Wykusu znajdują się liczne mogiły partyzanckie, w tym m.in. pomnik 20 poległych żołnierzy z plutonu ochrony radiostacji Jana „Inspektora Jacka” Kosińskiego, grób „Warszawiaków” oraz mogiła Ludmiły Bożeny Stefanowskiej „Zjawy”.
Każdego roku, w sobotę najbliższą dacie 16 czerwca (rocznicy śmierci płk. Jana „Ponurego” Piwnika), na Wykusie organizowane są uroczystości upamiętniające poległych żołnierzy Zgrupowań Partyzanckich AK „Ponury”. Organizatorami uroczystości są Światowy Związek Żołnierzy Armii Krajowej – Środowisko Świętokrzyskich Zgrupowań AK „Ponury-Nurt” oraz Związek Harcerstwa Rzeczypospolitej Obwód Świętokrzyski. Od pewnego czasu uczestniczą w nich przedstawiciele władz wojewódzkich i poczty sztandarowe świętokrzyskiej policji, której patronem od 1990 r. jest mjr cc. Jan Piwnik „Ponury”. Podczas uroczystości 14 czerwca 2008 r. polową mszę świętą odprawił ordynariusz diecezji radomskiej biskup Zygmunt Zimowski, władze naczelne policji reprezentował ówczesny I Zastępca Komendanta Głównego Policji, nadinspektor Arkadiusz Pawełczyk.
Kapliczka z otaczającym terenem w promieniu 30 m stanowi Miejsce Pamięci Narodowej „Wykus” i jest wpisane do rejestru zabytków nieruchomych (nr rej.: A.223 z 23.10.1995).
Wykus jest punktem początkowym zielonego szlaku turystycznego prowadzącego do Skarżyska-Kamiennej. Przez górę przechodzi niebieski szlak turystyczny im. E. Wołoszyna z Wąchocka do Cedzyny oraz czarny szlak turystyczny prowadzący ze Starachowic do źródła Burzący Stok.

</doc>
<doc id="478509" url="https://pl.wikipedia.org/wiki?curid=478509" title="Wieża kontrolna">
Wieża kontrolna



</doc>
<doc id="478513" url="https://pl.wikipedia.org/wiki?curid=478513" title="VK 3002 (DB)">
VK 3002 (DB)

VK 3002 (DB) – niemiecki prototyp czołgu średniego. VK 3002 (DB) został opracowany w zakładach Daimler-Benz na konkurs mający wyłonić następcę czołgu PzKpfw IV. Pojazd firmy Daimler-Benz był wzorowany na sowieckim czołgu T-34, podobna była sylwetka i układ konstrukcyjny czołgu. VK 3002 (DB) nie był produkowany seryjnie, ponieważ po testach poligonowych za lepszy uznano konkurencyjną konstrukcję zakładów MAN, czołg VK 3002 (MAN), który po przyjęciu do uzbrojenia otrzymał nazwę PzKpfw V Panther.

</doc>
<doc id="478519" url="https://pl.wikipedia.org/wiki?curid=478519" title="Tylkówek (jezioro)">
Tylkówek (jezioro)

Tylkówek – jezioro w Polsce położone w województwie warmińsko-mazurskim, w powiecie szczycieńskim, w gminie Pasym.
Dojazd.
Jezioro zbliżone kształtem do prostokąta o osi północ - południe. Brzegi są płaskie, leżą na nich podmokłe łąki. Dalej od lustra wody teren się wznosi. Na zachodzie i południu duży kompleks leśny, na wschodzie i północy łąki.
Dojazd ze Szczytna drogą krajową nr 53 w stronę Olsztyna do miejscowości Tylkowo. Stąd drogą utwardzoną, a następnie gruntową na południowy zachód.

</doc>
<doc id="478521" url="https://pl.wikipedia.org/wiki?curid=478521" title="Rurki grzyba">
Rurki grzyba

Rurki, hymenofor rurkowy – u grzybów owocnikowych jest to rodzaj hymenoforu. Hymenofor rurkowy występuje u wielu grzybów kapeluszowych, a także u grzybów z owocnikiem wachlarzowatym (hubiastym, przyrośniętym bokiem do drewna), kopytkowatym i resupinowatym. Rurki u grzybów kapeluszowych występują zawsze na dolnej stronie kapelusza, a u owocników resupinowatych na całej ich powierzchni. Hymenium w postaci rurek występuje u gatunków z rzędu borowikowców i bezblaszkowców.
Rurki mają kształt cienkich kanalików otwierających się na zewnątrz z jednej strony tzw. porami. Ich długość u różnych gatunków grzybów wynosi od 1 mm do 3 cm. Wewnątrz rurek znajduje się hymenium zawierające liczne podstawki ("basidium"), wytwarzające zarodniki. Po dojrzeniu zarodniki odrywają się od podstawek i wysypują się na zewnątrz poprzez pory. Pory mogą mieć różną średnicę, u wielu gatunków są widoczne gołym okiem, u niektórych jednak są tak drobne, że bez pomocy lupy nie można ich dostrzec. Mogą mieć różne zabarwienie, u młodych okazów są zwykle jaśniejsze. U niektórych gatunków po dotknięciu czy uszkodzeniu zmieniają barwę, np. u koźlarza grabowego robią się czarne. W identyfikacji gatunków dużą rolę odgrywa kształt porów. Mogą one być okrągłe, prawie okrągłe, kanciaste, wydłużone lub labiryntowate.

</doc>
<doc id="478523" url="https://pl.wikipedia.org/wiki?curid=478523" title="Tylkowo (jezioro)">
Tylkowo (jezioro)

Tylkowo – jezioro w Polsce położone w województwie warmińsko-mazurskim, w powiecie szczycieńskim, w gminie Pasym.
Opis.
Okrągławe jeziorko z płaskimi brzegami z większości stron otoczonymi lasem. Na wschodnim brzegu gospodarstwo Tylkowo. Jezioro leży przy samej drodze krajowej nr 53.
Dojazd ze Szczytna drogą krajową nr 53 w stronę Olsztyna. Jezioro leży blisko szosy, po prawej stronie, około 1,8 km od miejscowości Tylkowo.

</doc>
<doc id="478524" url="https://pl.wikipedia.org/wiki?curid=478524" title="Józef Zawitkowski">
Józef Zawitkowski

Józef Zawitkowski, ps. ks. Tymoteusz (ur. 23 listopada 1938 w Wale, zm. 29 października 2020 w Warszawie) – polski duchowny rzymskokatolicki, poeta, kompozytor, biskup pomocniczy warszawski w latach 1990–1992, biskup pomocniczy łowicki w latach 1992–2013, od 2013 biskup pomocniczy senior diecezji łowickiej.
Życiorys.
Urodził się 23 listopada 1938 w Wale. W latach 1952–1954 kształcił się w Niższym Seminarium Duchownym w Gostyniu, następnie w latach 1954–1956 w Niższym Seminarium Duchownym w Warszawie, gdzie też złożył egzamin dojrzałości. W latach 1956–1962 odbył studia filozoficzno-teologiczne w Metropolitalnym Wyższym Seminarium Duchownym w Warszawie. Święcenia subdiakonatu otrzymał we wrześniu 1961, a święcenia diakonatu trzy miesiące później. Święceń prezbiteratu udzielił mu 20 maja 1962 w archikatedrze św. Jana Chrzciciela w Warszawie kardynał Stefan Wyszyński, prymas Polski. W 1966 uzyskał zgodę na podjęcie studiów w Instytucie „Musica Sacra” w Aninie. W latach 1967–1970 odbył studia na Wydziale Teologicznym Akademii Teologii Katolickiej w Warszawie w Sekcji Muzyki Kościelnej, które ukończył z tytułem magistra teologii w zakresie muzyki kościelnej.
Przez 11 lat pracował jako wikariusz kolejno w parafiach: Wniebowzięcia Najświętszej Maryi Panny w Krośniewicach (1962–1965), św. Jana Kantego w Legionowie (1965–1966), Nawrócenia św. Pawła Apostoła w Warszawie (1966–1968), św. Zygmunta w Warszawie (1968–1971) i w parafii archikatedralnej św. Jana Chrzciciela w Warszawie (1971–1973). W latach 1973–1978 był rezydentem przy parafii Dzieciątka Jezus w Warszawie. Od 1978 do 1982 pełnił funkcję proboszcza w parafii św. Jana Apostoła i Ewangelisty w Warszawie. W 1982 został ustanowiony proboszczem parafii kolegiackiej Wniebowzięcia Najświętszej Maryi Panny w Łowiczu. W latach 1982–1990 był ponadto dziekanem dekanatu Łowicz-Kolegiata. W 1970 został pedagogiem w Instytucie „Musica Sacra” w Aninie. Od 1971 do 1982 pełnił funkcję kierownika Kursu Szkolenia Organistów Archidiecezji Warszawskiej. W latach 1975–1978 był referentem w Wydziale Duszpasterskim Kurii Metropolitalnej. Ponadto w archidiecezji warszawskiej do jego zadań należało koordynowanie duszpasterstwa służby zdrowia. Od 1980 wygłaszał homilie podczas mszy świętych transmitowanych z kościoła św. Krzyża w Warszawie przez I Program Polskiego Radia. Do 2006 wygłosił blisko 140 kazań. W 1981 otrzymał przywilej noszenia rokiety i mantoletu. W 1985 został mianowany kanonikiem gremialnym prymasowskiej kapituły kolegiackiej w Łowiczu.
Kompozytor małych form muzycznych dla chórów i zespołów wokalnych. Autor tekstów pieśni kościelnych, m.in. "Panie dobry jak chleb" oraz "Abyśmy byli jedno". Publikował pod pseudonimem ks. Tymoteusz. Autor m.in. modlitewników "Panie mój"; "Tobie, Panie, zaufałem", bajek "Dawno, dawno temu", a także książek: "…będę z Panem gadał"; "Trzymaj się!"; "To jest Ktoś!".
26 maja 1990 papież Jan Paweł II mianował go biskupem pomocniczym archidiecezji warszawskiej ze stolicą tytularną Ausana. Święcenia biskupie otrzymał 9 czerwca 1990 na Rynku Tadeusza Kościuszki w Łowiczu przy kolegiacie Wniebowzięcia Najświętszej Maryi Panny. Udzielił mu ich kardynał Józef Glemp, arcybiskup metropolita warszawski i prymas Polski, któremu asystowali Damian Zimoń, biskup diecezjalny katowicki, i Władysław Miziołek, biskup pomocniczy warszawski. Jako zawołanie biskupie przyjął słowa „"Servus et filius ancillae"” ("Jam sługa Twój, syn służebnicy"). W latach 1990–1992 piastował urząd wikariusza generalnego. Rezydował w Łowiczu jako tamtejszy wikariusz biskupi, pozostając proboszczem parafii kolegiackiej. W latach 1991–1992 był prepozytem kapituły prymasowskiej w Łowiczu. Należał do rady kapłańskiej, kolegium konsultorów i rady biskupiej archidiecezji warszawskiej.
25 marca 1992 został mianowany biskupem pomocniczym nowo utworzonej diecezji łowickiej. W diecezji objął urząd wikariusza generalnego, a także przewodniczącego Wydziału Duszpasterskiego, Wydziału Nauki Katolickiej i Wydziału Spraw Zakonnych. Został ponadto członkiem Komisji Organistowskiej, a także rady kapłańskiej i kolegium konsultorów. 9 grudnia 2013 papież Franciszek przyjął jego rezygnację z obowiązków biskupa pomocniczego diecezji łowickiej.
W Konferencji Episkopatu Polski w latach 90. był członkiem Komisji ds. Duszpasterstwa Liturgicznego, w ramach której pełnił funkcję przewodniczącego Podkomisji ds. Muzyki Kościelnej. W 2008 został opiekunem duchowym Związku Towarzystw Gimnastycznych „Sokół” w Polsce.
Zmarł 29 października 2020 w Warszawie. 7 listopada 2020 został pochowany na cmentarzu w Żdżarach.
Odznaczenia i wyróżnienia.
Postanowieniem prezydenta RP Lecha Wałęsy z 31 sierpnia 1995 został odznaczony Krzyżem Komandorskim Orderu Odrodzenia Polski.
W 2007 został odznaczony Srebrnym Medalem „Zasłużony Kulturze Gloria Artis”.
Otrzymał tytuł honorowego obywatela: Krośniewic (1997), Skierniewic (1997), Łowicza (1998), Nowego Miasta nad Pilicą (2000), Warszawy (2008), Rawy Mazowieckiej (2010) oraz gminy Lipce Reymontowskie (2006). Został także uhonorowany tytułem „Zasłużony dla Ziemi Rawskiej” (2008).
Został laureatem Ogólnopolskiej Nagrody Literackiej im. Franciszka Karpińskiego (1998), Nagrody specjalnej im. Włodzimierza Pietrzaka, Nagrody im. ks. prof. Janusza Pasierba (2004), a także Feniksa Specjalnego (2012), wyróżnienia przyznanego przez Stowarzyszenie Wydawców Katolickich.

</doc>
<doc id="478534" url="https://pl.wikipedia.org/wiki?curid=478534" title="Riksdag">
Riksdag

Riksdag (szw. "Sveriges riksdag") – jednoizbowy parlament Królestwa Szwecji. Liczy 349 posłów, wybieranych na czteroletnią kadencję (do 1994 roku, kadencja riksdagu trwała 3 lata).
Po raz pierwszy Riksdag zebrał się w 1435 w Arboga jako nieformalny zjazd szlachty szwedzkiej. Dopiero w 1527 uzyskał kształt formalny, kiedy to król Szwecji Gustaw I Waza wprowadził do parlamentu przedstawicieli czterech stanów królestwa: duchowieństwo, szlachtę, mieszczaństwo i chłopów. Parlament stanowy nosi w historiografii szwedzkiej nazwę Ståndsriksdagen. System ten utrzymał się do 1866, kiedy to zniesiono segregację stanową, a Riksdag przekształcił się w parlament dwuizbowy. W roku 1969 zniesiono izbę wyższą i odtąd Riksdag jest parlamentem jednoizbowym.
Wybory.
Wybory do Riksdagu są powszechne, równe, bezpośrednie i odbywają się w głosowaniu tajnym. System wyborczy jest mieszany. Głosowanie odbywa się na listy partyjne, ale w ramach list partyjnych istnieje możliwość dokonywania wyborów imiennych na poszczególnych kandydatów. Mandaty rozdzielane są  w pierwszej kolejności wśród kandydatów, którzy uzyskali co najmniej 5% głosów imiennych na swoich listach partyjnych, według proporcji uzyskanych głosów, w drugiej na pozostałych według miejsca na liście.
310 mandatów pochodzi z 29 okręgów wyborczych, a 39 stanowią mandaty wyrównawcze ("utjämningsmandat"). Ta druga grupa mandatów rozdzielana jest między partie, które dostały się do Riksdagu po przekroczeniu wymaganego progu 4% głosów w skali państwa. Partie, które nie uzyskały tych 4%, ale w jednym z okręgów zdobyły 12% głosów również mogą mieć swoich posłów w parlamencie, ale nie mogą uczestniczyć w rozdziale drugiej grupy mandatów.
Deputowani są wybierani w ordynacji proporcjonalnej, według zmodyfikowanej metody Sainte–Laguë. Obywatele, którzy ukończyli 18 lat uzyskują prawo wyborcze zarówno czynne, jak i bierne.
Zasady działania Parlamentu.
Charakterystyczna dla szwedzkiego parlamentu jest funkcja zastępców ("ersättare"), wyznaczanych w procesie podziału mandatów. Każdy deputowany ma co najmniej trzech zastępców. Zastępca przejmuje obowiązki posła gdy ten nie może ich sprawować przez okres dłuższy niż miesiąc. Przyczyną przerwy może być dłuższa choroba, urlop na wychowanie dziecka, pobyt zagraniczny i podobne. Poseł powołany na ministra w rządzie lub wyznaczony przez Riksdag na stanowisko talmana (przewodniczącego Riksdagu) również przekazuje swoje obowiązki zastępcy ze względu na zakaz łączenia tych funkcji z mandatem poselskim. Po ustaniu przyczyn powodujących przerwę poseł obejmuje na powrót swoje miejsce w Riksdagu. Zastępca pochodzi z tej samej partii, co zastępowany przez niego poseł.
Riksdag jest głównym organem władzy w państwie. Posiada funkcję ustawodawczą i kontrolną. Dodatkowo jego pozycję wzmacnia wyłączne prawo do zmiany konstytucji.
Szwedzka konstytucja składa się z 4 równorzędnych ustaw zasadniczych ("grundlagar"). Są to:
Badaniem zgodności praw z konstytucją zajmują się na podstawie odpowiednich przepisów ustawy o formie rządu:
Na etapie prac wstępnych projekt nowego prawa lub zmian w obowiązującym prawie przesyłany jest przez rząd lub uprawnione komisje Riksdagu do Rady Prawa. Rada Prawa sprawdza, czy projekt jest zgodny z konstytucją, czy nie koliduje z innymi przepisami prawnymi i czy nie zagraża porządkowi prawnemu i wydaje opinię publikowaną na swojej stronie internetowej. Rząd nie ma obowiązku przesłania projektów ustaw do Rady, ale musi przedstawić tego powody przed Riksdagiem. Opinie Rady nie są wiążące, nie ma obowiązku uwzględnienia zaleceń Rady w tekście uchwalonej ustawy, a negatywna opinia Rady nie stanowi przeszkody dla wejścia ustawy w życie.
Sądy powszechne i organa publiczne są uprawnione do badania zgodności przepisów prawa z konstytucją ("lagprövningsrätt") w konkretnych, rozpatrywanych przez nie sprawach. Jeśli uznają, że przepis prawa jest niezgodny z konstytucją nie może on być stosowany.
Aby dokonać zmiany konstytucji Riksdag musi ogłosić bezwzględną większością głosów dwie identyczne uchwały, przedzielone wyborami parlamentarnymi. Z tymi wyborami można przeprowadzić referendum konstytucyjne. Aby je przeprowadzić wystarczy jedynie zgłoszenie wniosku przez 1/10 ogółu posłów i przyjęcie go przez 1/3. Jeśli obywatele opowiedzą się przeciw zmianie, parlament nie może podjąć drugiej uchwały. Jeżeli obywatele będą za, procedura zmiany konstytucji jest kontynuowana przez nowo wybrany Riksdag.
Po wyborach powstaje Komitet Weryfikacji Wyborów ("Valprövningsnämnd"), gdzie może być zaskarżone nieprawidłowe ich przeprowadzenie. W jego skład wchodzi:
Na czele parlamentu stoi "talman" (przewodniczący Riksdagu). Jest on drugą w hierarchii osobą w państwie, po monarsze. Poza uprawnieniami wynikającymi z przewodniczenia Riksdagowi takimi jak: interpretacja parlamentarnych procedur, zarządzanie porządkiem obrad, ścieżkami legislacyjnymi, ustalanie kolejności zabierania głosu przez posłów, posiada on określone uprawnienia głowy państwa, z których najważniejsze są wyznaczanie premiera i powierzanie mu misji tworzenia rządu. Talman musi pozostać bezstronny, więc nie głosuje i nie przemawia w imieniu swojej partii. Talman kieruje pracą Konferencji  Przewodniczących ("Ordförandekonferensen"), która ma duży wpływ na procesy ustawodawcze, w skład której wchodzą przewodniczący komisji Riksdagu i Komisji ds UE, oraz przewodniczy Zarządowi Administracji Riksdagu ("Riksdagsstyrelsen").
Riksdag powołuje również ombudsmana sprawiedliwości ("justitieombudsman", właściwie Riksdagens ombudsman – ombudsman Riksdagu). Głównym zadaniem ombudsmana sprawiedliwości jest ochrona obywateli przed nadużyciem władzy przez organy państwowe (z wyjątkiem rządu, nad działalnością którego kontrolę sprawuje Kanclerz sprawiedliwości) i poszczególnych urzędników. Obywatele mogą zwracać się do ombudsmana imiennie lub anonimowo za skargami na potraktowanie ich przez urzędy. Do wniesienia skargi nie jest wymagane posiadanie obywatelstwa szwedzkiego lub osiągnięcie pełnoletniości przez skarżącego. Ombudsman może udzielić nagany, a w przypadku podejrzenia nadużycia (poza sprawami dotyczącymi wolności druku i wypowiedzi, które należą do kompetencji Kanclerza sprawiedliwości) poważniejszego charakteru może wnieść oskarżenie przeciwko winnym urzędnikom.
Oprócz ombudsmana Riksdag powołuje również szefa Szwedzkiego Banku Narodowego ("Riksbank"), talmana, szefa kancelarii, sekretarza Riksdagu i przewodniczących stałych i specjalnych (ad hoc) komisji oraz stałą Komisję Spraw Zagranicznych ("Utrikesnämnd"), prowadzącą obrady pod przewodnictwem głowy państwa, tj. monarchy, a składającą się z talmana, 9 deputowanych i ich 9 zastępców. Jest to organ wspólny parlamentu i rządu. Rząd jest zobowiązany do informowania Komisji Spraw Zagranicznych w istotnych sprawach dotyczących polityki zagranicznej, jak również do przeprowadzenia konsultacji przez podejmowaniem istotnych decyzji. Uczestniczące w pracach Komisji partie opozycji parlamentarnej uzyskują tym samym wgląd w prowadzoną przez rząd politykę zagraniczną i uzyskują na nią wpływ. Do roku 1993 z uczestniczenia w pracach Komisji wykluczona była Partia Lewicy ("Vänsterpartiet"), jedna z byłych szwedzkich partii komunistycznych. Komisje mają dużą autonomię. Są wybierane na podstawie układu sił partyjnych w parlamencie. Ich kompetencje to: opiniowanie projektów ustaw i uchwał przedłożonych później Riksdagowi. Komisje to miejsce dyskusji z udziałem ekspertów i ministrów, które krystalizują ostatecznie kształt i treść przyszłej ustawy. Jeśli państwo szwedzkie znajduje się w stanie wojny członkowie Komisji Spraw Zagraniczną decydują, o ile to możliwe wspólnie z premierem rządu, o zastąpieniu Riskdagu Delegacją Wojenną ("Krigsdelegation"). Delegacja Wojenna składa się z 50 posłów wybranych uprzednio przez Riskdag. Przewodniczy jej talman.
Przedterminowe rozwiązanie parlamentu może nastąpić w dwóch przypadkach. W pierwszym musi zostać czterokrotnie odrzucona przedłożona przez talmana kandydatura nowego premiera. W drugim, gdy rząd w ciągu tygodnia od uchwalenia wotum nieufności (instrument ten istnieje w Szwecji dopiero od 1969) zarządzi nowe wybory.

</doc>
<doc id="478535" url="https://pl.wikipedia.org/wiki?curid=478535" title="Pasym PKP">
Pasym PKP



</doc>
<doc id="478538" url="https://pl.wikipedia.org/wiki?curid=478538" title="Kalwa (jezioro)">
Kalwa (jezioro)

Kalwa (Kalwa Wielka, Kalba, Kalba Wielka, niem. "Grosser Calben See") – jezioro w Polsce położone w województwie warmińsko-mazurskim, w powiecie szczycieńskim, w gminie Pasym.
Opis i położenie.
Powierzchnia jeziora wynosi 562,2 ha, jego długość 6,05 km, a szerokość 1,5 km. Średnia głębokość to 7 m, maksymalna natomiast 31,7 m. Kalwa ma kształt podkowy o nierównych ramionach, między którymi położony jest półwysep Gaj. Na jego końcu, 0,1 metra powyżej poziomu Kalwy Wielkiej, znajduje się jezioro Kalwa Mała. U wejścia do zachodniej odnogi mieści się Wyspa Szpitalna. Linia brzegowa urozmaicona jest wieloma małymi zatokami i półwyspami, a na jeziorze znajduje się 8 wysp o powierzchni 6,4 ha. Brzegi Kalwy są na przemian wysokie i strome, a czasem płaskie i podmokłe. Długość linii brzegowej wynosi 36,15 km. Przy południu zachodniej odnogi zabudowania miejscowości Tylkowo i Pasym PKP, a przy południowo-wschodniej Pasym. Kalwa jest jeziorem otwartym. Wypływa z niego Struga do jeziora Kośno, gdzie współtworzy rzekę Kośna. Do Kalwy wpływa z kolei struga z jeziora Kiepunek (a wcześniej z Leleskiego) i struga z jeziora Kalwa Mała. Kalwa jest połączona z jeziorem Kalepka.
Jezioro przylega do drogi krajowej nr 53 między Szczytnem a Olsztynem i tędy najłatwiej dojechać. Do pozostałych brzegów można dojechać drogami, w większości utwardzonymi, z Pasymia i Tylkowa.
Wędkarstwo.
Kalwa to jezioro leszczowe, występuje tu głównie leszcz, lin, szczupak, płoć, okoń, a także węgorz. Częste zaciągi mocno zubożyły faunę jeziora.
Turystyka.
Okolice bardzo atrakcyjne turystycznie, stan czystości wody nadający się do kąpieli. W 1997 stwierdzano III klasę czystości. Niektóre źródła podają informacje o istotnym zanieczyszczeniu jeziora, które uległo zmniejszeniu po uruchomieniu oczyszczalni ścieków w Pasymiu. Istnieje możliwość wpłynięcia kajakiem poprzez Kiepunek na Leleskie. Przy wysokich wodach możliwe także przepłynięcie Strugą do jeziora Kośno i dalej szlakiem rzeki Kośna.

</doc>
<doc id="478546" url="https://pl.wikipedia.org/wiki?curid=478546" title="Zbiór dyskretny">
Zbiór dyskretny

Zbiór dyskretny – podzbiór formula_1 przestrzeni topologicznej formula_2 którego każdy punkt formula_3 ma takie otoczenie otwarte formula_4 że
tj. każdy punkt zbioru formula_1 jest jego punktem izolowanym. Innymi słowy, podzbiór formula_1 przestrzeni topologicznej formula_8 jest dyskretny wtedy i tylko wtedy, gdy formula_1 z przestrzenią dziedziczoną z formula_8 jest przestrzenią dyskretną.

</doc>
<doc id="478548" url="https://pl.wikipedia.org/wiki?curid=478548" title="Piżmian właściwy">
Piżmian właściwy

Piżmian właściwy ("Abelmoschus moschatus" Medik.), nazywany także ketmią piżmową – gatunek rośliny jednorocznej należący do rodziny ślazowatych ("Malvaceae"). Występuje w stanie dzikim w tropikach Azji południowo-wschodniej sięgając do północnej Australii i wysp Fidżi. Poza tym szeroko rozpowszechniony w tropikach w uprawie oraz jako gatunek inwazyjny.
Zmienność.
Wyróżnia się dwa podgatunki:
Zastosowanie.
Podgatunek "A. moschatus" subsp. "tuberosus" wykorzystywany jest tylko jako roślina ozdobna. Szersze zastosowanie na podgatunek typowy:

</doc>
<doc id="478549" url="https://pl.wikipedia.org/wiki?curid=478549" title="Kalwa Mała">
Kalwa Mała

Kalwa Mała (Kalba Mała) – jezioro w Polsce położone w województwie warmińsko-mazurskim, w powiecie szczycieńskim, w gminie Pasym.
Opis.
Jezioro o długości 530 m, szerokości 230 m i kształcie zbliżonym do prostokąta wydłużonego z północy na południe, położone na półwyspie "Ostrów" (według innych źródeł jest to półwysep "Gaj"), między ramionami jeziora Kalwa (Kalwa Wielka). Kalwa Mała położona jest 15 m powyżej poziomu Kalwy Wielkiej. Powierzchnia zbiornika wynosi 10,8 ha, maksymalna głębokość 4,7 m, a średnia 2,2 m. Brzegi Kalwy Małej są wysokie i strome, otoczone kępami lasu, łąkami i zabudowaniami. Linia brzegowa zarośnięta przez trzcinę. Jezioro ma charakter otwarty, wypływa z niego struga do jeziora Kalwa.
Dojazd do zbiornika prowadzi od drogi krajowej nr 53 między Szczytnem a Olsztynem, następnie od Pasymia drogami gruntowymi na północ.
Wędkarstwo.
Kalwa Mała to jezioro o typie linowo-szczupakowym, występuje tu głównie lin i szczupak, a poza tym okoń, płoć, leszcz, węgorz, krąp, karaś i wzdręga.

</doc>
<doc id="478564" url="https://pl.wikipedia.org/wiki?curid=478564" title="Kalwka">
Kalwka

 
Kalwka – jezioro w woj. warmińsko-mazurskim, przez jezioro przebiega granica między gminami i powiatami - północna część jeziora leży w powiecie olsztyńskim, w gminie Purda, a południowa w powiecie szczycieńskim, w gminie Pasym.
Opis.
Bardzo małe jeziorko położone przy północno-wschodnim krańcu Kalwa Wielka.
Dojazd drogami gruntowymi od drogi krajowej nr 53 między Szczytnem a Olsztynem, od miejscowości Tylkowo wzdłuż zachodnich brzegów Kalwy Wielkiej.
Dane.
Powierzchnia zwierciadła wody wynosi 4,2 ha.
Jezioro jest hydrologicznie otwarte wypływa z niego struga do jeziora Kalwa Wielka.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Kalwka". W różnych publikacjach i na mapach topograficznych jezioro to występuje pod nazwą "Kalepka".

</doc>
<doc id="478567" url="https://pl.wikipedia.org/wiki?curid=478567" title="Alojzy Liguda">
Alojzy Liguda

Alojzy Liguda SVD (ur. 23 stycznia 1898 w Winowie, zm. 8/9 grudnia 1942 w KL Dachau) – polski duchowny katolicki, błogosławiony Kościoła katolickiego.
Życiorys.
Syn Wojciecha i Rozalii; miał sześcioro rodzeństwa. Ukończywszy Niższe Seminarium Misyjne św. Krzyża w Nysie-Górnej Wsi, wstąpił do nowicjatu Zgromadzenia Słowa Bożego w Międzynarodowym Seminarium Misyjnym św. Gabriela pod Wiedniem. Po odbyciu nowicjatu złożył śluby wieczyste (wrzesień 1926), a następnie przyjął święcenia kapłańskie 26 maja 1927. W latach 1930–1936 studiował filologię polską na Uniwersytecie Poznańskim (w Poznaniu). Następnie został skierowany do Domu Prowincji Polskiej werbistów w Górnej Grupie, gdzie w czerwcu 1939 objął funkcję rektora. Pełnił też funkcję admonitora w radzie prowincjalnej.
Po wybuchu II wojny światowej dom św. Józefa 29 października 1939 został zamieniony na obóz. W lutym 1940 wszyscy internowani tam duchowni zostali wywiezieni do obozu przejściowego Neufahrwasser, a stamtąd do niemieckiego obozu koncentracyjnego Stutthof, kolejno trafił do Sachsenhausen, a 14 grudnia 1940 został zarejestrowany w ostatnim miejscu Dachau, jako numer 22 604. Według naocznego świadka, zamieszkałego w USA ks. Bernarda Goebela, zginął zamęczony w trakcie barbarzyńskich eksperymentów pseudomedycznych (badano zachowanie skóry ludzkiej w lodowatej wodzie, w czasie okrutnych eksperymentów, często zdzierano skórę z żyjących ofiar), a zwłoki spalono w krematorium w Dachau 12 grudnia 1942.
W rodzinnej miejscowości, ulicę przy której stoi dom w którym się urodził nazwano jego imieniem.
Został beatyfikowany przez Jana Pawła II 13 czerwca 1999 roku jako jeden ze 108 polskich męczenników II wojny światowej.

</doc>
<doc id="478570" url="https://pl.wikipedia.org/wiki?curid=478570" title="Piotr Zientarski">
Piotr Zientarski

Piotr Benedykt Zientarski (ur. 16 kwietnia 1952 w Szczecinku) – polski polityk i prawnik, adwokat, doktor habilitowany nauk prawnych, senator VI, VII, VIII i IX kadencji, poseł na Sejm IX kadencji.
Życiorys.
Syn Andrzeja Zientarskiego. W 1975 ukończył studia na Wydziale Prawa i Administracji Uniwersytetu im. Adama Mickiewicza w Poznaniu. W 2010 na UAM uzyskał stopień doktora nauk prawnych ze specjalnością w zakresie prawa konstytucyjnego (na podstawie napisanej pod kierunkiem Marka Chmaja pracy pt. "Organizacja wewnętrzna Senatu Rzeczypospolitej Polskiej"). W 2020 habilitował się na Uniwersytecie Warmińsko-Mazurskim na podstawie rozprawy pt. "Sytuacja prawna mniejszości narodowych w systemie konstytucyjnym Rzeczypospolitej Polskiej". Został adiunktem w Koszalińskiej Wyższej Szkole Nauk Humanistycznych, a także profesorem uczelni w Wyższej Szkole Gospodarki Euroregionalnej im. Alcide De Gasperi w Józefowie.
Odbył aplikację sędziowską i adwokacką, złożył także egzamin radcowski. Pracował w Zespole Adwokackim nr 2 w Koszalinie, w 1990 zaczął prowadzić własną kancelarię. Bronił działaczy opozycyjnych w latach 80., był pełnomocnikiem biskupa koszalińsko-kołobrzeskiego. Uczył podstaw prawa w Średnim Studium Zawodowym dla Pracujących w Koszalinie.
Działacz społeczny i kulturalny, był współtwórcą Bałtyckiego Klubu Jazzowego (prezes w latach 1976–2000), prezesem Klubu Miłośników Sztuki w Koszalinie (1980–1985), prezesem zarządu Koszalińskiego Towarzystwa Kulturalno-Oświatowego.
W 2005 z ramienia Platformy Obywatelskiej został wybrany senatorem VI kadencji w okręgu koszalińskim. W Senacie pracował w Komisji Regulaminowej, Etyki i Spraw Senatorskich (jako wiceprzewodniczący) i Komisji Spraw Emigracji i Łączności z Polakami za Granicą. W wyborach parlamentarnych w 2007 po raz drugi uzyskał mandat senatorski, otrzymując 91 083 głosy. W 2011 z powodzeniem ubiegał się o reelekcję, w nowym okręgu jednomandatowym dostał 50 178 głosów. W 2015 został ponownie wybrany na senatora, otrzymując 40 452 głosy. W listopadzie 2016 został powołany na funkcję wiceministra sprawiedliwości w gabinecie cieni utworzonym przez Platformę Obywatelską. W latach 2007–2015 był członkiem Krajowej Rady Sądownictwa.
W wyborach w 2019 uzyskał mandat posła IX kadencji z ramienia Koalicji Obywatelskiej w okręgu koszalińskim, otrzymując 18 771 głosów.
W 2001, "za zasługi w działalności społecznej na rzecz Towarzystwa Przyjaciół Dzieci w Koszalinie", odznaczony Złotym Krzyżem Zasługi.
Życie prywatne.
Żonaty, ma troje dzieci.

</doc>
<doc id="478571" url="https://pl.wikipedia.org/wiki?curid=478571" title="Krakowski Okręg Przemysłowy">
Krakowski Okręg Przemysłowy

Krakowski Okręg Przemysłowy (KOP) – produkcja przemysłowa skupia się głównie w Krakowie. Dominującym jest przemysł hutniczy i elektromaszynowy, skupiające połowę zatrudnionych. Znaczącą rolę odgrywa przemysł chemiczny, w tym farmaceutyczny i sodowy. Koncentracja przemysłu w Krakowie, a zwłaszcza lokalizacja huty są sprzeczne z historycznym charakterem miasta i jego wartościami kultury materialnej.
Lokalizacja.
Krakowski Okręg Przemysłowy obejmuje przede wszystkim:
W sumie 1300 km² i ok. 1 mln ludności.
Specjalizuje się w hutnictwie żelaza i stali, produkcji odlewów i wyrobów walcowanych oraz w karbochemii. Dzisiaj jednak metalurgia została zepchnięta na drugie miejsce przez rozwijający się dynamicznie przemysł spożywczy, zwłaszcza produkcję wyrobów tytoniowych, czekoladowych i przetworów owocowo-warzywnych. Dopiero na trzecim miejscu plasuje się przemysł elektromaszynowy (urządzenia dla górnictwa i hutnictwa, maszyny budowlane), a na czwartym przemysł chemiczny (produkcja sody, wyrobów gumowych i farmaceutycznych). Okręg Krakowski, podobnie jak Okręg Łódzki, charakteryzuje się średnio rozwiniętym przetwórstwem, w dużej mierze związanym z przerobem surowców dowożonych z zewnątrz. Jest bardzo silnie powiązany z GOP-em, ale nadal stanowi zupełnie odrębny obszar gospodarczy oraz z Jaworznicko-Chrzanowskim Okręgiem Przemysłowym, który w przeszłości nazywano także Zachodniokrakowskim Okręgiem Przemysłowym, Zachodnio-Krakowskim Kompleksem Przemysłowym lub Zagłębiem Krakowskim.
Historia.
Tradycje przemysłu krakowskiego (i innych okolicznych ośrodków) sięgają połowy XIX w., o przemyśle fabrycznym na większą skalę można mówić od przełomu XIX i XX w. Jednak wówczas jego rozwój był utrudniony przez politykę rządu wiedeńskiego traktującego Galicję jako rynek zbytu dla przemysłu austriackiego i zaplecze surowcowe.
Główne ośrodki KOP-u.
Kraków.
Dopiero w okresie powojennym rozwinął się w Krakowie przemysł. Sztandarową inwestycją tego okresu jest Huta im. Lenina, największy, a zarazem najbardziej uciążliwy dla miasta obiekt przemysłowy. Atmosferę miasta zatruwały również istniejące jeszcze w okresie przedwojennym, a potem rozwinięte, Zakłady Sodowe Solvay i Zakłady Chemiczne w Bonarce. W chwili obecnej oba te zakłady nie istnieją, w ich miejscach zbudowano centra handlowe. Do tego należy dodać działalność mniejszych zakładów, jak Cementownia w Pleszowie, Armatura, Polfa i wiele innych.
Wyróżniamy tutaj przemysł hutniczy (Huta im. T. Sendzimira), chemiczny, farmaceutyczny, maszynowy, odzieżowy, spożywczy, elektrotechniczny, poligraficzny, skórzano-obuwniczy. Ośrodek turystyczny i usługowy, międzynarodowy węzeł komunikacyjny (drogowy, kolejowy, lotniczy).
W 1999 19 firm z Krakowa miało przychody powyżej 249 milionów złotych. Wśród nich znajdowały się Philip Morris Polska S.A, Huta im. Sendzimira, Can Pack sp. z o.o. i Zakłady Farmaceutyczne Pliva Kraków.
Skawina.
Podobnie uciążliwym dla miasta obiektem jak Huta Sendzimira dla Krakowa, dla Skawiny była przez ćwierć wieku Huta Aluminium w Skawinie (a szczególnie wydział elektrolizy), który zamknięto w 1981 r. Huta obecnie funkcjonuje w oparciu o nowe technologie. Atmosferę miasta zanieczyszczają jednak nowo zbudowane dwie duże elektrociepłownie w Łęgu i Skawinie.
Na terenie tego ośrodka można wyróżnić następujące gałęzie przemysłu:

</doc>
<doc id="478575" url="https://pl.wikipedia.org/wiki?curid=478575" title="Śmierć Szczurów">
Śmierć Szczurów



</doc>
<doc id="478584" url="https://pl.wikipedia.org/wiki?curid=478584" title="Hammond (Indiana)">
Hammond (Indiana)

Hammond — miasto w Stanach Zjednoczonych, w północno-zachodniej części stanu Indiana, hrabstwie Lake County w zespole miejskim Gray-Hammond (region metropolitalny Chicago). W 2008r. miasto liczyło ok. 76 tys. mieszkańców.
W mieście rozwinął się przemysł środków transportu, chemiczny, maszynowy oraz hutniczy.

</doc>
<doc id="478589" url="https://pl.wikipedia.org/wiki?curid=478589" title="Wstyd (film 2006)">
Wstyd (film 2006)

Wstyd – polski film dramatyczny z 2006 roku w reżyserii Piotra Matwiejczyka.
Opis.
12-letnia dziewczynka zostaje brutalnie zgwałcona. Sprawcą jest jeden z trzech 40-letnich mężczyzn, z którymi dziewczynka utrzymywała wcześniej kontakty.

</doc>
<doc id="478590" url="https://pl.wikipedia.org/wiki?curid=478590" title="Ahmednagar">
Ahmednagar

Ahmednagar (hindi i marathi अहमदनगर, trl. i trb. "Ahmadnagar"; ang. "Ahmednagar") – miasto w zachodnich Indiach, we wschodniej części stanu Maharashtra, na wyżynie Dekan. Stolica dystryktu Ahmednagar, zamieszkana przez około 300 tys. mieszkańców.

</doc>
<doc id="478591" url="https://pl.wikipedia.org/wiki?curid=478591" title="Anicet Kopliński">
Anicet Kopliński

Anicet Kopliński (właśc. Adalbert (Wojciech) Kopliński, ; ur. 30 lipca 1875 w Debrznie (), zm. 16 października 1941 w Oświęcimiu (KL Auschwitz)) – polski zakonnik pochodzenia niemieckiego w Zakonie Braci Mniejszych Kapucynów, prezbiter, kaznodzieja, męczennik okresu II wojny światowej, nazywany "jałmużnikiem Warszawy" lub "Św. Franciszkiem Warszawy" oraz błogosławiony Kościoła katolickiego.
Życiorys.
Urodził się 30 lipca 1875 w wielodzietnej, zgermanizowanej rodzinie, jako drugi z dwunastoosobowego rodzeństwa. Był synem katolika, robotnika Lorenza Koplina () oraz luteranki Berty z domu Moldenhau. Na chrzcie nadano mu imiona Antoni, Adalbert (Wojciech). Ukończył w 1893 humanistyczne gimnazjum w rodzinnej miejscowości Debrznie. Na jego przyszłe losy, powołania do życia konsekrowanego zaważyło pewne wydarzenie z lat młodości, kiedy to poważnie zachorował. Jak wspominał po latach – ślubował, że jeżeli wyzdrowieje wstąpi do zakonu. Tak się też stało i wybór padł na zakon kapucynów, do którego wstąpił 23 listopada 1893, kiedy to rozpoczął nowicjat w Sigolsheim, w Alzacji, w prowincji westfalskiej, przyjmując imię zakonne Anicet. Śluby czasowe złożył 24 listopada 1894, śluby wieczyste 24 listopada 1897, a święcenia kapłańskie przyjął 15 sierpnia 1900 z rąk biskupa Emmanuela Alfonso van den Boscha OFMCap. Będąc kaznodzieją, a jednocześnie pisarzem i poetą religijnym (lata 1914–1918 wiersze, szkice historyczne i teksty publicystyczne) rozpoczął pracę – początkowo w Dieburgu, a następnie w Werne, Sterkrade i Krefeld, m.in. wśród polskich emigrantów zarobkowych. Od 1916 pełnił także obowiązki kapelana więźniów i jeńców wojennych, głównie Polaków.
Następnie został wysłany na naukę języka polskiego do klasztoru kapucynów w Warszawie, gdzie przybył 2 marca 1918, pozostając w nim już na stałe, przyjmując potem (prawdopodobnie na początku lat 30.) obywatelstwo polskie i spolszczając swoje nazwisko Koplin na Kopliński. W liście z 21 marca 1918 do westfalskiego ojca prowincjała po przybyciu do Warszawy napisał m.in.:
Ze szczególnym namaszczeniem celebrował Eucharystię. W Warszawie cieszył się sławą dobrego spowiednika. Z jego posługi korzystali m.in. nuncjusze w Polsce: Achille Ratti, przyszły papież Pius XI, kard. Lorenzo Lauri, kard. Francesco Marmaggi czy abp Filippo Cortesi oraz liczne duchowieństwo: kard. Aleksander Kakowski, bp Stanisław Gall czy bp Józef Gawlina. Przede wszystkim zajmował się jednak działalnością wśród ubogich, dla których kwestował, pomagał w nauce i znalezieniu pracy. Był nazywany „jałmużnikiem”, „św. Franciszkiem Warszawy” czy „opiekunem ubogich”. W pamięci wielu osób pozostał jego wizerunek jako świątobliwego kapucyna z piuską i wyciągniętą ręką, proszącego po łacińsku: Pro pauperibus (). Wiele czasu spędził na podwarszawskim osiedlu Annopol, gdzie przebywali bezrobotni i bezdomni (w 113 barakach żyło około 11 000 ubogich). Z inicjatywy ojców kapucynów powstała tam duża kuchnia, przygotowująca posiłki dla nich. Wykorzystywał niemal każdą chwilę, aby w różnoraki sposób pomóc najbardziej potrzebującym, stwarzając swoisty system zdobywania niezbędnych środków materialnych. Potrafił nawet oddać potrzebującemu buty, które miał na nogach. Zaskarbił sobie życzliwość właścicieli barów i kawiarń, restauratorów, hotelarzy, sklepikarzy, piekarzy i rzemieślników, którzy go wspierali. Był jedną z najpopularniejszych postaci Warszawy lat 20. i 30. XX wieku. Przyjaźnił się m.in. z o. Fidelisem Chojnackim OFMCap. (również późniejszym błogosławionym), aktorem Teatru Rozmaitości Mieczysławem Frenkielem czy aptekarzem Józefem Urpszą, późniejszym kapłanem, jezuitą oraz zasłużonym na polu charytatywnym. Pisarz Stanisław Podlewski tak wspominał działalność o. Aniceta:
Dobrze znali go tramwajarze, którzy na podniesienie jego ręki zatrzymywali pojazd w dowolnym miejscu, by mu pomóc w posłudze ubogim, jak również kierowcy i dorożkarze. Pracę społeczną kontynuował po wybuchu II wojny światowej. Z narażeniem życia ukrywał w klasztorze przy ul. Miodowej Żydów oraz ludzi zaangażowanych w ich ratowanie. Wielu braci uczestniczyło w wyrabianiu metryk dla prześladowanych i pomagało dostarczać żywność mieszkańcom warszawskiego getta.
Męczeństwo.
W nocy z 26 na 27 czerwca 1941 został aresztowany przez gestapo razem z ojcem gwardianem Innocentym Hańskim OFMCap. oraz 20 innymi kapucynami klasztoru warszawskiego. W czasie przesłuchań na Pawiaku miał powiedzieć:
Następnie został przewieziony 4 września 1941 do niemieckiego obozu koncentracyjnego w Auschwitz, gdzie otrzymał numer obozowy 20376 oraz oznaczenie „P” ("Polen"). Uznany za „nieproduktywnego więźnia”, został pobity już przy wysiadaniu z transportu i pogryziony przez esesmańskiego psa. Umieszczono go w obozowym bloku nr 19. Zmarł jak napisano w tzw. "Księdze kostnicy" 16 października 1941, prawdopodobnie zamordowany w komorze gazowej lub na skutek zastrzyku ze śmiercionośnym fenolem. Według niepotwierdzonej wersji mógł również być wrzucony do rowu i zasypany wapnem palonym. Ciało świątobliwego zakonnika spalono w obozowym krematorium.
Beatyfikacja.
Macierzysty zakon ojców kapucynów podjął starania w celu wyniesienia na ołtarze kapucyńskich męczenników okresu II wojny światowej w tym również o. Aniceta Koplińskiego. Po przeprowadzonej procedurze procesowej został on beatyfikowany podczas uroczystej mszy świętej 13 czerwca 1999 w Warszawie na placu marsz. Józefa Piłsudskiego przez papieża Jana Pawła II podczas jego pielgrzymki do Polski, będąc w gronie 108 polskich męczenników okresu II wojny światowej. Jego wspomnienie liturgiczne przypada 12 czerwca wraz z innymi błogosławionymi męczennikami.
Upamiętnienie.
Jedną z ulic w miejscowości Debrzno nazwano jego imieniem. Zostało namalowanych kilka obrazów z jego podobizną (m.in. obraz olejny z 2000, artysty Stanisława Baja). Przy klasztorze kapucynów w Warszawie istnieje „Dom bł. Aniceta Koplińskiego Jałmużnika”. Powstała również specjalna fundacja w Warszawie jego imienia prowadząca działalność wpierającą osoby bezdomne.
Fundacja im. Aniceta Koplińskiego.
Z myślą o kontynuacji działalności charytatywnej podjętej przez niego w latach 20. XX wieku i pamięci o jego świątobliwym życiu na terenie Warszawy powstał pomysł założenia fundacji jego imienia. 21 września 2010 z inicjatywy Braci Mniejszych Kapucynów oraz osób świeckich, m.in. aktora Radosława Pazury oraz innych wolontariuszy powołana została Fundacja Kapucyńska im. bł. Aniceta Koplińskiego. Fundacja podejmuje szereg działań pozwalających bezdomnym powrócić do samodzielnego życia, m.in. opiekę psychologiczną, warsztaty aktywizacji zawodowej, indywidualne wsparcie. Ponadto przy klasztorze Braci Mniejszych Kapucynów na Miodowej prowadzona jest jadłodajnia dla ubogich i bezdomnych. Każdego dnia wydawanych jest tu ok. 300 posiłków. Kuchnia funkcjonuje dzięki wolontariuszom skupionym przede wszystkim wokół Towarzystwa Charytatywnego im. św. o. Pio oraz dzięki pomocy finansowo-rzeczowej wielu instytucji i darczyńców. Ponadto fundacja jest organizatorem wielu akcji pomagających osobom bezdomnym m.in. akcji „Artyści dla bezdomnych”.

</doc>
<doc id="478596" url="https://pl.wikipedia.org/wiki?curid=478596" title="Allentown (Pensylwania)">
Allentown (Pensylwania)

Allentown - miasto w Stanach Zjednoczonych, w hrabstwie Lehigh, w stanie Pensylwania, nad rzeką Lehigh, na północ od Filadelfii. 
Jest siedzibą okręgu Lehigh. Jeśli chodzi o zaludnienie, to jest na trzecim miejscu w Pensylwanii, po Filadelfii i Pittsburgh. Według spisu w 2019 roku, miasto liczyło 121 442.
Przemysł cementowy, maszynowy, elektrotechniczny oraz hutniczy.
W czasie amerykańskiej wojny o niepodległość centrum produkcji amunicji.
Od 1865 r. w mieście działa uniwersytet.
Kościoły i związki wyznaniowe.
Spis na 2010 rok, obejmuje aglomeracje miasta:

</doc>
<doc id="478597" url="https://pl.wikipedia.org/wiki?curid=478597" title="Niedrożnorurkowe">
Niedrożnorurkowe

Niedrożnorurkowe, inna nazwa: zatyczkowce (Obturata) – wydzielana do niedawna gromada w obrębie nieuznawanego już typu rurkoczułkowców. Obejmowała gatunki, które zasiedlają obrzeża ujść podmorskich źródeł wydzielających wody gorące bogate w siarkę. Charakteryzują się domkami zamkniętymi po stronie dolnej. Ich ciało – z licznymi, krótszymi niż u drożnorurkowych, czułkami zaopatrzonymi w obturakulum i westimentum – osiąga długość do 3 m. Do niedrożnorurkowych zaliczano tylko jeden rząd:
Przykładowym przedstawicielem jest "Riftia pachyptila" osiągający do 3 m długości, przy średnicy 3 cm.

</doc>
<doc id="478599" url="https://pl.wikipedia.org/wiki?curid=478599" title="Racine (Wisconsin)">
Racine (Wisconsin)

Racine – miasto w Stanach Zjednoczonych, w południowo-wschodniej części stanu Wisconsin, port nad jeziorem Michigan. Około 82 tys. mieszkańców.
Zbudowane w roku 1834 pod nazwą Port Gilbert, którą zmieniono w 1837 roku na Racine. Po zmodernizowaniu portu i poprowadzeniu linii kolejowej w latach czterdziestych XIX wieku, gwałtowny rozwój przemysłu. Racine otrzymał prawa miejskie w 1948 roku.
Rozwinięty przemysł poligraficzny, chemiczny, maszynowy oraz elektrotechniczny. Ważnym ośrodkiem edukacji jest Uniwersytet.
Z Racine pochodzi Gabrielle Ortiz, amerykańska koszykarka.

</doc>
<doc id="478600" url="https://pl.wikipedia.org/wiki?curid=478600" title="Antoni Świadek">
Antoni Świadek

Antoni Świadek (ur. 1909 w Pobiedziskach, zm. 1945 w Dachau) – polski duchowny katolicki, błogosławiony Kościoła katolickiego.
Życiorys.
Urodził się 27 marca 1909 r. w Pobiedziskach, w Poznańskiem. Był synem Władysława, kołodzieja, i Władysławy z Mieleszyńskich. Uczęszczał do gimnazjum w Kępnie, gdzie w 1928 r. złożył egzamin dojrzałości. Działał w Sodalicji Mariańskiej oraz w harcerstwie.
Zaraz po maturze zgłosił się do seminarium duchownego w Poznaniu, gdzie 10 czerwca 1933 r. przyjął święcenia kapłańskie. Wyróżniał się bardziej pracowitością niż zdolnościami, pobożnością i silnym charakterem. Wymagający wobec siebie, był wyrozumiały dla kolegów.
Działalność w Bydgoszczy.
W lipcu 1933 r. został wikariuszem w bydgoskim kościele farnym i pozostał w nim do chwili aresztowania w 1942 r. Ustanowiono go również kapelanem harcerskim i wojskowym.
W 1937 r. został przydzielony jako substytut do kościoła filialnego pw. św. Stanisława Biskupa w Bydgoszczy na przedmieściu Siernieczek. W latach 1937–1939 prowadził działalność duszpasterską oraz doprowadził do budowy plebanii przy kościele. Rychło zdobył szacunek parafian. Ze szczególnym zamiłowaniem pracował wśród dzieci i młodzieży.
Po najeździe Niemiec na Polskę we wrześniu 1939 r. dobrowolnie zgłosił się jako kapelan do jednego z polskich oddziałów i pozostał przy nim aż do klęski. Potem przez pewien czas pracował w szpitalu dla polskich jeńców, dopóki nie powrócił do Bydgoszczy.
W okupacyjnych warunkach starał się prowadził działalność duszpasterską. Wbrew zakazom władz hitlerowskich, aby wszystkie obrzędy liturgiczne sprawować w języku niemieckim, podczas nabożeństw i pogrzebów często posługiwał się językiem polskim. Spowiadał po polsku, przygotowywał potajemnie dzieci do Pierwszej Komunii Świętej. Opiekował się ubogimi oraz spotykał z młodzieżą, którą znał z poprzedniej pracy w organizacjach, zwłaszcza w harcerstwie.
Pobyt w obozie koncentracyjnym Dachau.
Ta działalność nie uszła uwadze Niemców. Zadenuncjowany przez jedną z mieszkanek dzielnicy, której spowiedzi wysłuchał po polsku, latem 1942 r. został aresztowany przez gestapo i osadzony w bydgoskim więzieniu. W październiku 1942 r. został wywieziony do niemieckiego obozu koncentracyjnego Dachau (KL), gdzie otrzymał numer 37193. Krótko po swoim przyjeździe zachorował na tyfus brzuszny, z którego jednak wyzdrowiał.
Jako ksiądz był szczególnie brutalnie traktowany oraz zmuszany do ciężkiej pracy.
Pracował w komandach "Bekleidungslager", później na plantacjach, a w końcu w obozowym komandzie transportowym. Na początku stycznia 1945 r. zachorował na tyfus plamisty. Choroba ta stała się przyczyną jego śmierci, która nastąpiła 25 stycznia 1945 r. Jego zwłoki rzucono do tzw. "Totenkammer", a potem pochowano w zbiorowej mogile poza obozem w pobliżu wsi Deutenhofen.
Beatyfikacja.
W 1991 r. znalazł się w grupie 108 polskich męczenników za wiarę, zamordowanych podczas II wojny światowej, objętych postępowaniem beatyfikacyjnym. 13 czerwca 1999 r. został beatyfikowany w Warszawie przez papieża Jana Pawła II. Wspomnienie liturgiczne ks. Antoniego Świadka przypada 21 stycznia.
Upamiętnienie.
W kościele św. Stanisława Biskupa w Bydgoszczy znajduje się tablica pamiątkowa, ufundowana w 1948 r. przez parafian ku czci kapłana. W tym czasie podjęto również próbę nazwania sąsiedniej ulicy (Kaplicznej) imieniem ks. Antoniego Świadka, co nie została zaakceptowane przez organy władzy publicznej. W kościele św. Michała Archanioła w Pobiedziskach marmurowa tablica pamiątkowa z wizerunkiem błogosławionego.

</doc>
<doc id="478601" url="https://pl.wikipedia.org/wiki?curid=478601" title="Ferdydurke">
Ferdydurke

Ferdydurke – awangardowa powieść Witolda Gombrowicza opublikowana w 1937 (datowana 1938), przełożona na wiele języków, uznana za wybitny utwór już przed II wojną światową.
Treść.
Bohaterem powieści jest trzydziestoletni początkujący literat Józio Kowalski, który niespodziewanie zostaje odwiedzony przez swojego byłego nauczyciela, profesora Pimkę, i cofnięty do swojej starej klasy gimnazjalnej. Czas teraźniejszy znajduje się nagle w czasie przeszłym i staje się czasem realnym bohatera. W trakcie pobytu w szkole zostaje poddany procesowi tzw. „upupiania”, czyli infantylizacji młodzieży gimnazjalnej. W kolejnych „odsłonach” perypetii bohatera podlega on często wtłaczaniu w formy poznawczego i społecznego konformizmu. W domu mieszczańskim to samokształtowanie prowadzić ma ku normom tzw. nowoczesnego społeczeństwa obowiązkowej tolerancji. Ostatecznie odrzuca powierzone mu zadanie i ucieka za namową Miętusa (szkolnego kolegi) w celu odnalezienia dla niego „człowieka bez formy”.
W dalszych peregrynacjach trafia do dworu wujostwa Hurleckich, gdzie dominują tradycje i rytuały ziemiańskie.
Zasadniczym tematem utworu nie są przygody Józia i oryginalnie stworzona fabuła. Obok późniejszej powieści "Trans-Atlantyk" (1953), "Ferdydurke" to przede wszystkim dyskusja autora o formowaniu się człowieka. O tym, jak skazany jest on stale nie tylko na wpływy zewnętrzne, ale i też na 'samowidzenie się'. Kim jestem, czy jestem sobą i co to oznacza, czy można być 'sobą' – to zasadnicza treść powieści. Do tematu tego wróci po latach w swoim „Dzienniku”. Uwypukleniem tych poszukiwań są jednocześnie sceny satyry społeczno-obyczajowej, czy groteski sytuacyjnej, posługiwanie się surrealizmem i "pure nonsensem", zanim te prądy zadomowiły się w literaturze polskiej. Potrafił obnażyć przywary i nawyki polskich klas społecznych, nie oszczędzając najbardziej szanowanych 'narodowych świętości' (wiara, patriotyzm, poczucie honoru). „Ferdydurke” jest powszechnie dziś uznawana za jedno z czołowych osiągnięć polskiej literatury międzywojennej i należy do kanonu lektur szkolnych.
Tytuł.
Etymologia tytułu utworu nie została jednoznacznie określona przez autora. Jedne z najczęściej powtarzanych hipotez głoszą, że Gombrowicz zaczerpnął go z imienia i nazwiska jednego z bohaterów powieści „Babbitt” Sinclaira Lewisa – Freddy'ego Durkee.
Inna głosi, że jest to zapis wymowy wyrażenia w języku angielskim "thirtieth door key", które nawiązuje do wieku głównego bohatera – 30 lat. Tytuł całości nawiązywałby do tytułów dwóch składowych, a komentujących utwór, opowiadań o Filidorze – czyli, o lubiącym drzwi ("filo-door"), czyli to, co „zamyka”, konstytuuje jednostkę – oraz o Filibercie, czyli o lubiącym pokój (berthe), zamknięcie w samym sobie i pewnym stopniu rozwoju. Opowiadania te dzielą powieść na trzy części, w których akcja toczy się głównie w trzech „domach ludzkich” – szkoła, dom nowoczesny, dom staroświecki. Tytuł „Ferdydurke” tłumaczony jako „klucz do trzydziestych drzwi”, mówiłby o powieści jako o pewnym kluczu, sposobie umożliwiającym niezakłócony i autentyczny rozwój jednostki.
Jeszcze inna teoria (głoszona przez M. Głowińskiego) mówi, że tytuł ma być z zasady bezsensowny, a jego znaczeniem jest, paradoksalnie właśnie, brak znaczenia.
Adaptacje.
W roku 1985 Telewizja Kraków zrealizowała spektakl w ramach Teatru Telewizji, w reżyserii Macieja Wojtyszki, w którym wystąpili m.in. Jan Peszek, Jerzy Radziwiłowicz, Jan Frycz.
Powieść została zekranizowana w 1991 roku przez reżysera Jerzego Skolimowskiego. W filmie wystąpili: Iain Glen, Crispin Glover, Robert Stephens, Judith Godrèche, Zbigniew Zamachowski i Fabienne Babe.
14 lutego 2005 roku w Teatrze Wielkim miała miejsce prapremiera baletu pod tytułem „Pupa” opartego na motywach powieści z muzyką Stanisława Syrewicza i choreografią Anny Hop.
Powieść doczekała się wielu adaptacji scenicznych, głównie w teatrach krajowych; 26 premier w ostatnim 30-leciu w teatrach krajowych.

</doc>
<doc id="478602" url="https://pl.wikipedia.org/wiki?curid=478602" title="Foshan">
Foshan

Foshan (chiń.: 佛山; pinyin: "Fóshān") – miasto o statusie prefektury w południowych Chinach.
Sąsiaduje z Kantonem, w zachodniej części delty Rzeki Perłowej. Jego nazwa oznacza "Górę Buddy" (klasztor zniszczono w 1391 roku).
W okresie panowania dynastii Ming i Qing ośrodek handlu i wyrobu ceramiki. W XIX wieku rozwój przemysłu stalowego. Obecnie w Foshan produkuje się połowę klimatyzatorów i lodówek świata. W mieście znajduje się metro i stacja kolejowa. Pochodzili stąd mistrzowie walki Wong Fei Hung i Yip Man.

</doc>
<doc id="478603" url="https://pl.wikipedia.org/wiki?curid=478603" title="Kiepunek">
Kiepunek

 
Kiepunek (niem. "Kepunek See") – jezioro w woj. warmińsko-mazurskim, w powiecie szczycieńskim, w granicy miasta Pasym.
Opis.
Jezioro wydłużone z północnego zachodu na południowy wschód. Brzegi są pagórkowate, miejscami płaskie. Otaczają je pola uprawne i łąki. Jezioro leży pomiędzy Pasymiem, a jeziorem Leleskim.
Dojazd drogą krajową nr 53 między Szczytnem a Olsztynem do Pasymia, następnie na wschód.
Wędkarsko jezioro jest zaliczane do typu linowo-szczupakowego. Jezioro jest hydrologicznie otwarte; wypływa z niego struga do jeziora Kalwa; wpływa struga z jeziora Leleskiego.
Dane morfometryczne.
Powierzchnia zwierciadła wody według różnych źródeł wynosi od 13,5 ha .
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Kiepunek". 

</doc>
<doc id="478604" url="https://pl.wikipedia.org/wiki?curid=478604" title="Divinópolis">
Divinópolis

Divinópolis miasto we wschodniej Brazylii, w środkowej części stanu Minas Gerais, na zachód od Belo Horizonte. W 2020 roku miasto liczyło 240 408 mieszkańców, a gęstość zaludnienia wyniosła 339,5 os./km2.
Demografia.
Ludność historyczna:&lt;graph&gt;{
 "version": 2,
 "width": 400,
 "height": 200,
 "data": [
 "name": "table",
 "values": [
 "x": 1991,
 "y": 151462
 {
 "x": 2000,
 "y": 183962
 {
 "x": 2010,
 "y": 213016
 {
 "x": 2020,
 "y": 240408
 ]
 ],
 "scales": [
 "name": "x",
 "type": "linear",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "line",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "interpolate": {
 "value": "monotone"
 "stroke": {
 "value": "steelblue"
 "strokeWidth": {
 "value": 3
}&lt;/graph&gt;
Klimat.
Klimat jest wilgotny. Średnia temperatura wynosi 22°C. Najcieplejszym miesiącem jest październik (24°C), a najzimniejszym miesiącem jest czerwiec (18°C). Średnie opady wynoszą 1414 milimetrów rocznie. Najbardziej wilgotnym miesiącem jest styczeń (341 milimetrów opadów), a najbardziej suchym miesiącem jest sierpień (4 milimetry opadów).
Przemysł.
W mieście rozwinął się przemysł bawełniany, hutniczy oraz cementowy.

</doc>
<doc id="478607" url="https://pl.wikipedia.org/wiki?curid=478607" title="Pawlik">
Pawlik

Osoby 
Osoby (imię)
Obiekty geograficzne

</doc>
<doc id="478608" url="https://pl.wikipedia.org/wiki?curid=478608" title="Antoni Zawistowski">
Antoni Zawistowski

Antoni Zawistowski (ur. 10 listopada 1882 w Święcku-Strumianach, zm. 4 czerwca 1942 w Dachau) – polski duchowny rzymskokatolicki, męczennik chrześcijański, spowiednik, kaznodzieja i błogosławiony Kościoła katolickiego.
Życiorys.
Prorektor (1918–1929) i wykładowca teologii Metropolitalnego Seminarium Duchownego w Lublinie.
Został aresztowany przez władze okupacyjne w listopadzie 1939, był więziony w niemieckim obozie koncentracyjnym Sachsenhausen a następnie Dachau. Gdzie zmarł z wycieńczenia.
Współwięźniowie zapamiętali jego słowa: "„Jesteśmy tu za wiarę, Kościół i Ojczyznę; za tę sprawę świadomie oddajemy życie”".
Beatyfikował go papież Jan Paweł II w 1999 w gronie 108 polskich męczenników II wojny światowej.
Jego wspomnienie liturgiczne obchodzone jest w dzienną pamiątkę śmierci i w grupie błogosławionych 12 czerwca.

</doc>
<doc id="478609" url="https://pl.wikipedia.org/wiki?curid=478609" title="Coolio">
Coolio

Coolio, właściwie Artis Leon Ivey Jr. (ur. 1 sierpnia 1963 w Los Angeles, zm. 28 września 2022 tamże) – amerykański raper, kompozytor i aktor.
Kariera.
Ukończył Compton Community College. Jego kariera zaczęła się w stacji radiowej KDAY, nagrał tam swój singel „You're Gonna Miss Me”, zainteresował się nim wtedy WC, który założył zespół WC and the Maad Circle. Coolio wziął udział przy nagrywaniu albumu "Ain't a Damn Thang Changed". Dołączył do grupy 40Thievez. W 1994 ukazała się debiutancka płyta Coolio "It Takes a Thief". Pochodzący z niej utwór „Fantastic Voyage” był nominowany do dwóch nagród: MTV Video Music '94 za najlepszy rapowy teledysk i Grammy Award '95 za najlepszy utwór solowy.
W następnym roku, we współpracy z L.V nagrał utwór „Gangsta’s Paradise”, dzięki któremu uzyskał popularność. Piosenka ta została umieszczona na ścieżce dźwiękowej do filmu "Młodzi gniewni" (1995), a także na nowej płycie Coolio o tym samym tytule. Utwór ten jest coverem piosenki Stevie Wondera „Pastime Paradise” pochodzącej z albumu „Songs in the Key of Life”.
W 1996 Coolio zagrał w komedii "Phat Beach" z muzyką Josepha Williamsa.
5 sierpnia 1996 podczas europejskiej trasy koncertowej wystąpił z jedynym koncertem w Polsce na lodowisku Torsan w Sanoku. W 1997 nagrał płytę zatytułowaną "My Soul", z promującym ją singlem „C U When U Get There”, który początkowo został wydany na soundtracku do filmu "Nic do stracenia". W 1999 wystąpił gościnnie w serialu "V.I.P".
Po dziesięciu latach Coolio przypomniał o sobie płytą zatytułowaną "The Return of the Gangsta". Płytę promował singel „Gangsta Walk”, nagrany wspólnie ze Snoop Doggiem.
W drugiej połowie 2014 wziął udział w koreańskim show pt.: "American Hustle Life", gdzie wcielił się w nauczyciela młodych, koreańskich raperów z popularnej k-popowej grupy BTS i pomagał im poprawić swoją technikę, jak i pogłębiał ich wiedzę na temat hip-hopu.
Życie prywatne.
18 maja 1996 ożenił się z Josefą Salinas, z którą miał troje dzieci: córkę Zhaneand i dwóch synów – Milana i Dariusa. Do 1996 został siedmiokrotnie ojcem.
28 września 2022 roku podczas pobytu u przyjaciela, nieprzytomny Coolio został znaleziony w łazience. Pomimo zawiadomienia służb ratunkowych, nie udało się go uratować. Raper zmarł w wieku 59 lat. Policja natychmiastowo wszczęła dochodzenie wstępnie wykluczając udział osób trzecich, a menadżer rapera stwierdził, iż ten doznał ataku serca.
Coolio został skremowany w prywatnej ceremonii bez uroczystości pogrzebowej. Część jego prochów została przerobiona w biżuterię, którą przekazano rodzinie zmarłego, a reszta trafiła do urny.

</doc>
<doc id="478610" url="https://pl.wikipedia.org/wiki?curid=478610" title="Naga">
Naga



</doc>
<doc id="478614" url="https://pl.wikipedia.org/wiki?curid=478614" title="Krzywek (jezioro koło Gromu)">
Krzywek (jezioro koło Gromu)

Krzywek – jezioro w Polsce położone w województwie warmińsko-mazurskim, w powiecie szczycieńskim, w gminie Pasym.
Jezioro o powierzchni 11,7 ha i głębokości maksymalnej 2,7 m. Krzywek jest jeziorem typu linowo-szczupakowego i hydrologicznie zamkniętym.

</doc>
<doc id="478616" url="https://pl.wikipedia.org/wiki?curid=478616" title="Dłużek (jezioro w gminie Pruda)">
Dłużek (jezioro w gminie Pruda)

 
Dłużek – jezioro w woj. warmińsko-mazurskim, na granicy gminy Purda w pow. olsztyńskim i gminy Pasym w pow. szczycieńskim.
Powierzchnia zwierciadła wody według różnych źródeł wynosi od 27,5 ha do 29,0 ha. 
Zwierciadło wody położone jest na wysokości 143,2 m n.p.m. lub 143,3 m n.p.m. Średnia głębokość jeziora wynosi 5,7 m, natomiast głębokość maksymalna 12,6 m.
Leśne jezioro ma mocno wydłużony kształt jest porośnięte dziewiczym lasem (z wyjątkiem strony północno-zachodniej, gdzie są podmokłe łąki). Woda jest bardzo czysta nawet latem. Roślinność wodna rozwinięta w niewielkim stopniu. Dno w większości twarde i niezamulone. Jezioro jest hydrologicznie zamknięte. Rybacko zaliczane jest do typu sandaczowego.
Nad jeziorem rozgrywa się część akcji powieści "Pietrek z Puszczy Piskiej" autorstwa Igora Sikiryckiego.

</doc>
<doc id="478618" url="https://pl.wikipedia.org/wiki?curid=478618" title="Pieczysko (jezioro w powiecie szczycieńskim)">
Pieczysko (jezioro w powiecie szczycieńskim)

Pieczysko (także "Pierzyska") – jezioro w Polsce położone w województwie warmińsko-mazurskim, w powiecie szczycieńskim, w gminie Pasym.
Jezioro jest hydrologicznie zamknięte.

</doc>
<doc id="478621" url="https://pl.wikipedia.org/wiki?curid=478621" title="Oktet elektronowy">
Oktet elektronowy



</doc>
<doc id="478622" url="https://pl.wikipedia.org/wiki?curid=478622" title="Nikołaj Bułganin">
Nikołaj Bułganin

Nikołaj Aleksandrowicz Bułganin (ur. w Niżnym Nowgorodzie, zm. 24 lutego 1975 w Moskwie) – radziecki wojskowy, działacz partyjny i polityk, uczestnik rewolucji październikowej, marszałek Związku Radzieckiego (26 listopada 1958 zdegradowany do stopnia generała pułkownika), minister sił zbrojnych ZSRR (1947–1949), minister obrony ZSRR (1953–1955), prezes Banku Państwowego ZSRR (1938–1940), członek Komitetu Centralnego KPZR i Biura Politycznego KC KPZR, premier RFSRR (1937–1938), wicepremier (1938–1940) i premier ZSRR (1955–1958).
Życiorys.
Dzieciństwo i młodość.
Urodził się 11 czerwca (30 maja według kalendarza juliańskiego) 1895 w Niżnym Nowogrodzie w rodzinie urzędniczej. W 1917 wstąpił do Socjaldemokratycznej Partii Robotniczej Rosji. W następnym roku został powołany do Nadzwyczajnej Komisji do Walki z Sabotażem i Kontrrewolucją, gdzie służył do 1922.
Dwudziestolecie międzywojenne.
Po zakończeniu wojny domowej w Rosji i ustabilizowaniu władzy bolszewików pełnił nomenklaturowe funkcje kierownicze w zarządzie sieci elektrycznych. W latach 1927–1931 pełnił funkcję dyrektora odpowiedzialnego za zaopatrzenie Moskwy w prąd elektryczny. W latach 1931–1937 był przewodniczącym egzekutywy Moskiewskiego Komitetu WKP(b). Od 1937 pełnił funkcję premiera Rosyjskiej Federacyjnej Socjalistycznej Republiki Radzieckiej. Od 1938 członek Komitetu Centralnego WKP(b), a od sierpnia 1938 wicepremier Związku Radzieckiego. W tym okresie był również prezesem Banku Państwowego ZSRR.
II wojna światowa.
W czasie II wojny światowej Bułganin odgrywał istotną rolę w rządzie radzieckim, a także w Armii Czerwonej. Nadano mu stopień wojskowy generała pułkownika (generała trzygwiazdkowego), mimo iż nigdy nie był dowódcą frontowym. Zasiadał w Państwowym Komitecie Obrony. Pełnił też funkcję zastępcy Ludowego Komisarza Obrony. Był de facto głównym agentem Józefa Stalina w Sztabie Generalnym Armii Czerwonej. W 1944 był pełnomocnikiem rządu radzieckiego przy PKWN.
Schyłkowy okres stalinizmu.
Nikołaj Bułganin uchodził za zaufanego człowieka Józefa Stalina. W 1946 został mianowany Marszałkiem Związku Radzieckiego. Został też wówczas zastępcą członka Biura Politycznego KC WKP(b). W 1947 zastąpił Józefa Stalina na stanowisku ministra obrony ZSRR. W następnym roku został członkiem Biura Politycznego KC KPZR. Obok Nikity Chruszczowa i Gieorgija Malenkowa mógł wziąć udział w kierowanym przez Ławrientija Berię spisku na życie dyktatora, zakończonym jego śmiercią na przełomie lutego i marca 1953. Miał wówczas zapewnić spiskowcom co najmniej życzliwą neutralność armii.
Okres poststalinowski.
Po śmierci Józefa Stalina w 1953 roku Bułganin pełnił funkcję ministra obrony w rządzie Gieorgija Malenkowa. Potem jednak poparł Nikitę Chruszczowa w lutym 1955 w jego walce o władzę z „malenkowcami”. Bułganin zastąpił usuniętego z władz państwowych Malenkowa na stanowisku premiera w lutym 1955, gdy Chruszczow odniósł zwycięstwo. Początkowo popierał Chruszczowa w jego polityce umiarkowanej destalinizacji. W połowie lat pięćdziesiątych odbył z Chruszczowem podróże dyplomatyczne do Wielkiej Brytanii, Indii i Jugosławii. Później jednak Bułganin sprzymierzył się z przeciwną destalinizacji, kierowaną przez Wiaczesława Mołotowa tzw. „starą gwardią bolszewicką” starającą się o usunięcie Chruszczowa. W czerwcu 1957, w okresie największego nasilenia walki o władzę w Związku Radzieckim zajmował stanowisko chwiejne. W marcu 1958 na sesji Rady Najwyższej ZSRR Chruszczowowi udało się ugruntować swoje stanowisko w radzieckim aparacie partyjno-państwowym. W rezultacie Bułganina zwolniono z funkcji premiera. Został wówczas mianowany prezesem Banku Państwowego ZSRR, tj. na to samo stanowisko, które pełnił przed dwudziestu laty. Jednakże we wrześniu tego roku Bułganin został usunięty z Komitetu Centralnego KPZR i pozbawiony stopnia marszałka Związku Radzieckiego, a następnie zesłany do Stawropola, gdzie przydzielono mu mało znaczącą funkcję przewodniczącego Regionalnego Komitetu Ekonomicznego. Niedługo ją jednak pełnił, gdyż w lutym 1960 wysłano go na „zasłużoną emeryturę”. Zmarł 24 lutego 1975 w Moskwie i został pochowany na Cmentarzu Nowodziewiczym.
Odznaczenia.
Ponadto odznaczony 9 medalami ZSRR oraz 5 orderami zagranicznymi.

</doc>
<doc id="478633" url="https://pl.wikipedia.org/wiki?curid=478633" title="Futuroscope (stacja kolejowa)">
Futuroscope (stacja kolejowa)

Futuroscope - stacja kolejowa przeznaczona dla pociągów TGV, zbudowana na linii Tours – Bordeaux, ok. 10 km na północ od Poitiers. Posiada bezpośrednie połączenie z parkiem rozrywki Futuroscope.
Mimo że stacja nie jest położony na LGV, korzystają z niego wyłącznie pociągi TGV. Układ stacji jest podobny do innych stacji TGV, z czterema torami, z czego dwa środkowe pozwalają pociągom na przejazd z pełną prędkością, a pozostałe 2 są położone przy dwóch peronach, umieszczonych na zewnątrz torów przelotowych.

</doc>
<doc id="478637" url="https://pl.wikipedia.org/wiki?curid=478637" title="Hipoksja">
Hipoksja

Hipoksja (z gr. ὑπό "pod" i οξογόνο "kwasoród, tlen"; niedotlenienie) – niedobór tlenu w tkankach w stosunku do zapotrzebowania, wiodący do niedotlenienia organizmu. Dotyczy wszystkich stanów wywołanych niedostateczną zawartością tlenu we krwi tętniczej upośledzającą typowe procesy metaboliczne w obrębie tkanek (hipoksja hipoksemiczna). Wystąpienie hipoksji jest także możliwe w sytuacji, gdy zawartość tlenu w krwi tętniczej jest wystarczająca do zaspokojenia standardowego zapotrzebowania, ale niedobór jest wywoływany niewydolnością układu krążenia, który nie jest w stanie zapewnić prawidłowego przepływu krwi (hipoksja ischemiczna). Sytuacja taka może mieć miejsce przy wystąpieniu wstrząsu kardiogennego, ciężkich form zawału mięśnia sercowego, ale także zatrucia organizmu przez cyjanki, które zaburza funkcjonowanie układu przekazujący tlen w mitochondriach komórek (hipoksja histotoksyczna), czy też upośledzenia funkcji odbierania przez tkanki tlenu transportowanego przez krew (methemoglobina). Odpowiedzią komórki na hipoksję (niedotlenienie) jest ekspresja białek związanych z hipoksją, w tym czynnika transkrypcyjnego HIF-1 (ang. Hypoxia Induced Factor 1).

</doc>
<doc id="478638" url="https://pl.wikipedia.org/wiki?curid=478638" title="Szymon Babuchowski">
Szymon Babuchowski

Szymon Babuchowski (ur. 15 maja 1977) – katowicki poeta, dziennikarz, autor tekstów piosenek, wokalista w zespole Dobre Ludzie. Współtworzył projekty muzyczne Babuchowski &amp; Filipowicz oraz Dobre Duchy. Związany z katolickim tygodnikiem „Gość Niedzielny”, w latach 2008–2016 prowadził też dział poezji w magazynie apokaliptycznym „44 / Czterdzieści i Cztery”. Przedstawiciel współczesnego nurtu klasycznego w poezji polskiej. Jego utwory zaliczyć można do poezji metafizycznej.
Życiorys.
Opublikowany w 2002 r. tomik "Sprawy życia, sprawy śmierci" został wydany w nagrodę za wyróżnienie w Konkursie Poetyckim im. x. Baki. Autor otrzymał też nagrodę Fundacji im. ks. Janusza St. Pasierba. Tomiki "Czas stukających kołatek" i "Rozkład jazdy "zostały wydane wraz z dwumiesięcznikiem literackim Topos. Dwukrotnie nominowany do Nagrody Poetyckiej Orfeusz: w 2015 roku za tom "Zanim przyjdziesz" a w 2019 za tom "Jak daleko", który został też nagrodzony Orfeuszem Czytelników.
Jest doktorem nauk humanistycznych, na podstawie pracy "Wybrane problemy poezji Wojciecha Wencla", napisanej pod kierunkiem Anny Opackiej.
Jego wiersze i teksty śpiewają m.in. Natalia Niemen i Stanisław Soyka.
Życie prywatne.
Ma żonę Martę (ślub w 2009 r.) oraz córki: Natalię i Maję.

</doc>
<doc id="478648" url="https://pl.wikipedia.org/wiki?curid=478648" title="Grzyby chronione w Polsce">
Grzyby chronione w Polsce

Lista stanowi zestawienie gatunków grzybów objętych ścisłą i częściową ochroną gatunkową w Polsce. Zestawienie obejmuje gatunki chronione na podstawie rozporządzenia Ministra Środowiska z dnia 9 października 2014 r. w sprawie ochrony gatunkowej grzybów. Nazwy naukowe i systematyka były podawane w oparciu o „"Krytyczną listę wielkoowocnikowych grzybów podstawkowych Polski”" Władysława Wojewody z 2003 roku, która posługiwała się nieaktualnymi nawet jak na czas wprowadzenia rozporządzenia nazwami naukowymi. Przykładem jest borowik królewski (dawniej "Boletus regius", obecnie "Butyriboletus regius"), do którego odnosił się termin "borowik żółtobrązowy podgatunek królewski ("Boletus appendiculatus" ssp. "regius"). Od podzielenia rodzaju borowik ("Boletus") na inne, żaden z 3 ściśle chronionych borowików nie ma odpowiedniej nazwy w rozporządzeniu.
Nazwy łacińskie i polskie na podstawie rozporządzenia.
Gatunki dziko występujących grzybów objęte ochroną ścisłą.
"Diplocystaceae"
"Physalacriaceae"
"Sarcosomataceae"
boczniakowate ("Pleurotaceae")
borowikowate ("Boletaceae")
czarkowate ("Sarcoscyphaceae")
gąskowate ("Tricholomataceae")
gwiazdoszowate ("Geastraceae")
kolcownicowate ("Bankeraceae")
kustrzebkowate "Pezizaceae")
maślakowate ("Suillaceae)"
pieczarkowate ("Agaricaceae")
pniarkowate ("Fomitopsidaceae")
powłocznikowate ("Corticiaceae")
smardzowate "(Morchellaceae)"
soplówkowate "(Hericiaceae)"
tęgoskórowate "(Sclerodermataceae)"
truflowate "(Tuberaceae)"
żagwiowate "(Polyporaceae)"
Gatunki dziko występujących grzybów objęte ochroną częściową.
borowikowate ("Boletaceae")
"Bulgariaceae"
dzwonkówkowate ("Entolomataceae")
gąskowate ("Tricholomataceae")
gołąbkowate ("Russulaceae")
gwiazdoszowate ("Geastraceae")
jodłownicowate ("Bondarzewiaceae")
krążkownicowate
kruchaweczkowate ("Psathyrellaceae")
lakownicowate ("Ganodermaceae")
łęgotowate ("Geoglossaceae")
maślakowate ("Suillaceae")
ozorkowate ("Fistulinaceae")
pieczarkowate ("Agaricaceae")
pierścieniakowate ("Strophariaceae")
pniarkowate ("Fomitopsidaceae")
siatkoblaszkowate ("Gomphaceae")
siedzuniowate ("Sparassidaceae")
skórnikowate ("Stereaceae")
smardzowate ("Morchellaceae")
soplówkowate ("Hericiaceae")
szczeciniakowate ("Hymenochaetaceae")
uszakowce ("Auriculariales" )
wodnichowate ("Hygrophoraceae")
zasłonakowate ("Cortinariaceae")
żagwiowate ("Polyporaceae")

</doc>
<doc id="478649" url="https://pl.wikipedia.org/wiki?curid=478649" title="Stowarzyszenie Kapłańskie Świętego Krzyża">
Stowarzyszenie Kapłańskie Świętego Krzyża



</doc>
<doc id="478650" url="https://pl.wikipedia.org/wiki?curid=478650" title="Twierdzenie Bertranda-Czebyszewa">
Twierdzenie Bertranda-Czebyszewa



</doc>
<doc id="478665" url="https://pl.wikipedia.org/wiki?curid=478665" title="Salamandra">
Salamandra

Salamandra – rodzaj płaza ogoniastego z podrodziny Salamandrinae w rodzinie salamandrowatych (Salamandridae). 
Zasięg występowania.
Rodzaj obejmuje gatunki występujące w środkowej i północnej Europie, północno-zachodniej Afryce i zachodniej Azji.
Systematyka.
Podział systematyczny.
Do rodzaju należą następujące gatunki:

</doc>
<doc id="478668" url="https://pl.wikipedia.org/wiki?curid=478668" title="Psałterz floriański">
Psałterz floriański

Psałterz floriański () – trójlingwiczny, łacińsko-polsko-niemiecki, psałterz pochodzący z końca XIV wieku. Jego nazwa pochodzi od miejscowości w Austrii – Sankt Florian, gdzie w 1931 roku w imieniu polskiego rządu zakupił go Ludwik Bernacki, dyrektor lwowskiego Ossolineum. Bywa także zwany "Psałterzem Jadwigi".
W obliczu II wojny światowej wywieziony do Kanady, powrócił do Warszawy po 28 latach. Rękopis jest przechowywany w Bibliotece Narodowej w Warszawie [sygnatura BN Rps 8002 III (1)].
Okoliczności powstania.
Okoliczności i czas powstania manuskryptu nie są dokładnie znane. Współcześnie przyjmuje się, że manuskrypt powstał w Małopolsce, najpewniej w Krakowie. Umieszczony na karcie 53v herb Andegawenów sugeruje, że psałterz został wykonany na zlecenie tej dynastii.
Zdaniem Ewy Śnieżyńskiej-Solot (1992) i Wiesława Wydry (1995) prace nad psałterzem, przygotowywanym na potrzeby dworu królowej Jadwigi mogły rozpocząć się w 1398, zaś przerwane zostały w 1399 z powodu śmierci władczyni. Według Śnieżyńskiej-Solot iluminatorem i kopistą pierwszej części psałterza mógł być Bartłomiej z Jasła. Badaczka hipotezę tę opiera na fakcie, że wiadomo, iż Bartłomiej przepisywał na zlecenie Jadwigi inne księgi biblijne. Przerwane prace nad psałterzem zostały wznowione w pierwszej ćwierci XV w. na zlecenie innej, nieznanej osoby.
Inna hipoteza zakładała, że inicjatorem powstania psałterza był biskup krakowski Piotr Wysz. Kodeks miał być darem dla Jadwigi, spodziewającej się dziecka. Wedle tej hipotezy część psalmów przepisano w klasztorze kanoników regularnych św. Augustyna w Kłodzku. Prace wznowiono po 1405, gdy Władysław Jagiełło sprowadził zakonników do nowo ufundowanego klasztoru przy kościele Bożego Ciała w Krakowie. Nowy właściciel, dla którego dokończono spisywanie psałterza, nie jest znany. Hipotezę o pochodzeniu psałterza z Kłodzka propagował Ludwik Bernacki (1927). W 1949 Witold Taszycki podważył tę hipotezę, wykazując, że język starszej części psałterza wykazuje cechy charakterystyczne dla środkowej Małopolski, mógł więc powstać w skryptorium w Krakowie.
Na przełomie XIX i XX w. Władysław Nehring i Aleksander Brückner postawili tezę, że już pod koniec XIII w. mogło istnieć tłumaczenie psalmów na język polski, nazwane umownie "Psałterzem św. Kingi". Zdaniem badaczy późniejsze tłumaczenia psalmów na polski, w tym "Psałterz floriański", mogły opierać się na tym wczesnym tłumaczeniu. Jednak, jak dotąd, istnienie hipotetycznego "Psałterze św. Kingi" nie zostało potwierdzone.
Historia rękopisu.
Prawdopodobnie w XVI w. psałterz w niewyjaśnionych okolicznościach trafił za granicę. Być może został skradziony podczas pożaru Krakowa w 1556 albo wywieziony w tym samym roku do Włoch przez królową Bonę, gdy opuszczała Kraków. Dawniej przypuszczano także, że być może psałterz wywiozła Katarzyna Habsburżanka, która opuściła Polskę w 1565 i do śmierci pozostała w Linzu. Na karcie Ir manuskryptu znajduje się zapis, że w 1557 bliżej nieznany Bartłomiej Siess (lub Süss) nabył rękopis od włoskiego kupca za 7 soldów. Najpóźniej w 1637 trafił do biblioteki kanoników regularnych w opactwie St. Florian koło Linzu w Austrii i w tymże roku został po raz pierwszy odnotowany w katalogu biblioteki klasztornej. Od nazwy tego klasztoru utarło się dla manuskryptu określenie "Psałterz floriański", nadane przez Władysława Nehringa w 1871.
Na karcie Iv manuskryptu istnieje inna niewyraźna notka własnościowa z XV wieku. Jedno z możliwych odczytań wytartego tekstu to "Jois de 7em tilijs". Zdaniem Miłosza Sosnowskiego (2020) można ten zapis zinterpretować jako "Iohannis de Septem Tiliis". Według badacza mógłby to być znany skądinąd Jan z Lipan w dzisiejszej Słowacji (po łacinie miejscowość określano jako "Septemtiliae"), zmarły około 1438–1440, co świadczyłoby, że manuskrypt opuścił Polskę już w XV wieku. Brak jednak innych dowodów przemawiających za tą hipotezą.
W 1827 manuskrypt odkrył w zbiorach klasztoru St. Florian tamtejszy bibliotekarz, ks. Josef Chmel, identyfikując go jako cenny zabytek piśmiennictwa polskiego. W tym samym roku pierwszą publiczną informację o odkryciu ogłosił kierownik Biblioteki Jagiellońskiej Jerzy Samuel Bandtkie.
W 1930 rząd polski otrzymał od austriackich zakonników ofertę sprzedaży psałterza. Ostatecznie po negocjacjach psałterz został zakupiony w 1931 za kwotę 70 tys. dolarów amerykańskich i przekazany do Biblioteki Narodowej. Transakcji i przewiezienia manuskryptu dokonał dyrektor Biblioteki Stefan Demby.
W roku 1939, w obliczu nadciągającej wojny został wywieziony do Francji, a niedługo potem do Ottawy w Kanadzie, skąd został ponownie sprowadzony do Polski w roku 1959. Od początku lat 60. XX wieku przechowywany w zbiorach specjalnych Biblioteki Narodowej w Pałacu Krasińskich (Pałacu Rzeczypospolitej), skąd trafił do nowego skarbca Biblioteki Narodowej przy al. Niepodległości.
Wydania.
Pierwsze wydanie psałterza na podstawie oryginału miało miejsce w 1834 w Wiedniu staraniem polskiego wydawcy Stanisława Jana Borkowskiego. Zostało ono nazwane "Psałterzem królowej Małgorzaty", ponieważ Borkowski uznał, że Ludwik Węgierski zlecił przygotowanie tego psałterza dla swojej małżonki Małgorzaty. Wydanie to zawierało tylko tekst psalmów po polsku.
W 1883 Władysław Nehring wydał polski tekst w publikacji zatytułowanej "Psalterii Florianensis partem polonicam ad fidem codicis".
Wydanie całości, zatytułowane "Psałterz floriański. Łacińsko-polsko-niemiecki rękopis Bibljoteki Narodowej w Warszawie", ukazało się w 1939 we Lwowie pod redakcją Ludwika Bernackiego, nakładem Zakładu Narodowego im, Ossolińskim i przy wsparciu Sejmu śląskiego. Publikacja zawierała tekst psałterza w trzech językach opracowany przez Ryszarda Ganszyńca, Witolda Taszyckiego i Stefana Kubicę. Oprócz tego edycja zawierała cztery rozprawy dotyczące szczegółowych zagadnień związanych z psałterzem, autorstwa Aleksandra Birkenmajera, Władysława Podlachy oraz Heleny Polaczkówny. W 2002 ukazał się reprint tego wydania. W 2006 Wacław Twardzik na nowo opracował tekst "Psałterza" w ramach projektu badawczego "Biblioteka zabytków piśmiennictwa średniowiecznego".
18 maja 2009 roku podczas wizyty w Watykanie prezydent Lech Kaczyński podarował faksymile „Psałterza floriańskiego” papieżowi Benedyktowi XVI.
Psałterz floriański jest w całości dostępny online w zbiorach wirtualnych, w projekcie Polona Biblioteki Narodowej.
Opis.
Manuskrypt, spisany na pergaminie "in folio", ma wymiary 32×22,5 cm. Według danych Biblioteki Narodowej zawiera 298 kart + III karty dodatkowe. Według innych podziałów składa się z 296 kart i V kart dodatkowych z XVI wieku lub 297 kart i IV kart dodatkowych. Okazała oprawa z tłoczonej skóry na desce została wykonana prawdopodobnie około 1564, być może przez introligatora Heinricha Yegema w Tyrolu lub Austrii. Kodeks składa się z 35 składek. Duże rozmiary psałterza sugerują, że nie był to raczej modlitewnik prywatny, tylko przeznaczony na potrzeby dworu.
Tekst zapisany jest staranną minuskułą gotycką w dwóch kolumnach. Spisany został przez trzech anonimowych kopistów w różnym czasie. Przyjmuje się, że część pierwszą (psalmy 1–101,18) zapisał kopista A (być może Bartłomiej z Jasła), część drugą (psalmy 101,19–106,2) kopista B, zaś część trzecią (od psalmu 106,3 do końca) kopista C, już na początku XV wieku.
Jest to dzieło trójjęzyczne (łacina, polski, niemiecki). Każdy wers zapisany jest w trzech językach – najpierw po łacinie, następnie po polsku i niemiecku (dialekt południowo-wschodni). Wersety poszczególnych wersji językowych oznaczone są kolorowymi inicjałami: zwykle łacińskie – złotymi, polskie – niebieskimi, niemieckie – czerwonymi. Tekst łaciński został zaczerpnięty z "Wulgaty". Tekst niemiecki zbliżony jest do Psałterza trzebnickiego i Psałterza Piotra z Paczkowa.Tekst polski wykazuje zależność od pochodzących z XIV wieku odpisów prapsałterzy czeskich: Psałterza wittenberskiego i Psałterza klementyńskiego.
Tekst składa się z trzech części:
Na początku psałterza umieszczony jest prolog, pochodzący z dzieła Ludwika Saksończyka z około 1360.
Zabytek należy do tzw. psałterzy ferialnych – jego układ jest ośmiodzielny, tzn. przeznaczony do odmawiania w kolejne dni tygodnia, zaczynając i kończąc na niedzieli. Zgodnie z tym układem duże inicjały zdobią pierwsze z psalmów świątecznych i ferialnych.
Tekst biblijny nie posiada podziału na rozdziały i wersety. Oprócz psałterza manuskrypt zawiera również kilka hymnów i kantyków Starego Testamentu (Wyj 15,1-19; 1 Sam 2,1-10; Iz 12,1-6; Iz 38,10-20; Hab 3,1-6).
Język.
Psałterz jest zabytkiem pisowni złożonej I stopnia (najlepsza w części pierwszej, w częściach kolejnych występuje niekonsekwencja w pisowni).
Autor pierwszej części regularnie stosował dwuznaki. Grafem "∫z" oznacza głoski dziąsłowe "š" i "ž" ("Ocropi∫z", "przemo∫ze∫z", "bo∫ze"), "rz" jest zawsze znakiem dla "ř" ("grzech", "otworz"), grafem "dz" – dla "ӡ", "ӡ́", ("∫ødzø", "bødze"). Nie wszędzie jednak występuje konsekwencja w odróżnianiu fonemów – "cz" może oznaczać "c" lub "č", zaś spółgłoska "j" jest oznaczana trzema literami: "i" ("ie∫m"), "y" ("neoteymuy") lub "g" ("mogich"). Spółgłoski "i", "y" są zwykle oznaczane literą "i" ("lichoti").  Miękkość spółgłosek nie jest oznaczana.
W częściach II i III występują liczne wpływy czeskie, co wskazuje, iż wzorcem było poza tekstem łacińskim również tłumaczenie na język czeski.
Pierwsza część psałterza stanowi jedno z najważniejszych źródeł do poznania systemu fonologicznego i gramatycznego średniowiecznej polszczyzny. W tekście występuje wiele archaizmów:
Zdaniem Taszyckiego język całego polskiego tekstu psałterza zawiera cechy ówczesnego dialektu małopolskiego, przy czym pierwsza, najstarsza część nosi cechy środkowo-małopolskie, zaś późniejsze, dalsze części – cechy północno-małopolskie. Zdaniem Taszyckiego o środkowo-małopolskim pochodzeniu świadczą m.in.: formy miejscownika l. mn. na "-och" ("w bogoch", "w obrazoch", "w krajoch") obok form na "-ech" ("w bodzech", "w obraziech"), używanie cząstki "-ow-" zarówno po spółgłoskach miękkich, jak i twardych ("ku ołtarzowi", "jeleniow"), pisownia "mie", "cie", "sie" z czasownikami ("przyjął mie", "wiesielcie sie") i pisownia "mię", "cię", "się" po przyimkach ("na mię", "pod cię", "za się"), formy typu "sierce", "dzierżeć". Jednak cechy językowe nie przesądzają o miejscu powstania dokumentu, ponieważ cechy te mogły się nakładać w wyniku kopiowania z tekstów wcześniejszych.

</doc>
<doc id="478672" url="https://pl.wikipedia.org/wiki?curid=478672" title="Anton Thernes">
Anton Thernes

Anton Thernes (ur. 8 lutego 1892, zm. 3 grudnia 1944 w Lublinie) – zbrodniarz hitlerowski, kierownik administracji w obozie koncentracyjnym Lublin (KL) oraz SS-Obersturmführer.
Członek SS, był ostatnim szefem administracji w hitlerowskim obozie w Lublinie, znanym także popularnie jako Majdanek. Odpowiadał za wyżywienie i eksploatację niewolniczej pracy więźniów (w czasie jej wykonywania zdarzało mu się nad nimi znęcać), a także za stan budynków obozowych. Thernes, który otrzymał zadanie ostatecznej likwidacji Majdanka, został schwytany przez wojska radzieckie podczas wyzwalania obozu. Polski Specjalny Sąd Karny w Lublinie skazał 2 grudnia 1944 w pierwszym procesie załogi Majdanka Antona Thernesa i pięciu innych członków personelu obozu na karę śmierci. Wyroki wykonano przez powieszenie następnego dnia.

</doc>
<doc id="478673" url="https://pl.wikipedia.org/wiki?curid=478673" title="Ur Chaldejskie">
Ur Chaldejskie



</doc>
<doc id="478676" url="https://pl.wikipedia.org/wiki?curid=478676" title="Wybory parlamentarne we Włoszech 2006">
Wybory parlamentarne we Włoszech 2006



</doc>
<doc id="478678" url="https://pl.wikipedia.org/wiki?curid=478678" title="Hilary Koprowski">
Hilary Koprowski

Hilary Koprowski (ur. 5 grudnia 1916 w Warszawie, zm. 11 kwietnia 2013 w Filadelfii) – polski lekarz, wirusolog i immunolog, nauczyciel akademicki, odkrywca i twórca pierwszej na świecie (1950), skutecznej szczepionki przeciwko wirusowi polio, wywołującemu chorobę Heinego-Medina. Kawaler Orderu Orła Białego.
Życiorys.
Urodził się w zasymilowanej rodzinie żydowskiej, jako syn Pawła Koprowskiego (1882-1957) i Sonii z domu Berland (1883-1967). Jego rodzice poznali się w 1906 roku, pobrali sześć lat później; ojciec był właścicielem niewielkiej firmy produkującej tekstylia i handlującej nimi, matka dentystką pochodzącą z Berdyczowa. Dorastał w Warszawie, gdzie ukończył XI LO im. Mikołaja Reja, a później studia medyczne, uzyskując dyplom na Uniwersytecie Warszawskim; studiował też w konserwatorium muzycznym w Warszawie oraz w Akademii Św. Cecylii w Rzymie. W lipcu 1938 roku poślubił Irenę Grasberg, cytolożkę i lekarkę, z którą miał dwóch synów: Claude’a i Christophera. Od 1939 roku przebywał poza Polską, od 1944 w USA. Był profesorem nadzwyczajnym na Thomas Jefferson University i członkiem Polskiej Akademii Nauk.
W trakcie badań nad wirusem po wielu próbach znalazł gospodarza, który w warunkach naturalnych nie zakaża się i z którego wirus wychodzi osłabiony (był to bawełniak). Koprowski wraz z asystentami pobierali od zakażonych szczurów wycinki mózgu i wstrzykiwali je następnemu szczurowi. Po kilkunastu takich zabiegach otrzymywano żywego, lecz osłabionego wirusa.
Po raz pierwszy szczepionka Koprowskiego została podana 27 lutego 1950 roku, a pierwsze masowe szczepienie miało miejsce w roku 1958 roku w Kongo. Dzięki wygodnej, doustnej formie podawania, w ciągu zaledwie sześciu tygodni zaszczepiono ponad 250 tysięcy dzieci i niemowląt. Jesienią 1959 roku z inicjatywy ówczesnego dyrektora Państwowego Zakładu Higieny w Warszawie profesora Feliksa Przesmyckiego rozpoczęto masowe szczepienia w Polsce. Od 1951 r. w Polsce trwała epidemia polio, początkowo rocznie chorowało 2–3 tysięcy dzieci, w 1958 roku już 6 tysięcy. Koprowski dzięki swym wpływom uzyskał od firmy farmaceutycznej Wyeth dziewięć milionów dawek, które zużytkowano w czasie ośmiu miesięcy szczepień. Efekt był natychmiastowy, liczba zachorowań zaczęła gwałtownie spadać. O ile w 1959 roku zanotowano jeszcze ponad 1000 zachorowań, o tyle w roku 1963 już tylko 30 nowych przypadków, a liczba zgonów spadła z kilkuset rocznie do dwóch.
Wiele lat mieszkał w USA, opublikował ponad 850 prac naukowych, przez wiele lat kierował Instytutem Wistara w Filadelfii. Mimo sędziwego wieku, do śmierci był dyrektorem Instytutu Biotechnologii i Zaawansowanej Medycyny Molekularnej oraz Centrum Neurowirusologii na Uniwersytecie Thomasa Jeffersona w Filadelfii. Założył Fundację im. Koprowskich, mającą na celu przede wszystkim wspieranie rozwoju nauki w Polsce oraz polsko-amerykańskiej współpracy naukowej. Jest również autorem utworów muzycznych.
W 1992 r. na łamach pisma muzycznego „Rolling Stone” dziennikarz Tom Curtis opublikował zarzut, iż przyczyną rozpowszechnienia się AIDS w Afryce, a następnie na całym świecie, była wynaleziona przez Koprowskiego szczepionka przeciwko chorobie Heinego-Medina, a konkretnie wykorzystanie do produkcji szczepionki materiałów pozyskanych od szympansów, które miałyby być nosicielami wirusa SIV, zaś ten wirus po dostaniu się do człowieka miał doprowadzić do powstania wirusa HIV. Zarzut ten przedstawił także w swoim liście do czasopisma naukowego Science, opublikowanym tamże 29 V 1992. Oskarżenia te zostały powtórzone we francuskim filmie dokumentalnym pt. „Czy świat oszalał? Skąd wzięło się AIDS”. Już w odpowiedzi opublikowanej w Science 21 VIII 1992 H. Koprowski udowodnił fałszywość zarzutów Curtisa, m.in. wskazując, że przy produkcji szczepionki nie wykorzystywał materiałów od szympansów. Późniejsze badania prowadzone przez innych naukowców i opublikowane w Nature i Science potwierdziły twierdzenia Koprowskiego w tej sprawie i całkowicie obaliły tezy dziennikarza.
Odznaczenia i nagrody.
Postanowieniem prezydenta RP Lecha Kaczyńskiego z 13 lipca 2007 „za wybitne zasługi w działalności naukowej i charytatywnej dla dobra społeczeństwa Rzeczypospolitej Polskiej” został odznaczony Krzyżem Wielkim Orderu Odrodzenia Polski; wcześniej, postanowieniem z 12 maja 1998, uhonorowany był Krzyżem Komandorskim z Gwiazdą Orderu Odrodzenia Polski, a postanowieniem z 25 lipca 1994 Krzyżem Oficerskim tego Orderu.
Od 1991 r. był członkiem zagranicznym Polskiej Akademii Nauk; doktoraty honoris causa otrzymał m.in. od Akademii Medycznej w Poznaniu (1998) i Warszawie (2000) oraz Szkoły Głównej Gospodarstwa Wiejskiego (28 listopada 2008). 24 maja 2007 r. Rada Miasta Stołecznego Warszawy przyznała mu tytuł Honorowego Obywatela, dyplom odebrał 31 lipca 2007 r., w przeddzień Dnia Pamięci Warszawy. 25 maja 2007 r. otrzymał tytuł Honorowego Obywatela Celestynowa. Kawaler Orderu Uśmiechu.
W 2010 r. został laureatem pierwszej edycji konkursu Wybitny Polak, organizowanego przez Fundację Polskiego Godła Promocyjnego Teraz Polska.
W 100. rocznicę odzyskania przez Polskę niepodległości (2018) prezydent RP Andrzej Duda odznaczył go pośmiertnie Orderem Orła Białego.
Upamiętnienie.
Hilary Koprowski jest patronem Gdańskiego Parku Naukowo-Technologicznego.
12 czerwca 2014 roku została odsłonięta tablica poświęcona profesorowi Hilaremu Koprowskiemu przy Publicznej Szkole Podstawowej im. Batalionu „Zośka” w Celestynowie, która mieści się na dawnej działce profesora.
Nazwiskiem Hilarego Koprowskiego zostały nazwane ulice w Celestynowie, Warszawie oraz Gdańsku.
Książki.
Koprowski jest autorem książki autobiograficznej "Wygrać każdy dzień" (we współpracy z Agatą Tuszyńską; Wyd. Diana, Warszawa 1996, ).
W 1999 w Stanach Zjednoczonych ukazała się też biografia Koprowskiego, autorstwa Rogera Vaughana pt. "Listen to the Music. The Life of Hilary Koprowski" (wydanie polskie: "Takty i fakty", przeł. Jacek Serwa, Wydawnictwo Poznańskie 1999, ).

</doc>
<doc id="478683" url="https://pl.wikipedia.org/wiki?curid=478683" title="HP-14B">
HP-14B

HP-14B to prosty algebraiczny kalkulator finansowy firmy Hewlett-Packard. Wyposażony jest w wyświetlacz typu "Dot Matrix".
Możliwości tego kalkulatora są nieco większe niż HP-10B, dodatkowo posiada np. obliczanie zwrotu inwestycji ("Return on Investment"). Obsługuje sporo funkcji statystycznych i regresję.
W odróżnieniu od HP-17B nie posiada solvera, nie potrafi współpracować z drukarkami termicznymi HP-82240, nie ma funkcji obliczających obligacje.
Z punktu widzenia kolekcjonera jest to kalkulator dość nietypowy – nie stanowi on uzupełnienia żadnej linii modeli tej firmy. Zawarte w nim elementy obsługi są częściowo zaczerpnięte z prostszych modeli (np. HP-10B, HP-20S), zaś sposób wyświetlania wyników i wyboru opcji jest analogiczny do HP-32S. Najbardziej poszukiwane są egzemplarze z limitowanej edycji z okazji 50-lecia istnienia firmy. Było ich bardzo mało, posiadały okolicznościowe logo i osiągają obecnie na rynku wtórnym spore ceny.

</doc>
<doc id="478685" url="https://pl.wikipedia.org/wiki?curid=478685" title="Pzycho Bitch">
Pzycho Bitch



</doc>
<doc id="478692" url="https://pl.wikipedia.org/wiki?curid=478692" title="Owczarek z Majorki">
Owczarek z Majorki

Owczarek z Majorki – jedna z ras psów należąca do grupy psów pasterskich i zaganiających, zaklasyfikowana do sekcji psów pasterskich (owczarskich). Rasa powstała w XVIII wieku na Balearach z psów sprowadzonych z kontynentu. Nie podlega próbom pracy.
Wygląd.
Budowa.
Ca de Bestiar to pies o budowie średnioliniowej. Dopuszcza się u suk długość, która może przekraczać wysokość w kłębie. Sylwetka jest proporcjonalna, mocna, muskularna.
Szata i umaszczenie.
Jedynym dopuszczalnym kolorem jest czarny. Biel może występować jedynie w formie znaczeń na przedpiersiu, w postaci na dole szyi, na łapach przednich i tylnych, na pazurach i końcach palców. Zasięg bieli ma wpływ na punktowanie oceny. Najbardziej ceniona jest czerń dżetowa. 
Istnieją dwie odmiany tej rasy: krótkowłosa i długowłosa. Krótkowłosa jest bardziej popularna.
Zachowanie i charakter.
Uznaje tylko jednego pana, wobec niego jest oddany i z trudnością akceptuje awanse ze strony obcych osób. Inteligentny, pojętny. Odporny na niekorzystne warunki pogodowe – jedna z nielicznych ras dobrze znoszących wysokie temperatury, pomimo czarnego umaszczenia. Krzepki i ruchliwy.
Użytkowość.
Hodowany jest jako pies pasterski, stróżujący i obronny.
Popularność.
W Polsce jest rasą unikatową.

</doc>
<doc id="478695" url="https://pl.wikipedia.org/wiki?curid=478695" title="Ca de bestiar">
Ca de bestiar



</doc>
<doc id="478696" url="https://pl.wikipedia.org/wiki?curid=478696" title="Karol Lucjan Bonaparte">
Karol Lucjan Bonaparte

Karol Lucjan Bonaparte (fr. "Charles Lucien Jules Laurent", ur. 24 maja 1803 w Paryżu, zm. 29 kwietnia 1857 tamże) – książę Canino i Musignano, najstarszy syn Lucjana Bonaparte, brata Napoleona I, zoolog i ornitolog o sławie światowej. Pisał po angielsku, włosku i francusku.
Życiorys.
Małżeństwo.
Napoleon, pragnąc by jego rodzeństwo, szczególnie bracia, zawierało małżeństwa z osobami ze starych rodów panujących, nie uznał małżeństwa Lucjana z Aleksandryną de Bleschamp i rodzina musiała się schronić przed jego niełaską w Rzymie pod opiekuńcze skrzydła papieża Piusa VII. Tam, w Italii, w czasie wędrówek w okolicach zamku rodzinnego w Canino koło Viterbo przyszły uczony zaczął interesować się przyrodą i szczególnie ornitologią.
29 czerwca 1822 Karol Lucjan poślubił w Brukseli kuzynkę Zenajdę Bonaparte (1801–1854), jedną z dwóch córek najstarszego z rodzeństwa Bonapartów Józefa, byłego króla Neapolu i Hiszpanii. Młoda para udała się do USA, gdzie już przebywał Józef Bonaparte. Od 1823 do 1826 Karol Lucjan był aktywnym członkiem Towarzystwa Naukowego w Filadelfii, w 1824 opublikował swój pierwszy artykuł z dziedziny ornitologii.
Praca.
W latach 1825 do 1833 Bonaparte wydał w Filadelfii swą "American Ornithology" w czterech tomach, w 1826 dzieło "Ornithology of North America". W tym samym roku powrócił z rodziną do Europy i osiedlił się w roku 1828 w Rzymie. W latach 1832–1841 opublikował swe dzieło o faunie włoskiej, "Iconographia della Fauna Italica". Został w tych latach członkiem korespondentem Francuskiej Akademii Nauk (Institut de France), Królewskiej Akademii Nauk w Berlinie i uniwersytetu w szwedzkiej Uppsali.
Jako pierwszy dostrzegł możliwości, jakie przyniosła obniżka cen szkła i nowe rozwiązania konstrukcyjne w zakresie budowania oranżerii. W wybudowanej dużej szklarni uprawiał egzotyczne rośliny i zioła, a swoje zbiory sprzedawał aptekarzom.
Nazwisko Bonapartego nadano wielu nowo odkrytym ptakom, m.in. "Nothocercus bonapartei", "Coeligena bonapartei" i "Gymnobucco bonapartei". Ornitologia zawdzięcza mu opis 181 gatunków ptaków.
W roku 1840 zmarł ojciec Lucjan i Karol Lucjan odziedziczył po nim papieski tytuł księcia Canino i Musignano oraz majątki, które wkrótce sprzedał włoskim książętom Torlonia, tracąc przy tym tytuły związane z tą ordynacją. Z Ameryki wyniósł poglądy demokratyczne; jako przekonany idealista wziął udział w powstaniu rzymskim przeciw władzy papieskiej w Państwie Kościelnym (1847–1849) i przyjął funkcję zastępcy prezydenta republikańskiego Zgromadzenia Ustawodawczego. Po interwencji wojsk francuskich i klęsce powstania udał się na emigrację do Lejdy i potem do Paryża. Od roku 1854 był dyrektorem paryskiego Ogrodu Botanicznego, "Jardin des Plantes".
Dzieci.
Z Zenaidą miał dwanaścioro dzieci, spośród których najbardziej wyróżnił się kardynał Napoleon Lucjan Bonaparte.
Ostatni okres życia.
Po śmierci żony Karol Lucjan przyjął na parę lat przed śmiercią święcenia kapłańskie.

</doc>
<doc id="478697" url="https://pl.wikipedia.org/wiki?curid=478697" title="Martin Fleischmann">
Martin Fleischmann

Martin Fleischmann (ur. 29 marca 1927 w Karlowych Warach, zm. 3 sierpnia 2012 w Tisbury) – amerykański elektrochemik, wykładowca na Uniwersytecie w Southampton. 
Znany z kontrowersyjnej pracy badawczej nad zimną fuzją, którą prowadził wraz z byłym asystentem, Stanleyem Ponsem. Był członkiem Royal Society.

</doc>
<doc id="478702" url="https://pl.wikipedia.org/wiki?curid=478702" title="Gustaw Gizewiusz">
Gustaw Gizewiusz

Gustaw Herman Marcin Gizewiusz, Gisevius (ur. 21 maja 1810 w Piszu, zm. 7 maja 1848 w Ostródzie) – polski pastor ewangelicki, działacz społeczno-narodowy i polityczny na Mazurach, literat, folklorysta, publicysta, tłumacz i redaktor, wydawca i bibliofil.
Rodzina.
Urodził się 21 maja 1810 roku w Piszu w polskiej rodzinie Giżyckich osiadłej na Mazurach w XVI wieku, która uległa germanizacji, a jej nazwisko latynizacji. Jego ojciec Marcin był kierownikiem miejscowej szkoły miejskiej.
Życiorys.
W 1828 roku ukończył gimnazjum w Ełku, gdzie opanował m.in. język polski, a następnie studiował teologię ewangelicką w Królewcu na Uniwersytecie Albrechta oraz – w jego ramach – w Seminarium Polskim.
W 1835 został polsko-ewangelickim kaznodzieją w Ostródzie, gdzie rozwinął wszechstronną działalność w obronie Mazurów, występując przeciwko germanizacji. W 1843 opublikował po niemiecku w Lipsku pracę pt. „Die polnische Nationalität in Preußen” (pol. „Narodowość polska w Prusiech”). Dwie następne części tej pracy ukazały się tamże w 1845 roku pod zmienionym tytułem „Die polnische Sprachfrage in Preußen” (pol. „Polska kwestia językowa w Prusiech”). W dziele tym na podstawie materiałów źródłowych demaskował metody germanizacyjne władz pruskich i wynaradawianie polskiej ludności. Przede wszystkim domagał się utrzymania języka polskiego w szkołach, a w celu powstrzymania germanizacji wydawał polskie książki dla Mazurów, między innymi tłumaczenie podręcznika szkolnego "Przyjaciel młodzieży", we współpracy z Marcinem Gregorem (Królewiec 1845). Założył pierwsze polskie czasopismo dla Mazur: „Przyjaciel Ludu Łecki”.
Był obrońcą i propagatorem języka i kultury polskiej na Mazurach, a także utrzymywał kontakty ze środowiskami patriotycznymi w innych częściach ziem polskich oraz w Czechach i na Łużycach. W 1841 roku spotkał się w Ostródzie z innym znanym działaczem polskim Krzysztofem Celestynem Mrongowiuszem, który przekazał mu memoriał do króla pruskiego w sprawie swobód językowych dla ludności mazurskiej. Wiosną 1842 roku dokument ten wręczył osobiście królowi Prus Fryderykowi Wilhelmowi IV. Po powrocie z Berlina skomentował swoje starania w liście do Mrongowiusza: "Na Boga! Trzeba podnieść wrzawę, gdyż szatańscy wrogowie polskości teraz tym więcej się krzątają dookoła swego piekielnego dzieła, ponieważ się coraz to bardziej domyślają, że rzemiosło mogłoby im być w najbliższym czasie wytrącone z ręki". Kandydował w 1848 roku do berlińskiego parlamentu jako przedstawiciel społeczności polskiej i uzyskał mandat posła, zmarł jednak przed jego objęciem - 7 maja 1848 roku w Ostródzie.
Spisywał pieśni ludu mazurskiego włączone później przez Oskara Kolberga do jego "Dzieł Wszystkich". Do Mazurów pisał po polsku.

</doc>
<doc id="478710" url="https://pl.wikipedia.org/wiki?curid=478710" title="Stanley Pons">
Stanley Pons

Stanley Pons (ur. 1943 w Valdese, Karolina Północna), elektrochemik amerykański. 
Pracował na Uniwersytecie Southampton i Uniwersytecie Utah oraz w laboratoriach Technova Corporation (konkretnie w części IMRA) powiązanych z korporacją Toyota. Jest znany z kontrowersyjnej pracy badawczej nad zimną fuzją pod kierownictwem Martina Fleischmanna. Od 1999 roku mieszka na południu Francji.

</doc>
<doc id="478711" url="https://pl.wikipedia.org/wiki?curid=478711" title="Hymenofor rurkowy">
Hymenofor rurkowy



</doc>
<doc id="478713" url="https://pl.wikipedia.org/wiki?curid=478713" title="Biurowiec Francuska 70">
Biurowiec Francuska 70

Biurowiec Francuska 70 (znany również jako Wieżowiec RMF FM) – wysokościowiec biurowy, położony przy ulicy Francuskiej 70 w Katowicach, na terenie jednostki pomocniczej Osiedle Paderewskiego-Muchowiec, w sąsiedztwie alei Górnośląskiej (autostrady A4).
Budowę wieżowca ukończono w 1965 roku. Powstał on w miejscu po pozostałościach cegielni Schalscha. Pierwotnie był on siedzibą Przedsiębiorstwa Budownictwa Węglowego, natomiast obecnie jest on własnością miasta Katowice. W lipcu 2010 roku rozpoczęto prace nad modernizacją elewacji, które ukończono pod koniec roku. W ramach prac wymieniono ciemne płyty elewacyjne wraz z szarymi szybami na nowe, jasne elementy chroniące przed utratą ciepła. Prace te, zlecone przez Urząd Miasta Katowice kosztowały 8,9 mln złotych.
Budynek do dachu sięga 68 metrów, a jego całkowita wysokość wynosi 73 metry. Posiada on, w zależności od źródła danych, 14, 15 bądź 16 kondygnacji. Przy kompleksie biurowym znajduje się parking z 660 miejscami postojowymi. Przed budynkiem znajduje się stacja rowerów miejskich City by bike nr 6151 Urząd Miasta – Francuska 70, a także stacja ładowania samochodów elektrycznych.
W biurowcu swoją siedzibę ma część jednostek Urzędu Miasta Katowice, w tym m.in. Wydział Uprawnień Komunikacyjnych, Wydział Podatków i Opłat Lokalnych czy też Archiwum zakładowe Urzędu. Swoją siedzibę ma tu też m.in. część działów Miejskiego Ośrodka Pomocy Społecznej w Katowicach, filia Poczty Polskiej czy też Biuro Senatorskie Senatora Marka Plury. Pod adresem ul. Francuska 70a mieści się siedziba Sądu Rejonowego Katowice-Wschód. W wieżowcu zlokalizowane są też biura prywatnych firm, w tym biuro regionalne firmy STRABAG. Mieści on ponadto redakcję radia RMF FM (m.in. redakcję Śląsk radia RMF MAXXX), a na dachu ulokowano szyld z nazwą stacji, dlatego ten biurowiec jest nazywany również "Wieżowcem RMF FM". 

</doc>
<doc id="478715" url="https://pl.wikipedia.org/wiki?curid=478715" title="Gizewiusz">
Gizewiusz



</doc>
<doc id="478716" url="https://pl.wikipedia.org/wiki?curid=478716" title="Dripping">
Dripping

Dripping (ang. "drip" - kapać) - technika malarska polegająca na wylewaniu farby na płótno i przechylaniu go, co pozwala uzyskać nieoczekiwane formy tworzące przez ściekającą farbę. Znana także pod nazwą coulage. Stosowana przez amerykańskich malarzy kręgu ekspresjonizmu abstrakcyjnego (np. Jackson Pollock).

</doc>
<doc id="478718" url="https://pl.wikipedia.org/wiki?curid=478718" title="Merciless Death">
Merciless Death

Merciless Death - polska grupa muzyczna wykonująca death metal. Powstała w 1987 roku w Szczecinie, zespół zawiesił działalność w 1994 roku. W 2010 roku grupa wznowiła działalność.

</doc>
<doc id="478720" url="https://pl.wikipedia.org/wiki?curid=478720" title="Orkiestra z Chmielnej">
Orkiestra z Chmielnej

Orkiestra z Chmielnej – warszawski zespół muzyczny grający popularne przed laty utwory muzyczne na ulicach i placach stolicy. 
Opis.
Zespół kontynuował tradycje grupy założonej w 1928 przez Władysława Jaworskiego, grającej i śpiewającej na ulicach i podwórkach Warszawy.
Nazwa zespołu pochodzi od nazwy ulicy Chmielnej przy której występował on przez wiele lat. W latach 1950–1990 wschodni odcinek ulicy nosił nazwę Henryka Rutkowskiego, co doprowadziło do paradoksalnej sytuacji, że Orkiestra z Chmielnej koncertowała na ulicy Rutkowskiego.
Zespół ma za sobą także nagrania studyjne oraz wiele występów w radiu i telewizji. Muzycy orkiestry wykonują utwory na tradycyjnych dla kapel podwórkowych instrumentach: akordeonie, skrzypcach, kontrabasie, bandżoli, gitarze i klarnecie.
Wieloletnim liderem zespołu był Janusz Mulewicz.

</doc>
<doc id="478731" url="https://pl.wikipedia.org/wiki?curid=478731" title="Magnus (zespół muzyczny)">
Magnus (zespół muzyczny)

Magnus - polska grupa muzyczna wykonującą death metal. Powstała w 1987 roku we Wrocławiu. W 1997 roku zespół został rozwiązany. W 2010 roku muzycy wznowili działalność oraz nagrali album "Acceptance Of Death", który ukazał się tego samego roku nakładem Witching Hour Productions.
Historia.
Zespół powstał w 1987 roku we Wrocławiu w składzie: Robert "Rob Bandit" Szymański, Maciej "Python" Puto, Bernard "Bastard" Wyjadłowski, Edward "Edi" Juszczak oraz J. Rakowicz. Pierwszy utwór skomponowany przez formację nosił tytuł "Trash Attack". Pozostałą część repertuaru stanowiły kompozycje Macieja Puto utrzymane w stylistyce speed-power metalowej. Rok później na zaproszenie periodyku "Hier Aujour' hui - Demain" grupa dała szereg koncertów we Francji. Po powrocie do Polski zespół opuścił Rakowicz, którego zastąpił Jarosław "Jaras" Dudrak. W odnowionym składzie Magnus nagrał demo zatytułowane "Trash Speed Blood". Wydawnictwo ukazało się nakładem samego zespołu w 1988 roku. Wkrótce potem obowiązki menadżera objął Krzysztof "Kris" Brankowski.
W 1991 roku nakładem wydawnictwa MIL ukazała się kaseta "Scarlet Slaughterer". Rok później firma Digiton Records wydała na płycie CD reedycję albumu "Scarlet Slaughterer". Pomiędzy majem a czerwcem tego samego roku w Izabelinie Magnus zarejestrował jedenaście kompozycji. Efektem prac był album "I Was Watching My Death" wydany lipcu nakładem Blackend Records. Osiem utworów pochodzących z wydawnictwa wydała następnie w Polsce firma Carnage Records na kasecie pt. "The Gods Of The Crime". Na przełomie września i października 1993 roku w studio Izabelin grupa nagrała kompozycje z przeznaczeniem na roboczo zatytułowany album "Perfect Crime". Płyta ostatecznie pt. "Alcoholic Suicide" ukazała się w 1994 roku nakładem wytwórni muzycznej Metal Mind Productions. Kolejna dwa lata muzycy spędzili promując płytę podczas koncertów w ramach trasy Alcoholic Suicide Tour. W 1997 roku formacja zawiesiła działalność. 
W 2010 roku Magnus wznowił działalność w składzie Robert "Rob Bandit" Szymański, Maciej "Python" Puto, Wojtek "Guzz" Pęczek, Grzegorz "Greg" Zarzycki oraz Jarosław "Jaras" Dudrak. 15 września tego samego roku nakładem Witching Hour Productions ukazał się pierwszy album grupy po reaktywacji pt. "Acceptance Of Death". Nagrania zostały zarejestrowane w studiach Tower, DSP oraz ATK. Miksowanie we wrocławskim studiu Fonoplastykon wykonał Marcin Bors.

</doc>
<doc id="478743" url="https://pl.wikipedia.org/wiki?curid=478743" title="Novell Open Source Technology Center">
Novell Open Source Technology Center

Novell Open Source Technology Center – uruchomiony w marcu 2005 r. ośrodek firmy Novell w Provo, w stanie Utah, który udostępnia infrastrukturę, usługi i kapitał nowym i rozwijającym się przedsiębiorstwom opracowującym technologie o otwartym kodzie źródłowym. Celem ośrodka jest promowanie innowacji w projektowaniu i opracowywaniu aplikacji przeznaczonych dla rynku technologii open source.
Novell udostępnia nowym i rozwijającym się przedsiębiorstwom tworzącym oprogramowanie open source ponad 2300 m2 przestrzeni biurowej w ośrodku, a także dostęp do usług biurowych, biznesowych i technicznych oraz możliwość skorzystania z kapitału inwestycyjnego. Przestrzeń biurowa ma być dostępna w III kw. 2005 r.
Linki zewnętrzne.
Witryna Open Source Technology Center

</doc>
<doc id="478744" url="https://pl.wikipedia.org/wiki?curid=478744" title="Bukowe-Klęskowo">
Bukowe-Klęskowo

Bukowe-Klęskowo – osiedle administracyjne Szczecina, będące jednostką pomocniczą miasta. Położone na Prawobrzeżu, w południowo-wschodnim skraju miasta.
Według danych z 14 września 2014 w osiedlu na pobyt stały zameldowanych było 14 370 osób.
Położenie.
Na zachodzie Bukowe-Klęskowo graniczy z osiedlem Zdroje, na północy z osiedlami Słonecznym i Majowym, na wschodzie z Kijewem, a na południu z autostradą A6 i Wzgórzami Bukowymi (Szczeciński Park Krajobrazowy „Puszcza Bukowa”) oraz ul. Chłopską po początek dróg Górskiej i Dolinnej (0,5 km na południe od wiaduktu autostrady).
Zabudowa.
Na terenie jednostki wyróżnia się: Osiedle Bukowe, Osiedle Nad Rudzianką, oraz Klęskowo i Kijewko, jednak tylko dwie ostatnie jednostki zostały uwzględnione w Krajowym Rejestrze Urzędowego Podziału Terytorialnego Kraju. Osiedle jest otoczone zielenią, od południa Puszczą Bukową (stąd nazwa osiedla), a od północy z Parkiem Leśnym Klęskowo.
Osiedle powstało na gruntach dawnej wsi Klęskowo. Pierwsze mieszkania oddano do użytku w październiku 1984, osiedle jest nadal rozbudowywane.
Charakterystyczną cechą Osiedla Bukowego są nazwy ulic pochodzące od kolorów (Czerwona, Fioletowa, Seledynowa, Pomarańczowa, Różowa, Beżowa, Brązowa). Głównymi ulicami są Chłopska i Kolorowych Domów, przy której znajduje się m.in. pętla autobusowa.
Na terenie osiedla znajdują się 2 placówki pocztowe.
Samorząd.
Rada Osiedla Bukowe-Klęskowo liczy 15 członków. W wyborach do rad osiedli 20 maja 2007 roku udział wzięło 266 głosujących, co stanowiło frekwencję na poziomie 2,40%. W wyborach do rady osiedla 13 kwietnia 2003 udział wzięło 464 głosujących, co stanowiło frekwencję 4,56%.
Samorząd osiedla Bukowe-Klęskowo został ustanowiony w 1990 roku.
Komunikacja.
Komunikację z innymi osiedlami zapewniają linie autobusowe: 54, 65, 66, 77, 79, 84, 97, pospieszna B oraz linie nocne 531, 532 i 534. Wzdłuż południowego skraju osiedla prowadzi autostrada A6.
Oświata.
Szkoły i przedszkola:

</doc>
<doc id="478747" url="https://pl.wikipedia.org/wiki?curid=478747" title="Babka nadmorska">
Babka nadmorska

Babka nadmorska ("Plantago maritima" L.) – gatunek rośliny zielnej z rodziny babkowatych. Jest szeroko rozprzestrzeniony na świecie. Występuje w Afryce Północnej, na większości obszaru Europy, w Azji Zachodniej i Środkowej, na Syberii, w Ameryce Północnej, a nawet w Ameryce Południowej (Argentyna, Chile). W Polsce występuje na Pomorzu na wschód po Gdańsk, znaleziona także w Ciechocinku.
Biologia i ekologia.
Bylina, hemikryptofit. Kwitnie od czerwca do października. Rośnie na terenach zasolonych, słonych łąkach. W klasyfikacji zbiorowisk roślinnych gatunek charakterystyczny dla Cl. "Asteretea tripolium".
Zagrożenia i ochrona.
Roślina objęta jest w Polsce ścisłą ochroną gatunkową. Informacje o stopniu zagrożenia na podstawie:
Zastosowanie.
Sztuka kulinarna: młode liście babki nadmorskiej są jadalne i bywają spożywane ugotowane lub na surowo w sałatce.

</doc>
<doc id="478753" url="https://pl.wikipedia.org/wiki?curid=478753" title="Ji’an">
Ji’an

Ji’an (chiń. 吉安; pinyin: "Jí’ān") – miasto o statusie prefektury miejskiej w południowo-wschodnich Chinach, w prowincji Jiangxi, port nad rzeką Gan Jiang. W 2010 roku liczba mieszkańców miasta wynosiła 177 029. Prefektura miejska w 1999 roku liczyła 4 497 525 mieszkańców. Ośrodek produkcji kamfory oraz przemysłu maszynowego, spożywczego i papierniczego.

</doc>
<doc id="478758" url="https://pl.wikipedia.org/wiki?curid=478758" title="Armagedon (zespół muzyczny)">
Armagedon (zespół muzyczny)

Armagedon - polska grupa muzyczna wykonująca death metal, powstała w październiku 1986 roku w Kwidzynie. W 1994 roku zespół został rozwiązany. Zespół został reaktywowany w 2006 roku. W odnowionym składzie Armagedon nagrał wydany trzy lata później drugi album studyjny pt. "Death Then Nothing". Armagedon wraz z zespołami takimi jak Vader i Imperator zaliczany jest do prekursorów death metalu w Polsce.
Historia.
Zespół powstał w 1986 roku w Kwidzynie z inicjatywy braci: Krizza i Slavo. W 1988 roku ukazało się pierwsze demo zespołu zatytułowane "Armagedon". Rok później zostało wydane drugie demo pt. "Czas Przetrwania". Zawierające pięć utworów wydawnictwo wydał sam zespół. Kaseta była dystrybuowana na terenie Polski, natomiast publikacje na jej temat ukazywały się w ówczesnych zinach. Również w 1989 roku zespół wystąpił na festiwalach Thrashfest '89 i Drrrama '89, na którym otrzymał wyróżnienie. Na początku lat 90. muzycy zarejestrowali demo "Dead Condemnation", które przyczyniło się do wzrostu zainteresowania zespołem. Nagrania zostały sfinansowane przez Sztumski Ośrodek Kultury. Ówczesne kompozycje zespołu charakteryzowała melodyjność obok tradycyjnych założeń muzyki death metalowej.
Nowe nagrania wzbudziły zainteresowanie wielu zagranicznych wytwórni muzycznych. Wkrótce potem zespół podpisał kontrakt płytowy z wytwórnią Peaceville Records opiewający na wydanie trzech albumów. Kilka miesięcy później wytwórnia poinformowała zespół o braku możliwości wypełnienia kontraktu, który został rozwiązany. Ostatecznie pierwszy album formacji zatytułowany "Invisible Circle" ukazał się w 1993 roku nakładem Carnage Records. Utwory z przeznaczeniem na wydawnictwo zostały zarejestrowano w Modern Sound Studio we współpracy z realizatorem nagrań Adamem Toczko. Pomimo pozytywnych recenzji i zainteresowania publiczności w 1994 roku grupa została rozwiązana.
W 2000 roku grupa podjęła próbę reaktywacji jednakże bez powodzenia. W 2006 roku tym razem z sukcesem Armagedon wznowił działalność. Bracia Slavo i Krizz oraz Sooloo pozostali jedynymi muzykami z oryginalnego składu, który uzupełnili gitarzysta Ra.V i perkusista Adam Sierżęga. W 2008 roku muzycy w olsztyńskim Studio X zarejestrowali utwory na drugi album. Wkrótce potem Armagedon podpisał kontrakt z wytwórnią muzyczną Mystic Production, nakładem której w 2009 roku został wydany album "Death Then Nothing". W ramach promocji zespół odbył trasę koncertową Creative Act Of Music, w ramach której wystąpił w dwunastu miastach w Polsce.
2 października 2013 r. nakładem Mystic Production ukazał się kolejny album Armagedon pt. "Thanatology".
Dyskografia.
Opracowano na podstawie materiału źródłowego.

</doc>
<doc id="478760" url="https://pl.wikipedia.org/wiki?curid=478760" title="Swishzone.com">
Swishzone.com

Swishzone.com - australijska firma produkująca serię oprogramowania Swish do tworzenia interaktywnych, multimedialnych prezentacji w formacie Adobe Flash.

</doc>
<doc id="478761" url="https://pl.wikipedia.org/wiki?curid=478761" title="Orizaba (miasto)">
Orizaba (miasto)

Orizaba – miasto we wschodnim Meksyku, w centralnej części stanu Veracruz, u podnóży wulkanu Orizaba, na wysokości 1250 metrów. Około 121 tys. mieszkańców. Miasto leży w miejscu, gdzie "Rio Blanco" łączy się ze swoimi dopływami. Sama nazwa Orizaba pochodzi od hiszpańskiej wymowy słów w języku Nahuatl "Ahuilizapan" [āwil-lis-ā-pan] oznaczającego "miejsce grającej wody".
Gmina Orizaba.
Miasto jest siedzibą władz gminy o tej samej nazwie. Gmina położona jest w dolinie u podnóża najwyższej góry Meksyku – Pico de Orizaba. Powierzchnia gminy wynosi niespełna 28km².
Gospodarka.
W mieście rozwinął się przemysł bawełniany, spożywczy, cementowy oraz papierniczy.
Współpraca.
 Portsmouth

</doc>
<doc id="478762" url="https://pl.wikipedia.org/wiki?curid=478762" title="Swish">
Swish

Swish Max – aplikacja australijskiej firmy Swishzone.com służąca do tworzenia interaktywnych prezentacji w formacie swf Adobe Flash.
Swish jest tańszą alternatywą programu Adobe Flash (wcześniej Macromedia Flash), znacznie łatwiejszą do opanowania od pierwowzoru, ale dającą, przy niższej cenie, znaczną część jego funkcjonalności. Użytkownik ma do dyspozycji graficzny interfejs, w którym wstawia elementy prezentacji i przypisuje im efekty specjalne i system nawigacyjny. Narzędzia edytora umożliwiają wstawianie/kreowanie/manipulację dowolnymi kształtami wektorowymi - możliwości edycji grafik rastrowych są ograniczone. Program dysponuje edytorem języka skryptowego, którego składnia jest zgodna z Action Script wersji 2. Wersja Action Script 3 nie jest obsługiwana w dniu tworzenia tego artykułu. Standardowo program pozwala na eksport plików stron internetowych HTML + SWF, a także do animacji do animowanego GIF, do pliku filmowego AVI z dowolnie ustawianą kompresją. Możliwe jest wyekspotowanie animacji w pliku projektora FLASH exe. Program nadaje się do tworzenia nieskomplikowanych aplikacji obliczeniowych czy nieskomplikowanych aplikacji na obsługujące format SWF telefony sieci komórkowych. Pojedyncze klatki można wyeksportować jako serię plików graficznych PNG. Program, który powstał w 2000 r., ma w 2005 r. kilkaset tysięcy legalnych użytkowników.
Oprócz SWiSHmax dostępne są też aplikacje pomocnicze:
Od grudnia 2006 program dostępny w oficjalnej, polskiej wersji językowej.

</doc>
<doc id="478763" url="https://pl.wikipedia.org/wiki?curid=478763" title="Kaishakunin">
Kaishakunin

 – postać pomocnicza w czasie japońskiego rytualnego samobójstwa seppuku, odcinająca głowę osoby odbierającej sobie życie w momencie jej agonii. Czynność ta nazywała się "kaishaku".
Kaishakunin był przeważnie wybierany z grona przyjaciół lub uczniów, lecz główną jego cechą musiała być biegłość w szermierce. Po rozcięciu sobie brzucha przez samuraja kaishakunin zadawał mu cios mieczem w szyję w ten sposób, aby głowa trzymała się tylko na wąskim pasku skóry, by nie upadła na ziemię i nie potoczyła się po niej (co w obu przypadkach było oznaką hańby). 
Sposób wykonania cięcia był ściśle zależny od szkoły, z której wywodził się kaishakunin. Także w dzisiejszych czasach sposób wykonania tej czynności przetrwał w formach starych szkół (koryū) iaido.

</doc>
<doc id="478767" url="https://pl.wikipedia.org/wiki?curid=478767" title="Koralowa wyspa">
Koralowa wyspa

Key Largo – amerykański kryminał w reżyserii Johna Hustona z 1948 roku, należący do tzw. filmowej "czarnej serii" z lat 40. XX wieku.
Opis fabuły.
Frank McCloud, weteran drugiej wojny światowej przybywa na wyspę Key Largo na Florydzie. Chce się tam spotkać z ojcem i żoną poległego żołnierza, którego był dowódcą, by powiadomić ich o jego bohaterskiej śmierci. Ojciec zmarłego żołnierza prowadzi hotel, który jest zamknięty dla gości. Przyjął pewnych dziwnych mężczyzn i jedną kobietę, którzy wynajęli cały hotel na tydzień i czekają na kogoś. Okazuje się, że mężczyźni ci są gangsterami, a ich szefem jest sławny Johnny Rocco. Do mieszkańców hotelu dochodzi wiadomość o nadchodzącym huraganie. Kapitan, który miał zabrać gangsterów z wyspy rezygnuje. Kiedy huragan ustępuje zmuszają Franka by stanął za sterami łodzi i przewiózł ich bezpiecznie na Kubę. Podczas rejsu niespodziewanie dochodzi do strzelaniny.

</doc>
<doc id="478769" url="https://pl.wikipedia.org/wiki?curid=478769" title="1863 w literaturze">
1863 w literaturze



</doc>
<doc id="478770" url="https://pl.wikipedia.org/wiki?curid=478770" title="Kivio">
Kivio

Calligra Flow (wcześniej Kivio) – aplikacja do tworzenia wykresów, schematów i przepływów, część pakietu biurowego KOffice dla środowiska KDE, zaprojektowana na podobieństwo Microsoft Visio. Program jest zintegrowany z innymi aplikacjami KOffice i może być zagnieżdżany w poszczególnych modułach, np. w edytorze KWord.
Do możliwości Kivio należą:

</doc>
<doc id="478775" url="https://pl.wikipedia.org/wiki?curid=478775" title="Ghost (polski zespół muzyczny)">
Ghost (polski zespół muzyczny)

Ghost – polska grupa muzyczna wykonująca death metal. Powstała 1988 roku w Gdańsku. W 2000 roku formacja została rozwiązana.
Historia.
Grupa powstała na przełomie października i listopada 1988 roku w Gdańsku w składzie: Dariusz Engler, Roman Pegza, Ryszard Łakomiec, Marek Szczabel oraz Krzysztof Berlik. Po odbyciu dwóch prób muzycy zarejestrowali debiutanckie demo pt. "Ghost I", które ukazało się w 1989 roku. Materiał umożliwił formacji udział w eliminacjach do festiwalu „Metal Battle” odbywający się w Chorzowskiej „Leśniczówce”. Grupa odniosła sukces ostatecznie zakwalifikowana „Trójki Laureatów”, co umożliwiło występ przed dziesięciotysięczną publicznością w katowickim Spodku. Również w 1989 roku grupę opuścił perkusista Marek Szczabel, którego zastąpił Krzysztof Jankowski, ukazało się również drugi demo "Ghost I". W nowym składzie została zarejestrowana kaseta "Noc Demona". Grupa dała także szereg koncertów w kraju m.in. na festiwalach S'thash'ydło w Ciechanowie, Thrash Meeting w Gdańsku, Thrashfest w Wągrowcu oraz Drrrrama w Pruszczu Gdańskim.
Ciesząca się popularnością grupa w podsumowaniu za rok 1989 na łamach magazynu Thrah'em All została wyróżniona w sześciu kategoriach. Na przełomie 1989 i 1990 roku grupa dała szereg koncertów za wschodnią granicą co przyczyniło się do organizacji trasy koncertowej po byłym Związku Radzieckim, m.in. w Wilnie, Kownie, Odessie i Grodnie. Po powrocie muzycy rozpoczęli przygotowania do rejestracji debiutanckiego albumu. Twórczość zespołu wzbudziła zainteresowanie zachodnich magazynów oraz wytwórni muzycznych. Dwie kompozycje „The Tyrant” i Armagedon” znalazły się na kompilacji "Morbid Noise" wydanej w Belgii. Z końcem 1990 roku Krzysztof Jankowski został powołany do odbycia służby wojskowej. Brak następcy przyczynił się do zawieszenia działalności Ghost. W 1992 roku muzycy wznowili działalność z nowym basistą Mieczysławem Klimkiem, który zastąpił Ryszarda Łakomca.
Na początku 1993 roku muzycy weszli do SL Studio w Gdańsku celem zarejestrowania materiału "Bad Obssesion". Kaseta ukazała się tego samego roku nakładem Carnage Records. W 1993 roku grupa wzięła udział w ogólnopolskim przeglądzie zespołów rockowych Malboro Rock'in wyprzedzając 700 zespołów. Ghost ostatecznie awansowała do 25 najlepszych grup by ostatecznie zając 2. miejsce. W sierpniu grupa dała koncert na Festiwalu Muzyków Rockowych w Jarocinie. Występ spotkał się z zainteresowaniem przedstawiciela wytwórni Loud Out Records, który zaproponował formacji kontrakt. Z początkiem 1994 roku grupa nagrała debiutancki album zatytułowany "The Lost of Mercy". Wydawnictwo ukazało się w Europie dzięki dystrybucji Nuclear Blast oraz w USA i Kanadzie dzięki New World Symphony. 
Również w 1994 roku grupa wystąpiła na festiwalu Metalmania w zabrzańskiej Hali Widowiskowo-Sportowej poprzedzając m.in. Morbid Angel i Cannibal Corpse. Tego samego roku muzycy ponownie zawiesili działalność. Pod koniec 1997 roku Ghost wznowił działalność w składzie: Darek Engler, Roman Pegza, Krzysztof „Mały” Jankowski i Blacha. W nowym składzie grupa nagrała "Promo 97". W 1998 roku zespół powrócił w składzie z Krzysztofem Berlikiem oraz Mieczysławem Klimkiem. Pod koniec roku zespół nagrał trzyutworowe demo "Renown". Po nagraniach z zespołu odszedł Krzysztof Berlik, którego obowiązki objął Darek Engler. W 1999 roku grupa dała szereg koncertów w Polsce. Prowadzone rozmowy z wytwórniami nie przyniosły oczekiwanego kontraktu. Pod koniec roku z zespołu odszedł Roman Pegza, którego zastąpił Krzysztof Dobrowolski. W 2000 roku grupę opuścili Krzysztof Dobrowolski, Krzysztof Jankowski i Mieczysław Klimek. W przeciągu pół roku został uformowany nowy skład z udziałem Łukasza Kumańskiego, basistą Piotra „Zwierzaka” Kawalerowskiego oraz Radosława Cwalińskiego. W odnowionym składzie Ghost wystąpił na Night of Unholy Metal w Gdańsku oraz Dying Art Open Air Festival. Wkrótce potem formacja ponownie zawiesiła działalność.

</doc>
<doc id="478777" url="https://pl.wikipedia.org/wiki?curid=478777" title="Bernardyna Maria Jabłońska">
Bernardyna Maria Jabłońska

Bernardyna Maria Jabłońska (ur. 5 sierpnia 1878 w Pizunach k. Narola (województwo podkarpackie), zm. 23 września 1940 w Krakowie) − polska zakonnica, dziewica, mistyczka, współzałożycielka i pierwsza przełożona generalna Zgromadzenia Sióstr Albertynek Posługujących Ubogim (albertynek), duchowa córka, współpracownica i kontynuatorka dzieła miłosierdzia św. Adama Chmielowskiego oraz błogosławiona Kościoła katolickiego.
Życiorys.
Lata dzieciństwa i młodości.
Urodziła się w Pizunach koło Narola na Roztoczu, w obecnej diecezji zamojsko-lubaczowskiej 5 sierpnia 1878 w małorolnej, wielodzietnej rodzinie chłopskiej Grzegorza i Marii z domu Roman. Ponadto z ksiąg metrykalnych parafii św. Andrzeja Apostoła w Lipsku wiadomo, że 20 sierpnia 1815 w Chlewiskach urodził się jej ojciec Grzegorz, jako syn Marcina i Marii z domu Kozłowskiej, który ożenił się później z Marią córką młynarza Jakuba Romana. Miała trójkę rodzeństwa (braci): Tomasza (ur. 1874), Ignacego (ur. 1880) i Józefa (ur. 1891). Następnego dnia (6 sierpnia) została ochrzczona w parafialnym kościele św. Andrzeja Apostoła w Lipsku przez proboszcza ks. Karola Nowoświęckiego. Na miarę swoich możliwości starała się pomagać rodzicom w prowadzeniu gospodarstwa domowego. Pierwsze nauki czytania i pisania pobierała od wędrownego nauczyciela Tomasza Tomczyka, a następnie dokszałcała się u proboszcza parafii lipskiej ks. Andrzeja Pączka.
Dom rodzinny był miejscem ukształtowania się u niej podstawowej formacji religijnej. Szczególnie matka, która systematycznie pielgrzymowała z dziećmi do kościoła franciszkanów konwentualnych do pobliskiego Horyńca-Zdroju. Ponadto nauczyła ją m.in. modlitwy różańcowej, była dla niej pierwszą nauczycielką prawd wiary. Będąc piętnastoletnią dziewczyną, przeżyła 4 maja 1893 śmierć swojej matki, która zmarła na chorobę płuc. Być może był to kluczowy moment w jej życiu, bowiem od tej chwili bardzo się zmieniła. Pod wpływem przeżyć wewnętrznych zaczęła stronić od rówieśników i zabaw, tracąc pogodę ducha oraz radość życia. Dodatkowym powodem być może był również fakt, że miesiąc po pogrzebie matki (13 czerwca), ojciec jej Grzegorz zawarł powtórne małżeństwo z Cecylią Marynicz, która była starsza od niej o zaledwie 8 lat. Coraz więcej czasu poświęcała w ciszy i samotności na modlitwie i kontemplacji, szczególnie adorując Najświętszy Sakrament, oraz na łonie natury przed leśną kapliczką z wizerunkiem Matki Bożej.
W Zgromadzeniu albertynek.
Kierując się tymi wewnętrznymi doznaniami podjęła decyzję wyboru życia konsekrowanego. 13 czerwca 1896 będąc na pielgrzymce odpustowej ku czci św. Antoniego Padewskiego w Horyńcu-Zdroju natknęła się na grupę albertynów z Bratem Adamem (Albertem ) Chmielowskim CFA, późniejszym świętym i albertynek, których poprosiła o przyjęcie do ich wspólnoty. Po spotkaniu tym i rozmowie, szczególnie z Bratem Albertem CFA, podjęła ostateczną decyzję. Pomimo sprzeciwu jej ojca jak również miejscowego proboszcza, który chciał, aby została katechetką potajemnie opuściła rodzinny dom.
Będąc w kontakcie z albertynkami ze Starego Brusna, udała się 13 sierpnia do ich pustelni. Jednocześnie Brat Albert CFA po kolejnej rozmowie skierował ją do Krakowa, do tzw. „Ogrodu Angielskiego” przy ul. Lubicz 25, gdzie mieścił się Miejski Dom Kalek pw. św. Anny. Pracowała tu jako kucharka pod okiem obsługujących ten dom albertynek, z przełożoną s. Albertyną Orłoś CSAPI. Tutaj rozpoznała obszary ludzkiej nędzy, które stały się inspiracją do podjęcia przez nią pracy na polu charytatywnym w posłudze najuboższym.
Po dziesięciu miesiącach pracy powróciła do pustelni w Starym Bruśnie, gdzie pod okiem Brata Alberta CFA odbyła trzydniowe rekolekcje, po których 3 czerwca 1897 otrzymała szary habit, biały welon nowicjuszki albertyńskiej oraz przyjęła imię zakonne: Bernardyny, które nadał jej Brat Albert CFA. Następnego dnia po obłóczynach (4 czerwca) powróciła do Krakowa, do pracy w przytulisku. W 1898 przez okres czterech miesięcy (lipiec–październik) przebywała w albertyńskiej pustelni w Prusiu, gdzie pod okiem Brata Alberta CFA, umacniała swoją formację zakonną. Po zakończeniu nowicjatu przebywała jeszcze kilka miesięcy w Miejskim Domu Kalek (pracowała w pralni, ogrodzie oraz przy obsłudze ubogich), a potem w styczniu 1899 została przez Brata Alberta CFA mianowana przełożoną przytuliska dla kobiet w Krakowie przy ul. Piekarskiej 21.
Po trzech miesiącach pracy, nie mogąc podołać obowiązkom złożyła rezygnację, powracając do pracy w Miejskim Domu Kalek (ul. Lubicz 25), gdzie przełożoną była wówczas s. Małgorzata Muszyńska CSAPI. Zaczęła odczuwać wewnętrzne skrupuły i wątpliwości co do wyboru właściwej drogi powołania zakonnego. Z pomocą wówczas przyszedł jej Brat Albert CFA, z którym m.in. korespondowała. Zredagował on dla niej heroiczny akt ofiarowania się Bogu, zwany „Aktem Doskonałej Miłości”, w którym napisał:
Po rozważeniu jego propozycji zdecydowała się podpisać 1 kwietnia 1899 (Wielka Sobota) ten uroczysty akt, wręczając go pomysłodawcy. Brat Albert CFA w jednym z listów tak m.in. ją umacniał przekazując cenne wskazówki co do dalszej drogi:
Będąc pod wpływem tych wskazówek zaczęła się częściej skupiać na rozważaniach nabożeństwa do Męki Pańskiej.
Mając już pewne doświadczenie w pracy na rzecz ubogich, 13 października 1900 Brat Albert CFA mianował ją przełożoną Miejskiego Domu Kalek. W domu tym przebywało wówczas osiem sióstr albertynek, cztery postulantki i około 100 chorych. Niespełna dwa lata później 7 kwietnia 1902 Brat Albert CFA powierzył jej w obecności zebranych sióstr urząd przełożonej generalnej Zgromadzenia Sióstr Posługujących Ubogim, w którym było wówczas 39 sióstr pracujących w pięciu przytuliskach i jednej pustelni. Jako przełożona zajmowała się rozwojem wspólnoty, formacją młodych sióstr, prowadzeniem postulatu i nowicjatu. W sierpniu 1902 jej siedzibę oraz nowicjat albertynek przeniesiono na Kalatówki. Pobyt na Kalatówkach należał do najpiękniejszych i najszczęśliwszych chwil jej życia. Tam wśród tatrzańskiej przyrody spod jej pióra wyszły liczne, pełne głębokich przemyśleń rozważania mistyczne. Notatki te Maria Winowska nazwała perłą mistyki chrześcijańskiej.
Ze wzrostem liczebnym sióstr, zwiększyła się liczba placówek, które one obsługiwały. Do 1908 siostry objęły Dom Kalek w Jarosławiu, poszerzono przytulisko w Sokalu oraz przeniesiono przytulisko z ul. Piekarskiej i ul. Skawińskiej w Krakowie, na ul. Krakowską 47, do obszernego domu oddanego siostrom przez magistrat. W 1915 Brat Albert CFA i s. Bernardyna CSAPI osadzili w Tarnowie siostry, aby obsługiwały barak dla chorych na cholerę. Ponadto otworzyła przytułek w tym mieście dla bezdomnych kobiet. W Przemyślu na początku I wojny światowej siostry prowadziły kuchnię dla 700 osób.
Ogromnym ciosem dla niej oraz albertynek było odejście Brata Alberta CFA, który zmarł 25 grudnia 1916. Odtąd musiała liczyć już tylko na siebie, tracąc głównego współpracownika i opiekuna duchowego. W 1917 zredagowała zasady prawne funkcjonowania albertynek, zbierając je w „Regule zakonnej Brata Alberta”, którą zatwierdził metropolita krakowski abp Adam Stefan Sapieha pod nazwą „Konstytucji, czyli Ustaw Zgromadzenia Sióstr Trzeciego Zakonu Świętego Franciszka, posługujących ubogim, tak zwanych Sióstr Albertynek” 22 czerwca 1926, dając początek Zgromadzeniu albertynek na prawie diecezjalnym.
Pierwsza kapituła generalna albertynek, pod przewodnictwem bp. Anatola Nowaka, która odbyła się w dniach 7–9 lutego 1922 wybrała ją na przełożoną generalną, a następnie trzy kolejne kapituły w latach (1927, 1933 i 1939) ponownie wybierały ją na ten urząd, który pełniła do swojej śmierci. Pierwsze czasowe śluby zakonne (na okres trzech lat) złożyła 25 grudnia 1927, a 25 grudnia 1930 po czterdziestodniowych rekolekcjach złożyła profesję wieczystą na ręce ks. Józefa Górnego. Wraz z opiekunem Zgromadzenia ks. Czesławem Lewandowskim CM w 1927 opracowała tzw. „Ceremoniał Zgromadzenia”. W 1931 przeniosła siedzibę funkcjonowania przełożonej generalnej do Krakowa na Prądnik Czerwony.
U schyłku życia.
Całe jej zakonne życie, oparte na trwałych zasadach, które zaszczepił jej duchowy współpracownik Brat Albert CFA w swojej szkole można określić jako szczególną troskę o ludzi ubogich i biednych. Późniejszy obserwator jej życia ks. Lewandowski CM, tak ją m.in. scharakteryzował:
W stosunku do swoich sióstr o które się troszczyła, często zalecała im mówiąc:
Każdą wolną chwilę w ciągu dnia, a niekiedy także i nocy, spędzała w kaplicy przed Najświętszym Sakramentem. Starała się wówczas na modlitwie rozwiązywać wszystkie trudne sprawy.
Z biegiem lat coraz bardziej zapadała na zdrowiu (od 1911 była pod stałą opieką lekarzy). Jeden z jej lekarzy prowadzących dr Kramarzyński tak określił jej zdrowie:
Cierpienia i dolegliwości wzmogły się z końcem lat trzydziestych i w pierwszych miesiącach II wojny światowej, kiedy zaczęła jej organizm atakować cukrzyca. Zmarła 23 września 1940 o godz. 7:45 w klasztorze, w Krakowie po krwotoku z nosa i ust. Pogrzeb z licznym udziałem duchowieństwa i wiernych odbył się 25 września, któremu przewodniczył bp Stanisław Rospond.
Została początkowo pochowana na Cmentarzu Rakowickim, a następnie jej zwłoki zostały przeniesione 23 września 1949 z grobu ziemnego do grobowca. 20 marca 1984 po przeprowadzonej ekshumacji na Cmentarzu Rakowickim, ostatecznie jej szczątki zostały przeniesione i złożone 22 marca tegoż roku do sarkofagu prezbiterium albertyńskiego Sanktuarium Ecce Homo św. Brata Alberta w Krakowie przy ul. Woronicza 10, obok domu generalnego.
Warto dodać, że 21 lutego 2016 ks. prałat dr Stanisław Słowik, dyrektor Caritas Diecezji Kieleckiej wprowadził do kościoła pw. Wszystkich Świętych w Brzezinach niewielką część relikwii bł. Bernardyny Jabłońskiej.
Proces beatyfikacji.
Z inicjatywy sióstr albertynek przekonanych o świątobliwości jej życia podjęto w 1983 próbę wyniesienia jej na ołtarze. 17 lutego 1984 Stolica Apostolska wydała dekret tzw. "Nihil obstat" zezwalający na rozpoczęcie procesu jej beatyfikacji. 26 maja 1984 został uroczyście rozpoczęty proces diecezjalny w archidiecezji krakowskiej, po czym 5 kwietnia 1986 został on uroczyście zakończony w kaplicy kurii metropolitalnej w Krakowie. Postulatorem na szczeblu diecezjalnym został mianowany ks.
Józef Weismann CM. Powołany został przez metropolitę krakowskiego kard. Franciszka Macharskiego trybunał beatyfikacyjny w następującym składzie:
Powołano również komisję historyczną w następującym składzie:
Trybunał postulacyjny odbył 57 sesji, podczas których przesłuchano 37 świadków. Akta procesu zostały następnie przekazane Kongregacji Spraw Kanonizacyjnych w Rzymie celem dalszego postępowania.
30 stycznia 1987 Stolica Apostolska wydała dekret o ważności postępowania diecezjalnego, po czym złożono w 1992 tzw. "Positio", wymagane w dalszej procedurze beatyfikacyjnej. Po odbytej 26 kwietnia 1996 sesji konsultorów teologicznych oraz 26 października tegoż roku sesji kardynałów i biskupów Kongregacji Spraw Kanonizacyjnych, papież św. Jan Paweł II, 17 grudnia 1996 zezwolił na promulgowanie dekretu o heroiczności jej życia i cnót. Odtąd przysługiwał jej tytuł Czcigodnej Służebnicy Bożej. Postulatorem generalnym procesu mianowano s. Renatę Władysławę Bobrowską CSAPI.
Do beatyfikacji potrzebny był cud za jej przyczyną, jakim okazało się uzdrowienie z gruźlicy w 1950 albertynki s. Lidii Władysławy Gurgul CSAPI. Po zaakceptowaniu tego cudu przez Stolicę Apostolską, 8 marca 1997, papież św. Jan Paweł II wyraził zgodę na jej beatyfikację.
Uroczysta beatyfikacja nastąpiła podczas jednego z etapów pielgrzymki św. Jana Pawła II do Polski, 6 czerwca 1997 wraz z jednoczesną beatyfikacją Czcigodnej Służebnicy Bożej Marii Karłowskiej CSDP, która odbyła się pod Krokwią w Zakopanem. W homilii św. Jan Paweł II powiedział wtedy m.in.:

</doc>
<doc id="478780" url="https://pl.wikipedia.org/wiki?curid=478780" title="Papieska Komisja Ecclesia Dei">
Papieska Komisja Ecclesia Dei

Papieska Komisja „Ecclesia Dei” – komisja działająca w latach 1988–2019 w ramach Kurii Rzymskiej, zajmująca się opieką nad wiernymi i duchownymi przywiązanymi do tradycji liturgicznej sprzed II soboru watykańskiego.
Powołana została przez Jana Pawła II na mocy "motu proprio" „Ecclesia Dei” z 2 lipca 1988.
8 lipca 2009 Benedykt XVI ogłosił motu proprio Ecclesiae Unitatem, w którym wcielił Komisję Pontyfikalną Ecclesia Dei w struktury Kongregacji Nauki Wiary.
17 stycznia 2019 papież Franciszek zlikwidował Komisję i jej kompetencje przekazał Kongregacji Nauki Wiary.

</doc>
<doc id="478782" url="https://pl.wikipedia.org/wiki?curid=478782" title="Jan Kuboth">
Jan Kuboth

Jan Baptysta Kuboth, właśc. Johannes Kuboth (ur. 27 sierpnia 1856 w Dobrodzieniu, zm. 15 stycznia 1920 w Nysie) – ksiądz katolicki, proboszcz w Miechowicach, budowniczy kościołów.
Życiorys.
Studia teologiczne odbył na Wydziale Teologicznym Uniwersytetu Wrocławskiego oraz na uniwersytecie w Ratyzbonie. Święcenia kapłańskie przyjął 28 czerwca 1883 r. Po święceniach był wikariuszem w Rudzie Śląskiej, następnie w Siemianowicach, Koźlu i Królewskiej Hucie. Od 1886 r. pracował jako kapelan w wojsku pruskim: proboszcz garnizonowy w Kłodzku 1886−1889, proboszcz dywizyjny w Królewcu 1889−1892. Od 1892 r. – proboszcz w Miechowicach pod Bytomiem. Jest budowniczym kościołów w Bobrku, Karbiu, Rokitnicy oraz pw. Bożego Ciała w Miechowicach. Jest także budowniczym żłobka i sierocińca oraz Domu Inwalidy w Rokitnicy. 31 marca 1918 r. przeszedł na emeryturę, zamieszkał w Nysie, gdzie zmarł.
Do 1945 roku jedna z ulic w Miechowicach dla uczczenia pamięci duchownego nosiła nazwę Kubothstraße.

</doc>
<doc id="478785" url="https://pl.wikipedia.org/wiki?curid=478785" title="Rin (jednostka miary)">
Rin (jednostka miary)

 – tradycyjna japońska jednostka długości wynosząca około 0,303 mm.
10 rin = 1 bu

</doc>
<doc id="478786" url="https://pl.wikipedia.org/wiki?curid=478786" title="Franciszkanie konwentualni">
Franciszkanie konwentualni



</doc>
<doc id="478793" url="https://pl.wikipedia.org/wiki?curid=478793" title="Iwan Majski">
Iwan Majski

Iwan Majski, , właściwe nazwisko Jan Lachowiecki (ur. w Kiriłłowie, zm. 3 września 1975 w Moskwie) – sowiecki dyplomata i historyk. Ambasador ZSRR w Finlandii (1929–1932) oraz Wielkiej Brytanii (1932–1943).
Życiorys.
Urodzony w rodzinie pochodzenia żydowskiego. Jego ojciec był lekarzem wojskowym pochodzącym z guberni chersońskiej. W 1903 wstąpił do Socjaldemokratycznej Partii Robotniczej Rosji, opowiadając się za frakcją mienszewików, w której pozostawał do wydalenia z partii w 1918.
W czasie rewolucji 1905-1907 członek rady delegatów robotniczych w Saratowie. W styczniu 1906 aresztowany i zesłany do guberni tobolskiej. W 1908 wyemigrował do Szwajcarii, skąd przeniósł się do Niemiec (gdzie w 1912 ukończył studia na Uniwersytecie Monachijskim), wreszcie osiedlił się w Wielkiej Brytanii. Do Rosji powrócił po rewolucji lutowej i obaleniu caratu, w maju 1917. Był członkiem kolegium ministerstwa pracy Rządu Tymczasowego, delegatem do Piotrogrodzkiej Rady Delegatów Robotniczych i Żołnierskich. Już po przewrocie bolszewickim w grudniu 1917 wybrany do Komitetu Centralnego partii mienszewików. W lecie 1918 został ministrem pracy w rządzie wyłonionym przez Komucz w Samarze, został za to wykluczony z partii mienszewików. W lutym 1921 wstąpił do partii bolszewickiej (RKP(b)). Od 1922 w Ludowym Komisariacie Spraw Zagranicznych, początkowo (1922-1923) naczelnik wydziału prasowego NKID. Świadek oskarżenia w procesie pokazowym eserowców (1922).
W 1924 był pierwszym redaktorem naczelnym literackiego czasopisma "Zwiezda" wydawanego w Leningradzie. W latach 1925-1927 radca prasowy ambasady ZSRR w Wielkiej Brytanii (do zerwania stosunków dyplomatycznych). W latach 1927-1929 radca ambasady ZSRR w Japonii. W latach 1929-1932 ambasador ZSRR w Finlandii, podpisał tam w imieniu ZSRR pakt o nieagresji z Finlandią. Następnie w latach 1932-1943 ambasador w Wielkiej Brytanii. 30 lipca 1941 podpisał w imieniu ZSRR tzw. układ Sikorski-Majski o wznowieniu polsko-sowieckich stosunków dyplomatycznych, zerwanych jednostronnie przez ZSRR w chwili agresji na Polskę 17 września 1939. Postanowiono o utworzeniu armii polskiej na terenie ZSRR i "amnestii" dla obywateli polskich aresztowanych i deportowanych z terenu okupacji sowieckiej w Polsce.
Od 1943 do 1946 zastępca komisarza ludowego spraw zagranicznych ZSRR. W 1946 wybrany na członka Akademii Nauk ZSRR. Aresztowany w 1953 i skazany na sześć lat więzienia za szpiegostwo. W 1956 zwolniony, a w 1960 rehabilitowany.
Odznaczony dwukrotnie Orderem Czerwonego Sztandaru Pracy (w 1944 i 1945), Orderem Przyjaźni Narodów oraz Medalem „Za ofiarną pracę w Wielkiej Wojnie Ojczyźnianej 1941–1945”.

</doc>
<doc id="478799" url="https://pl.wikipedia.org/wiki?curid=478799" title="Eugene Mallove">
Eugene Mallove

Eugene F. Mallove (ur. 9 czerwca 1947, zm. 14 maja 2004 w Norwich, Connecticut), amerykański wydawca i redaktor magazynu "Infinite Energy", założyciel organizacji New Energy Foundation. Propagator idei zimnej fuzji i wolnej energii, aktywnie propagował badania nad alternatywnymi systemami wytwarzania energii.
Życiorys.
Edukacja i praca naukowa.
Ukończył astronautykę i astronomię (2 stopnie) na politechnice MIT. Otrzymał doktorat (w dziedzinie "environmental health sciences") na Uniwersytecie Harvarda. Pracował dla firm Hughes Research Laboratories, The Analytic Science Corporation i Lincoln Laboratory. Wykładał także dziennikarstwo na politechnice MIT i Uniwersytecie Bostońskim.
Nagła śmierć.
Eugene Mallove został zamordowany 14 maja 2004 w Norwich w stanie Connecticut. Pomimo że ta sprawa implikuje różne teorie spiskowe, to najprawdopodobniej tłem zabójstwa był motyw rabunkowy. Jednakże w 2008 roku uniewinniono głównych podejrzanych, co skłoniło w 2009 roku władze stanu Connecticut do zaoferowania 50.000$ za informacje dotyczące mordercy, bądź morderców Eugene'a Mallove'a.

</doc>
<doc id="478800" url="https://pl.wikipedia.org/wiki?curid=478800" title="Imperator (zespół muzyczny)">
Imperator (zespół muzyczny)

Imperator – polska grupa muzyczna wykonująca death metal. Wraz z takimi grupami jak Vader, Exorcist, Armagedon czy Convent zaliczana jest dziś do prekursorów death metalu w Polsce. Zespół powstał w 1984 roku w Łodzi z inicjatywy gitarzysty Piotra „Bariela” Tomczyka oraz perkusisty Tomasza „Adriana” Śliwińskiego. Do 1988 roku wydał cztery wydawnictwa demo "Endless Sacrifice" (1986), "Deathlive" (1987) i "Eternal Might" (1988).
W 1991 roku nakładem Nameless Productions ukazał się debiutancki album zespołu zatytułowany "The Time Before Time", dwukrotnie wznawiany w 1993 nakładem Loud Out Records i 1997 roku nakładem Pagan Records. Pierwotnie debiut miał zostać wydany przez norweską wytwórnię muzyczną Deathlike Silence Productions należącą do Øysteina „Euronymousa” Aarsetha, założyciela blackmetalowej grupy Mayhem, jednak w wyniku problemów finansowych wydawcy oznaczona numerem katalogowym Anti-Mosh 002 płyta nie ukazała się.
Ponadto lider grupy Piotr „Bariel” Tomczyk we współpracy z Aarsethem i wokalistą grupy Mayhem Per Yngve "Deadem" Ohlinem planował realizację nagrań projektu pod nazwą Moon. W wyniku śmierci Ohlina w 1991 roku projekt został zarzucony.
Wkrótce po wydaniu debiutanckiego albumu grupa zakończyła działalność. Zespół powracał na scenę, na krótko w 1995, kiedy to podjęto próbę nagrania drugiego albumu. W 2004 roku nakładem wytwórni muzycznej Apocalypse Productions ukazała się kompilacja wczesnych nagrań zespołu zatytułowana "Eternal Might / Endless Sacrifice / Live '91" zawierająca m.in. występ zespołu na festiwalu S'thrash'ydło w Ciechanowie. Zespół reaktywował się w 2018 roku.
Muzycy.
Opracowano na podstawie materiału źródłowego.

</doc>
<doc id="478802" url="https://pl.wikipedia.org/wiki?curid=478802" title="International Business Systems">
International Business Systems

International Business Systems (IBS) – szwedzkie przedsiębiorstwo informatyczne, producent zintegrowanego systemu informatycznego Application SoftWare. Posiada ponad 70 oddziałów w 30 krajach i zatrudnia blisko 2500 osób. Oferuje również spolonizowane wersje swojego oprogramowania.

</doc>
<doc id="478804" url="https://pl.wikipedia.org/wiki?curid=478804" title="1862 w literaturze">
1862 w literaturze



</doc>
<doc id="478807" url="https://pl.wikipedia.org/wiki?curid=478807" title="Alexander Popp">
Alexander Popp

Alexander Mark Popp (ur. 4 listopada 1976 w Heidelbergu) – niemiecki tenisista, dwukrotny ćwierćfinalista Wimbledonu w grze pojedynczej.
Syn niemieckiego nauczyciela i angielskiej urzędniczki; rodzice przenieśli się z Anglii do Niemiec w 1970 roku. Alexander Popp ma dwa obywatelstwa.
Kariera tenisowa.
Treningi tenisowe rozpoczął jako 8–latek, zainspirowany wimbledońskim triumfem Borisa Beckera. Do grona tenisistów zawodowych dołączył w 1997 roku, natomiast w 2005 roku zakończył sportową karierę.
Praworęczny, z bekhendem oburęcznym, przy wzroście 2–metrowym zaliczany był do najwyższych tenisistów świata (obok Belga Dicka Normana, Marca Rosseta i później Ivo Karlovicia).
Dysponował potężnym serwisem, a najlepsze wyniki uzyskiwał na kortach o nawierzchni trawiastej. Dwukrotnie osiągał ćwierćfinał wielkoszlemowego Wimbledonu – w 2000 i 2003 roku – pokonując na londyńskich kortach m.in. Ronalda Agénora, Michaela Changa, Gustavo Kuertena, Marca Rosseta, Hiszama Araziego, Oliviera Rochusa. W 2003 roku w ćwierćfinale Wimbledonu nie wykorzystał prowadzenia 2:0 w setach z Markiem Philippoussisem (późniejszym finalistą). W 2004 roku był w 4 rundzie Wimbledonu, po wcześniejszym wyeliminowaniu m.in. Nicolása Massú. Z kortami trawiastymi związane są także pozostałe sukcesy Poppa – finał w Newport w 2004 roku (pokonał m.in. najwyżej rozstawionego Vince'a Spadeę, przegrał po dwóch tie-breakach z Gregiem Rusedskim) oraz ćwierćfinały turniejowe w Halle i Newport (oba w 2002), ćwierćfinał w Nottingham (2003). Był również w ćwierćfinale halowego turnieju w Metzu w 2003 roku oraz wygrał kilka imprez rangi ATP Challenger Tour.
Popp był raz w finale turnieju deblowego, w Newport w 2002 roku w parze z Jürgenem Melzerem, przegrywając z Bobem i Mikiem Bryanami.
Nie grał w zespole reprezentacyjnym w Pucharze Davisa. Po jego pierwszym ćwierćfinale wimbledońskim, w związku ze słabszymi występami Brytyjczyków Tima Henmana i Grega Rusedskiego, pojawiły się w prasie sportowej spekulacje o możliwościach powołania go do brytyjskiej reprezentacji, jednak Popp nie był zainteresowany ewentualnym powołaniem.
W rankingu gry pojedynczej Popp najwyżej był na 74. miejscu (10 lipca 2000), a w klasyfikacji gry podwójnej na 266. pozycji (15 lipca 2002).

</doc>
<doc id="478809" url="https://pl.wikipedia.org/wiki?curid=478809" title="Nagasawa Masami">
Nagasawa Masami



</doc>
<doc id="478811" url="https://pl.wikipedia.org/wiki?curid=478811" title="Fitoncydy">
Fitoncydy

Fitoncydy (gr. "phytón" – roślina, łac. "caedo" – ścinam, zabijam) – naturalne substancje wydzielane przez różne rośliny wyższe hamujące rozwój mikroorganizmów. Są to zwykle związki siarkoorganiczne, przykładowym fitoncydem jest allicyna.
Do roślin wyróżniających się dużą zawartością fitoncydów należą:

</doc>
<doc id="478822" url="https://pl.wikipedia.org/wiki?curid=478822" title="Bernardo Provenzano">
Bernardo Provenzano

Bernardo Provenzano (ur. 31 stycznia 1933 w Corleone na Sycylii, zm. 13 lipca 2016 w Mediolanie) – włoski przestępca, członek i szef mafii sycylijskiej Cosa Nostry.
Prokuratura włoska zarzucała mu udział lub zlecenie 127 morderstw. Został ujęty przez włoską policję 11 kwietnia 2006, po 43 latach poszukiwań. Został schwytany na terenie gospodarstwa rolnego w rejonie wioski Corleone koło Palermo, miejscu narodzin słynnego Vito Corleone – fikcyjnego dona z powieści "Ojciec chrzestny" Mario Puzo.
Życiorys.
Wychował się w Corleone jako trzeci z siedmiu synów wieśniaków. Porzucił szkołę będąc jeszcze nastolatkiem, by pracować w polu. Do mafii dołączył będąc nastolatkiem. W tym czasie głową rodziny mafijnej z Corleone (nie mylić z rodziną Corleone z powieści Mario Puzo) był Michele Navarra, lecz Provenzano związał się z młodym i ambitnym gangsterem Luciano Leggio, z którym w latach pięćdziesiątych był w stanie wojny przeciwko Navarze.
We wrześniu 1958 roku Provenzano był jednym z 14 zamachowców, którzy wspierali Leggia w zamachu i morderstwie Navarry. Leggio automatycznie stał się głową rodziny, a Provenzano w ciągu następnych pięciu lat pomagał mu w likwidowaniu wszystkich pozostałych współpracowników Navarry. W maju 1963 roku Provenzano zaczął się ukrywać po nieudanym zamachu na jednego z ludzi Navarry. Twierdził, że nie ukrywał się przed policją, lecz przed "vendettą". W tym czasie Leggio powiedział o nim: „Strzela jak Bóg, ale mózg ma jak kurczak”. 10 września tego samego roku został wypuszczony list gończy za zabójstwa ludzi Navarry. Od tej pory Provenzano musiał ukrywać się także przed policją. W 1974 roku Leggio został schwytany i uwięziony za morderstwo, na swoim miejscu obsadził Toto Riina, a Provenzano stał się jego prawą ręką.
Provenzano brał udział w masakrze na Viale Lazio 10 grudnia 1969, czyli ataku na Michele Cavataio. Cavataio miał możliwość zabicia Calogero Bagarella, starszego brata Leolouca Bagarella, szwagra Riiny. Legenda głosi, że Provenzano uratował sytuację dzięki swojemu pistoletowi maszynowemu Beretta 38/A oraz zyskał reputację „zabójcy z jajami”. Według jednego ze świadków zajścia, to Provenzano, strzelając za wcześnie, sprowokował niebezpieczeństwo.
W czasie, kiedy ojcem chrzestnym był Riina, Provenzano zajmował się operacjami związanymi głównie z przemytem narkotyków. W latach 1981-1983 trwała krwawa wielka wojna klanów; pochłonęła ponad tysiąc ofiar oraz zapewniła dominację "Corleonesi" wśród organizacji mafijnych we Włoszech.

</doc>
<doc id="478827" url="https://pl.wikipedia.org/wiki?curid=478827" title="Jan Kazimierz Bokum">
Jan Kazimierz Bokum



</doc>
<doc id="478830" url="https://pl.wikipedia.org/wiki?curid=478830" title="Sternotomia">
Sternotomia

Sternotomia (, z „mostek”) – chirurgiczne przecięcie mostka (zwykle wykonywane w linii pośrodkowej – sternotomia pośrodkowa) celem uzyskania dostępu do narządów klatki piersiowej. Poprzeczna sternotomia wykonywana jest obecnie rzadko, najczęściej jako poszerzenie torakotomii przednio- bocznej.
Wskazania.
Częściowa lub całkowita sternotomia jest stosowana w chirurgii jako dojście do organów śródpiersia. Jako przykład mogą służyć operacje kardiochirurgiczne: pomostowanie tętnic wieńcowych, wymiana zastawek serca, transplantacja serca. Częściową sternotomię wykonuje się np. przy usuwaniu gruczołu tarczycy (tyreoidektomia) położonego zamostkwo. Podczas częściowej sternotomii np. do tyreoidektomii przecina się w linii pośrodkowej tylko górną część mostka do wysokości 2–3 międzyżebrza i następnie cięcie kieruje się do boku do odpowiedniej przestrzeni międzyżebrowej.
Technika.
Po nacięciu skalpelem skóry nad mostkiem przecina się tkankę podskórną i okostną przedniej ściany mostka nożem elektrycznym z jednoczesną elektrokoagulacją naczyń krwionośnych. Następnie palcem powyżej górnej krawędzi mostka ("jugulum") i poniżej dolnego brzegu mostka (wyrostek mieczykowaty) odpreparowywuje się tkanki miękkie od tylnej ściany mostka. Do przecięcia mostka używa się piły oscylacyjnej, najczęściej specjalnego typu z pionowym ostrzem. Jeżeli piła oscylacyjna jest niedostępna, to do przecięcia mostka można użyć piłki Gigliego.
Po założeniu drenu do przedniego śródpiersia zamyka się mostek szwami metalowymi z drutu ze stali nierdzewnej celem stabilizacji mostka.
Zalecenia po sternotomii.
Pierwszego dnia po operacji siadanie na brzegu łóżka z pomocą personelu. Od początku zalecane ćwiczenia oddechowe, najlepiej z przyrządami wspomagającymi, np. "Triflo". W następnych dniach dalsza mobilizacja z oszczędzaniem górnej połowy ciała. Po 3–4 miesiącach pacjenci wracają najczęściej do formy sprzed operacji.

</doc>
<doc id="478836" url="https://pl.wikipedia.org/wiki?curid=478836" title="Przemysł odzieżowy">
Przemysł odzieżowy

Przemysł odzieżowy – dział gospodarki, który zajmuje się wytwarzaniem odzieży z tkanin oraz dzianin, głównie bawełnianych, wełnianych, jedwabnych, jak również z innych surowców, np. skóry.

</doc>
<doc id="478837" url="https://pl.wikipedia.org/wiki?curid=478837" title="Wybrzeże Dalmatyńskie">
Wybrzeże Dalmatyńskie



</doc>
<doc id="478838" url="https://pl.wikipedia.org/wiki?curid=478838" title="Młody człowiek z trąbką">
Młody człowiek z trąbką

Młody człowiek z trąbką "(Young Man with a Horn)" – amerykański film z 1950 roku w reżyserii Michaela Curtiza. Scenariusz filmu został oparty na książce Dorothy Baker "„Young Man with a Horn”" z 1938, stanowiącej biografię przedwcześnie zmarłego muzyka jazzowego – kornecisty Bixa Beiderbecke.
Fabuła.
Pianista Smoke Willoughby wspomina swego przyjaciela z młodości, jazzowego trębacza Ricka Martina. Za sprawą narratora widz cofa się o kilkadziesiąt lat, by prześledzić drogę jaką przeszedł Rick od pierwszej fascynacji muzyką do osiągnięcia wirtuozerii. Poznajemy chłopca z używaną trąbką, który pod okiem wybitnego jazzmana kształtuje się na genialnego muzyka, który zaczyna swoją karierę w podrzędnych lokalach. Za sprawą swojego ogromnego talentu trafia do eleganckich klubach. Jednak Rick ma jedno wielkie pragnienie, chce zagrać wysoki i niemożliwy do osiągnięcia ton. Pragnienie to przeradza się w obsesję, która pcha go w dół, muzyk pogrąża się w alkoholizmie, który w końcu doprowadza do jego śmierci.

</doc>
<doc id="478839" url="https://pl.wikipedia.org/wiki?curid=478839" title="Skarłowacenie">
Skarłowacenie

Skarłowacenie to ewolucyjny proces sukcesywnego zmniejszania się rozmiarów ciała populacji danego gatunku wskutek presji selektywnej zwiększającej przeżywalność mniejszych osobników. Ze względu na specyficzne warunki, dość często zjawisko to zachodzi na wyspach – karłowacenie wyspowe.
Wykopano kopalne szczątki karłowatych mamutów, słoni i hipopotamów. Najczęściej skarłowacenie powstaje przy stopniowo zmniejszającej się pojemności środowiska. 
Na przykład podnoszenie się poziomu wody w Morzu Śródziemnym rozdzieliło pierwotnie ciągłą populację na endemiczne podgatunki, których karłowate wersje żyły na oddzielonych wodą wyspach.

</doc>
<doc id="478840" url="https://pl.wikipedia.org/wiki?curid=478840" title="PRW NiD">
PRW NiD



</doc>
<doc id="478841" url="https://pl.wikipedia.org/wiki?curid=478841" title="Daleko od szosy (serial telewizyjny)">
Daleko od szosy (serial telewizyjny)

Daleko od szosy – polski obyczajowy serial telewizyjny z 1976 roku w reżyserii Zbigniewa Chmielewskiego.
Obsada.
Postacie pierwszoplanowe:
Role drugoplanowe:
Pozostałe role:
Fabuła.
Autorem pomysłu fabuły serialu był Henryk Czarnecki, dla którego inspiracją do stworzenia historii stało się wypracowanie jednego z jego uczniów w szkole. Serial podejmuje temat migracji ze wsi do miasta i awansu społecznego. Akcja toczy się w latach 60. i na początku lat 70. XX wieku w Polsce.
Bohaterem jest około 20-letni Leszek Górecki (ur. w 1945), chłopak mieszkający na wsi. Jako nastolatek jest nieokiełznany dla rodziców, sprawia kłopoty w szkole i wychowawcze, wykazuje zainteresowania inne niż rówieśnicy (własnoręcznie składa sobie rower, ciekawią go pojazdy mechaniczne). Czasowo pomaga obwoźnemu handlarzowi. Po osiągnięciu pełnoletniości coraz bardziej chce rozpocząć samodzielne życie, wyjechać z rodzinnego domu i zdobyć niezależny zawód. Na wsi czuje się ograniczony i niespełniony. Nie wykazuje zainteresowania pracą na roli w gospodarstwie rodziców ani wikliniarstwem, dlatego zamierza wyrwać się z tego świata. Przenosi się na Górny Śląsk, gdzie początkowo podejmuje pracę niewykwalifikowanego robotnika przy budowie drogi w Czeladzi. Następnie kończy kurs zawodowego kierowcy. W rodzinnych stronach pozostawia swoją dotychczasową sympatię Bronkę – dziewczynę z pobliskiej, oddalonej o około 6 km wsi. Więź między nimi powoli rozluźnia się.
Podczas kolejnych odwiedzin w rodzinnym domu Leszek przypadkowo poznaje Anię z Łodzi, od niedawna studentkę biologii, spędzającą wakacje we wsi Leszka. Oboje stopniowo ulegają fascynacji sobą, mimo istniejących między nimi różnic mentalnych, bazujących na stosunku wieś–miasto. Z czasem Ania wyzwala w nim motywację do osobistego rozwoju oraz kontynuacji zaniedbanej nauki w szkole. Zmotywowany tym Leszek przeprowadza się do Łodzi, pracuje jako szofer, uzyskuje prawo jazdy na autobus i jednocześnie wznawia naukę w szkole wieczorowej dla pracujących (uczęszcza do technikum dla pracujących mieszczącego się w Technikum Samochodowym im. XX-lecia PRL w Łodzi – dzisiejszy Zespół Szkół Samochodowych w Łodzi przy ul. Kilara 3/5). Pokonuje przy tym pojawiające się przeszkody związane z wykonywaną pracą, kwestiami mieszkaniowymi i meldunkiem.
Równolegle ujawnia się stosunek rodzin Leszka i Ani do ich kiełkującego uczucia oraz związku. O ile rodzina Leszka oraz ojciec Ani reagują w naturalny sposób zaskoczeniem, niedowierzaniem, sceptycyzmem, ale ostatecznie tolerancją i przyzwoleniem, to wyraźnie przeciwna związkowi obojga jest matka Ani, która nie dopuszcza myśli, że jej córka może związać się na stałe z przedstawicielem warstwy niższej, tym samym popełniając mezalians. Osobną kwestią jest stanowisko znajomych Ani (studentów – przedstawicieli inteligencji), którzy generalnie nie mają nic przeciwko Leszkowi i wprawdzie dostrzegają różnicę między sobą a mieszkańcem wsi, lecz z drugiej strony chłopak Ani imponuje im swoją bystrością, humorem i determinacją w dążeniu do celu. Z czasem akceptują go.
Po odbyciu służby wojskowej przez Leszka, oboje mogą już żyć razem. Wraz z jego postępami w nauce, ukończeniem przez Anię studiów i podjęciem pracy naukowej na uniwersytecie w zakładzie cytologii, sielanka przeplata się ze zwątpieniem, trudnościami codziennymi, kłopotami finansowymi i mieszkaniowymi oraz niegasnącą dezaprobatą matki Ani wobec Leszka. Ostatecznie para zawiera ślub, którego owocem jest syn Przemek, zaś jego problemy zdrowotne stanowią dalszy wątek fabuły. Finałem serialu jest pomyślne ukończenie technikum dla pracujących przez Leszka, uzyskanie tytułu technika mechanika samochodowego oraz decyzja o kontynuowaniu nauki i podjęciu studiów na politechnice.
Realny przebieg czasu w serialu wynosi około 7–8 lat (pomijając retrospekcje do dzieciństwa Leszka).
Pierwowzory, umiejscowienie i plenery.
Pierwowzorami głównych bohaterów byli Anna i Leszek (Lechosław) Ucińscy. Leszek, urodzony koło Bełchatowa, w czasie swojej nauki w technikum napisał wypracowanie na temat „Moja droga do szkoły”, które jego polonista Henryk Czarnecki umieścił w swojej książce "Profesor na drodze", którą przeczytał reżyser Zbigniew Chmielewski. Rzeczywisty pierwowzór Leszka Góreckiego dawno wyprowadził się z żoną z Łodzi i zamieszkał w Bielsku-Białej, pracował w tamtejszej fabryce samochodów. Obecnie jest na emeryturze. Był również konsultantem przy realizacji serialu. Kontakty z nim utrzymuje aktor Krzysztof Stroiński, który wcielił się w jego postać. Anna Ucińska (z domu Bełdycka), absolwentka biologii, zmarła w 2014 po długiej chorobie (stwardnienie rozsiane). Mają synów Przemysława i Marcina. Dziewczyna będąca pierwowzorem Bronki miała na imię Krystyna.
Wieś rodzinna filmowego Leszka została ujawniona z nazwy w fabule serialu w odcinku IV podtytuł „ Oczekiwanie”, gdzie Ania jedzie do Leszka, aby go „podbudować i ustawić”. Razem z Wieśką wysiada na przystanku, gdzie nazwa wsi wyraźnie jest pokazana, jest to Zdrzychów. Nazwa tej wsi widnieje już w odcinku I, podtytuł „ Szpaki”, ale tylko częściowo, całej nazwy nie widać na przystanku autobusowym, z którego Leszek ma odjechać opuszczając rodzinny dom. Macierzyste okolice rodziny Leszka i jego przebywania w młodości to z pewnością region łódzki. Siostra Leszka zamieszkuje w miejscowości Pajęczno. Losy Leszka Góreckiego, poza wsią rodzinną, rozgrywają się także na Śląsku, a następnie, po poznaniu Ani, w Łodzi.
Jako plenery przy produkcji serialu posłużyły:
Produkcja.
Według wypowiedzi Henryka Czarneckiego tytuł serialu został wymyślony przez jego twórców w trakcie realizacji. Zgodnie z jego słowami ostateczna treść serialu różniła się od treści scenopisu, wiele scen zostało przerobionych, także na samym planie oraz wskutek sugestii aktorów.
Wcielający się w postać Leszka aktor Krzysztof Stroiński został wybrany do tej roli przez reżysera Zbigniewa Chmielewskiego już wcześniej i celem próby najpierw został zaangażowany przez niego do odegrania roli drugoplanowej w serialu "Dyrektorzy" z 1975. Odtwarzająca główną rolę kobiecą, Irena Szewczyk, przeszła przez zdjęcia próbne.
Zdjęcia do filmu trwały od stycznia do lipca 1976. Bywało, że w ich trakcie filmowano równocześnie różny czas akcji serialu (np. jednego dnia zdjęciowego Irena Szewczyk wcielała się w postać Ani jako maturzystki oraz jako matki). Aktorka ta w trakcie zdjęć wyszła za mąż, zaś jej realny ślub odbył się na tydzień przed sfilmowaniem na planie ślubu serialowej Ani z Leszkiem.
Serial był emitowany premierowo w TVP na przełomie 1976/1977.
Odbiór.
Serial został generalnie przychylnie przyjęty przez widzów. Jednak pojawiały się także krytyczne głosy, w których nieprzychylnie opiniowano grę aktorską, przesadną długość odcinków, utyskiwano, że fabuła nie spełniała wygórowanych oczekiwań po premierze wcześniejszego serialu Z. Chmielewskiego pt. "Dyrektorzy", zaś scenariuszowi zarzucano np. przedstawienie niemoralnego charakteru związku Leszka i Ani oraz krytykowano język jako odbiegający od rzeczywistego (np. mowa na wsi).

</doc>
<doc id="478846" url="https://pl.wikipedia.org/wiki?curid=478846" title="Dubno">
Dubno



</doc>
<doc id="478847" url="https://pl.wikipedia.org/wiki?curid=478847" title="Frowila Orseolo">
Frowila Orseolo

Frowila Orseolo (zm. 17 lutego 1071) - margrabina austriacka.
Była córką Ottona Orseolo, doży Wenecji, i nieznanej z imienia księżniczki węgierskiej. Krótko przed 1041 poślubiła Adalberta, margrabiego Austrii. Owdowiała w 1055 roku.

</doc>
<doc id="478848" url="https://pl.wikipedia.org/wiki?curid=478848" title="Świętosława Swatawa">
Świętosława Swatawa

Świętosława Swatawa (ur. w latach 1041–1048, zapewne 1046–1048, zm. 1 września 1126) – polska księżniczka, żona Wratysława II, pierwsza królowa Czech.
Była jedyną córką Kazimierza Odnowiciela i jego żony Dobroniegi, siostrą Bolesława II Szczodrego, Władysława I Hermana, Mieszka i Ottona. Pod koniec 1062 roku została wydana za Wratysława II, księcia Czech. Małżeństwo to miało zapewnić neutralność Czech w konflikcie Polski z Niemcami. Po ślubie Świętosława przyjęła imię Swatawa (Svatava).
W 1085 roku cesarz Henryk IV nadał Wratysławowi II tytuł króla Czech (zdaniem Kosmasa z Pragi także króla Polski, lecz informacja ta jest kwestionowana przez większość badaczy). 15 czerwca 1085 lub 1086 roku w Pradze arcybiskup trewirski Engelbert koronował Wratysława II i Swatawę odpowiednio na króla i na królową Czech.
W 1092 roku owdowiała, ale nie zdecydowała się na powrót do ojczyzny. Pozostała w Czechach, prawdopodobnie korzystając tam z dóbr oprawnych. Co do ich położenia, wysuwa się hipotezy, że leżały we wschodniej części kraju (Antoni Gąsiorowski) albo, że stanowiły część dzielnicy znojemskiej (M. Gumowski). W czasie rządów pasierba, Brzetysława II, była odsunięta od tronu. W 1111 brała udział w negocjacjach między swoim synem Władysławem I a bratankiem, Bolesławem III Krzywoustym. W 1125 roku wraz z Ottonem, biskupem Bambergu, wpłynęła na umierającego Władysława I, aby mianował swoim następcą Sobiesława I.
Istniała hipoteza, że biła własną monetę w Czechach, ale nie ma ona wystarczających podstaw. Świętosława Swatawa zmarła 1 września 1126 roku. Została pochowana w kolegiacie wyszehradzkiej.
Rodzina.
Potomstwo.
Świętosława Swatawa była jednokrotnie zamężna. Z mężem – Wratysławem II miała pięcioro dzieci. Do nich należeli:

</doc>
<doc id="478849" url="https://pl.wikipedia.org/wiki?curid=478849" title="Daniela Lujan">
Daniela Lujan



</doc>
<doc id="478850" url="https://pl.wikipedia.org/wiki?curid=478850" title="Biblioteki w Krakowie">
Biblioteki w Krakowie

Poniżej znajduje się lista bibliotek w Krakowie:

</doc>
<doc id="478852" url="https://pl.wikipedia.org/wiki?curid=478852" title="Pięć khandh">
Pięć khandh



</doc>
<doc id="478853" url="https://pl.wikipedia.org/wiki?curid=478853" title="Khandha">
Khandha



</doc>
<doc id="478854" url="https://pl.wikipedia.org/wiki?curid=478854" title="Prąd Mozambicki">
Prąd Mozambicki

Prąd Mozambicki – ciepły prąd morski płynący wzdłuż wybrzeży Mozambiku ku Dryfowi Wiatrów Zachodnich. Jest to odgałęzienie Prądu Południoworównikowego. Prąd został odkryty przez Polaków: Andrzeja Osadowskiego i Piotra Karzełka. 

</doc>
<doc id="478859" url="https://pl.wikipedia.org/wiki?curid=478859" title="Naga (Camarines Sur)">
Naga (Camarines Sur)

Naga (bik. "Ciudad nin Naga", ilo. "Ciudad ti Naga", tag. "Lungsod ng Naga") – miasto na Filipinach w regionie Bicol, w południowo-wschodniej części wyspy Luzon, na półwyspie Camarines. W 2010 roku liczyło 174 931 mieszkańców.
W mieście rozwinął się przemysł spożywczy oraz cementowy. Funkcjonuje tu również port lotniczy Naga.

</doc>
<doc id="478861" url="https://pl.wikipedia.org/wiki?curid=478861" title="Loveland (Ohio)">
Loveland (Ohio)

Loveland – miasto w Stanach Zjednoczonych, w południowo-zachodniej części stanu Ohio, w hrabstwie Hamilton. W 2000 roku liczba ludności wynosiła 11 771. Miasto zostało nazwane na cześć Jamesa Lovelanda. W Loveland znajduje się 16 parków miejskich.
Geografia.
Współrzędne geograficzne miasta to 39°16′8″ szerokości północnej i 84°16′13″ długości zachodniej (39,268759, -84,270397). Według United States Census Bureau, powierzchnia miasta wynosi 12,2 km², z czego 12,0 km² to ląd, a 0,2 km² to woda. Woda stanowi 1,28% powierzchni.
Demografia.
Według spisu powszechnego z roku 2000, miasto zamieszkuje 11 677 osób i 3 224 rodzin. Gęstość zaludnienia wynosi 969,6/km². W mieście jest 4497 gospodarstw domowych i 4 653 jednostek mieszkalnych o zagęszczeniu 386,4 jednostek/km². 95,66% mieszkańców należy do rasy białej, 1,56% to osoby należące do rasy czarnej lub Afroamerykanie, 0,05% to rdzenni Amerykanie lub Indianie, 1,05% Azjaci, 0,42% do innej rasy, zaś 1,26% do dwóch lub więcej ras. 1,12% ludności to Latynosi lub osoby pochodzenia hiszpańskiego.

</doc>
<doc id="478863" url="https://pl.wikipedia.org/wiki?curid=478863" title="Andrzej Bniński">
Andrzej Bniński

Andrzej z Bnina, Andrzej Bniński herbu Łodzia lub Andrzej Opaliński z Bnina (ur. w 1396 roku – zm. 5 stycznia 1479 roku w Poznaniu) – biskup rzymskokatolicki, sekretarz królewski, senator I Rzeczypospolitej.
Życiorys.
W 1422 roku uzyskał stopień bakałarza na Akademii Krakowskiej. Był sekretarzem króla Władysława Jagiełły i kanonikiem poznańskim, w 1438 został biskupem poznańskim. Znany był z wytrwałego zwalczania husytyzmu w swojej diecezji, stąd nadano mu przydomek "husytobójca". We współpracy z papieskim inkwizytorem Mikołajem z Łęczycy przeprowadził kilkadziesiąt procesów przeciwko zwolennikom husytyzmu. Skazał na śmierć pięciu husyckich kapłanów i burmistrza Zbąszynia Mikołaja Grunberga. W 1440 dokonał zbrojnego najazdu na Zbąszyń i zmusił i skutecznie zmusił miejscowego możnowładcę Abrahama ze Zbąszynia do wyrzeczenia się husytyzmu.
Był dobrym administratorem w swoim biskupstwie, odbył kilkanaście synodów diecezjalnych, walczył z nieobyczajnym życiem kleru. Opiekował się wdowami i sierotami, hojnie uposażał ubogie kościoły. Fundował wiele świątyń, zbudował w swoich dobrach biskupich szereg zamków m.in. w Krobi. Lokował wiele nowych wsi, szczególnie na Mazowszu. Poświęcił w Warszawie, 4 grudnia 1454, kościół św. Anny i klasztor bernardynów (drugi w Polsce po krakowskim). 
W 1447 dwa razy brał udział w poselstwie panów polskich, które zaoferowało koronę Polski Bolesławowi IV warszawskiemu, a później Kazimierzowi Jagiellończykowi. Od czasu jego pontyfikatu datuje się ustanowienie na stałe urzędu biskupa pomocniczego (sufragana) w diecezji poznańskiej. Był gwarantem pokoju toruńskiego 1466 roku.

</doc>
<doc id="478866" url="https://pl.wikipedia.org/wiki?curid=478866" title="Jak poślubić milionera">
Jak poślubić milionera

Jak poślubić milionera – amerykański film komediowy z 1953 w reżyserii Jeana Negulesco, na podstawie sztuk Zoe Akins, Dale’a Eunsona i Katherine Albert.
Intryga.
Trzy nowojorskie modelki, Pola, Loco, Schatze wynajmują wspólnie elegancki apartament. Każda chce "złapać" męża milionera. Mają nadzieję, że mieszkając w eleganckim miejscu i obracając się w dobrym towarzystwie znajdą ich łatwiej. Aby opłacić lokal wyprzedają nie swoje meble, rozumiejąc, że po zdobyciu bogatego męża, je odkupią.
Fabuła.
Modelka Schatze przychodzi obejrzeć luksusowe mieszkanie do wynajęcia w Nowym Jorku. Gdy dowiaduje się, że właściciel przebywa za granicą, od razu wynajmuje je na rok. Dzwoni do koleżanki Poli, która szybko się pojawia. Pola jest krótkowidzem, nie trafia do drzwi, ani nie rozpoznaje znajomych. Dopiero w mieszkaniu zakłada okulary. Dzwoni do Loco i przy okazji prosi ją o kupienie żywności na lunch dla 3 osób. Loco ma jedynie 25 centów. Z początku Schatze jest zaniepokojona, bo Loco uważana jest za mało odpowiedzialną osobę. Jednak szybko zmienia zdanie, bo Loco przychodzi z mnóstwem jedzenia wraz z szampanem. Naciągnęła spotkanego mężczyznę, twierdząc, że zapomniała portmonetki. Mężczyzną jest Tom Brookman, któremu zaraz w oko wpada Schatze. Schatze jednak pozbywa się go, oceniając po niedbałym ubraniu, że nie jest to kandydat o jakim marzy. Przy szampanie Schatze wyjaśnia koleżankom swój plan. Mieszkając w bogatej dzielnicy, dziewczyny mają szansę spotykać bogatych mężczyzn. Pieniądze na wynajem i życie zamierza zdobywać, sprzedając meble z mieszkania. Loco i Pola zgodnie aprobują jej plan. Sama Schatze ma za sobą małżeństwo z przystojnym pracownikiem stacji benzynowej, który okazał się już żonaty i zostawił ją bez grosza. Tom kilkakrotnie dzwoni do Schatze, ale on zbyt się jej kojarzy z byłym mężem.
Po trzech miesiącach w mieszkaniu nie ma już prawie mebli, a żadnego milionera dziewczyny jeszcze nie poznały. Loco znowu przynosi zakupy. Tym razem naciągnęła starszego, eleganckiego wdowca J.D. Hanleya. Ten jest rzeczywiście milionerem. Zaprasza dziewczyny na przyjęcie. Sam jest zainteresowany Schatze. Na przyjęciu Pola poznaje jednookiego, podejrzanie wyglądającego typa, J. Stewart Merrilla. Loco poznaje zaś bogatego Waldo. Ten, co prawda, przyznaje się, że jest żonaty, ale zaprasza dziewczynę do swojego ‘lodge’. Loco przyjmuje zaproszenie, spodziewając się, że pozna tam także wolnych milionerów. Waldo panicznie bojąc się skandalu, każe udawać jej w pociągu, że się nie znają. Na miejscu okazuje się, że ‘lodge’ to nie elitarny klub, ale domek w górach (‘lodge’ ma kilka znaczeń po angielsku). Loco chciałaby szybko wracać, ale choroba Waldo (odra) zmusza ich do dłuższego pobytu. Loco w tym czasie spotyka się z przystojnym Ebenem, który uczy ją jazdy na nartach i pokazuje swoje rozległe tereny w górach. Loco zakochuje się w nim, ale przed wyjazdem dochodzi do zgrzytu – okazuje się, że Eben jest strażnikiem leśnym, a mówiąc o ‘swoich terenach’ miał na myśli tereny, którymi się opiekuje. Loco z Waldo wracają do Nowego Jorku. Wjeżdżając do miasta, zostają obfotografowani przez reporterów.
W tym czasie Pola spotyka się z jednookim Merrillem. Pojawia się właściciel mieszkania, Freddie Denmark, (ukrywający się przed urzędem podatkowym), przekupuje odźwiernego, aby dostać się do mieszkania. Dziwi się brakowi mebli, ale jego celem jest dostanie się do ukrytego sejfu. Jednak musi uciekać, bo do mieszkania wraca Schatze z Hanleyem. Ten domyśla się stanu finansów dziewcząt i odkupuje sprzedane meble. Hanleyowi podoba się Schatze, ale uważa, że jest pomiędzy nimi za duża różnica wieku na małżeństwo. Przyjście Poli przeszkadza Schatze w przekonaniu Hanleya, który wyjeżdża. Schatze zaczyna się spotykać z Tomem, który ‘stawia’ jej kolacje w barach szybkiej obsługi. Schatze powtarza jemu, że bez forsy nie ma u niej szans, ale powoli ulega jego urokowi.
Merrill zaprasza Polę do Atlantic City, podobno w celu przedstawienia jej swojej matki. W samolocie obok niej zajmuje miejsce Freddie Denmark, który już zdołał wejść do mieszkania i zabrać z sejfu właściwy dokument. Wyjaśnia Poli, że jest to dowód, na winę nieuczciwego doradcy podatkowego, który nie przekazał otrzymanych pieniędzy do urzędu podatkowego. Teraz leci do Kansas City, aby go spotkać i odzyskać pieniądze. Okazuje się, że Pola weszła, przez niechęć do noszenia okularów, do złego samolotu. Freddie też jest krótkowidzem i szybko przekonuje Polę do noszenia okularów i do siebie.
Tymczasem do Schatze wraca Hanley, już przekonany do małżeństwa. W dzień ślubu wracają jej koleżanki. Obie wyszły za mąż: Pola za przystojnego Ebena, a Pola za Freddiego. Temu ostatniemu spotkanie z nieuczciwym doradcą nie wyszło na zdrowie. 
Podczas ceremonii ślubnej, Schatze ma wątpliwości i chce jeszcze porozmawiać z Hanleyem. Przyznaje się jemu, że kocha Toma. On przyjmuje to ze zrozumieniem. Okazuje się, że Tom jest na weselu. Tom i Schatze biorą ślub. Weselne ‘przyjęcie’ odbywa się w barze szybkiej obsługi. Podczas żartów z marzeń o mężach milionerach, mąż Loco przyznaje się do posiadania 14 dolarów, mąż Poli jedynie do starań o odzyskanie pieniędzy, zaś mąż Schatze do szeregu firm o wartości 200 milionów. Wszyscy wybuchają śmiechem. Gdy dochodzi do płacenia, Tom wyciąga gruby zwitek banknotów tysiącdolarowych. Płaci jednym i mówi, że reszty nie trzeba. Dziewczyny padają zemdlone z wrażenia, a Tom proponuje zdumionym mężom toast: „Panowie, zdrowie naszych żon!”.

</doc>
<doc id="478870" url="https://pl.wikipedia.org/wiki?curid=478870" title="Mechanizm kształtowania się cen">
Mechanizm kształtowania się cen

Mechanizm kształtowania się cen – w gospodarce wolnorynkowej mechanizm ustalania ceny w wyniku wzajemnego oddziaływania popytu i podaży. Najczęściej w warunkach rynkowych oddziaływanie to prowadzi do powstania ceny równowagi w punkcie równowagi rynkowej.
Podstawowym warunkiem istnienia mechanizmu kształtowania się cen jest istnienie giętkości cen, czyli możliwości zmiany poziomu ceny w odpowiedzi na zmiany popytu lub podaży. Barierą w wolnorynkowym kształtowaniu cen mogą być czynniki administracyjne (np. reglamentacja cenowa), jak i czynniki rynkowe (np. jednostronne ustalanie cen przez przedsiębiorstwo pod wpływem presji związków zawodowych).

</doc>
<doc id="478882" url="https://pl.wikipedia.org/wiki?curid=478882" title="Jacek Magiera">
Jacek Magiera

Jacek Jan Magiera (ur. 1 stycznia 1977 w Częstochowie) – polski piłkarz, trener i działacz piłkarski.
Kariera piłkarska.
Jacek Magiera jest wychowankiem Rakowa Częstochowa, w barwach którego zadebiutował w Ekstraklasie 18 marca 1995 w meczu przeciwko Stali Mielec. W barwach częstochowskiej drużyny grał do jesieni sezonu 1996/1997, rozgrywając 38 spotkań ligowych i zdobywając 8 bramek.
Od wiosny sezonu 1996/1997 przez kolejnych 9 lat reprezentował barwy Legii Warszawa, w której grał do końca 2005 roku (z półroczną przerwą na wypożyczenie do Widzewa Łódź na rundę wiosenną sezonu 1999/2000).
Od razu po transferze z Rakowa do Legii Magiera odniósł swój pierwszy sukces. W 1997 roku zdobył z drużyną Puchar Polski i wicemistrzostwo kraju. W następnym sezonie został filarem pomocy w drużynie z Łazienkowskiej i zdobył z Legią Superpuchar Polski. Magiera był podstawowym zawodnikiem drugiej linii, gdzie z zaufaniem wystawiał go m.in. trener Stefan Białas, który prowadził drużynę w sezonie 1998/1999. Dopiero po objęciu stanowiska trenera warszawskiej drużyny przez Franciszka Smudę stracił miejsce w składzie i został wypożyczony do Widzewa Łódź, dla którego wiosną 2000 rozegrał 14 ligowych meczów.
Po powrocie na Łazienkowską ówczesny trener nadal nie obdarzał go zaufaniem i wpuszczał jedynie na końcówki spotkań. Zmiana nastąpiła, dopiero gdy w Legii został zatrudniony Dragomir Okuka. Magiera wrócił do składu i pomógł swojej drużynie zdobyć w sezonie 2001/2002 mistrzostwo Polski wraz z Pucharem Ligi. Przez kolejne lata był ważnym ogniwem drużyny z Łazienkowskiej.
Sytuacja Magiery zmieniła się, gdy szkoleniowcem warszawian został Dariusz Wdowczyk. Po rundzie jesiennej sezonu 2005/2006 trener Legii zrezygnował z jego usług, wypożyczając go do grającego w III lidze Rakowa. Jednak ze względu na jesienne występy w stołecznej drużynie Magierze został przyznany tytuł mistrza Polski 2006. W barwach Legii Magiera rozegrał (wliczając rozgrywki Ekstraklasy, Pucharu Polski, Pucharu Ligi, Superpucharu oraz europejskich pucharów) 232 mecze i strzelił 19 goli.
Od początku sezonu 2006/2007 piłkarz występował w Cracovii, zachęcony przez ówczesnego trenera krakowskiej drużyny – Stefana Białasa. Po kilku meczach w sezonie 2006/2007 Magiera rozwiązał kontrakt z Cracovią. Po rundzie jesiennej sezonu 2006/2007 zdecydował się zakończyć karierę piłkarską.
Reprezentacja.
Razem z reprezentacją Polski U-16 zdobył Mistrzostwo Europy w 1993 roku.
Był kapitanem reprezentacji Polski U-17, która na Mistrzostwach Świata w Japonii w 1993 roku pod wodzą Andrzeja Zamilskiego zajęła 4. miejsce.
Kariera trenerska.
20 grudnia 2006 roku Jacek Magiera oficjalnie dołączył do sztabu szkoleniowego Legii Warszawa, stając się jednym z asystentów ówczesnego trenera Dariusza Wdowczyka. Funkcję tę sprawował przy kolejnych szkoleniowcach „wojskowych”: Jacku Zielińskim, Stefanie Białasie, Macieju Skorży i Janie Urbanie. 7 stycznia 2014 został trenerem rezerw Legii Warszawa. Opuścił to stanowisko 7 czerwca 2015 roku.
Dnia 1 stycznia 2016 zaczął pełnić funkcję doradcy zarządu do spraw sportowych w Motorze Lublin. W lubelskim klubie pracował do czerwca 2016 roku.
16 maja 2016 podpisał roczny kontrakt na prowadzenie Zagłębia Sosnowiec w sezonie 2016/2017, z możliwością jego przedłużenia.
22 września 2016 rozwiązał kontrakt za porozumieniem stron z Zagłębiem Sosnowiec, a dwa dni później został nowym trenerem Legii Warszawa.
W pierwszym sezonie poprowadził Legię w pięciu meczach Ligi Mistrzów, zajmując z klubem trzecie miejsce w fazie grupowej, zapewniające grę w fazie play-off Ligi Europy. 4 czerwca 2017 zdobył pierwsze w swojej trenerskiej karierze trofeum, sięgając z Legią po mistrzostwo Polski.
13 września 2017 Magiera został zwolniony z funkcji trenera Legii Warszawa. Powodem tej decyzji było m.in. odpadnięcie drużyny w trzeciej rundzie eliminacji Ligi Mistrzów, gdzie stołeczny klub okazał się gorszy od FK Astana, a w dwumeczu o fazę grupową Ligi Europy odpadł z mołdawskim Sheriffem Tyraspol.
13 grudnia 2017 został zastępcą dyrektora sportowego ds. rozwoju piłki młodzieżowej w Polskim Związku Piłki Nożnej.
W marcu 2018 został selekcjonerem młodzieżowej reprezentacji Polski U20. Poprowadził ją na Mistrzostwach Świata U20 2019, gdzie Polska trafiła do grupy A. Po porażce z Kolumbią (0:2), wysokiej wygranej z Tahiti (5:0) oraz remisie z Senegalem (0:0), drużyna Magiery awansowała do fazy pucharowej z 3 miejsca w grupie. W 1/8 finału Polska zmierzyła się z Włochami, którym ulegała 0:1, tym samym kończąc na tym etapie turniej.
Od 1 lipca 2020 do 11 marca 2021 prowadził młodzieżową reprezentację Polski U19.
Od 22 marca 2021 trener Śląska Wrocław. 8 marca 2022 został zwolniony z tej funkcji.
Życie prywatne.
Jest magistrem historii. Dyplom uzyskał na Akademii im. Jana Długosza w Częstochowie. Tematem jego pracy magisterskiej była "Historyczna i heraldyczna emblematyka na podstawie klubów piłkarskich". Jest żonaty, ma dwoje dzieci: Małgorzatę (ur. 2012) oraz Jana (ur. 2014). Ma brata Marka, komentatora sportowego.
Sukcesy.
Piłkarz.
Legia Warszawa
Trener.
Legia Warszawa
Polska U-20

</doc>
<doc id="478890" url="https://pl.wikipedia.org/wiki?curid=478890" title="Zambosi">
Zambosi



</doc>
<doc id="478899" url="https://pl.wikipedia.org/wiki?curid=478899" title="Manewr monachijski">
Manewr monachijski

Manewr monachijski (żeg.) jest odmianą manewru "człowiek za burtą". Pierwsze wzmianki o nim pochodzą z roku 1889, w Ameryce był znany jako "quick stop". Manewr ten został na nowo odkryty i przećwiczony w roku 1978 w ośrodku żeglarskim Monachijskich Szkół Wyższych przez jej kierownika Rolanda Denka. 
Technika.
Manewr monachijski polega na szybkim przejściu przez jacht linii wiatru dziobem (tak jak przy zwrocie przez sztag), bez luzowania wybranego na poprzednim halsie przedniego żagla / żagli (np foka). Jacht staje wówczas w dryfie i powoli porusza się w kierunku znajdującego się po jego zawietrznej stronie człowieka.
W praktyce manewr monachijski może wykonać sam sternik. Musi on zredukować prędkość jachtu stając pod wiatr, przejść linię wiatru, a następnie wyluzować wszystkie żagle poza przednim i wyłożyć ster w taki sposób, aby działał on przeciwnie do pracującego wstecz przedniego żagla. Wykonanie wszystkich wymienionych czynności powinno zająć kilkadziesiąt sekund i zagwarantować samodzielne poruszanie się jachtu w kierunku znajdującej się w wodzie osoby. 
Po ustawieniu jachtu w dryf należy podjąć działanie pozwalające podejść burtą jachtu bezpośrednio do ratowanego człowieka. Należą do nich sterowanie dryfem za pomocą pracy żaglami, balastem, mieczem oraz silnikiem.
Podczas stawania w dryf należy wziąć pod uwagę właściwości nautyczne jachtu. W przypadku większości jachtów po stanięciu w dryf poruszają się one niemal idealnie w kierunku ratowanego człowieka, jeśli manewr rozpoczęty został w kursie baksztag. Jeśli więc warunki pozwalają na to, a człowiek wypadł w kursie bajdewind, warto na chwilę (kilkanaście sekund) ustawić jacht w kursie baksztag i dopiero potem przejść dziobem linię wiatru i stanąć w dryfie.
Zalety.
Manewr monachijski okazuje się o wiele skuteczniejszy od tradycyjnych technik podchodzenia do człowieka, tak zwanych pętli rufowych lub ósemek sztagowych. Decydują o tym:
Wady.
Pomimo wielu zalet manewr monachijski posiada także słabe strony. Należą do nich:
Przypisy.
1. Zbigniew Dąbrowski \ Jerzy W. Dziewulski \ Marek Berkowski, "Vademecum żeglarstwa morskiego", Alma-press, Warszawa 2002;

</doc>
<doc id="478900" url="https://pl.wikipedia.org/wiki?curid=478900" title="Człowiek z Neu Versen">
Człowiek z Neu Versen

Człowiek z Neu Versen (około III wieku) – mumia człowieka z epoki żelaza znaleziona w 1900 roku podczas wycinania torfu nad rzeką Ems w miejscowości Neu Versen w powiecie Emsland w Dolnej Saksonii w Niemczech. Mumia ta bywa nazywana także "Roter Franz" ("Rudowłosy Franz") ze względu na bujne włosy rudobrązowego koloru, który pochodzi od kwasów humusowych z wody torfowej. Na czaszce mumii, przechowywanej w Niedersächsisches Landesmuseum w Hanowerze, znajduje się złamanie.

</doc>
<doc id="478906" url="https://pl.wikipedia.org/wiki?curid=478906" title="Stuart Sutcliffe">
Stuart Sutcliffe

Stuart Fergusson Victor Sutcliffe (ur. 23 czerwca 1940 w Edynburgu, zm. 10 kwietnia 1962 w Hamburgu) – brytyjski malarz i muzyk, znany przede wszystkim jako pierwszy basista The Beatles. Często określany jest mianem „Piątego Beatlesa”
Biografia.
Pochodził z zamożnej rodziny. Od wczesnych lat młodości pasjonował się sztuką, sam dużo rysował. W dorosłym życiu jego ulubionym malarzem był Nicolas de Staël. Studiował w "Liverpool College of Art". Przed rozpoczęciem kariery muzycznej pracował jako kreator wnętrz, zaprojektował m.in. bar kawowy „Jacaranda”, którego właścicielem był Allan Williams, późniejszy impresario zespołu The Silver Beatles. 
W kwietniu 1959 został basistą zespołu The Quarrymen. W kwietniu 1960 wraz ze swoim szkolnym przyjacielem, Johnem Lennonem zaproponował zmianę nazwy grupy na „Beetles” (będąca hołdem dla Buddy’ego Holly’ego i jego formacji The Crickets), która później została przekształcona w „The Silvers Beatles”, a następnie w „The Beatles”. Grał na gitarze basowej Höfner President Bass, jednak za swoje występy nie zdobywał uznania pozostałych członków zespołu. Ze względu na swoją nieśmiałość często na koncertach grał, stojąc tyłem do publiczności. W 1960 odbył z zespołem serię koncertów w Hamburgu, po czym rozstał się z formacją i kontynuował karierę malarską, podejmując naukę w hamburskiej szkole artystycznej.
Zmarł na udar mózgu krótko po odejściu z zespołu The Beatles. Mieszkał wówczas w Hamburgu ze swoją żoną, malarką i fotografką Astrid Kirchherr, pomysłodawczynią fryzur Beatlesów i autorką ich pierwszych profesjonalnych zdjęć.
Został uwieczniony na okładce płyty "Sgt. Pepper’s Lonely Hearts Club Band". Poświęcony jest mu film "Stuart Sutcliffe: The Lost Beatle". O latach występów zespołu The Beatles w Hamburgu oraz przyjaźni między Lennonem a Sutcliffem opowiada także film "Backbeat."
Utwory wydane pośmiertnie.
Album kompilacyjny The Beatles Anthology 1, wydany w 1995, zawierał wczesne nagrania zespołu z pierwszych lat ich działalności. Sutcliffe gra na gitarze basowej w trzech utworach nagranych w 1960 roku. Są to „Hallelujah, I Love Her So”, „You’ll Be Mine” i „Cayenne”. Ponadto jego zdjęcie jest przedstawione w prawym górnym rogu płyt Anthology 1 i Anthology 3.
W 2011 r. spadkobiercy Sutcliffe’a wydali niepublikowane wcześniej nagranie piosenki Elvisa Presleya „Love Me Tender” w wykonaniu Stuarda Sutcliffe'a, nagrane w 1961 roku. Autentyczność nagrania była mocno dyskutowana.

</doc>
<doc id="478912" url="https://pl.wikipedia.org/wiki?curid=478912" title="Dennis Stratton">
Dennis Stratton

Dennis William Stratton (ur. 9 października 1952 w Londynie) – angielski gitarzysta rockowy. W 1980 był gitarzystą zespołu Iron Maiden. Ma na swoim koncie także występy z grupami Lionheart i Praying Mantis.
Początki.
Stratton jako swoje pierwsze inspiracje muzyczne podaje lokalne grupy z londyńskiego East Endu jak Power Pack, czy Freedom. Zafascynowany umiejętnościami występujących w okolicznych klubach gitarzystów postanowił w wieku 16 lat odkupić gitarę od swojego znajomego, który został basistą w małym zespole. Po kilku miesiącach ten sam znajomy zaprosił Strattona do współpracy jako dodatkowego gitarzystę.
Pierwszym, jak podaje Stratton, „poważnym” zespołem, do jakiego dołączył była grupa Harvest, w której występował jako wokalista i gitarzysta z kolegą ze szkoły, basistą Steve'em Gottem. Swój pierwszy koncert zagrali w stratfordzkim klubie The Cart &amp; Horses. Wkrótce do składu dołączył perkusista Johnny Richardson, a grupa zmieniła nazwę na Wedgwood. Po kilku występach zespół postanowił powiększyć swoje instrumentarium o dodatkową gitarę. Zatrudniony został więc Dave Edwards. Niedługo później nastąpiło kolejne przemianowanie kapeli, która od tej pory tytułowała się Remus Down Boulevard.
Zdobywszy pewną lokalną popularność, grupa udała się do Jonathana Kinga, wówczas pracownika UK Records, który po zapoznaniu się z jej zespołowi nagranie albumu koncertowego w klubie The Marquee. Koncert został zarejestrowany, lecz ostatecznie wydanie nie doszło do skutku. Przyczyną było porzucenie przez Kinga pracy w wytwórni.
Jedynym wydawnictwem muzycznym, na którym pojawiły się utwory Remus Down Boulevard była kompilacja "A Week at the Bridge E16", złożona z utworów różnych grup występujących w klubie The Bridgehouse. Jest to zarazem pierwszy album, w który wkład miał Dennis Stratton.
Remus Down Boulevard pozostał bez szans na własną publikację. Grupa wzięła więc udział jako support w trasie koncertowej Status Quo.
W źródłach brak danych, kiedy dokładnie Dennis Stratton opuścił Remus Down Boulevard. Miało to miejsce ok. lat 1978–1979. Sama grupa rozpadła się w 1981.
Iron Maiden.
Do Iron Maiden Stratton dołączył w styczniu 1980. Zespół zamierzał wydać swój pierwszy album i poszukiwał drugiego gitarzysty, który miałby pewne doświadczenie w pracy w studio nagraniowym. Lider grupy, Steve Harris, bywał na koncertach Remus Down Boulevard i postanowił zaproponować współpracę jego członkowi. Skład nowego zespołu, za sugestią nowego gitarzysty, miał zostać zasilony przez dotychczas grającego ze Strattonem perkusistę, Johnny'ego Richardsona, lecz uniemożliwiła mu jego choroba. Ostatecznie wakat objął Clive Burr, także zaproponowany przez Strattona.
Niedługo po przybyciu do Iron Maiden Dennis Stratton popadł w konflikt z menedżerem Rodem Smallwoodem. Jak relacjonuje Stratton, Smallwood chciał wytworzyć "rodzaj ekskluzywnej więzi" pomiędzy muzykami grupy. Dlatego też nieprzychylnym okiem spoglądał na kontakty gitarzysty z muzykami Praying Mantis oraz KISS, z którymi Iron Maiden odbywało trasy koncertowe.
Stratton, nie będąc nigdy zaangażowanym fanem muzyki heavymetalowej, miał także nieco odmienną wizję brzmienia debiutanckiego albumu grupy. Smallwood, mający wówczas duży wpływ na muzykę zespołu, ostro się temu sprzeciwił. Gitarzysta nagrał z grupą pierwszą płytę – "Iron Maiden". Nie tylko grał na gitarze elektrycznej, ale też tworzył podkład wokalny dla ówczesnego wokalisty, Paula Di'Anno. Wystąpił także na minialbumie koncertowym "Live!! +one".
Ostatecznie Stratton został zwolniony w październiku 1980, a jego miejsce zajął Adrian Smith, założyciel zespołu Urchin i przyjaciel drugiego gitarzysty Maiden, Dave'a Murraya.
Późniejsze lata.
Jeszcze w tym samym roku Stratton został członkiem grupy Lionheart. Zespół zdołał nagrać tylko jedną płytę "Hot Tonight", po czym rozpadł się.
W roku 1990 miała miejsce reaktywacja grupy Praying Mantis, działającej w pierwszej połowie lat 80. Dennis Stratton (wraz z Paulem Di'Anno) został zaproszony do wzięcia udziału w koncercie otwierającym. Od tej pory aż do roku 2005 był stałym członkiem grupy. Nagrał z nią 6 albumów studyjnych.

</doc>
<doc id="478916" url="https://pl.wikipedia.org/wiki?curid=478916" title="Adalgunda">
Adalgunda

Adalgunda, Adelgunda – imię żeńskie pochodzenia germańskiego, składające się z członów "adal-" // "adel-" // "edel-" — "szlachetny ród" oraz "-gund" // "-gunt" — "walka, bitwa". Patronką tego imienia jest św. Adelgunda (Aldegunda) — według niektórych źródeł Aldegunda, imię notowane w Polsce od 1320 roku, jest wariantem imienia Adalgunda, według innych zaś — odrębnym imieniem o odmiennym znaczeniu.

</doc>
<doc id="478917" url="https://pl.wikipedia.org/wiki?curid=478917" title="Teodor Heneczek">
Teodor Heneczek

Teodor Wojciech Heneczek (ur. 16 kwietnia 1817 w Częstochowie, zm. 10 listopada 1888 w Netrebce) – górnośląski drukarz, redaktor i wydawca.
Był jednym z pierwszych polskich drukarzy i wydawców książek i prasy na Górnym Śląsku. W 1847 r. podjął z ks. Alojzym Fickiem – proboszczem piekarskim – współpracę, po zakończonej współpracy z Tomaszem Nowackim. Założył w Piekarach Śląskich przy współpracy z Tomaszem Nowackim drugą po nim, który założył pierwszą na Górnym Śląsku polskojęzyczną drukarnię w Mikołowie, gdzie w obu drukarniach były wydawane książki do nabożeństwa, śpiewniki, literatura staropolska, kalendarze oraz dzieła górnośląskich pisarzy (ok. 40 tytułów). Drukował również polskie czasopisma, takie jak: „Dziennik Górnośląski”, „Tygodnik Katolicki”, oraz „Poradnik dla ludu górnośląskiego”. W latach 1868–1872 wydawał „Zwiastun Górnośląski” (Zwiastun Górno-szląski).
25 maja 2017 Rada Miasta Piekary Śląskie nadała Miejskiej Bibliotece Publicznej w Piekarach Śląskich imię Teodora Heneczka.
Dom rodzinny.
Teodor był dwunastym i zarazem ostatnim dzieckiem sukiennika, nauczyciela i pisarza miejskiego Franciszka Heneczka (1764-1843) i Marianny z domu Kraus (1775-1829). Korzenie rodziny Teodora sięgają Pyskowic (Peiskretscham) z końca XVIII w., jednego z najstarszych miast na Górnym Śląsku, leżącego na terenie dzisiejszego powiatu gliwickiego. W Pyskowicach przyszło na świat jedenaścioro rodzeństwa Teodora, które otrzymało chrzest w miejscowym kościele św. Mikołaja: Weronika (1794-?), Maciej Józef (1798-1814), Antonina (1800-1829), Jan (1802-1854), Rudolf Grzegorz (1804-1873), Marianna (1806-?), Marianna Katarzyna (1807-?), Beata (?-1809), Benigna Marianna (1809-1886), Karol Franciszek (1812-1812) i Konstantyn (1814-1865). Teodor jako jedyny z rodzeństwa urodził się już po przeprowadzce rodziców do Częstochowy w domu nr 50, w "Colonii Sancta Barbara", tuż przy kościele św. Barbary i nieopodal klasztoru na Jasnej Górze. Chrzest Teodora odbył się 18 kwietnia 1817 r. w kościele parafialnym św. Zygmunta. W księgach metrykalnych przechowywanych w Archiwum Archidiecezji Częstochowskiej im. ks. Walentego Patykiewicza, znajduje się akt chrztu potwierdzający to wydarzenie:"Roku tysiąc osiemset siedemnastego, dnia osiemnastego miesiąca kwietnia o godzinie szóstej po południu. Przed nami proboszczem częstochowskim, urzędnikiem stanu cywilnego gminy i powiatu częstochowskiego w województwie kaliskim stawił się Franciszek Chynecki sukiennik liczący lat pięćdziesiąt trzy, u świętej Barbary zamieszkały i okazał nam dziecię płci męskiej, które urodziło się w domu pod numerem pięćdziesiątym dnia szesnastego miesiąca kwietnia roku bieżącego o godzinie drugiej rano, oświadczając, iż jest spłodzone z niego i z Maryanny z Krawczów liczącej lat czterdzieści dwa, jego małżonki i że życzeniem jego jest nadać mu imię Teodor Wojciech. Po uczynieniu powyższego oświadczenia i okazania dziecięcia w przytomności Jędrzeja Snaydra, rzeźnika liczącego lat trzydzieści w Nowej Częstochowie zamieszkałego i Sebastiana Styrczewskiego sołtysa liczącego lat trzydzieści u świętej Barbary zamieszkałego. Poczem akt niniejszy stawającym przeczytany i podpisany przez nas, ile że osoby wyżej wymienione pisać nie umieją ."
"X. Hilarion Szaffranowicz proboszcz parafii częstochowskiej sprawujący obowiązki urzędnika stanu cywilnego."Pierwsze kroki w profesji czarnej sztuki Teodor Heneczek stawiał w drukarni klasztornej na Jasnej Górze, podobnie jak jego bracia: Jan, Rudolf Grzegorz i Konstantyn. Potwierdzone jest, że od 5 marca 1837 r. zatrudniony był tam jako preser na Jasnej Górze. W jasnogórskim archiwum znajdują się zapiski dotyczące wynagrodzenia za pracę zecerską trwającą od marca do sierpnia 1837 r.
Przeprowadzka na Górny Śląsk.
Pyskowice.
Wiosną 1844 r. 27-letni Teodor Heneczek otrzymał kartę poborową do carskiej armii. Nie zamierzał służyć w armii zaborcy, dlatego latem opuścił Częstochowę i nielegalnie przekraczając granicę na Brynicy, osiedlił się w mieście Peiskretscham, czyli Pyskowicach. Decyzję o wyjeździe ze znajdującej się pod rosyjskim zaborem Częstochowy mogła spowodować również chęć dalszego rozwoju i zmysł przedsiębiorczy. Teodor Heneczek miał świadomość, że polskojęzyczni mieszkańcy Górnego Śląska wyrażali zapotrzebowanie na drukowane słowo w rodzimym języku i wyczuł możliwość zorganizowania dochodowego interesu. Niedługo po tym Teodor Heneczek nawiązał kontakt z Tomaszem Nowackim (1802-1884) z położonego 35 km od Pyskowic Mikołowa. Rozpoczął u niego pracę jako czeladnik introligator. Starał się również o koncesję na założenie własnej drukarni, ale władze rejencji opolskiej odrzuciły jego wniosek.
27 stycznia 1847 r. 30-letni Teodor zawarł w kościele św. Mikołaja w Pyskowicach związek małżeński z młodszą o dwa lata Pauliną Werner z domu Mastalską (Masztalską). Ze związku małżeńskiego Pauliny i Teodora Heneczków urodziło się siedmioro dzieci: trzy córki, trzech synów i dziecko martwe bez określonej w akcie urodzenia płci. Jako pierwsze, jeszcze w Pyskowicach, urodziły się 30 maja 1847 r. córki bliźniaczki: Emilia Józefina i Maria Franciszka, ale po kilku miesiącach zmarły, najprawdopodobniej wskutek tyfusu: Emilia 18 sierpnia, a Maria 3 września. Kolejne dzieci rodziły się już w Niemieckich Piekarach: Adam 6 lutego 1849 roku (żył 4 godziny), Julia Wiktoria 26 maja 1850 r., Ignacy August 11 listopada 1853 r. oraz Franciszek Ignacy Jan 17 lutego 1856 r. W 1860 roku przyszło na świat dziecko martwe i było to ostatnie z potomstwa Teodora i Pauliny Heneczków.
Piekary Śląskie.
Teodor Heneczek osiedlił się w XIX-wiecznych Niemieckich Piekarach (dziś Piekarach Śląskich) w połowie 1847 roku. Piekary nie miały statusu miasta, ale w połowie XIX wieku były jedną z największych miejscowości w powiecie bytomskim, licząc ponad 1500 mieszkańców. Już w pierwszej połowie XIX wieku miejscowość ulegała gwałtownym procesom urbanizacji i industrializacji szczególnie w sąsiadującym Szarleju. To właśnie tam w 1811 r. spadkobiercy Georga Gieschego założyli kopalnię Szarlej, która w owym okresie była największą i najbardziej dochodową kopalnią rud cynkowych na Górnym Śląsku. Na decyzję o przyjeździe do Piekar mógł mieć wpływ piekarskiego proboszcza księdza Jana Alojzego Ficka, który pragnął mieć wydawnictwo w centrum prowadzonej przez siebie działalności. Ksiądz Ficek poznał w Pyskowicach Teodora Heneczka, który w 1847 roku ożenił się z Pauliną Werner, siostrą ks. Augustyna Masztalskiego, wówczas wikarego w Piekarach. Za sprowadzeniem światłego i ambitnego drukarza z Pyskowic stał także ks. Adrian Włodarski, który poinformował księdza Jana Alojzego Ficka o zawodowych planach Teodora Heneczka. Ks. Adrian Włodarski udzielał Heneczkowi ślubu w pyskowickim kościele św. Mikołaja.
Dorobek wydawniczy - druki zwarte.
Produkcja wydawnicza Teodora Heneczka miała zbliżony profil do innych górnośląskich drukarni w tym okresie. Wytłoczone przez niego książki reprezentowały przyzwoity poziom typograficzny i charakteryzowały się wysokimi nakładami. Ich dystrybucja odbywała się poprzez handel na straganach, książki trafiały do księgarń w Wielkopolsce, Królestwie Polskim i Galicji. Wydawane druki przynosiły mu nie tylko sławę poza granicami Górnego Śląska, ale także znaczne dochody. Ponieważ nie zachował się lub nigdy nie powstał katalog wydawniczy Teodora Heneczka, trudno dziś oszacować, ile dokładnie książek wyszło spod jego pras. Na pewno ukazywały się druki modlitewne, tajemnice różańca, kantyczki, książeczki wpisowe do bractw, książki do nabożeństwa, modlitwy i pieśni ku czci Matki Boskiej Piekarskiej, literatura historyczna i gospodarcza, nieliczna beletrystyka oraz druki okolicznościowe. Pierwszym drukiem, który ukazał się pod piekarskim szyldem, była broszurka z wydania jasnogórskiego "Ołtarzyk mały albo ćwiczenie się w nabożeństwie dla młodzieży" z 1847 r. Książki wydawane przez Teodora Heneczka od samego początku miały poparcie miejscowego duchowieństwa. Początkowo realizowany był przede wszystkim program wydawniczy ks. Jana Alojzego Ficka. Wiele tytułów to druki anonimowe, ale duża część z nich mogła wyjść spod pióra piekarskiego proboszcza. Księdzu Fickowi przypisuje się autorstwo przynajmniej trzech druków z 1849 roku. Działalność wydawnicza ks. Ficka miała na celu dostarczenie czytelnikowi górnośląskiemu literatury, która spełniałaby zarówno misję ewangelizacyjną i moralizatorską, jak i patriotyczną, dlatego sięgano po autorów katolickich dzieł z najwyższej półki. Należeli do nich między innymi: Florian Jaroszewicz, ks. Józef Szafranek, ks. Karol Bołoz Antoniewicz, ks. Antoni Stabik, ks. Józef Laxy, ks. Iwo Czeżowski, ks. Maciej Smoleński oraz Jan Kanty Dąbrowski, którego "Książka do nabożeństwa dla katolików" doczekała się siedmiu wznowień. Część tej produkcji ukazywała się w ramach zainicjowanej przez Teodora Heneczka serii Wydawnictwa Dzieł Katolickich nadzorowanej przez miejscowe duchowieństwo, do którego należało badanie i zalecanie wartościowszych rękopisów do druku oraz czuwanie nad niską ceną książki.
Modlitewniki.
Dużą część piśmiennictwa religijnego oficyny Heneczka stanowiły modlitewniki, które cieszyły się ogromnym zainteresowaniem wśród odbiorców na Górnym Śląsku. Można je było nabyć na miejscu w drukarni, na jarmarkach i odpustach, a także w parafiach. W tej grupie można wymienić między innymi wydaną w 1849 r. "Książkę do modlenia przez Im. Arcybiskupa Dunina…", pochodzące z tego samego roku "Pobożne życzenie czyli nabożeństwo na wszystkie dni wielkiego postu", czy "Memento Mori. To jest pamiętaj na śmierć! Książka zawierająca czytanie duchowne, nabożeństwo do św. Barbary…" z 1859 r. Na uwagę zasługuje również pozycja "Katolik w modlitwie, czyli książka do nabożeństwa oraz śpiewnik kościelny" z 1866 r. i 1868 r. Teodor Heneczek wydał również "Manualik dla użytku członków ustanowionego od Ojca św. Piusa IX Bractwa Trzeźwości pod opieką Najświętszej Maryji Gromnicznej...", który szybko został wykupiony przez członków Bractwa Trzeźwości. W 1857 r. ukazał się liczący 164 strony Zbiór najpotrzebniejszych i powszechnie używanych pieśni i modlitw…. Rok później piekarskie prasy drukarskie opuścił, liczący 612 stron, obszerny zbiór modlitw pt. Modlitwy Świętej Gertrudy z dodatkiem nabożeństwa o Męce Zbawiciela, czyli zabawy na Post Wielki… Książki z tej kategorii, po wyczerpaniu nakładu, były często wznawiane, co świadczy o dużej popularności religijnego słowa drukowanego.
Hagiografia.
W oficynie Teodora Heneczka powstawały również pozycje o charakterze hagiograficznym. W tej kategorii na uwagę zasługują z pewnością "Żywoty Świętych przez Xiędza Piotra Skargę. Za staraniem Xiędza Jana Alojzego Fietzek"… z 1848 r., "Żywot błogosławionego Jana Sarkandra" ze Skoczowa w Szląsku autorstwa Józefa Guziura z 1860 r. oraz nowe wydanie dzieła Floriana Jaroszewicza, XVIII-wiecznego reformata pt. "Matka świętych Polska albo żywoty Świętych i Błogosławionych, Wielebnych, Świątobliwych, pobożnych Polaków i Polek wszelkiego stanu i kondycji, każdego wieku..."Teodor Heneczek w 1850 r. dokonał przedruku wydania z 1767 r. z Krakowa, o czym informuje karta tytułowa. Książka ta jest obszernym źródłem do poznania świadomości religijnej Polaków z połowy wieku XVIII, o wyraźnie patriotycznym charakterze, podkreślającym organiczną więź Śląska z całością ziem polskich.
Prace jezuitów.
W piekarskiej oficynie ukazywały się prace współczesnych kaznodziejów, w tym przede wszystkim jezuity Karola Bołoz Antoniewicza, pt. "Ochronka" z 1848 r. o zorganizowaniu przedszkola dla dzieci w Jesioniku (Freiwaldau) w Czechach, "Misja w Krobii" oraz "Groby Świętych polskich" z 1851 r. W tym samym roku ukazała się w Piekarach książka "Pamiątka missyi górnoszląskiej odbytej roku 1851", która mówiła o ważnym etapie w życiu ks. Antoniewicza, jakim była podróż na Śląsk, z polecenia kardynała Melchiora von Diepenbrocka. W trakcie swojego pobytu na Śląsku ks. Antoniewicz głosił tu kazania i nauki, które są cennym świadectwem realiów życia ówczesnych ludzi. Oprócz tekstów ks. Karola Antoniewicza Teodor Heneczek wydawał również prace innego jezuity i misjonarza ks. Iwo Czeżowskiego: "Miesiąc Maj". "Modlitwy, pieśni, uwagi o Maryi Pannie. Litania Loretańska i Przysługi…" z 1849 r., "Manualik dla użytku członków bractwa trzeźwości" z 1854 r., "Na cześć błogosławionego Andrzeja Boboli" z 1854 r. oraz "O naśladowaniu Najświętszej Maryi Panny" z 1869 r.
Śpiewniki.
Znaczną część druków piekarskich stanowiły śpiewniki. Najpopularniejszą książką z tego gatunku był "Dostateczny śpiewnik kościelny i domowy wraz z książką modlitewną dla wygody katolików, z różnych książek i śpiewników zebrany i ułożony, polecony przez (…) księcia biskupa wrocławskiego Melchiora de Diepenbrock i (…) sufragana wrocławskiego Daniela Latusek...", zawierający 522 pieśni. Do druku przygotował ją wydał na własny koszt Karol Boromeusz Piekoszewski (ok. 1808-1883) – młynarz z Brzozowic, dzisiejszej dzielnicy Piekar Śląskich. Karol Piekoszewski przy jego układaniu korzystał z materiałów śląskich i wzbogacał je pieśniami ogólnopolskimi. Zostały one zaczerpnięte w większości ze "Śpiewnika kościelnego" ks. Michała Mioduszewskiego, wydanego w Krakowie w 1838 r., oraz zgromadzone wśród ludu. Być może były także wśród nich utwory ks. Antoniego Stabika z Michałkowic, który przeprowadził korektę oraz sprawował nadzór nad jego drukiem. Józef Łepkowski, historyk i późniejszy rektor Uniwersytetu Jagiellońskiego w Krakowie, wspominał wizyty brzozowickiego młynarza w Bibliotece Jagiellońskiej:
"Od wielu lat zbierał i zakupywał wszystkie tak obszerniejsze zbiory tego rodzaju, jako i pojedynczo wydawane pieśni nabożne. Widzieliśmy go nawet w naszej Jagiellońskiej Książnicy, wywiadującego się o podobne dzieła."
Spośród innych śpiewników, które ukazały się pod skrzydłami Teodora Heneczka, warto wymienić dwie pozycje z 1869 roku. Pierwsza to "Wybór kościelny zawierający nabożeństwo kościelne i dawne" oraz "Wybór pieśni nabożnych na chwałę Boga", który doczekał się sześciu wydań.
Literatura świecka.
Literatura religijna zdominowała produkcję wydawniczą Teodora Heneczka. Współpraca z lokalnym duchowieństwem oraz specyfika miejsca, jako ośrodka pielgrzymkowego i kultu Matki Boskiej Piekarskiej, zaważyła na profilu wydawniczym piekarskiej oficyny. Na książki tego typu było bardzo duże zapotrzebowanie, ale nie były jedynymi, którym poświęcił się Teodor Heneczek. Część jego dorobku to literatura świecka. Początkowo Heneczek drukował utwory o treściach obyczajowych, związane z propagowanym przez ks. Ficka ruchem trzeźwości. Od lat 60. XIX wieku ukazywały się w piekarskiej drukarni powiastki dla młodzieży, opowiadania i literatura popularnonaukowa. Jedną z pierwszych była książeczka ludowa Józefa Lompy pt. "Powiastka o pobożnych górnikach" i książeczka ks. Józefa Laxy’ego "Żywot Maryi de Moerl i Dominiki Lazzari w Tyrolu". W wydawnictwie Teodora Heneczka wychodziły także nieliczne powieści historyczne pt. "Stary Bóg żyje. Opowiadanie historyczne dla ludu katolickiego przez Konrada de Bolanden", przetłumaczone przez ks. Norberta Bończyka w 1872 r. Największą wartość miał jednak utwór Karola Miarki pt. "Szwedzi w Lędzinach. Powieść górnośląska z 30-letniej wojny", którego treść oparta była zarówno na legendach ludowych, jak i materiałach źródłowych zaczerpniętych ze starych kronik i ksiąg parafii w Lędzinach. Do dzieci i młodzieży skierowana była powiastka Macieja Smoleńskiego pt. "Siostra Wiktoryja. Powiastka dla młodzieży" z 1870 r. oraz ilustrowana książeczka pisana wierszem Józefa Kaczyńskiego "Podarunek na kolędę dla małych i dużych"
Literatura gospodarcza.
Kolejną grupą wydawnictw, które ujrzały światło dzienne po opuszczeniu zakładu Teodora Heneczka, były książki o charakterze rolniczym i gospodarczym. Problematyka ta miała na uwadze podniesienie oświaty wśród ludu i nauczenie go racjonalnej gospodarki i korzystania z najnowszych zdobyczy wiedzy ekonomicznej. Czołowe miejsce w tym gatunku zajmuje wydany w 1852 roku przekład Józefa Lompy z języka niemieckiego rewelacyjnej na owe czasy książki ks. Jana Dzierżonia "Nowe udoskonalone pszczelnictwo (…) wydane i objaśnione przez prezesa Towarzystwa Pszczelnego Podskarbiego Brukisza w Kopicach przy Grodkowie…" Autorem przekładu był urodzony w Oleśnie górnośląski poeta, tłumacz, publicysta i etnograf Józef Lompa, który na wstępie wyjaśniał swoje translatorskie motywacje i gorliwie zachęcał pszczelarzy do sięgania po książkę:
"Skoro tylko książka Księdza Dzierżonia w języku niemieckim na widok publiczny wyszła i od Królewskiej Prześwietnej Rejencji w Opolu za nader pożyteczną zaleconą została, powziąłem wielką chęć, aby ją spolszczyć, życząc sobie żeby i mili ziomkowie moi, nieznający niemieckiego języka, z mego tłumaczenia korzystać mogli. (…) Rodacy! Kupujcie ją więc ochoczo, uczcie się z niej zwłaszcza wy nasi dotychczasowi pszczelarze i udzielajcie z niej innym potrzebnych wiadomości. Dla was to jedynie tej nader mozolnej pracy podjąć się nie żałowałem, dla której wiele bezsennych nocy przepędziłem. Wiedzcie przy tym, że nie dla własnego zysku, jako niektórzy błędnie mniemają, dla ubogacenia się piśmiennictwem"
Józef Lompa wzbogacił dorobek wydawniczy Teodora Heneczka także innymi publikacjami. W 1853 r. wydrukował sprawozdanie Śląskiego Towarzystwa Pszczelarskiego pt. "Do Prześwietnego Ekonomicznego Centralnego Towarzystwa Prowincji Śląskiej." W tym samym roku ukazała się w Piekarach jego własna praca "Wskazówka do stosownej i korzystnej uprawy wiejskich warzywnych ogrodów, z dodatkiem o kwiatach i ziołach lekarskich…", a w 1852 roku opublikował w Piekarach "Praktyczną naukę hodowania drzew owocowych z osobliwszym względem na włościan i młodzież szkolną" na podstawie dzieł F. W. Ulricha. Wymienione wyżej książki były pokłosiem rolniczych i ogrodniczych zainteresowań Józefa Lompy. Zawierały porady na temat: zakładania szkółek, szczepień, walki ze szkodnikami, chorób drzew i roślin uprawnych.
Dorobek wydawniczy - czasopisma.
Pojawienie się Teodora Heneczka w Piekarach i zawiązanie współpracy z księdzem Fickiem zaowocowało powstaniem liczącego się ośrodka prasowego, utrwalającego odrębność kulturową polskiej ludności na Górnym Śląsku i stanowiącego jeden z najważniejszych czynników społecznych tego regionu. Czasopisma wywierały wpływ na aktywizację narodowo-religijną ludności nie tylko Górnego Śląska, ale także Polski znajdującej się pod zaborami. Czasopisma wydawane przez Teodora Heneczka są źródłem wiedzy o ludziach, wydarzeniach i realiach śląskiego życia społecznego, politycznego i religijnego w XIX wieku. Zaliczają się do nich: „Dziennik Górnośląski”, „Tygodnik Katolicki”, „Zwiastun Górnośląski” i „Promotor Nabożeństwa do Św. Józefa i Przenajświętszej Rodziny”.
Dziennik Górnośląski.
W drugim roku samodzielnej działalności Teodor Heneczek rozpoczął drukowanie pierwszego w historii miejscowości wydawnictwa periodycznego o nazwie „Dziennik Górno-Ślązki”. Mimo że na żadnym egzemplarzu gazety nie figuruje jego nazwisko, nie ulega wątpliwości, że to właśnie on napędzał maszyny drukarskie tłoczące gazetę. Zamiast Heneczka w winiecie figuruje wspomniany wcześniej Joseph Heer, dzięki któremu pismo, nie wzbudzając podejrzeń, mogło uzyskać koncesję niemieckiego urzędu. Pierwszy numer czasopisma ukazał się 3 czerwca 1848 roku, a ostatni 14 lipca 1849 roku i osiągnął liczbę 100 numerów. Szata graficzna pisma była skromna, tekst był dwuszpaltowy, a jego objętość wynosiła zaledwie 4 strony. Redakcję „Dziennika Górnośląskiego” tworzyli Aleksander Mierowski, pełniący funkcję redaktora odpowiedzialnego (dziś użylibyśmy sformułowania „redaktor naczelny”), Emanuel Smołka, ks. Józef Szafranek, Józef Lompa i Józef Łepkowski. Gazeta nie miała charakteru religijnego i ewangelizacyjnego, jak widziałby ją piekarski proboszcz ks. Jan Alojzy Ficek, który od początku pilnie śledził działalność redakcji. Gdy zorientował się, że gazeta zmierza w stronę radykalizmu narodowo-politycznego, dość szybko przestał firmować ją swoim autorytetem. Teodor Heneczek był człowiekiem głębokiej wiary i odczuwał potrzebę wspierania kościoła katolickiego, a w szczególności proboszcza, który znacząco przyczynił się do rozwinięcia przez niego działalności na terenie Piekar. Wskutek postawy redaktorów, którzy nie poddali się wpływom księdza Ficka, Teodor Heneczek już po trzech miesiącach zrezygnował z drukowania „Dziennika Górnośląskiego” w Piekarach. Redakcja została przeniesiona do sąsiedniego Bytomia i tam kontynuowała wydawanie pisma pod skrzydłami Klubu Narodowego, w drukarni Karola Kirscha. Z piekarskiej drukarni „Dziennik Górnośląski” wychodził do numeru 41 z 25 października 1848 r.Zmiana drukarza z Teodora Heneczka na Karola Kirscha ocaliła pismo na niecały rok. Do upadku czasopisma doszło w wyniku problemów finansowych i nieprzychylnego nastawienia niektórych podmiotów niemieckiej administracji. Odmawiano przyjmowania abonamentu oraz nie dostarczano kolejnych egzemplarzy pisma do prenumeratorów. Na łamach niemieckojęzycznej prasy śląskiej dopuszczano się ataków na „Dziennik Górnośląski” i jego twórców w postaci wrogich artykułów i oszczerstw. 14 lipca 1849 roku, po osiągnięciu równej liczby 100 numerów, „Dziennik Górnośląski” niespodziewanie zakończył swoją działalność.
Tygodnik Katolicki.
Po odejściu z redakcji „Dziennika Górnośląskiego” i zaprzestaniu jego drukowania Teodor Heneczek nie rezygnował z realizacji swoich planów wydawniczych. 17 września 1848 r. zaangażował się wraz z księdzem Janem Alojzym Fickiem w powstanie katolickiego Towarzystwa Maryańskiego, którego organem prasowym został „Tygodnik Katolicki". Pierwszy numer nowej gazety ukazał się 7 października 1848 r. i zawierał pełny protokół z pierwszego posiedzenia, z dołączonym spisem 91 uczestników, wśród których znaleźli się między innymi: ksiądz J. A. Ficek, ks. Bernard Purkop, ks. Antoni Stabik, ks. Augustyn Masztalski, ks. Karol Wrazidło, Teodor Heneczek, Karol Piekoszewski i Józef Heer. Na liście było ponad 60 mieszkańców Niemieckich Piekar. Za druk czasopisma od początku odpowiedzialny był Teodor Heneczek, ale na pierwszych siedemnastu numerach ukrywał się pod nazwiskiem Josepha Heera. Dane właściwego drukarza pojawiły się po raz pierwszy w nr. 18 z 3 lutego 1849 roku i pozostały już do końca, czyli do nr. 64 z 29 grudnia 1849 roku. „Tygodnik Katolicki” był czasopismem 8-stronicowym, jednoszpaltowym, drukowanym w niedużym i wygodnym formacie 20x13 cm. Na przestrzeni dwóch lat działalności tytułowy motyw graficzny winiety zmieniał się kilkukrotnie. Od nr. 1 do 13 w nagłówku widniała postać Matki Boskiej depczącej węża, z sentencją "Kto mie najdzie, najdzie żywot, i wyczerpie zbawienie od Pana". Od numeru 14 do 46 obok wizerunku Matki Boskiej pojawił się nowy kościół piekarski. Od nr. 47 motyw ten został zastąpiony wizerunkiem Matki Boskiej Piekarskiej. W tygodniku zamieszczano wiadomości kościelne, rozprawy moralne, dzieje Kościoła, opisy miejsc świętych i podróży do ziemi świętej. Ogromną popularnością cieszyły się teksty jezuity ks. Karola Bołoza Antoniewicza pt. "Listy z Krakowa", czy "Groby Świętych Polskich", które przybliżały górnośląskim czytelnikom wiedzę o Krakowie, podtrzymywały poczucie przywiązania do ojczyzny, dawały lekcję historii Polski. Na łamach „Tygodnika Katolickiego” publikowali również: znawca kultury ludowej i autor prac religijnych ks. Józef Laxy, proboszcz z Michałkowic ks. Antoni Stabik czy ks. Bernard Purkop i ks. Szymon Perzych. „Tygodnik Katolicki” z końcem 1849 roku podzielił los „Dziennika Górnośląskiego”. Mimo że nie miał rewolucyjnego charakteru, nie podobał się pruskim władzom. Urzędy pocztowe podporządkowane rządowej administracji bojkotowały gazetę i celowo nie dostarczały egzemplarzy stałym abonentom. Władze rejencji opolskiej uznały również, że pismo miało bardziej charakter polityczny aniżeli religijny i nałożyły nań wysoką kaucję, doprowadzając „Tygodnik Katolicki” do upadku.
Zwiastun Górnośląski.
Nim pojawił się kolejny periodyk na piekarskim rynku wydawniczym, musiało upłynąć ponad 18 lat. Nowy rozdział otworzył „Zwiastun Górnoszlązki. Pismo poświęcone wiadomościom religijnym i politycznym”, które było najdłużej wydawanym przez Teodora Heneczka wydawnictwem ciągłym. Pierwszy numer „Zwiastuna” ukazał się 31 stycznia 1868 r., a ostatni 26 grudnia 1872 r. Rocznie czytelnicy mogli sięgnąć do 52 numerów tygodnika, liczących w sumie 416 stron. Wyjątkiem był rok 1869, gdy ukazały się 53 numery o łącznej objętości 436 stron. Winieta nowego pisma składała się z napisu „Zwiastun Górnoszlązki” w kształcie łuku oraz motywu graficznego w postaci inicjałów Matki Boskiej na tle szarfy, krzyża i promieni skierowanych na wszystkie strony świata. Motyw winiety uległ później pewnej modyfikacji poprzez dodanie podtytułu pisma i wyprostowanie napisu. Tytuł czasopisma miał pochodzić od dnia Zwiastowania Matki Boskiej, w którym podjęto decyzję o jego wydawaniu. Nazwa miała także zwiastować lepszą przyszłość mieszkańcom Śląska. Powstanie pisma wiązało się z prowa-dzoną przez Kościół akcją umacniania ludu w wierze katolickiej. Pismo na swoich łamach miało do zaoferowania artykuły religijne, opisy miejsc świętych, wiadomości ze świata, fragmenty utworów literackich, rozmaitości, kronikę zagraniczną, zagadnienia polityczne, wiadomości gospodarskie, astronomiczne, a nawet kurs giełdy wrocławskiej. Pojawiały się również oferty pracy miejscowych rzemieślników i przedsiębiorców, które czasami drukowane były w języku polskim i niemieckim. Treści w „Zwiastunie Górnośląskim” ukazywały bolączki życia religijno-społecznego Ślązaków, jak: laicyzacja życia, poddawanie się wpływom protestanckim, łamanie przykazań bożych, popadanie w alkoholizm i brak dbałości o rodzinę. W związku z niską popularnością czasopisma biskup Włodarski postanowił zainterweniować i polecił zatrudnić w redakcji nauczyciela z Pielgrzymowic Karola Miarkę (1825-1882), który miał za zadanie nadać czasopismu atrakcyjniejszą formę. Już w 1869 r. liczba abonentów pisma wzrosła do 3 tysięcy. Karol Miarka jako redaktor opracowywał artykuły starannie, nie zapominając o patriotycznych akcentach i przystępnej formie. Publikował interesujące dla odbiorców treści, np. Dialogi między Wojciechem a Jakubem, w których podawał aktualne wiadomości. Jego teksty zgodnie z wolą założycieli pisma trzymane były w duchu katolickim. Miarka zaprosił do publikowania wielu autorów: ks. Norberta Bończyka, Juliusza Ligonia, ks. J. Kühna, ks. Antoniego Stabika, ks. Serwatowskiego, ks. Matuszyńskiego, ks. Antoniego Sobotę. W tamtym czasie na łamach „Zwiastuna” swoje pierwsze kroki na niwie literackiej stawiali Wawrzyniec Hajda oraz Daniel Szendzielorz. W czasie wydawania „Zwiastuna Górnośląskiego” została zainicjowana w Piekarach seria Wydawnictwo Katolickie Dobrych a Tanich Książek z zamiarem przygotowania katalogu wartościowych dzieł literatury polskiej i wydawania ich w Niemieckich Piekarach. Nie trzeba było długo czekać na odzew. Do redakcji zaczęły spływać propozycje wydania wielu książek. Autorzy nadsyłali rękopisy swoich tekstów lub tłumaczenia książek z języka niemieckiego lub francuskiego. Nadsyłane propozycje dotyczyły w znacznej mierze literatury religijnej, co było zgodne z przyjętym profilem wydawnictwa i zaowocowało w następnych miesiącach wydrukowaniem wielu książek, które były reklamowane na łamach „Zwiastuna Górnośląskiego. Czasopismo Teodora Heneczka było odzwierciedleniem XIX-wiecznej obyczajowości, mentalności, a czasami także zabobonności. Na jego podstawie możemy poznać ówczesny stan wiedzy z zakresu gospodarki, rolnictwa, higieny i medycyny, przejawiający się proponowanymi w dziale Rozmaitości, Gospodarstwo i Lekarstwo osobliwymi radami:
"Przeciw wzdęciu bydła okazała się woda mydlana jako niezawodny środek. Wodą tą smaruje się bydlęciu język a niebawem potem poczynają odchodzić wiatry i nastąpi wypróżnienie a bydlę zostanie uratowane."
"Po ukąszeniu od żmii jak tylko można najśpieszniej bierze się młodego gołąbka, nie umiejącego latać i tylną częścią, czyli kanałem odchodowym, przykłada się na ranę. Po kilku minutach zaczyna pisklę nabrzmiewać i puchnie do tego stopnia, że aż pęka, wydając huk podobny do wysadzonego korka z butelki piwa. Gdy to nastąpi, za niedługo znika zaognienie około rany i ukąszony zostaje wyleczony."
„Zwiastun Górnośląski” był czasopismem niosącym bardzo zróżnicowane treści, wywołującym wśród czytelników wiele emocji, angażując ich do wyrażania swoich opinii i sądów, często pod płaszczykiem anonimowości. Czasopismo pełniło rolę forum wymiany poglądów także dla samego wydawcy i redaktora Teodora Heneczka. Wchodził on w bardzo rozbudowane polemiki z osobami, z którymi nie było mu po drodze w sferze wiary, światopoglądu czy przekonań. Teodor Heneczek, odznaczając się dużym temperamentem, wplątał się w polemikę i konflikt z Karolem Miarką i ks. Pawłem Kamińskim.
Od 1 stycznia 1870 do 7 lipca 1871 roku „Zwiastunowi Górnośląskiemu” towarzyszył „Dodatek” w tym samym formacie i o te samej liczbie stron. Można go było kupić osobno lub w prenumeracie z głównym wydaniem. Za druk pisma oczywiście odpowiadał Teodor Heneczek. Można było w nim znaleźć doniesienia polityczne z Prus i innych krajów, streszczenia artykułów z czasopism wydawanych we Lwowie, Tarnowie, Poznaniu i Krakowie, korespondencję misjonarzy z odległych krajów, wiadomości dla rolników. Pismo pełniło przy tym pożyteczną rolę – publikując np. daty targów odbywających się na terenie nie tylko Śląska, ale także Prus Wschodnich, Zachodnich, Wielkiego Księstwa Poznańskiego, Pomorza, Niemiec itp. Dla miłośników poezji „Dodatek Zwiastuna” zamieszczał wiersze nadsyłane przez samych czytelników, niestety sygnowane jedynie inicjałami, co mocno utrudnia rozpoznanie konkretnych autorów. Czytelnicy mogli również poznać nowości wydawnicze poznańskich, lwowskich, wrocławskich, a nawet berlińskich oficyn. Dzięki zamieszczanym ogłoszeniom dowiemy się o szerokim asortymencie różnych sklepów z terenu Śląska. „Dodatek Zwiastuna” cieszył się popularnością z uwagi na cykliczne wierszowane zagadki publikowane w każdym numerze. Czytelnicy wysyłali do redakcji również ubrane w literacką formę odpowiedzi, dzięki czemu zapewniali sobie i innym czytelnikom rozrywkę.
Promotor Nabożeństwa do ś. Józefa i Przenajświętszej Rodziny.
W ostatnim kwartale 1870 r. Teodor Heneczek rozpoczął drukowanie nakładem Wydawnictwa Katolickiego periodyku o stricte religijnym charakterze pod długim tytułem „Promotor Nabożeństwa do ś. Józefa i Przenajświętszej Rodziny”. Pismo początkowo ukazywało się w stolicy wielkopolski, ale Teodor Heneczek nabył prawa wydawnicze od karmelitanek bosych i przeniósł redakcję do Piekar. Liczył, że duchowieństwo zainteresuje się licznie nowym czasopismem i zrekompensuje straty wynikające ze słabej sprzedaży „Zwiastuna Górnośląskiego”. „Promotor” był dwumiesięcznikiem i znacząco różnił się formą zewnętrzną od innych wydawnictw ciągłych z tamtego okresu. Przede wszystkim miał wygląd małej książeczki o wymiarach 10,5x16,5 cm. Treść „Promotora” skupiała się na postaci św. Józefa Opiekuna Świętej Rodziny. Publikowane były świadectwa, rozprawki, pouczenia i modlitwy ku czci św. Józefa. Dla przeciętnego odbiorcy, nie wtajemniczonego w skomplikowane zagadnienia teologiczne, mogło być to czasopismo mało atrakcyjne lub po prostu niezrozumiałe. Ponieważ nie przynosiło założonych zysków, Teodor Heneczek zaprzestał jego drukowania w 1872 r.
Pamięć o Teodorze Heneczku.
Pierwszą inicjatywą mającą na celu trwałe jego upamiętnienie było zamontowanie tablicy na budynku przy ul. Bytomskiej 176, w którym Teodor Heneczek prowadził drukarnię w latach 1847-1862. W dzielnicy Centrum, na osiedlu Wieczorka Teodor Heneczek patronuje od wielu lat jednej z ulic. W latach 1997-1999, staraniem Komitetu Obywatelskiego i ówczesnych władz Piekar Śląskich, z prezydentem Andrzejem Żydkiem na czele, zostały zainicjowane prace nad uporządkowaniem grobu Teodora Heneczka. Chodzi o cmentarz przy kościele św. Jerzego i św. Tekli w Nowosielcach Kozickich, w województwie podkarpackim, w gminie Ustrzyki Dolne. Jesienią 1997 roku członkowie piekarskiego Komitetu Obywatelskiego, po uporządkowaniu miejsca spoczynku, przywieźli urnę wypełnioną ziemią z grobu Teodora Heneczka i złożyli ją w kaplicy na cmentarzu w Piekarach Śląskich. W trakcie uroczystości na piekarskim cmentarzu odsłonięto także tablicę pamiątkową znajdującą się tam do dnia dzisiejszego. 22 maja 1999 roku po dwuletnich staraniach piekarzan i członków rodziny odbyła się w Nowosielcach Kozickich uroczystość odsłonięcia i poświęcenia nowej płyty na grobie drukarza. Wśród osób, które uczestniczyły w tym wydarzeniu, byli członkowie rodziny Heneczka: Janina Halina Osoba – praprawnuczka jednej z jego sióstr i Maciej Heneczkowski – praprawnuk Rudolfa Heneczka, starszego brata Teodora. Piekary Śląskie reprezentował ówczesny prezydent miasta Andrzej Żydek, wiceprezydenci Grzegorz Gowarzewski i Karol Paczula, wiceprzewodniczący Rady Miasta Henryk Opiełka, członek Zarządu Miasta Jerzy Kulanek i przewodniczący Piekarskiego Komitetu Obywatelskiego Wiesław Umiński oraz kilkudziesięcioosobowa reprezentacja mieszkańców Piekar Śląskich. Swoją obecność zaznaczyli również przedstawiciele lokalnego samorządu miasta i gminy Ustrzyki Dolne w osobie przewodniczącego Rady Miejskiej Stanisława Nahajowskiego, burmistrza Stanisława Leszegi i wiceburmistrza Stanisława Kaczmaryka. Pojawili się także mieszkańcy Nowosielec Kozickich, a także członkowie Oddziału Bieszczadzkiego Towarzystwa Opieki nad Zabytkami w Ustrzykach Dolnych, m.in. Mieczysław Darocha, Andrzej Szczerbicki i Maciej Augustyn
Projekt Biblioteki w Piekarach Śląskich.
W 2017 roku, w związku z 200. rocznicą urodzin Teodora Heneczka i 170. rocznicą otwarcia przez niego jednej z pierwszych polskich drukarni na Górnym Śląsku, Miejska Biblioteka Publiczna im. Teodora Heneczka zrealizowała projekt edukacyjno-historyczny "Po czcionce do książki. Śladami piekarskiego drukarza Teodora Heneczka". Projekt został dofinansowany ze środków Muzeum Historii Polski w Warszawie w programie "Patriotyzm Jutra". Celem projektu była popularyzacja polskiej historii, kultury, języka i słowa drukowanego w XIX-wiecznym, administracyjnie niemieckim mieście. W ramach projektu przeprowadzone zostały działania o charakterze edukacyjnym, zachęcające dzieci, młodzież i dorosłych do poznania historii zasłużonego mieszkańca miasta. 12 i 14 czerwca 2017 odbyło się w bibliotece dziesięć warsztatów papierniczych i drukarskich. W zajęciach wzięło udział ok. 200 dzieci ze szkół podstawowych, które miały okazję poznać tajniki czerpania i barwienia papieru, kaligrafowania, ilustrowania oraz drukowania metodami tradycyjnymi. Między 25 sierpnia a 7 października 2017 r. biblioteka ogłosiła konkurs historyczno-literacki "Legenda o piekarskim drukarzu". Zadaniem konkursowym było napisanie niedługiego tekstu legendy nawiązującej do życia i działalności Teodora Heneczka. 19 października 2017 r. w Miejskiej Bibliotece Publicznej w Piekarach Śląskich odbył się wernisaż wystawy o Teodorze Heneczku przygotowanej przez opiekuna Izby Regionalnej Łukasza Żywulskiego. Była to także okazja do podsumowania projektu "Po czcionce do książki." Wydarzenie zostało połączone z uroczystością oficjalnego nadania imienia bibliotece. Uroczystego przecięcia wstęgi na symbolicznej tablicy z imieniem patrona dokonała Prezydent Miasta Piekary Śląskie Sława Umińska-Duraj oraz Dyrektor Miejskiej Biblioteki Publicznej w Piekarach Śląskich Joanna Naczyńska. Akt uchwały Rady Miejskiej informujący o nadaniu imienia przekazała bibliotece wiceprzewodnicząca Rady Miasta Piekary Śląskie Gabriela Kossakowska. W trakcie wernisażu miało miejsce uroczyste wręczenie nagród w konkursie na legendę o piekarskim drukarzu. Autorkom najlepszych prac nagrody i pamiątkowe dyplomy wręczyła Prezydent Miasta Piekary Śląskie Sława Umińska-Duraj, pod której patronatem odbywał się konkurs i wystawa.
Krój pisma "Heneczek".
W 2017, w ramach projektu Miejskiej Biblioteki Publicznej im. Teodora Heneczka w Piekarach Śląskich pt. „Po czcionce do książki. Śladami piekarskiego drukarza Teodora Heneczka” powstał krój pisma Heneczek. Pomysł zaprojektowania fontu zrodził się w związku z 200. rocznicą urodzin drukarza i 170. rocznicą otwarcia przez niego pierwszej polskiej drukarni w Piekarach Śląskich. Krój Heneczek jest wzorowany na czcionce użytej w książce „Matka świętych Polska, albo Żywoty świętych, błogosławionych, wielebnych, świątobliwych, pobożnych Polaków i Polek…”, wydrukowanej w Niemieckich Piekarach (obecnie Piekary Śląskie) w 1850 przez Teodora Heneczka. Autorem kroju jest Damian Langosz - absolwent wydziału grafiki Akademii Sztuk Pięknych we Wrocławiu, który w czerwcu 2018 roku otrzymał za ten font nagrodę główną w konkursie Polish Graphic Design Awards 2017.

</doc>
<doc id="478921" url="https://pl.wikipedia.org/wiki?curid=478921" title="Füssen">
Füssen

Füssen – miasto w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu. Leży w Allgäu, przy granicy z Austrią, około 25 km na południe od Marktoberdorfu, nad rzeką Lech i zbiornikiem retancyjnym Forggensee, przy autostradzie A7, drodze 16, B17, B310 i linii kolejowej Kaufbeuren – Füssen.
Około 3 km na wschód od Füssen znajdują się dwa zamki Neuschwanstein i Hohenschwangau. W samym Füssen warto odwiedzić kolejny zamek (Hohes Schloss) oraz klasztor.
W Füssen znajduje się kompleks sportowy, w którym znajdują się trzy lodowiska. Co roku, na przełomie czerwca i lipca, odbywa się tam obóz curlingowy Światowej Federacji Curlingu dla juniorów z całego świata.
Polityka.
Burmistrzem miasta jest Paul Iacob z SPD, rada miasta składa się z 24 osób.
Historia.
Füssen zostało zasiedlone w czasach rzymskich, przy Via Claudia Augusta, drodze prowadzącej na południe do północnych Włoch i na północ do Augusta Vindelicum (dzisiejszy Augsburg), dawnej stolicy regionu rzymskiej prowincji Raetia. Oryginalna nazwa Füssen brzmiała „Foetes” lub „Foetibus”, która pochodzi od łacińskiego „Fauces”, co oznacza „wąwóz”, prawdopodobnie nawiązując do wąwozu Lech. W późnej starożytności Füssen było siedzibą części Legio III Italica, która stacjonowała tam, aby strzec ważnego szlaku handlowego przez Alpy.
Później Füssen stało się miejscem, w którym stał „Hohes Schloss” (Wysoki Zamek), dawna letnia rezydencja książąt-biskupów Augsburga. Poniżej Hohes Schloss znajduje się barokowy kompleks dawnego klasztoru benedyktynów św. Manga, którego historia sięga IX wieku. Füssen ma świętego Manga (Magnusa z Füssen) jako swojego patrona. On i jego brat benedyktyn Teodor byli dwoma mnichami z opactwa Saint Gall i uważani są za jego założycieli, obok klasztoru w Kempten. Pierwotne miejsce pochówku Magnusa znajdowało się w małej kaplicy, którą zbudował. Jego kości zostały przeniesione do krypty kościoła zbudowanego w 850 r. Około 950 r. Zniknęły wszystkie jego kości.

</doc>
<doc id="478924" url="https://pl.wikipedia.org/wiki?curid=478924" title="Stadion Jana Pawła II">
Stadion Jana Pawła II



</doc>
<doc id="478926" url="https://pl.wikipedia.org/wiki?curid=478926" title="Skoki narciarskie na Zimowych Igrzyskach Olimpijskich 1976">
Skoki narciarskie na Zimowych Igrzyskach Olimpijskich 1976

Skoki narciarskie na Zimowych Igrzyskach Olimpijskich 1976 – zawody olimpijskie w skokach narciarskich przeprowadzone pomiędzy 7 a 15 lutego 1976 roku w ramach igrzysk w Innsbrucku.
Podczas igrzysk rozegrane zostały dwie konkurencje w skokach narciarskich – 7 lutego były to zawody na Toni-Seelos-Olympiaschanze (K-84) w Seefeld, a 15 lutego – na obiekcie Bergisel w Innsbrucku (K-104). W pierwszym konkursie mistrzem olimpijskim został Hans-Georg Aschenbach, srebro zdobył Jochen Danneberg, a brązowy medal wywalczył Karl Schnabl. W konkursie na skoczni dużej triumfował Schnabl, drugie miejsce zajął Toni Innauer, a trzecie – Henry Glaß. Wszystkie medale w skokach narciarskich zdobyli zatem reprezentanci Niemieckiej Republiki Demokratycznej i Austrii.
Łącznie w zawodach wystartowało 62 skoczków narciarskich z piętnastu państw. Najmłodszym zawodnikiem, który wziął udział w konkursach olimpijskich w skokach narciarskich, był Toni Innauer (17 lat i 312 dni), natomiast najstarszym – Yukio Kasaya (32 lata i 183 dni).
Po raz dwunasty skoczkowie narciarscy rywalizowali o medale igrzysk olimpijskich. Po raz drugi, po igrzyskach w 1964 roku, miało to miejsce w Innsbrucku.

</doc>
<doc id="478932" url="https://pl.wikipedia.org/wiki?curid=478932" title="Dżuma racza">
Dżuma racza

Dżuma racza ("Aphanomyces astaci") – choroba raków wywoływana przez protista należącego do typu lęgniowców. Jest śmiertelna dla rodzimych europejskich raków (raka szlachetnego i błotnego), natomiast gatunki introdukowane (rak pręgowaty i sygnałowy) są jej nosicielami.
Lęgniowiec osadza się na pancerzu raka, po czym jego strzępka wrasta do środka organizmu. Raki pręgowate i sygnałowe są nosicielami, ponieważ ich pancerz nie zostaje przebity. Objawami choroby jest postępujący paraliż, odrzucanie odnóży i wychodzenie na ląd. Może też być widoczna część strzępki. Nie jest znany żaden sposób leczenia.
Przybyła do Europy w 1860 roku w wodach balastowych statku płynącego z Ameryki Północnej do Włoch. Szybko rozpowszechniła się w Europie. Poniżej są przedstawione lata stwierdzenia choroby u raków w różnych państwach:
Choroba spowodowała masowe śnięcia raków w Europie. W celu zastąpienia rodzimych gatunków raków sprowadzono w latach 50. i 60. z Ameryki Północnej raka pręgowatego i sygnałowego. Te introdukcje, w większości przeprowadzane przez prywatnych hodowców, spowodowały rozpowszechnienie się choroby, ponieważ amerykańskie raki są jej nosicielami. W ten sposób dżuma racza dotarła do Wielkiej Brytanii i Irlandii. Ostatnio jednak udało się przeprowadzić pewne obiecujące próby odtworzenia populacji rodzimych gatunków w Norwegii.

</doc>
<doc id="478935" url="https://pl.wikipedia.org/wiki?curid=478935" title="Marcin Leopolita">
Marcin Leopolita

Marcin Leopolita (zwany także Marcinem ze Lwowa lub Marcinem Lwowczykiem) (ur. ok. 1540 we Lwowie, zm. ok. 1589) – polski twórca muzyki renesansowej, organista, poeta.
Prawdopodobnie studiował w Krakowie na uniwersytecie krakowskim, nie wiadomo jednak, u kogo się kształcił. W maju 1560 przyjęty został do Kapeli Rorantystów jako nadworny kompozytor i organista Zygmunta II Augusta. Działał w niej prawdopodobnie około czterech lat. Następnie wrócił do Lwowa (być może w 1564), gdzie spędził większą część życia, brak jednak innych informacji o tym okresie jego życia. Leopolita uważany jest za najwybitniejszego polskiego kompozytora tworzącego muzykę kościelną w dojrzałym stylu polifonii franko-flamandzkiej.
Za życia nie ukazała się drukiem żadna kompozycja Leopolity. Wiele pozostawionych rękopisów zaginęło, m.in. cykl introitów i sekwencji, kilkadziesiąt motetów i kilka mszy. Do 1909 rękopisy dwóch jego mszy pięciogłosowych – "Missa Rorate" i "Missa de Ressurrectione" – znajdowały się w Zbiorach Kapituły Katedralnej na Wawelu.
Zachowana twórczość:

</doc>
<doc id="478938" url="https://pl.wikipedia.org/wiki?curid=478938" title="Marek Dziekan">
Marek Dziekan

Marek Marian Dziekan (ur. 27 marca 1965 w Pacanowie w woj. świętokrzyskim) – prof. dr hab., kierownik Katedry Bliskiego Wschodu i Północnej Afryki Uniwersytetu Łódzkiego, pracownik Katedry Arabistyki i Islamistyki Uniwersytetu Warszawskiego i Pracowni Języka i Kultury Arabskiej Uniwersytetu Mikołaja Kopernika w Toruniu oraz Przewodniczący Rady Programowej Międzywydziałowych Indywidualnych Studiów Humanistycznych na Uniwersytecie Łódzkim. Wieloletni członek, a od 2012 prezes Polskiego Towarzystwa Orientalistycznego. 
Życiorys.
Absolwent III Liceum Ogólnokształcącego w Tarnowie. W 1988 ukończył studia filologiczne na Uniwersytecie Warszawskim. W Instytucie Orientalistycznym UW na podstawie napisanej pod kierunkiem Janusza Daneckiego rozprawy pt. "Śmierć w arabskiej poezji przedmuzułmańskiej" uzyskał w 1992 stopień naukowy doktora nauk humanistycznych w dyscyplinie literaturoznawstwo specjalność filologia orientalna. W 1997 na Wydziale Neofilologii UW na podstawie dorobku naukowego i rozprawy pt. "Quss Ibn Sa'ida al-Iyadi. Legenda życia i twórczości" nadano mu stopień doktora habilitowanego nauk humanistycznych w dyscyplinie literaturoznawstwo w specjalności literaturoznawstwo. Tytuł naukowy profesora nauk humanistycznych otrzymał w 2002.
Jest autorem wielu prac naukowych, popularnonaukowych i przekładów. Zajmuje się historią cywilizacji arabsko-muzułmańskiej, islamem klasycznym i współczesnym.
Wraz z Januszem Daneckim był ekspertem wielu mediów podczas wojny w Iraku. Od początku negatywnie oceniał działania amerykańskie jako „sposób wprowadzania demokracji w Iraku”.

</doc>
<doc id="478939" url="https://pl.wikipedia.org/wiki?curid=478939" title="Wysoki Bród">
Wysoki Bród



</doc>
<doc id="478940" url="https://pl.wikipedia.org/wiki?curid=478940" title="Funkcja otwarta">
Funkcja otwarta



</doc>
<doc id="478942" url="https://pl.wikipedia.org/wiki?curid=478942" title="Klemens VIII (antypapież)">
Klemens VIII (antypapież)

Klemens VIII, właśc. Gil Sanchez Muñoz y Carbón (ur. 26 grudnia 1369 w Teruel, zm. 28 grudnia 1446 prawdopodobnie na Majorce) – antypapież obediencji awiniońskiej, w okresie od 10 czerwca 1423 do 26 lipca 1429.
Życiorys.
Był członkiem kurii awiniońskiej i najbliższym współpracownikiem antypapieża Benedykta XIII. Benedykt XIII jako jedyny z trójki pretendentów do tronu papieskiego, nie uznał decyzji podjętych przez Sobór w Konstancji i aż do śmierci 29 listopada 1422 podtrzymywał swe roszczenia, korzystając z dyskretnej protekcji króla Aragonii Alfonsa V, który, mimo formalnego uznania wybranego w Konstancji Marcina V wciąż traktował go jako swoją kartę przetargową w walce o panowanie na południu Włoch. 10 czerwca 1423 Gil Sanchez Muñoz został wybrany na następcę Benedykta XIII przez trzech mianowanych przez niego przed śmiercią kardynałów. W chwili wyboru był on archiprezbiterem Teruel. Przybrał imię na cześć antypapieża Klemensa VII. Czwarty z kardynałów Jean Carrier, który nie był obecny przy elekcji Sancheza Munoza, został przez niego obłożony ekskomuniką.
Nie zdobył on praktycznie żadnego poparcia. Uznał go jedynie król Alfons V, zresztą wbrew stanowisku aragońskiego episkopatu, oraz hrabia Armagnac Jan IV. Dopiero 26 maja 1426 został koronowany za zgodą króla. Pojednanie Alfonsa V z Marcinem V przypieczętowało jego los. 26 lipca 1429 podporządkował się papieżowi Marcinowi V, który mianował go biskupem Majorki. Funkcję tę sprawował aż do śmierci; został pochowany w Palma de Mallorca. W okresie jego rządów biskupich na Majorce doszło do przymusowego ochrzczenia całej miejscowej społeczności żydowskiej (1435).
Kardynałowie z nominacji Klemensa VIII.
Klemens VIII jako antypapież mianował w dniu swej abdykacji dwóch (pseudo)kardynałów, którzy na jego polecenie dokonali „wyboru” urzędującego już papieża Marcina V i następnie zrzekli się swych godności:

</doc>
<doc id="478947" url="https://pl.wikipedia.org/wiki?curid=478947" title="Funkcja domknięta">
Funkcja domknięta



</doc>
<doc id="478950" url="https://pl.wikipedia.org/wiki?curid=478950" title="Bogumiła Noiszewska">
Bogumiła Noiszewska

Maria Ewa od Opatrzności CSIC, właściwe "Bogumiła Noiszewska" (ur. 24 czerwca 1885 r. w Osaniszkach, zm. 19 grudnia 1942 r. na Górze Pietralewickiej koło Słonimia) – polska siostra zakonna ze Zgromadzenia Sióstr Niepokalanego Poczęcia Najświętszej Marii Panny, błogosławiona Kościoła katolickiego.
Życiorys.
Była najstarszą córką, z jedenaściorga dzieci Kazimierza Noiszewskiego i Marii z domu Andruszkiewicz.
Ukończyła ze złotym medalem Gimnazjum w Tule, a następnie w 1914 r. z wyróżnieniem studia medyczne w Petersburgu. W czasie pierwszej wojny światowej pracowała w lazaretach. W 1919 r. wstąpiła do Zgromadzenia Sióstr Niepokalanego Poczęcia NMP, a śluby wieczyste złożyła w 1927 r. Pełniła następnie obowiązki lekarza zgromadzenia pracując kolejno w gimnazjum w Jazłowcu i Słonimiu, jako nauczycielka i wychowawczyni. Jej duchowym przewodnikiem był Sługa Boży ks. biskup Zygmunt Łoziński. Starała się, w ciągu całego swego życia realizować zasadę której nauczał, że świętości trzeba szukać w każdym miejscu, w każdej chwili i w każdej sytuacji.
Po wybuchu II wojny światowej, wrażliwa na potrzeby bliźnich, skromna i skora do pomocy, pomagała wszystkim potrzebującym, głodującym, rodzinom więźniów i zamordowanych. Na terenie klasztoru ukrywała Żydów. Została aresztowana 18 grudnia 1942 r. przez Gestapo, a następnego dnia rozstrzelana na Górze Pietralewickiej koło Słonimia, razem z ks. Adamem Sztarkiem i s. Marią Martą od Jezusa Kazimierą Wołowską. Pochowana została w zbiorowej mogile.
Została beatyfikowana 13 czerwca 1999 r. w Warszawie przez Jana Pawła II w grupie 108 błogosławionych męczenników II wojny światowej.

</doc>
<doc id="478953" url="https://pl.wikipedia.org/wiki?curid=478953" title="Stronnictwo patriotyczne">
Stronnictwo patriotyczne



</doc>
<doc id="478955" url="https://pl.wikipedia.org/wiki?curid=478955" title="Płaszczoobrosłe">
Płaszczoobrosłe

Płaszczoobrosłe, pochewkowce (Coleoidea, z gr. "koleos" – pochwa miecza + "eidos" – kształt), dwuskrzelne (Dibranchia), wewnątrzmuszlowce (Endocochlia) – podgromada głowonogów (Cephalopoda) obejmująca gatunki ośmio- i dziesięcioramienne, u których muszla, w różnym stopniu zredukowana, jest całkowicie obrośnięta płaszczem. Pojawiły się w kredzie. Niektóre są uznawane za zwierzęta o wysokim stopniu inteligencji. Wiele gatunków poławia się dla celów konsumpcyjnych.
Występowanie.
Zasiedlają większość środowisk w wodach oceanicznych, od litoralu po głębie oceaniczne (rekordowa zanotowana głębokość to 7279 m). Nie występują w wodach słodkich. W wielu regionach są dominującym elementem ekosystemu.
Budowa.
Szkielet wewnętrzny Coleoidea, zwykle nazywany muszlą lub muszlą wewnętrzną, jest całkowicie obrośnięty płaszczem. U niektórych gatunków zanikł całkowicie, u innych ma postać małej płytki (gladius), a u mątew tworzy kość mątwią. Jedynie samice Argonautidae budują muszlę zewnętrzną.
Głowonogi z tej grupy mają 8 lub 10 ramion zaopatrzonych w przyssawki. U samców 1 lub (rzadko) 2 ramiona są przekształcone w hektokotylus. Silnie umięśniony lejek umożliwia wystrzykiwanie wody z dużą siłą, dzięki czemu płaszczoobrosłe mogą wykonywać bardzo gwałtowne skoki. Płaszczoobrosłe oddychają dwoma skrzelami (stąd nazwa "dwuskrzelne"). Większość wykształciła płetwy. U wszystkich obecny jest woreczek czernidłowy zawierający ciemną wydzielinę wystrzykiwaną w razie zagrożenia. Oczy głowonogów mają budowę zbliżoną do oczu kręgowców. W skórze większości gatunków występują chromatofory.
Systematyka.
Do płaszczobrosłych zaliczane są wymarłe belemnity, klasyfikowane w randze nadrzędu Belemnoidea, oraz współcześnie żyjące i wymarłe gatunki – Neocoleoidea, dzielone, w zależności od liczby ramion, na:

</doc>
<doc id="478957" url="https://pl.wikipedia.org/wiki?curid=478957" title="Solanum dulcamara">
Solanum dulcamara



</doc>
<doc id="478959" url="https://pl.wikipedia.org/wiki?curid=478959" title="Bogumił Piotr Leszczyc">
Bogumił Piotr Leszczyc



</doc>
<doc id="478961" url="https://pl.wikipedia.org/wiki?curid=478961" title="Polscy Jakobini">
Polscy Jakobini



</doc>
<doc id="478963" url="https://pl.wikipedia.org/wiki?curid=478963" title="Jacques Barrot">
Jacques Barrot

Jaques Barrot (ur. 3 lutego 1937 w Yssingeaux, zm. 3 grudnia 2014 w Neuilly-sur-Seine) – francuski polityk, były minister w kilku rządach i wieloletni parlamentarzysta, od 2004 do 2010 wiceprzewodniczący Komisji Europejskiej.
Życiorys.
Studiował prawo i socjologię, ukończył Instytut Nauk Politycznych w Paryżu.
Zaangażowany w działania ugrupowań centrowych, na bazie których w 1978 powstała Unia na rzecz Demokracji Francuskiej. Od 1967 do 2004 (z przerwami na czas pełnienia funkcji rządowych) sprawował mandat deputowanego do Zgromadzenia Narodowego, skutecznie ubiegając się o reelekcję w każdych kolejnych wyborach do 2002 w departamencie Górna Loara.
Pełnił też szereg funkcji w administracji terytorialnej. Był radnym (1966–1976) i następnie do 2001 przewodniczącym rady generalnej Górnej Loary, od 1971 zastępcą mera Yssingeaux, a od 1989 do 2001 merem tego miasta.
W 1995 został skazany na karę ośmiu miesięcy pozbawienia wolności z warunkowym zawieszeniem jej wykonania za finansowanie swojej partii z pieniędzy publicznych. Jednak w 2000 wyrok ten został anulowany na mocy amnestii ogłoszonej przez Jacques’a Chiraca.
W rządzie Jacques’a Chiraca w 1974 został sekretarzem stanu ds. mieszkalnictwa. Pełnił tę funkcję też w dwóch gabinetach Raymonda Barre, w jego trzecim rządzie po raz pierwszy wszedł w skład rady ministrów, obejmując w 1978 tekę ministra handlu, a rok później kierownictwo w resorcie zdrowia i polityki socjalnej. Urzędowanie zakończył w 1981. Ponownie wchodził w skład rządu w obu gabinetach Alaina Juppé jako minister pracy (od października 1995 do czerwca 1997).
W ramach centrowej UDF należał do zwolenników bliskiej współpracy z gaullistami. W 2002 opowiedział się za kandydaturą ubiegającego się o reelekcję prezydenta Jacques’a Chiraca. Po wyborach parlamentarnych przystąpił do Unii na rzecz Ruchu Ludowego.
W kwietniu 2004 został członkiem Komisji Europejskiej Romano Prodiego w miejsce powołanego w skład rządu Michela Barniera. Powierzono mu sprawy polityki regionalnej (od maja 2004 odpowiadał za nie wspólnie z Péterem Balázsem). Zrezygnował w związku z tym z mandatu poselskiego. W listopadzie tego samego roku w nowej KE pod kierownictwem José Manuela Barroso objął stanowisko wiceprzewodniczącego oraz komisarza ds. transportu. W maju 2008 został komisarzem ds. wymiaru sprawiedliwości, obszaru wolności i bezpieczeństwa. Zakończył urzędowanie w lutym 2010. W tym samym roku powołany w skład Rady Konstytucyjnej.

</doc>
<doc id="478965" url="https://pl.wikipedia.org/wiki?curid=478965" title="Flaga Somalii">
Flaga Somalii

Flagę Somalii wzorowano częściowo na fladze ONZ. Projekt przyjęto 12 października 1954, kiedy Somalia była terytorium powierniczym Organizacji. Pięć ramion gwiazdy symbolizuje pięć ówczesnych państw, w których żyli Somalijczycy – Somali, Somali Brytyjskie, Somali Francuskie, Etiopię i Kenię.
Przyjęta 12 października 1954 roku. Proporcje nieustalone.

</doc>
<doc id="478966" url="https://pl.wikipedia.org/wiki?curid=478966" title="Osoba (językoznawstwo)">
Osoba (językoznawstwo)

Osoba – kategoria gramatyczna czasownika określająca, jak podmiot zdania ma się do stanu lub czynności określonej przez orzeczenie.
W języku polskim, podobnie jak w innych językach indoeuropejskich, wyróżnia się trzy osoby:
W niektórych językach, m.in. w polskim, występuje także forma grzecznościowa.
Obwiatyw.
W niektórych językach pozaeuropejskich wyróżnia się jeszcze czwartą osobę, tzw. obwiatyw, którym wyraża się topikalizację innej części zdania niż podmiot. Przykładowo w języku kri (dialekt z równin – "Plains Cree"):
"Betty neehiyaweew („Betty zna kri”, 3 os. lp.), ale: "Betty ohtaawiya neehiyaweeyiwa – formalnie oznacza „Ojciec Betty zna kri”, jednak użycie orzeczenia w obwiatywie oznacza, że zdanie opisuje Betty, a nie jej ojca. Można je zatem przetłumaczyć jako „Betty ma ojca, który zna kri”. W języku kri zdanie to opisuje Betty, jednak jego podmiotem jest ojciec.
Obwiatyw pozwala też ujednoznacznić zdania typu: "Zabił go, bo był tchórzem." Użycie zwykłej 3. osoby w zdaniu podrzędnym oznacza, że zabójca był tchórzem, użycie obwiatywu natomiast, że tchórzem był zabity.
W gramatyce opisowej nie uznaje się czasem obwiatywu za czwartą osobę, a jedynie jedną z dwu form 3. osoby (żadna z wyżej przedstawionych form nie odpowiada bowiem dokładnie osobie 3 w językach bez obwiatywu – zakres ich użycia pokrywa się z nią tylko częściowo).
Występowanie obwiatywu jest typową cechą języków algonkiańskich, istnieje on też w językach eskimoskich.
Inkluzywność i ekskluzywność 1. osoby l. mn..
W niektórych językach (np. w niektórych indiańskich, w języku indonezyjskim, języku tok pisin, czeczeńskim) występuje też rozróżnienie 1. osoby liczby mnogiej na "inclusivus" ("my" inkluzywne) i "exclusivus" ("my" ekskluzywne). Przykładowo w języku keczua:
W niektórych językach jest to tylko rozróżnienie zaimków, w niektórych pociąga jednak za sobą zmianę kategorii gramatycznej czasownika.

</doc>
<doc id="478967" url="https://pl.wikipedia.org/wiki?curid=478967" title="Adalberta">
Adalberta

Adalberta – imię pochodzenia germańskiego. Żeński odpowiednik imienia Adalbert. W Polsce spotykane bardzo rzadko, choć notowane już w średniowieczu.
Adalberta imieniny obchodzi: 23 kwietnia i 11 maja.
W innych językach:

</doc>
<doc id="478971" url="https://pl.wikipedia.org/wiki?curid=478971" title="Adelgunda">
Adelgunda



</doc>
<doc id="478972" url="https://pl.wikipedia.org/wiki?curid=478972" title="Pancerniki typu Pierieswiet">
Pancerniki typu Pierieswiet

Pancerniki typu Pierieswiet – rosyjskie pancerniki generacji przeddrednotów z okresu wojny rosyjsko-japońskiej i I wojny światowej. Zbudowano trzy okręty tego typu. Dwa z nich po służyły następnie pod banderą Japonii. Według swoich założeń projektowych, stanowiły typ słabiej uzbrojonych i opancerzonych pancerników, za to szybkich i o większym zasięgu pływania oceanicznego. Ich uzbrojenie główne stanowiły 4 działa kalibru 254 mm w dwóch wieżach.
Historia.
Koncepcja leżąca u podstaw powstania rosyjskich pancerników typu "Pierieswiet" była w pewnym stopniu podobna do późniejszej klasy krążowników liniowych – miały one w założeniu być pancernikami lżejszego typu, szybkimi jak na ówczesne pancerniki generacji przeddrednotów oraz posiadającymi większy zasięg pływania i lepszą dzielność morską, kosztem słabszego uzbrojenia i opancerzenia. Dzięki temu, miały być zdolne do samodzielnych działań rajderskich na oceanach przeciw żegludze przeciwnika, zwłaszcza przeciw Wielkiej Brytanii, która uważana była wówczas za głównego potencjalnego wroga. Stosunkowo duża szybkość miała być pomocna w walce z pancernikami, a z kolei byłyby one silniejsze od krążowników pancernych.
Impulsem do ich powstania była budowa brytyjskich mniejszych pancerników II klasy typu "Centurion", ukończonych w 1893 roku i przeznaczonych głównie do służby zamorskiej na wodach azjatyckich, mających stosunkowo słabe uzbrojenie z czterech dział kalibru 254 mm, lecz rozwijających dużą prędkość (na próbach 18,7–19 węzłów). Dodatkową zaletą miało być to, że dzięki zakładanej początkowo mniejszej wyporności (ok. 10 500 t) miały być tańsze od zwykłych pancerników, co jednak ostatecznie się nie sprawdziło w miarę wzrostu ich wielkości podczas prac projektowych. Założenia nowych okrętów opracowano w Morskim Komitecie Technicznym na polecenie naczelnika Ministerstwa Morskiego admirała Nikołaja Czichaczowa w II połowie 1894 roku, a projektowanie zlecono w styczniu kolejnego roku Zakładom Bałtyckim w Petersburgu. Na etapie projektu bywały one w Rosji określane w dokumentach jako „pancerniki-krążowniki” ("bronienoscy-kriejsiery"), a niekiedy wręcz krążowniki pancerne lub krążowniki. Zdecydowano się na rzadziej stosowany we flocie rosyjskiej układ napędowy z trzema maszynami parowymi i śrubami w nadziei, że okręt będzie się poruszał z prędkością ekonomiczną tylko na jednej maszynie, co zmniejszy zużycie węgla do 47 t na dobę i zwiększy zasięg. Przy opracowaniu projektu ogólnie wzorowano się na nowych francuskich pancernikach typu "Charlemagne", tworząc jednak oryginalne okręty. Ostateczny projekt zakładał wyporność 12 674 ton, moc maszyn 14 500 KM i prędkość 18 węzłów. Należy zaznaczyć, że już w chwili zatwierdzenia projektu nie przewyższały one prędkością nowych pancerników. 24 lipca 1895 roku projekt przedstawiono carowi Mikołajowi II, który postanowił o budowie dwóch pierwszych okrętów. Morski Komitet Techniczny zatwierdził plany 7 sierpnia 1895 roku. 
Dwa pancerniki – „Pierieswiet” i „Oslabia” zostały wciągnięte na listę floty 3 października 1895 roku. Okręty budowano w ramach planu rozbudowy floty z 1895 roku. Oficjalnie położono stępki pod ich budowę 9 (21) listopada 1895 roku. „Oslabię” budowała państwowa stocznia Nowa Admiralicja w Petersburgu, a „Pierieswieta” – Zakład Bałtycki w Petersburgu, który wykonywał też maszyny dla obu okrętów. Były to największe pancerniki budowane do tamtej pory w Rosji. W 1896 roku wybrano projekt "Pierieswieta" także dla budowy pancernika dla Floty Czarnomorskiej, jednakże ostatecznie pancernik „Potiomkin” zbudowano według innego projektu. Mimo to, w 1898 roku jeszcze zamówiono w Zakładzie Bałtyckim trzeci nieco ulepszony pancernik „Pobieda” w ramach programu rozbudowy floty dla Dalekiego Wschodu, którego budowę rozpoczęto 18 maja 1898 roku. Rozważano w tym czasie modyfikację projektu przez zastosowanie dział kalibru 305 mm, lecz zrezygnowano z tego. Wodowanie „Pierieswieta” miało miejsce 7 maja, a „Oslabii” 27 października 1898 roku. „Pierieswiet” jako pierwszy rozpoczął próby morskie w październiku 1899, „Pobieda” w 1901 r., a „Oslabia” (jako jedyny budowany w stoczni państwowej) dopiero w 1902 roku. Koszt budowy okrętów wynosił 10,05 („Pobieda”), 10,54 („Pierieswiet”) i 11,34 („Oslabia”) mln rubli. Za główny okręt typu uważany był początkowo „Oslabia”, z racji budowy w stoczni podległej ministerstwu, lecz z uwagi na znaczne opóźnienie jego budowy, były one następnie określane jako typ "Pierieswiet". 
W toku budowy serii okręty były nieco modyfikowane. 17 sierpnia 1901 roku car Mikołaj II wizytował „Pierieswieta” i nakazał dodać skrzydła mostka, żeby zapewnić dowódcy lepszą widoczność w stronę rufy. Wcześniej zdecydowano dla zmniejszenia przeciążenia i poprawy stateczności na dwóch ostatnich pancernikach zrezygnować z rufowego opancerzonego stanowiska dowodzenia oraz marsu bojowego z działkami na maszcie rufowym. W związku z tym, gotowy maszt rufowy „Oslabii” zamontowano po wydłużeniu jako dziobowy na „Pobiedzie” i oba okręty otrzymały lżejsze maszty rufowe. Projekt „Pobiedy” zmodyfikowano w stosunku do pierwowzoru i zrezygnowano z drewnianego i miedzianego poszycia części podwodnej oraz obniżono pokład mieszkalny o 356 mm, co pozwoliło na obniżenie masy kadłuba o ponad 160 ton; jednocześnie powiększono o prawie 100 ton pojemność zasobni węglowych. Zwiększono ponadto odporność pancerza przez zastosowanie stali Kruppa oraz stali chromoniklowej na pokład.
Opis i ocena.
Pancerniki typu "Pierieswiet" stanowiły okręty o ciekawych charakterystykach, niemniej jednak gorzej od typowych pancerników nadawały się do walki eskadr pancerników, do czego w końcu zostały użyte. Ich główną wadą była mała powierzchnia opancerzenia burt, składającego się z pasa pancernego na linii wodnej i cieńszego pasa nad nim. Nieopancerzone były m.in. wysokie aż na ok. 9 metrów burty części dziobowej. Co więcej, okręty od początku były przeciążone konstrukcyjnie i ich główny pas pancerny kończył się jedynie 40 cm nad wodą, zamiast 91 cm, a przy maksymalnym ładunku węgla, znajdował się w całości pod wodą. Najgorzej pod tym względem wypadał „Oslabia” (1734 t przeciążenia – 13,6% wyporności), dalej „Pierieswiet” (1136 t), a najlepiej nieco „odchudzona” „Pobieda” (646 t). Mała powierzchnia opancerzenia była wśród przyczyn szybkiego zatonięcia „Oslabii”. Działa kalibru 254 mm były słabsze od powszechnie wówczas stosowanych 305 mm. Ich zaletą była natomiast większa donośność dzięki większym kątom podniesienia, mimo że na skutek małej wytrzymałości luf trzeba było używać zmniejszonych ładunków prochowych i ograniczyć maksymalne podniesienie luf z 35° do 20°, przez do donośność ognia spadła z oczekiwanych 22 km do 16-21 km.
Okręty pod względem architektury wyróżniały się spośród współczesnych im pancerników długimi kadłubami o wysokich burtach, zwłaszcza w części dziobowej i na śródokręciu, które zapewniały im bardzo dobrą dzielność morską. Podwyższony pokład ciągnął się od dziobu przez około 2/3 długości kadłuba. Burty miały niewielki zawał (nachylenie do wewnątrz), typowy dla francuskich okrętów. W części dziobowej burty były płasko wyprofilowane dla zapewnienia ostrzału do przodu dział z kazamat. Dziobnica była taranowa, a dziób nad nią rozszerzał się, mieszcząc stanowisko dla działa pościgowego kalibru 152 mm. Charakterystycznym elementem okrętów było rozmieszczenie dział artylerii średniej w dwupiętrowych kazamatach na burtach w części dziobowej i rufowej, pomiędzy którymi w nieopancerzonych burtach wycięte były liczne stanowiska lekkich dział, w dwupiętrowej baterii. Pośrodku długości burt znajdowały się jeszcze jednopiętrowe kazamaty artylerii średniej. Artyleria główna umieszczona była według ustalonego wzoru dla przeddrednotów, w dwóch dwudziałowych wieżach na pokładzie dziobowym i rufowym. Architekturę uzupełniała mało rozbudowana nadbudówka dziobowa, trzy proste kominy, szczątkowa nadbudówka rufowa i dwa maszty wyposażone w masywne marsy bojowe. Dwa ostatnie okręty miały cieńszy maszt rufowy bez marsu bojowego (elementem je odróżniającym były m.in. stengi masztów: na „Oslabii” z tyłu masztu, a na „Pobiedzie” z przodu).
Opancerzenie okrętów było stosunkowo słabe, a przede wszystkim mało rozległe, co stało się niekorzystne w sytuacji dominacji na morzu w tym okresie artylerii średniego kalibru z pociskami wybuchowymi. Główny element opancerzenia stanowił wąski pas pancerny na większości długości linii wodnej, o maksymalnej grubości na śródokręciu 229 mm. W rejonie wieży dziobowej i rufowej pas miał grubość 178 mm, a na dolnej krawędzi pasa jego grubość zmniejszała się do 127–102 mm. Wykonany był ze stali typu Harveya, a na „Pobiedzie” – z bardziej odpornej stali Kruppa. Pas miał długość 95 m i składał się z płyt o wysokości 2,35 m, z tego według projektu 1,44 m było pod wodą (nieopancerzone były odcinki długości 16,5 na dziobie i 18 m na rufie). Na dziobie i rufie pas kończył się poprzecznymi grodziami grubości 178 mm, tworząc cytadelę. Nad jego środkową częścią znajdował się krótszy górny pas pancerny grubości 102 mm, pomiędzy pokładem dolnym a bateryjnym (o wymiarach 57,3×2,2 m). Z przodu i tyłu górny pas był połączony łamanymi grodziami tej samej grubości. Powyżej burty były nieopancerzone, z wyjątkiem pięciu kazamat dział 152 mm na każdej burcie, osłoniętych z zewnątrz pancerzem 127 mm. Tarcze dział w kazamatach miały grubość 63,5 mm. Kazamaty były też osłonięte lekkim pancerzem od góry i od wewnątrz kadłuba. Osłonę poziomą stanowił wewnętrzny pokład pancerny grubości 51 mm, opadający po bokach wygiętymi skosami łączącymi się z dolną krawędzią pasa burtowego. Skosy pokładu zastosowano po raz pierwszy na rosyjskim pancerniku, na wzór brytyjskiego typu "Majestic". Za pasem pancernym we wnętrzu kadłuba, a także wzdłuż burt pod linią wodną, umieszczone były typowe dla okrętów tej epoki zasobnie węglowe, polepszające osłonę. Jedyną ochronę części dziobowej i rufowej stanowiły przedłużenia wewnętrznego pokładu pancernego w rejonie linii wodnej, w formie skorupy, o grubości dochodzącej do 86 mm. Wieże dział artylerii głównej miały ściany o grubości 229 mm i wypukły dach 51 mm (pancerz 38 mm na stalowym podłożu 12,7 mm). Również barbety pod wieżami i szyby amunicyjne wewnątrz kadłuba były opancerzone wygiętymi płytami grubości 203 mm. Bojowe stanowisko dowodzenia miało ściany pancerne grubości 152 mm, a na „Pobiedzie” – 229 mm („Pierieswiet” miał ponadto stanowisko rufowe, opancerzone płytami 152 mm). Masa pancerza wynosiła 2900 t (23% wyporności).
Wyporność projektowa wynosiła 12 674 t, natomiast wyporność pełna zmierzona na „Pierieswiecie” – 14 1789,5 m. Kadłub miał długość całkowitą: 132,4 m, na konstrukcyjnej linii wodnej: 130 m, szerokość: 21,8 m, a zanurzenie projektowe 7,93 m (7,7 m w przypadku „Pobiedy”). Kadłub był dość wysmukły jak na pancerniki tej generacji, ze stosunkiem długości do szerokości 6. 
Kadłub dzielił się grodziami na dziesięć głównych przedziałów wodoszczelnych i miał na większości długości podwójne dno (na długość pasa pancernego). Wzdłuż burt ciągnęły się zasobnie węglowe, dzielone grodzią wzdłużną dla lepszej ochrony części podwodnej. Również przednia maszynownia była podzielona grodzią wzdłużną. W części nadwodnej okręty miały trzy ciągłe pokłady na całą długość: dolny (pancerny), mieszkalny (bateryjny) i górny. Górny pokład był na 2/3 przykryty pokładem dziobowym i śródokręcia. „Pierieswiet” i „Oslabia” miały w celu pełnienia służby na Dalekim Wschodzie dno obite na zewnątrz dziesięciocentymetrowej grubości deskami tekowymi i blachą miedzianą. Miały one również stewy wykonane z brązu, a „Pobieda” – stalowe.
Okręty przenosiły dwa parowe kutry torpedowe o długości 15,2 m, ze zdejmowaną wyrzutnią torped kalibru 381 mm. Ponadto pancerniki były wyposażone w dwa kutry parowe (długość 12,2 i 10,4 m lub oba 10,4 m na „Oslabii”) i 12 łodzi wiosłowych różnej wielkości (w tym największe dwa 20-wiosłowe barkasy). Na kutrach parowych można było zamontować miotacze min lub miny wytykowe. Na okręcie przenoszono cztery torpedy dla kutrów torpedowych (długości 4,58 m), sześć miotanych min i osiem min wytykowych.
Napęd stanowiły trzy pionowe 3-cylindrowe maszyny parowe potrójnego rozprężania o łącznej mocy projektowej 14 500 KM (indykowanych). Cylindry miały średnice: 965, 1420 i 2130 mm oraz skok tłoka 990 mm. Pare wytwarzało 30 kotłów wodnorurkowych Belville model 1894 o łącznej powierzchni grzewczej 4036,5 m². Kotły działały pod ciśnieniem 17 at. Kotłownie były wyposażone w wentylatory zapewniające ciąg wymuszony. Maszyny napędzały trzy czterołopatowe śruby z brązu, o średnicy 4,72 m (centralna) i 4,88 m (boczne). Normalny zapas paliwa – węgla wynosił 1046 t, a maksymalny projektowy – 2058 t, natomiast faktyczny maksymalny na „Pierieswiecie” – 2148 t. „Pobieda” miała zwiększony maksymalny zapas węgla do 2155 t. Prędkość projektowa wynosiła 18 węzłów. Na próbach okręty przekraczały w niewielkim stopniu prędkość projektową, uzyskując 18,3–18,6 w
Maszyny pancerników okazały się mało ekonomiczne, przez co nie sprawdziły się nadzieje na duży zasięg (dobowe zużycie węgla 100-114 t przy prędkości 12 w, podczas gdy pancernik „Cesariewicz” – 76 t). W konsekwencji ich zasięg wynosił ok. 5000 Mm zamiast projektowanych 6860 Mm. Pomimo tego, że zakładano niewielki margines przewagi ich prędkości, prędkość okrętów typu "Pierieswiet" nie przewyższała już prędkości nowo budowanych pancerników. Zaletą była natomiast dobra dzielność morska – nietypową cechą architektury jak na pancerniki tego okresu było zastosowanie podniesionego pokładu dziobowego, przechodzącego w dach nadbudowy mieszczącej kazamaty dział na śródokręciu, co ponadto zmniejszało zalewanie wodą wieży dziobowej i umożliwiało jej użycie przy złej pogodzie. Przez to, trzykominowa sylwetka okrętów przypominała bardziej krążowniki pancerne, które powstały również w celu zwalczania komunikacji morskiej. Jak wspomniano w sekcji o genezie okrętów, pancerniki te bywały zresztą określane jako krążowniki pancerne na etapie projektowania. Z czasem, w miarę projektowania i budowy, zaczęły być traktowane w większym stopniu jak zwykłe pancerniki eskadrowe – zwłaszcza po odejściu admirała Czichaczowa, który był głównym autorem ich koncepcji. Przez swoje założenia projektowe typ "Pierieswiet" można uznać za jeden z protoplastów klasy krążowników liniowych, która pojawiła się dekadę później, wraz z pojawieniem się drednotów. Pogląd ten bywa jednak kwestionowany i należy mieć na uwadze, że w przeciwieństwie do krążowników liniowych, ich przewaga prędkości nad pancernikami miała być w najlepszym razie niewielka i inne miało być ich zastosowanie, a wspólna była jedynie idea budowy okrętów słabszych od pancerników, a silniejszych od krążowników, mogących prowadzić samodzielne działania.
Wbrew swoim charakterystykom, pancerniki typu "Pierieswiet" zostały użyte podczas wojny rosyjsko-japońskiej jak zwykłe pancerniki działające w ramach eskadry, narażone na ostrzał z ciężkich dział. Nie wykorzystano natomiast możliwości prowadzenia przez nie działań rajderskich, co odciągałoby część sił japońskich, mimo że pancernik „Oslabia” w chwili wybuchu wojny znajdował się w dogodnym rejonie. Podkreśla się także, że podczas bitwy pod Cuszimą „Oslabia” mógł być znacznie lepiej wykorzystany i mniej narażony na ciosy, gdyby został wysłany wraz z krążowniami przeciwko japońskim krążownikom, lub gdyby utworzono osobny szybszy zespół uderzeniowy wraz z czterema nowymi pancernikami typu "Borodino".
Skrócone losy okrętów.
"W nawiasach daty w kalendarzu juliańskim."
"Pierieswiet" i "Pobieda".
W I Eskadrze Oceanu Spokojnego.
Po wejściu do służby, "Pierieswiet" w październiku 1901 wypłynął z Kronsztadu na Bałtyku na Daleki Wschód, w skład Eskadry Oceanu Spokojnego i po remoncie w Tulonie z powodu wejścia na mieliznę w cieśninach duńskich, w kwietniu 1902 zawinął do bazy Port Artur. Pływał następnie do Władywostoku, Japonii i Korei. W 1904 był okrętem flagowym kontradmirała Pawła Uchtomskiego.
"Pobieda" po wejściu do służby wzięła w 1902 udział w rewii morskiej w Rewlu, a następnie w Spithead w Wielkiej Brytanii. W listopadzie 1902 wypłynęła z Libawy na Bałtyku na Daleki Wschód, w skład Eskadry Oceanu Spokojnego i w czerwcu 1903 zawinęła do bazy Port Artur.
Podczas wojny japońsko-rosyjskiej oba pancerniki brały udział w walkach z japońską flotą pod Port Artur, a następnie w obronie twierdzy. Podczas rozpoczynającego wojnę ataku japońskich torpedowców w nocy z 8 na 9 lutego 1904 nie odniosły uszkodzeń. 9 lutego (27 stycznia) wzięły udział w bitwie z podchodzącymi głównymi siłami japońskiej floty, podczas której "Pobieda" została trafiona dwoma pociskami 305 mm i 76 mm, które nie wywołały większych uszkodzeń. 22 marca podczas ostrzeliwania Port Artur przez japońskie siły główne, oba pancerniki odpowiadały ogniem pośrednim zza masywu górskiego (i według relacji rosyjskich, trafiły jednym pociskiem pancernik "Fuji"). 26 marca "Pierieswiet" uszkodził lekko dziobem w kolizji pancernik "Sewastopol" i sam też odniósł uszkodzenia. Podczas wyjścia eskadry w morze 13 kwietnia (31 marca), po zatonięciu pancernika "Pietropawłowsk" na minie, również "Pobieda" wpadła na minę koło Port Artur i odniosła uszkodzenia. Przez dziurę dostało się do kadłuba 550 ton wody i okręt następnie był do połowy czerwca remontowany w Port Artur za pomocą kesonu.
"Pierieswiet" i "Pobieda" wzięły udział w nieudanej próbie przebicia się do Władywostoku 23 czerwca 1904, a następnie w bitwie na Morzu Żółtym 10 sierpnia 1904 r. Podczas tej bitwy "Pierieswiet" odniósł poważne uszkodzenia od pocisków, otrzymując ok. 40 trafień. Okręt nabrał przechyłu i zatopieniu uległa część przedziałów. Uszkodzenia odniosła też "Pobieda". Na obu okrętach uszkodzeniu uległa część artylerii, w tym po 1 dziale 254 mm. Straty wyniosły na "Pierieswiecie" 13 zabitych, 69 rannych, zaś na "Pobiedzie" 4 zabitych, 29 rannych. "Pierieswiet" wystrzelił m.in. 109 pocisków artylerii głównej, a "Pobieda" 115. Po niepowodzeniu próby przebicia się, oba okręty powróciły do Port Artur.
Po bitwie aktywność rosyjskiej floty spadła prawie do zera, a część załóg i dział zdemontowanych z pancerników służyła na froncie lądowym wokół twierdzy. Od września 1904 r. Japończycy podjęli ostrzał okrętów stojących w porcie działami 120 mm i "Pierieswiet" otrzymał w tym miesiącu 17 trafień, a "Pobieda" 14. Od 2 października ostrzał bazy podjęły ciężkie działa lądowe i tego dnia "Pierieswiet" został uszkodzony 9 pociskami 280 mm, a 11 października 11 pociskami. Mimo zmian pozycji "Pobiedy" wewnątrz portu, 28 października została ona uszkodzona pierwszym pociskiem 280 mm, a 12 listopada następnym. Aktywność w tym okresie podejmowały kutry parowe pancerników, m.in. stawiając miny. Po zdobyciu przez Japończyków punktu obserwacyjnego na górze Wysokiej, 7 grudnia "Pierieswiet" został trafiony ok. 20 pociskami 280 mm, po czym samozatopiony na płyciźnie z powodu pożaru. Tego samego dnia "Pobieda" została trafiona 23 pociskami i zatonęła na płyciźnie.
W służbie japońskiej.
Po zajęciu Port Artur, Japończycy 30 października 1905 r. podnieśli "Pobiedę" i po remoncie w latach 1906-1908 wcielili do swojej floty pod nazwą "Suwo". 28 sierpnia 1912 r. został on przeklasyfikowany na okręt obrony wybrzeża I klasy. Na początku I wojny światowej pod flagą wiceadmirała Kato uczestniczył w działaniach przeciw niemieckiej bazie w Chinach Qingdao (Tsingtao) i jej ostrzale. Następnie używany jako okręt szkolny. W kwietniu 1922 r. został wycofany ze służby. 13 lipca 1922 r. podczas zdejmowania płyt pancernych, okręt przewrócił się na burtę i zatonął w porcie, po czym został rozebrany.
12 czerwca 1905 r. Japończycy podnieśli "Pierieswiet" i po naprawach wcielili do swojej floty pod nazwą "Sagami". Uczestniczył on w paradzie zwycięstwa w Zatoce Tokijskiej, po czym w latach 1906-1909 przeszedł kapitalny remont. 28 sierpnia 1912 r. został przeklasyfikowany na okręt obrony wybrzeża I klasy. Podczas I wojny światowej, w 1916 r. Japonia odsprzedała go Rosji za 7 mln jenów.
Dalsza służba "Pierieswieta".
27 marca (9 kwietnia) 1916 r. "Sagami" został we Władywostoku przemianowany z powrotem na "Pierieswiet" i wcielony do rosyjskiej służby, przeklasyfikowany na krążownik pancerny. 10 (23) maja 1916 r. okręt poważnie uszkodził dno na skale podwodnej przed Władywostokiem, po czym był remontowany w Maizuru w Japonii. Po remoncie, w październiku 1916 wypłynął do Rosji z przeznaczeniem dla Floty Oceanu Lodowatego, przez Kanał Sueski. Po wypłynięciu z Port Saidu, 22 grudnia 1916 (4 stycznia 1917) r. o 17.30 "Pierieswiet" wszedł na dwie miny postawione w grudniu przez niemiecki okręt podwodny U-73. Doszło też do wybuchu dziobowej komory amunicyjnej i okręt szybko zatonął o 17.47, ok. 10 mil morskich od Port Saidu. Zginęło 91 członków załogi, uratowano 737.
Skrót służby – "Oslabia".
Po wejściu do służby, "Oslabia" w sierpniu 1903 r. wypłynął z Kronsztadu z przeznaczeniem na Daleki Wschód. Po drodze dołączył do zespołu kadm. A. Wireniusa, zmierzającego do Port Artur. Po wybuchu wojny japońsko-rosyjskiej zespół, znajdujący się w Dżibuti, został zawrócony na Bałtyk, gdzie dotarł w kwietniu 1904. Pancernik następnie wszedł w skład organizowanej z Floty Bałtyckiej II Eskadry Oceanu Spokojnego, mającej udać się na odsiecz I Eskadrze w Port Artur. "Oslabia" został flagowym okrętem kontradmirała D. Felkerzama dowodzącego 2. zespołem pancerników. W październiku 1904 II Eskadra wypłynęła z Libawy.
27 maja 1905 r. doszło do bitwy pod Cuszimą. Wykonując rozkazy głównodowodzącego wiceadm. Rożestwienskiego, "Oslabia", będący czołowym okrętem w lewej kolumnie, musiał zastopować w celu dołączenia prawej kolumny pancerników i unieruchomiony okręt został wówczas trafiony kilkoma ciężkimi pociskami, stając się jednym z pierwszych celów japońskich. Po dalszym ostrzale pancernik wyszedł z szyku, z przechyłem na lewą burtę i przegłębieniem na dziób oraz z pożarem, po czym około 14.40 przewrócił się na lewą burtę i zatonął, jako pierwszy okręt w tej bitwie. Zginęły 504 osoby, wraz z rannym dowódcą W. Berem. Uratowano 376 ludzi (z tego dalszych 27 zginęło w toku bitwy).
Dane techniczne.
Uzbrojenie:
Opancerzenie: (stal Harveya, "Pobieda" – stal chromoniklowa)
Wyposażenie

</doc>
<doc id="478973" url="https://pl.wikipedia.org/wiki?curid=478973" title="Stephan Hocke">
Stephan Hocke

Stephan Hocke (ur. 20 października 1983 w Suhl) – niemiecki skoczek narciarski, reprezentant klubu WSV Oberhof, drużynowy złoty medalista olimpijski z 2002.
Kariera.
Pierwszy skok w karierze oddał w 1993. W 1998 został mistrzem Niemiec juniorów w skokach narciarskich. W zawodach najwyższej rangi zadebiutował 11 sierpnia 2001 podczas konkursu Letniego Grand Prix w Hinterzarten, gdzie zajął 20. miejsce. Najlepszy wynik tego lata uzyskał 5 września 2001 w Sapporo, gdzie był dziewiąty. W Pucharze Świata zadebiutował 23 listopada 2001 w Kuopio. Wtedy też zdobył pierwsze pucharowe punkty, zajmując siódmą pozycję. W kolejnych zawodach sezonu 2001/2002 był piąty w drugim konkursie w Kuopio, następnie
1 grudnia 2001 w Titisee-Neustadt zajął trzecie miejsce, ustępując tylko Adamowi Małyszowi i swemu rodakowi – Martinowi Schmittowi. W drugim z konkursów w Titisee-Neustadt był piąty. 15 grudnia 2001 w Engelbergu wygrał pierwsze i jedyne zawody pucharowe w swojej karierze. W pozostałych startach tego sezonu nie odnosił już takich sukcesów. Jego najlepszy wynik po Engelbergu to ósme miejsce w Predazzo (22 grudnia 2001). Dobre wyniki w Pucharze Świata pozwoliły mu na wyjazd na igrzyska olimpijskie w Salt Lake City. Zajął tam 12. miejsce w konkursie indywidualnym na dużej skoczni, na normalnym obiekcie nie wystartował. Sześć dni później w konkursie drużynowym, wraz ze Svenem Hannawaldem, Michaelem Uhrmannem i Martinem Schmittem zdobył złoto olimpijskie, wygrywając o 0,1 punktu nad reprezentacją Finlandii. Sezon ten zakończył na dziewiątym miejscu w klasyfikacji generalnej.
W późniejszych latach rzadko zdarzało mu się zajmować miejsca w pierwszej dziesiątce w międzynarodowych zawodach. Częściej startował w zawodach Pucharu Kontynentalnego. Był między innymi trzeci w Brotterode (31 stycznia 2004), a dzień później był drugi. Drugie miejsce zajął także w zawodach PK w amerykańskim Iron Mountain (22 lutego 2004). W sezonie 2004/2005 Pucharu Świata tylko dwa razy znalazł się w pierwszej dziesiątce indywidualnych zawodów. Pierwszy raz 22 stycznia 2005 w Titisee-Neustadt, gdzie był dziewiąty, a drugi raz 11 lutego 2005 na skoczni w Pragelato, gdzie był piąty. 20 marca tego samego roku na Letalnicy w Planicy skoczył 208,5 metra, co jest jego rekordem życiowym. W 2007 podczas mistrzostw świata w Sapporo zajął 32. miejsce na dużej skoczni oraz 28. miejsce na normalnej. W konkursie drużynowym Niemcy z Hocke w składzie zajęli ósme miejsce. Dwa lata później, na mistrzostwach świata w Libercu indywidualnie zajął 19. miejsce na normalnej skoczni, a na dużej był dwunasty. W konkursie drużynowym wraz z kolegami z reprezentacji zajął 10. miejsce i skończył rywalizację na pierwszej serii skoków. Był to najgorszy wynik reprezentacji Niemiec od mistrzostw świata w Falun w 1993.
Jest ponadto mistrzem Niemiec z 2007 zarówno indywidualnie jak i drużynowo. W latach 2005, 2009 i 2010 zdobywał drużynowo srebrne medale mistrzostw krajowych, a w 2011 wraz z kolegami wywalczył brązowy medal. W grudniu 2012, tuż przed rozpoczęciem 61. Turnieju Czterech Skoczni, ogłosił zakończenie sportowej kariery.
Skakał na nartach Fluege.de. Używał butów Rass i wiązań Win Air.

</doc>
<doc id="478978" url="https://pl.wikipedia.org/wiki?curid=478978" title="Joe Borg">
Joe Borg

Joseph „Joe” Borg (ur. 19 marca 1952) – maltański prawnik i polityk, deputowany krajowy, były minister spraw zagranicznych odpowiadający za negocjacje członkowskie, w latach 2004–2010 członek Komisji Europejskiej.
Życiorys.
W 1974 ukończył studia prawnicze na Uniwersytecie Maltańskim, rok później uzyskał dyplom doktorski, po czym praktykował w zawodzie prawnika. Był radcą prawnych różnych przedsiębiorstw i korporacji, a także wykładowcą akademickim na macierzystej uczelni oraz w instytutach księgowości i bankowości. W latach 1989–1995 pełnił funkcję doradcy ministra spraw zagranicznych ds. Unii Europejskiej. Był członkiem m.in. rady dyrektorów maltańskiego banku centralnego (1992–1995).
W 1995 po raz pierwszy objął mandat posła do Izby Reprezentantów z ramienia Partii Narodowej, uzyskując następnie reelekcję w kolejnych wyborach. W 1997 został sekretarzem Partii Narodowej ds. międzynarodowych. W 1998 po raz trzeci został wybrany do parlamentu, został parlamentarnym sekretarzem przy ministrze spraw zagranicznych. W latach 1999–2004 sprawował urząd ministra spraw zagranicznych. Po akcesji Malty do Unii Europejskiej w maju 2004 wszedł w skład komisji Romano Prodiego jako komisarz ds. rozwoju i pomocy humanitarnej (obok Poula Nielsona). Od listopada 2004 do lutego 2010 w pierwszej komisji José Manuela Barroso pełnił obowiązki komisarza ds. rybołówstwa i gospodarki morskiej.

</doc>
<doc id="478980" url="https://pl.wikipedia.org/wiki?curid=478980" title="Time (tygodnik)">
Time (tygodnik)

Time – amerykański tygodnik społeczno-polityczny wydawany od 1923 w Nowym Jorku. .
Został założony w 1923 przez Britona Haddena i Henry’ego Luce. .
W niektórych kampaniach reklamowych skrót TIME jest rozwijany jako "The International Magazine of Events" (międzynarodowy magazyn informacyjny).
Od 1997 „Time” jest wydawcą publikacji informacyjnej "Time Almanac".
Wersje.
Oprócz podstawowej amerykańskiej wersji „Time” ukazuje się również w następujących edycjach:
Człowiek Roku.
„Time” najbardziej znany jest z przyznawania tytułu „Człowiek Roku”. Otrzymuje go osoba, która w minionym roku miała, zdaniem redaktorów, największy wpływ na wydarzenia w Ameryce i na świecie w pozytywnym lub negatywnym znaczeniu. Wśród laureatów byli m.in. prezydenci Stanów Zjednoczonych, dyktatorzy – Adolf Hitler i Józef Stalin – oraz dwóch Polaków: Jan Paweł II i Lech Wałęsa.
Tytuł po raz pierwszy przyznano Charlesowi Lindberghowi w 1927. W 2006 „Time” nagrodził społeczność internetową, honorując w ten sposób masowy wkład w rozwój internetowych treści i społeczności.
Podrobienie rankingu tygodnika Time.
Ranking 100 najbardziej wpływowych osób świata magazynu Time został w 2009 zmanipulowany przez internautów związanych z serwisem 4chan. Ranking był ułożony na podstawie głosów internautów i zabezpieczony przez reCAPTCHA. W wyniku połączonych działań wielu internautów udało się wprowadzić na pierwsze miejsce założyciela serwisu i ułożyć akronim z pierwszych liter nazwisk osób w rankingu: "marble cake also the game".

</doc>
<doc id="478982" url="https://pl.wikipedia.org/wiki?curid=478982" title="Dziennik Polska-Europa-Świat">
Dziennik Polska-Europa-Świat

Dziennik Polska-Europa-Świat – polska gazeta codzienna o zasięgu ogólnokrajowym, wydawana w latach 2006–2009 początkowo przez firmę Axel Springer Polska, później przez grupę wydawniczą Infor PL. Ukazywała się od 18 kwietnia 2006 do 12 września 2009.
Opis.
Gazeta ukazywała się sześć razy w tygodniu w objętości 48 lub 40 stron, miała cztery stałe dodatki tematyczne oraz codzienny dodatek regionalny „Warszawa”. W soboty ukazywał się dodatek Magazyn. Od 22 maja 2007 jego dodatek ekonomiczny stanowił „The Wall Street Journal Polska” – polskojęzyczna wersja „The Wall Street Journal”.
Gazeta posiadała wydanie internetowe – dziennik.pl, istniała opcja prenumeraty wersji elektronicznej.
We wrześniu 2009 w wyniku połączenia z „Gazetą Prawną” powstał „Dziennik Gazeta Prawna”.
Autorzy.
W „Dzienniku” ukazywały się również publikacje m.in. Grzegorza Brzozowicza, Pawła Huelle, Zdzisława Krasnodębskiego, Marcina Króla, Ryszarda Legutki, Antoniego Libery, Tomasza Lisa, Rafała Matyi, Sławomira Sierakowskiego, Jadwigi Staniszkis, Tomasza Terlikowskiego, Jacka Żakowskiego, Normana Podhoretza, Vladimira Bukovskiego, Olega Gordijewskiego, Olega Kalugina, Herberta Romersteina i in.

</doc>
<doc id="478984" url="https://pl.wikipedia.org/wiki?curid=478984" title="Antti Hyvärinen">
Antti Hyvärinen

Antti Abram Hyvärinen (ur. 21 czerwca 1932 w Rovaniemi, zm. 13 stycznia 2000 w Bad Nauheim) – fiński skoczek narciarski, trener i konstruktor skoczni narciarskich, złoty medalista olimpijski z 1956.
Przebieg kariery.
Jego debiutem na międzynarodowej imprezie był start na igrzyskach olimpijskich w Oslo w 1952. Po pierwszej kolejce znajdował się na trzecim miejscu, za dwoma Norwegami: Arnfinnem Bergmannem i Torbjørnem Falkangerem, jednak po słabszym skoku w drugiej serii spadł na siódme miejsce. Cztery lata później, podczas igrzysk olimpijskich w Cortina d’Ampezzo wywalczył złoty medal, zostając tym samym pierwszym mistrzem olimpijskim w skokach nie pochodzącym z Norwegii. Po pierwszej serii, tak jak w Oslo był trzeci po pierwszej serii za Harrym Glaßem oraz Aulisem Kallakorpim, ale w drugiej kolejce Hyvärinen oddał najdłuższy skok konkursu (84,0 m), co pozwoliło mu wyprzedzić wszystkich rywali. W 1956 roku połączono dwie najważniejsze imprezy – mistrzostwa świata z igrzyskami olimpijskimi, więc Antti wygrywając w Cortina d’Ampezzo zdobył jednocześnie także tytuł mistrza świata.
W 1954 na mistrzostwach świata w Falun zajął dziewiąte miejsce, tracąc ponad 16 punktów do Mattiego Pietikäinena. Hyvärinen miał także wystartować podczas mistrzostw świata w Lahti w 1958, jednakże był zmuszony zakończyć karierę po tym jak złamał biodro w listopadzie 1957.
Kariera trenerska.
Antti Hyvärinen po zakończeniu kariery sportowej rozpoczął karierę trenerską. Najpierw był trenerem Ounasvaaran Hiihtoseura, 1960–1964 był trenerem reprezentacji Finlandii. Za kadencji Hyvärinena największe sukcesy odnosili: Eino Kirjonen – triumf w Turnieju Czterech Skoczni 1961/1962), Veikko Kankkonen – mistrz (na normalnej skoczni) i wicemistrz olimpijski 1964 (na dużej skoczni) oraz triumf w Turnieju Czterech Skoczni 1963/1964.
Sukcesy podopiecznych Hyvärinena w Finlandii w latach 1960–1964 (chronologicznie)
Śmierć.
Antti Hyvärinen zmarł 13 stycznia 2000 roku w Bad Nauheim.

</doc>
<doc id="478985" url="https://pl.wikipedia.org/wiki?curid=478985" title="Andris Piebalgs">
Andris Piebalgs

Andris Piebalgs (ur. 17 września 1957 w Valmierze) – łotewski polityk, dyplomata, urzędnik państwowy i nauczyciel, minister i parlamentarzysta krajowy, w latach 2004–2014 członek Komisji Europejskiej, od 2016 do 2017 przewodniczący Jedności.
Życiorys.
Ukończył studia na Wydziale Matematyki i Fizyki Łotewskiego Uniwersytetu Państwowego, po czym pracował jako nauczyciel fizyki w szkole średniej w Valmierze, zajmował także stanowisko dyrektora szkoły. W latach 1984–1988 sprawował mandat deputowanego ludowego jednej z rad narodowych. Był członkiem Komunistycznej Partii Łotwy. W 1988 rozpoczął pracę w Ministerstwie Oświaty Ludowej Łotewskiej SRR jako starszy specjalista. Po odzyskaniu przez Łotwę suwerenności pełnił obowiązki ministra edukacji (1990–1993) oraz wicepremiera i ministra finansów (1994–1995). Z ramienia Łotewskiej Drogi zasiadał w Sejmie V kadencji, w którym od 1993 do 1994 przewodniczył Komisji Budżetu i Finansów.
Od 1995 do 1997 był ambasadorem Łotwy w Estonii, a w latach 1998–2003 reprezentował kraj jako stały przedstawiciel przy Wspólnotach Europejskich. W 2003 powołany na zastępcę sekretarza stanu ds. europejskich w MSZ. W 2004 przez krótki okres był szefem biura politycznego komisarz europejskiej Sandry Kalniete, następnie w 2004 został mianowany komisarzem ds. energii w pierwszej komisji José Barroso. W drugiej komisji tegoż przewodniczącego od 2010 do 2014 pełnił funkcję komisarza ds. rozwoju.
W czerwcu 2016 został przewodniczącym centroprawicowej partii Jedność, zastępując na tej funkcji Solvitę Āboltiņę. Funkcję partyjną sprawował do sierpnia 2017.

</doc>
<doc id="478990" url="https://pl.wikipedia.org/wiki?curid=478990" title="Italeri">
Italeri

Italeri – włoska firma produkująca modele samolotów, pojazdów wojskowych i innych akcesoriów związanych z modelarstwem. Znana z reedycji modeli nieistniejącej już firmy ESCI. W chwili obecnej, by dorównać konkurencji zaczęła wydawać modele z dodatkami żywicznymi i częściami fototrawionymi. Wiele modeli tego producenta jest konfekcjonowanych przez japońską firmę Tamiya, są one jednak wzbogacane o dodatkowe elementy – figurki lub ekwipunek. Modele Italeri konfekcjonuje także rosyjska firma Zvezda.
Modele Italeri.
Zakres tematyczny modeli produkowanych przez firmę obejmuje:

</doc>
<doc id="478995" url="https://pl.wikipedia.org/wiki?curid=478995" title="Boa dusiciel">
Boa dusiciel

Boa dusiciel ("Boa constrictor") – gatunek węża z rodziny dusicieli, jeden z przedstawicieli podrodziny boa.
Prawdopodobnie najbardziej znany z dusicieli, jego wizerunek został rozpowszechniony w literaturze i filmie. Mimo utrwalonej przez nie opinii nie stanowi zagrożenia dla człowieka. Jeden z częściej hodowanych węży w domowych terrariach.
Jest gatunkiem poważnie zagrożonym wyginięciem, niektóre podgatunki zostały prawie doszczętnie wytępione .
Opis.
Stosunkowo duży dusiciel o krępej budowie. Ciało osiąga największy obwód w okolicy połowy długości. Głowa niewielka, wyraźnie wyodrębniona, o trójkątnym kształcie, oczy niewielkie, charakterystyczna pionowa źrenica, tęczówka jasnożółta. Ubarwienie różni się nieco w zależności od podgatunku. Podstawowe tło – szare lub beżowe, po bokach ciała ciemniejsze, wzdłuż całego ciała przebiegają poprzecznie nieregularne pasy o barwie ciemnobrązowej, ceglastej czasem czarnej, otoczone żółtymi lub białymi obwódkami. Bliżej ogona pasy rozszerzają się i pod koniec zlewają, niekiedy przybierając tam barwę czerwoną. Po bokach ciała widoczne mniejsze brązowe lub czarne plamy o kształcie zbliżonym do rombów. Wzdłuż głowy przebiegają mniej lub bardziej wyraźne trzy ciemniejsze pasy.

</doc>
<doc id="478996" url="https://pl.wikipedia.org/wiki?curid=478996" title="Juha-Pekka Leppäluoto">
Juha-Pekka Leppäluoto

Juha-Pekka Leppäluoto (ur. 15 listopada 1974 w Raahe) – fiński muzyk. Leppäluoto był wokalistą fińskiej grupy gothicmetalowej Charon. Przez jakiś czas śpiewał także w innej fińskiej grupie Poisonblack. Można go także usłyszeć na Promo 2002 fińskiej grupy Astray w piosence "Welcome To The Cult". Współpracował także z fińską grupą Amorphis. Obecnie zamieszkały w Raahe.
W 2006 Juha-Pekka wystąpił gościnnie z greckim blackmetalowym zespołem Inactive Messiah, na albumie "Be My Drug", zaśpiewał w utworze o tej samej nazwie. Również zaśpiewał dwie świąteczne piosenki na albumie "Raskaampaa joulua", wykonał "Joululaulu" i "Tonttu". Utwory są utrzymane w rockowym klimacie. Album ukazał się w Finlandii 6 listopada 2006. Na świątecznym albumie obok niego pojawili się również Marco Hietala z Nightwisha, Tony Kakko z Sonata Arctica oraz Alexi Laiho z Children of Bodom. Od 2007 śpiewa również w fińskim zespole Northern Kings, który wykonuje metalowe covery.

</doc>
<doc id="478997" url="https://pl.wikipedia.org/wiki?curid=478997" title="Goerlitz">
Goerlitz



</doc>
<doc id="478998" url="https://pl.wikipedia.org/wiki?curid=478998" title="Tyłoskrzelne">
Tyłoskrzelne

Tyłoskrzelne, tyłoskrzelce, nagoskrzelne (Opisthobranchia) – podgromada ślimaków. Obejmuje gatunki morskie i nieliczne słodkowodne. Występują głównie w strefach przybrzeżnych, nieliczne są pelagiczne. Pasożyty zewnętrzne wieloszczetów i małży. Około 14 000 gatunków. Ciało okryte muszlą o niewielkich skrętach, przeważnie cienką, delikatną, w stosunku do rozmiarów ciała małą (ciało u większości form nie może się w całości ukryć w muszli). U wielu form muszla mniej lub bardziej okryta płaszczem, albo nie występuje u postaci dojrzałych (jest odrzucana w okresie larwalnym.) W podgromadzie dominują gatunki nagie. Na głowie u większości form dwie pary czułków. Różny stopień detorsji spoideł boczno-trzewiowych, aż do ułożenia symetrycznego. Skutkiem detorsji jama płaszczowa przesunięta nieco w prawą stronę, a skrzele, jeżeli występuje, leży za sercem. Wiele form bez skrzela i jamy płaszczowej. Jeden przedsionek, jedno metanefrydium. Hermafrodyty.
Systematyka.
Tradycyjnie tyłoskrzelne rozdzielane były na dwa rzędy:
w zależności, czy skrzela występują w jamie płaszczowej, czy nie, co jest bardzo sztuczne, gdyż w podgromadzie, jak podkreślono, przeważają formy nagie, a w ich obrębie nie ma skrzeli. Większość malakologów rozdziela podgromadę na rzędy, w zależności od wykształcenia muszli, płaszcza, narządów oddechowych i nogi:
a według niektórych również rzędy:
Tyłoskrzelne Bałtyku.
Morze Bałtyckie zamieszkuje 12 gatunków ślimaków tyłoskrzelnych. Najpospolitsze z nich są:

</doc>
<doc id="478999" url="https://pl.wikipedia.org/wiki?curid=478999" title="Pasi Sipilä">
Pasi Sipilä

Pasi Sipilä (ur. 3 marca 1977) – fiński muzyk. W latach 1992-2011 grał w zespole Charon na gitarze. Obecnie zamieszkały w Raahe.

</doc>
<doc id="479000" url="https://pl.wikipedia.org/wiki?curid=479000" title="AEC typu Q">
AEC typu Q

AEC typu Q – autobus firmy AEC powstały w 1932 według projektu George'a Johna Rackhama, zatrudnionego wcześniej w amerykańskiej fabryce Yellow Coach w latach 1922–1926, dzięki czemu miał kontakt z konstrukcjami marki Fageol – autobusem Twin Coach. Model ten właśnie w drugiej połowie lat 20. XX w. odniósł wielki sukces w Ameryce. Rackham przywiózł do Anglii pomysł montowania silników z boku pojazdu.
Konstrukcja.
Choć model Q był oparty na konstrukcji Twin Coach, różnił się od niego wieloma punktami. Przede wszystkim miał jeden silnik, podczas gdy Twin Coach miał ich dwa (stąd jego nazwa: od"twin" – bliźniaczy, podwójny i "coach" – autobus). Spółka London General otrzymała pierwsze wozy typu Q ze skrzynią biegów "crash", choć wszystkie kolejne pojazdy miały skrzynię z "pre-select". Silnik był dostępny w wersjach benzynowej i diesel. Umieszczony był podłużnie za pierwszą osią w miejscu “pod schodami”, ponieważ podwozie typu Q miało posłużyć do budowy autobusów piętrowych. W ten sposób kabinę kierowcy można było umieścić na przednim zwisie naprzeciwko drzwi wejściowych, co w tamtych czasach było rzadko spotykane. Wiele firm karosujących nie chciało wykorzystać tej możliwości – budowały one nadwozia z drzwiami pośrodku autobusu.
Niepowodzenie.
Typ Q, choć wyprzedzający epokę, nie znalazł zainteresowania u brytyjskich operatorów, które Fageol znalazł w USA. Jedną z przyczyn była podatność na awarie, głównie dotyczące modeli z silnikiem benzynowym, ponieważ gaźnik zajmował się ogniem. Polecanym rozwiązaniem było wtedy zmniejszenie obrotów silnika aż do momentu zniknięcia ognia.
Typ Q nie zdobył więc takiej popularności jak inne modele produkcji AEC i w 1937 r. ostatni raz znalazł się w katalogu firmowym.

</doc>
<doc id="479004" url="https://pl.wikipedia.org/wiki?curid=479004" title="Kościół św. Elżbiety na ulicy Grabiszyńskiej we Wrocławiu">
Kościół św. Elżbiety na ulicy Grabiszyńskiej we Wrocławiu

Kościół św. Elżbiety we Wrocławiu - katolicka świątynia przy ul. Grabiszyńskiej wzniesiona pod koniec XIX w. wg projektu wrocławskiego architekta Josepha Ebersa w stylu neogotyckim. 
Historia.
Kościół św. Elżbiety powstał w latach 1893–1896 jako kościół katolicki, łącznie z sąsiadującym kompleksem szpitalno-klasztornym zbudowanym na potrzeby zakonu sióstr elżbietanek, które opiekowały się chorymi. Budowę kościoła w pełni sfinansował ówczesny biskup wrocławski, kardynał Georg Kopp. W 1899 kościół stał się parafialnym, po utworzeniu nowej parafii. Biskup Kopp dokonał konsekracji świątyni 19 listopada 1907, w 700-lecie urodzin św. Elżbiety Węgierskiej. Podczas oblężenia Wrocławia, w połowie marca 1945 wojsko niemieckie wysadziło wieżę kościoła w ramach przygotowywania w tym rejonie pozycji obronnych. W efekcie upadku wieży doszło do zniszczeń w obrębie samego kościoła, zwłaszcza części dachu i sklepień. Żołnierze zniszczyli też wówczas znaczną część wyposażenia kościoła. Wraz z drobniejszymi uszkodzeniami budowli w pozostałym okresie walk o miasto szacuje się, że świątynia została zniszczona w 30-50%. Tym niemniej nabożeństwa wznowiono tu już 3 VI 1945 r., a pierwsze prace porządkowe i zabezpieczające rozpoczęto wkrótce po kapitulacji garnizonu niemieckiego, kontynuując je w 1946. W większym zakresie przeprowadzono prace remontowe dachu w drugiej połowie 1948. Zasadniczą fazę odbudowy kościoła przeprowadził proboszcz Roman Karapczyński. W roku 1952, oprócz kolejnego etapu naprawy dachu, odbudowano zniszczone sklepienia, zamurowane pęknięcia i ubytki w murach ścian, położono brakujące posadzki, oszklono okna. W 1965 r. wyremontowano fasadę przednią (zachodnią, z głównym wejściem), odbudowując jej szczyt z nowych materiałów: luksferu i betonu i zastępując zniszczoną rozetę witrażem. Staraniem kolejnego proboszcza, ks. Franciszka Głoda, od 1979 r. prowadzono prace przygotowawcze do odbudowy wieży, której montaż przeprowadzono 21 X 1981 r. (w literaturze funkcjonuje też błędna data roczna 1980). Ta charakterystyczna, ażurowa stalowa wieża projektu prof. Tadeusza Zipsera i Marka Dobrowolskiego nawiązująca do form gotyckich, odróżnia kościół od innych świątyń wrocławskich . W 1983 kościół otrzymał trzy dzwony z ludwisarni Felczyńskiego (700 kg – "św. Elżbieta", 300 kg – "Jan Paweł II" i 150 kg - "św. Franciszek z Asyżu"). Od 1990 r. do 1999 r. stopniowo montowano w oknach witraże, w sumie piętnaście autorstwa Haliny Cieślińskiej-Brzeskiej, a w 1995 organy Józefa Cynara mające 23 głosy (kupiony prospekt organowy jest znacznie starszy). W 1998 dokonano kompletnej wymiany dachówek i więźby dachowej.
Na początku stanu wojennego, od 17 XII 1981 r. przez kilka dni proboszcz Franciszek Głód ukrywał w wieży kościelnej działaczy opozycji, w tym Frasyniuka, Piniora i Barbarę Labudę. 
Architektura i wyposażenie.
Kościół św. Elżbiety jest trójnawową, siedmioprzęsłową halą z dwoma pseudotranseptami i pojedynczą wieżą umieszczoną osiowo w przedniej fasadzie. Nawy i prezbiterium mają sklepienia krzyżowo-żebrowe. Gmach zbudowano z cegły klinkierowej i glazurowanej, generalnie w stylu neogotyckim, zawiera jednak też elementy neoromańskie. W porównaniu do stanu współczesnego oryginalny kościół miał dużą rozetę w fasadzie przedniej oraz murowaną, a nie stalową wieżę. W podziemiach znajduje się krypta, przeznaczona pierwotnie na miejsce pochówku Elżbietanek. 
Choć w trakcie oblężenia Wrocławia spalono część wyposażenia, zniszczone też zostały witraże, we wnętrzu pozostało wiele oryginalnych i ciekawych detali architektonicznych lub elementów ruchomego wyposażenia. Przedwojenne wyposażenie świątyni utrzymane było w stylistyce neogotyckiej. Przetrwały z niego kamienne zworniki, ołtarze, w tym ołtarz główny zdobiony figurami św. Klary i Urszuli oraz aniołów, ołtarz drewniany, zespół drewnianych dzieł Brunona Tschötschela: tympanon z 1937 r. i sześć płaskorzeźb świętych, obecnie na filarach nawy głównej, a także neogotyckie ramy obrazów, wśród których są dwa dzieła Juliana Wałdowskiego z początku XX w. (tryptyk maryjny i Nauczanie Marii przez św. Annę). W kościele znajdują się również pochodzące sprzed wojny posadzki (przetrwała tylko część), stacje drogi krzyżowej i szereg anonimowych obrazów i fabrycznie wytwarzanych z mas gipsopodobnych posągów świętych i elementów dekoracyjnych. Sprzed 1945 pochodzą także konfesjonały i ławki w nawie, jednak zostały one przeniesione z innych świątyń, gdyż oryginalne nie przetrwały działań wojennych. 
Kościół św. Elżbiety był tematem kilku pocztówek wydanych w XX w., przed pierwszą wojną światową, w tym jedną rysowaną przez Georga Rasela.

</doc>
<doc id="479005" url="https://pl.wikipedia.org/wiki?curid=479005" title="The Stooges">
The Stooges

The Stooges – amerykański zespół rockowy działający w latach 1967–1974 i ponownie od 2003. W pierwszym okresie działalności nie zdobył wielkiej popularności – płyty sprzedawały się słabo, a na koncertach spotykał się z obojętną lub wrogą reakcją publiczności. Niemniej, dokonania zespołu wywarły olbrzymi wpływ na rozwijający się w późniejszych latach rock alternatywny, heavy metal, a w szczególności punkrock. Wokalista Iggy Pop (właśc. James Osterberg) i jego dzikie, prowokacyjne zachowania na scenie często stawały się centralnym punktem uwagi. W 2003 po 29-letniej przerwie The Stooges wznowili działalność, która pod tą nazwą trwała do 2009. Po śmierci Rona Ashetona zastąpił go James Williamson (także oryginalny gitarzysta, ale z lat 1972–1974), a zespół występował jako Iggy and The Stooges. W tym składzie grupa przetrwała 2013 roku, kiedy to zmarł perkusista Scott Asheton (brat Rona Ashetona). W 2015 zmarł także saksofonista Steve Mackay i jedynymi żyjącymi członkami zespołu pozostali Iggy Pop i James Williamson. O dalszym graniu nie było mowy.
Historia.
1967–1971: "The Stooges", "Fun House".
James Osterberg zaczynał karierę jako perkusista w grającym w Ann Arbor (Michigan) w połowie lat 60. zespole The Iguanas. W 1965 zostawił ten zespół i przeszedł do grupy Prime Movers, gdzie dostał przezwisko „Iggy” (od nazwy swojego poprzedniego zespołu).
Podczas pobytu w Chicago, gdzie spotkał bluesowego perkusistę Sama Laya, wpadł na pomysł założenia własnego zespołu. Po powrocie do Ann Arbor postanowił zrealizować swój nowy plan z założeniem, że będzie to grupa, która stworzy na bazie bluesa nową formę muzyczną (zamiast go powielać). Wkrótce zespół, który nieco później przyjął nazwę The Psychedelic Stooges, tworzyli: Dave Alexander (basista) oraz bracia Ron (gitara) i Scott (perkusja) Ashetonowie, a Iggy dostał od nich przezwisko „Pop”. Po koncercie MC5, na który muzycy wybrali się razem, Iggy z obu swoich przezwisk utworzył swój pseudonim artystyczny „Iggy Pop”, pod którym występuje do dziś.
The Psychedelic Stooges zadebiutowali w halloween 1967 roku, grając koncert zorganizowany w sali, gdzie odbywali próby. W styczniu 1968 zagrali krótki występ w Grande Ballroom w Detroit u boku m.in. MC5, gdzie Asheton po wykonaniu przez zespół pierwszej piosenki „I Wanna Be Your Dog” rozwalił gitarę, co uniemożliwiło kontynuowanie koncertu.
W tym czasie nazwa została skrócona z The Psychedelic Stooges do The Stooges, a sam zespół dzięki swoim szalonym występom, podczas których używał nietypowych instrumentów (np. odkurzacz z przyczepionym mikrofonem lub gitara hawajska) z biegiem czasu zyskał reputację „dzikiego” i „prymitywnego”. Do tego dochodziły jeszcze skandaliczne zachowania Iggy’ego Popa, który na koncertach rozcierał hamburgery na swoim ciele, następnie okaleczał się rozbitym szkłem lub też pokazywał genitalia (Iggy jest również prekursorem „stage diving”, czyli skoków ze sceny w publiczność).
W tym samym roku, dzięki Danny’emu Fields (łowca talentów – późniejszy odkrywca i menedżer Ramones), który został wysłany przez firmę Elektra Records do Detroit w celu obserwacji zespołu MC5, The Stooges podpisali kontrakt. Zwrócili jego uwagę w czasie wspólnego występu obu zespołów.
W kwietniu 1969 ukazał się ich debiutancki album zatytułowany "The Stooges". Płyta nie sprzedawała się dobrze i zebrała niezbyt przychylne recenzje. Materiał został nagrany pod producencką opieką Johna Cale (muzyk Velvet Underground). Trzy z ośmiu utworów muzycy stworzyli w ciągu nocy poprzedzającej pierwszą sesję.
W maju 1970 zespół w składzie poszerzonym o saksofonistę Steve’a MacKaya przystąpił do pracy nad nagraniem kolejnego materiału. 13 czerwca fragment występu muzyków na festiwalu „Midsummer Rock Festival” w Cincinnati został zarejestrowany przez telewizję (wykonanie utworów „T.V. Eye” i „1970”). W następnym miesiącu Elektra Records wypuściła na rynek drugi studyjny album zespołu: "Fun House", który tak jak jego poprzednik został słabo przyjęty przez publiczność i ówczesną krytykę. W sierpniu został usunięty z zespołu Alexander (przez menedżera Jimmy’ego Silvera) po tym, jak upił się przed występem na „Goose Lake International Music Festival” w Jackson (Michigan). W The Stooges zastępowali go kolejno Zeke Zettner (1970) i James Recca (1971). W składzie pojawił się również drugi gitarzysta Billy Cheatham, którego wkrótce wymienił James Williamson.
W tym okresie wszyscy muzycy zespołu (z wyjątkiem Rona Ashetona) uzależnili się od heroiny. Narkotyki zostały wprowadzone przez Johna Adamsa – nowego wówczas menedżera grupy, co znalazło niewiele później odbicie na koncertach, których przebieg stawał się coraz bardziej nie do przewidzenia. Iggy z powodu ich częstych nadużyć miał problem z utrzymaniem równowagi na scenie. Konsekwencją tych zdarzeń było wyrzucenie The Stooges z wytwórni, po czym ich aktywność całkowicie spadła.
1972–1974: "Raw Power".
Od zapomnienia zespół został uratowany przez Davida Bowiego – ich wielkiego fana (a szczególnie Iggy’ego). Bowie, któremu na rok 1972 przypadł czas triumfu płytą "The Rise and Fall of Ziggy Stardust and the Spiders from Mars", ściągnął Popa i Williamsona do Wielkiej Brytanii, gdzie załatwił im kontrakt z Columbia Records. Podjęto próbę odtworzenia The Stooges z brytyjskimi muzykami, lecz nie znaleziono nikogo odpowiedniego, czego efektem było ściągnięcie z USA braci Ashetonów. Uformowany na nowo zespół w składzie: Iggy Pop (wokal), James Williamson (gitara), Ron Asheton (gitara basowa) i Scott Asheton (perkusja) przystąpił do pracy nad nowym materiałem. Na przełomie września i października 1972 w Studiu CBS w Londynie muzycy nagrali nowy album "Raw Power" (Bowie był jego producentem), który został wypuszczony na rynek w lutym 1973 pod szyldem "Iggy &amp; the Stooges". Płyta sprzedawała się źle i została uznana od strony komercyjnej za wpadkę.
Począwszy od lutego 1973, muzycy zaczęli koncertować przez kilka miesięcy w składzie powiększonym o grającego na klawiszach Scotta Thurstona. W tym czasie dokonali też szereg nowych nagrań znanych później jako "Detroit Rehearsal Tapes", które mogły wejść na czwarty album The Stooges, jednak wytwórnia Columbia Records zrezygnowała ze współpracy z zespołem tuż po wydaniu "Raw Power".
W lutym 1974 drogi muzyków rozeszły się – Iggy, który wówczas coraz bardziej pogrążał się w narkotykowym uzależnieniu, nie był w stanie dalej pracować.
1974–2003: Przerwa.
10 lutego 1975 w szpitalu w Ann Arbor zmarł na obrzęk płuc Dave Alexander. W tym samym okresie Iggy Pop poddał się leczeniu i w 1976 rozpoczął prace (pod producencką opieką Bowiego) nad swoją pierwszą płytą solową "The Idiot" (1977). W 1976 ukazał się również koncertowy album Iggy &amp; the Stooges "Metallic K.O." (nagrany dwa lata wcześniej). Bracia Ashetonowie utworzyli zespół The New Order (nie mylić z brytyjskim New Order), który jednak dość szybko rozpadł się. Ron Asheton dołączył wówczas do Destroy All Monsters. James Williamson pracował w 1975 jako producent przy pierwszych nagraniach solowych Iggy’ego ("Kill City" – wydane w 1977 jako „Iggy Pop and James Williamson”).
W 1997 ukazała się reedycja "Raw Power" zremasteryzowana na nowo przez Iggy’ego Popa (ostrzejsze brzmienie niż w oryginale z 1973). W 1999 firma Rhino Records wypuściła siedmiopłytowy zapis z sesji "Fun House" pt. "".
od 2003: Powrót, "The Weirdness".
W 2003 roku Pop i bracia Ashetonowie ponownie nawiązali współpracę przy okazji nagrywania kolejnego albumu solowego Iggy’ego Popa "Skull Ring". Wspólnie nagrali na płytę cztery nowe utwory. Niewiele później oficjalnie ogłosili reaktywację The Stooges ze Steve’em MacKayem i Mikiem Wattem (gitara basowa, ex – Minutemen i fIREHOSE) po czym zagrali serie koncertów w USA i Europie.
16 sierpnia 2005 Electra Records i Rhino Records wydały zremasteryzowane wersje dwóch pierwszych albumów The Stooges.
6 marca 2007 ukazał się nowy studyjny album zespołu pt. "The Weirdness", który został nagrany w Abbey Road Studios w Londynie pod okiem Steve’a Albiniego. Płyta zebrała różne recenzje.
Między 2003 a 2008 muzycy wystąpili na wszystkich pięciu kontynentach. Brali w tym czasie udział m.in. w festiwalach: "All Tomorrow’s Parties" oraz "Lollapalooza". 24 czerwca 2007 zagrali pierwszy koncert w Polsce we Wrocławiu. Od czasu reaktywacji w 2003 repertuar koncertowy The Stooges zawierał utwory jedynie z płyt: "The Stooges", "Fun House", "Skull Ring" oraz "The Weirdness". W 2008 poszerzono go o piosenki: „Search &amp; Destroy”, „I Got a Right” i „Raw Power”. Ostatni koncert z Ronem Ashetonem w składzie zespół zagrał 29 września 2008 w Lublanie (Słowenia).
6 stycznia 2009 Ron Asheton został znaleziony martwy w swoim domu w Ann Arbor – zmarł na atak serca prawdopodobnie kilka dni wcześniej.
W maju 2009 Iggy Pop w wywiadzie ogłosił, że wspólnie z S. Ashetonem i M. Wattem zamierzają ściągnąć ponownie do zespołu byłego gitarzystę Jamesa Williamsona i działać dalej jako „Iggy &amp; the Stooges” wykonując repertuar z płyty "Raw Power". Iggy powiedział: „…chociaż The Stooges umarło wraz z Ronem, to istnieje jeszcze Iggy &amp; the Stooges”.
W 2010 r. zespół uzyskał nominację do Rock and Roll Hall of Fame.
Zespół zagrał podczas Off Festival w Katowicach 4 sierpnia 2012.
15 marca 2014 roku, w wieku 64 lat, zmarł na atak serca – jak jego brat Ron – perkusista Scott Asheton. Od 2011 z powodu nieszczęśliwego zdarzenia podczas trasy był zastępowany na koncertach przez Tobby’ego Dammita, perkusistę Iggy’ego Popa solo w latach 90. Był jednak w stanie zagrać na płycie zespołu zatytułowanej, nomen omen, Ready to Die. "Scott zaczął grać z Ronem w ich piwnicy z niewielkim sprzętem i paroma marzeniami. Teraz w jakimś sensie znowu są razem." – powiedział Iggy Pop.
Po śmierci Scotta Iggy Pop oświadczył, że nie ma na razie zamiaru ruszać w trasę, ani z The Stooges, ani solo: "Nie czuję żadnego powodu, by skakać po scenie w obcisłych Levisach. Co miałbym wykrzyczeć?".
Po roku – w czerwcu 2015 roku – Iggy Pop wrócił do koncertowania, ale solowo.

</doc>
<doc id="479006" url="https://pl.wikipedia.org/wiki?curid=479006" title="Międzynarodowy Komitet Ratownictwa Alpejskiego">
Międzynarodowy Komitet Ratownictwa Alpejskiego

Międzynarodowy Komitet Ratownictwa Alpejskiego (ang. "International Commission for Alpine Rescue", "ICAR"; niem. "Internationale Kommission für Alpines Rettungswesen", "IKAR"; fr. "Commission Internationale de Sauvetage Alpin", "CISA") – międzynarodowe stowarzyszenie zrzeszające organizacje zajmujące się ratownictwem górskim.
Głównym celem organizacji jest:
W skład MKRA wchodzi pięć niezależnych podkomisji:
Organizację powołano 30 października 1955 roku i wtedy wybrano pierwszego prezesa i ustalono główne cele działania. Siedzibą stowarzyszenia jest Szwajcaria. Dziś organizacja skupia 30 członków, narodowych organizacji ratownictwa górskiego z Europy i Ameryki Północnej. Dzisiaj prezesem MKRA jest Toni Grab.

</doc>
<doc id="479008" url="https://pl.wikipedia.org/wiki?curid=479008" title="Dekanat Poznań-Winogrady">
Dekanat Poznań-Winogrady

Dekanat Poznań-Winogrady – jeden z 43 dekanatów archidiecezji poznańskiej, składa się z dziesięciu parafii: 
Dekanat został utworzony 8 kwietnia 2004 przez wydzielenie parafii z dekanatów: Poznań-Piątkowo i Poznań-Jeżyce
Sąsiednie dekanaty:

</doc>
<doc id="479011" url="https://pl.wikipedia.org/wiki?curid=479011" title="Jacek Tascher">
Jacek Tascher

Jacek Kazimierz Tascher (ur. 15 stycznia 1957 w Bydgoszczy) – polski łyżwiarz figurowy, startujący w konkurencji solistów, a następnie w parach tanecznych z Haliną Gordon-Półtorak. Uczestnik mistrzostw świata i Europy, dwukrotny mistrz Polski solistów (1973, 1975) oraz dwukrotny wicemistrz Polski w parach tanecznych (1978, 1979). Działacz sportowy, trener łyżwiarstwa figurowego, komentator łyżwiarstwa figurowego oraz prezes Polskiego Związku Łyżwiarstwa Figurowego (PZŁF).
Ukończył studia na wydziale trenerskim Akademii Wychowania Fizycznego w Warszawie oraz studia podyplomowe z zarządzania marketingiem oraz marketingu strategicznego w Szkole Głównej Handlowej w Warszawie.
Od 1996 roku zaczął komentować łyżwiarstwo figurowe dla polskiego Eurosportu, a od 2018 roku również dla Polsatu Sport.
W latach 1981–1989 był kierownikiem wyszkolenia w Polskim Związku Łyżwiarstwa Figurowego, a następnie w 1990 roku został wybrany do Zarządu PZŁF, w którym pełnił funkcję wiceprezesa ds. sportowych. 11 maja 2018 roku został wiceprezesem Warszawsko-Mazowieckiego Związku Łyżwiarskiego. Założyciel warszawskiego Towarzystwa Łyżwiarstwa Figurowego „Walley”.
26 maja 2018 roku, podczas Nadzwyczajnego Walnego Zgromadzenia Delegatów PZŁF, został wybrany na prezesa Polskiego Związku Łyżwiarstwa Figurowego (PZŁF), na kadencję 2018–2021. 28 sierpnia 2021 roku ponownie wybrany został na prezesa zarządu Polskiego Związku Łyżwiarstwa Figurowego na kadencję 2021–2025.
Jest żonaty, ma córkę Magdalenę, działaczkę łyżwiarstwa figurowego i członkinię Zarządu PZŁF.
Osiągnięcia.
Pary taneczne.
Z Haliną Gordon-Półtorak

</doc>
<doc id="479013" url="https://pl.wikipedia.org/wiki?curid=479013" title="Bolesław Strzelecki">
Bolesław Strzelecki

Bolesław Strzelecki (ur. 10 czerwca 1896 w Poniemoniu - zm. 2 maja 1941 r. w Auschwitz) – błogosławiony Kościoła katolickiego, męczennik II wojny światowej, polski duchowny katolicki.
Ukończył Wyższe Seminarium Duchowne w Sandomierzu i tam otrzymał 21 grudnia 1918 r. święcenia kapłańskie. Pracował w Ostrowcu Świętokrzyskim i Radomiu. Był prefektem szkół radomskich, rektorem kościoła Św. Trójcy i proboszczem parafii Najświętszego Serca Jezusowego (Glinice). Był działaczem charytatywnym. Został aresztowany w styczniu 1941 r. za pomoc udzielaną jeńcom wojennymi. Wywieziono go do hitlerowskiego obozu koncentracyjnego Auschwitz. Zmarł po pobiciu kijem dębowym przez "vorarbeitera" (niem.) Nitasa.
Beatyfikował go papież Jan Paweł II 13 czerwca 1999 r. w Warszawie w grupie 108 błogosławionych męczenników.

</doc>
<doc id="479014" url="https://pl.wikipedia.org/wiki?curid=479014" title="Wał Cardana">
Wał Cardana



</doc>
<doc id="479016" url="https://pl.wikipedia.org/wiki?curid=479016" title="ICL 1900">
ICL 1900



</doc>
<doc id="479017" url="https://pl.wikipedia.org/wiki?curid=479017" title="Sprzęgło Cardana">
Sprzęgło Cardana



</doc>
<doc id="479019" url="https://pl.wikipedia.org/wiki?curid=479019" title="Aulis Kallakorpi">
Aulis Kallakorpi

Aulis Arnold Kallakorpi, właściwie Aulis Arnold Nuutinen (ur. 1 stycznia 1929 w Kuusankoski, zm. 15 maja 2005 w Mikkeli) – fiński skoczek narciarski, skoczek do wody, gimnastyk, srebrny medalista olimpijski w skokach narciarskich.
Przebieg kariery.
Reprezentował klub Kuusankosken Urheiluseura. W zawodach FIS zadebiutował pod koniec 1953, startując w drugiej edycji Turnieju Czterech Skoczni. W pierwszym konkursie, rozegranym 31 grudnia 1953 w Oberstdorfie zajął trzecią lokatę, 1 stycznia 1954 w Garmisch-Partenkirchen zajął szóste miejsce, 3 stycznia 1954 w Innsbrucku był ósmy, a 6 stycznia 1954 w Bischofshofen był ponownie szósty. W klasyfikacji generalnej tej edycji zajął czwarte miejsce. Podczas trzeciej edycji Turnieju zajął trzecie miejsce w klasyfikacji generalnej, plasując się na pierwszym miejscu w Oberstdorfie i Ga-Pa, w Innsbrucku był 22., a w Bischofshofen zajął szóste miejsce. Przegrał tylko ze swoimi rodakami – Hemmo Silvennoinenem oraz Eino Kirjonenen.
Wystartował także w dwóch pierwszych konkursach czwartej edycji Turnieju Czterech Skoczni, zajmując drugie miejsce w Oberstdorfie i szóste w Garmisch, w austriackich konkursach nie wziął udziału. Ostatnie występy na międzynarodowych zawodach zaliczył podczas piątego Turnieju Czterech Skoczni, zajmując drugie miejsce w Oberstdorfie, 10. w Innsbrucku oraz 20. w Ga-Pa, a łącznie 7.
Największym sukcesem w jego karierze było wywalczenie srebrnego medalu na igrzyskach olimpijskich w Cortina d’Ampezzo w 1956. Kallakorpi uległ jedynie swemu rodakowi Anttiemu Hyvärinenowi i bezpośrednio wyprzedził, o zaledwie 0,5 punktu, Harry’ego Glaßa. W 1952 został wicemistrzem kraju, a trzy lata później wygrał zawody Festiwalu Narciarskiego w Oslo. W 1950 triumfował w Igrzyskach Narciarskich w Lahti.
Kallakorpi poza skokami narciarskimi uprawiał także skoki do wody i gimnastykę sportową.

</doc>
<doc id="479020" url="https://pl.wikipedia.org/wiki?curid=479020" title="Series 1900">
Series 1900

ICL 1900 – seria komputerów średniej mocy obliczeniowej angielskiej firmy ICL.

</doc>
<doc id="479025" url="https://pl.wikipedia.org/wiki?curid=479025" title="Inteligentne rozpoznawanie znaków">
Inteligentne rozpoznawanie znaków

Inteligentne rozpoznawanie znaków, ICR () – zaawansowane techniki typu optycznego rozpoznawania znaków, służące do analizy różnych rodzajów pisma, w tym jego cech (kroju czcionki, pogrubienia, interlinii i tym podobnych). 
Szczególnym zastosowaniem ICR jest odczytywanie pisma ręcznego.

</doc>
<doc id="479026" url="https://pl.wikipedia.org/wiki?curid=479026" title="Intelligent Character Recognition">
Intelligent Character Recognition



</doc>
<doc id="479027" url="https://pl.wikipedia.org/wiki?curid=479027" title="Alarm (żegluga)">
Alarm (żegluga)

Alarmy obowiązujące na statkach – na statkach wymienionych w Konwencji SOLAS ("International Convention for the Safety of Life at Sea") i zgodnie z tą konwencją obowiązują następujące alarmy:
Po wielokrotnym powtórzeniu wyżej wymienionych sygnałów następuje zapowiedź kapitana statku za pomocą rozgłośni statkowej mogąca podać rodzaj zagrożenia. W przypadku alarmu ogólnego są to m.in.:
Ostatnią fazą alarmu ogólnego jest sygnał "opuszczenia statku" sygnalizowany dzwonkami, syreną statkową - sygnał jeden długi ciągły dźwięk - oraz ogłaszany przez rozgłośnię statkową przez zapowiedź "opuścić statek - abandon the ship".
Na każdym statku powinien znajdować się aktualny rozkład alarmowy, tj. dokument określający sygnały alarmowe, ich charakterystykę oraz sposób postępowania i obowiązki członków załogi na wypadek alarmu. W pomieszczeniach dla pasażerów powinny znajdować się też tablice informujące o rodzajach sygnałów, sposobie postępowania w przypadku danego alarmu oraz sposób zakładania pasa ratunkowego lub ubrania ratunkowego. Stosowane jest też wywieszanie przydziału czynności alarmowych dla poszczególnych członków załogi nad ich kojami. Każdy członek załogi posiada swój numer alarmowy, który zna na pamięć, tak jak też zakres swoich czynności. W przypadku każdego rodzaju alarmu członek załogi przestaje mieć swoje nazwisko, imię - powinien wówczas funkcjonować jako numer z rozkładu alarmowego.
W celu utrzymania sprawności załogi organizowane są alarmy ćwiczebne (dla pasażerów są ogłaszane tzw. alarmy próbne). Częstotliwość ogłaszania wyżej wymienionych alarmów ćwiczebnych (próbnych) jest różna i jest określona w Konwencji SOLAS dla odpowiednich typów statków uprawiających żeglugę międzynarodową. Między innymi na promach pasażerskich istnieje obowiązek cotygodniowego ćwiczenia alarmu pożarowego, ewakuacyjnego i opuszczania statku, w tym raz na trzy miesiące w warunkach nocnych.

</doc>
<doc id="479028" url="https://pl.wikipedia.org/wiki?curid=479028" title="Bronisław Kostkowski">
Bronisław Kostkowski

Bronisław Kostkowski (ur. 11 marca 1915 w Słupsku, zm. 27 września 1942 w Dachau) – alumn, męczennik II wojny światowej, błogosławiony Kościoła katolickiego.
Życiorys.
Był synem Mateusza Władysława i Marii z domu Wiśniewskiej.
Jego rodzice pochodzili z ziemi chełmińskiej, ze wsi Piątkowo, położonej niedaleko Kowalewa Pomorskiego.
Po zakończeniu I wojny światowej rodzina przeniosła się do Bydgoszczy.
Od 1 września 1922 roku uczęszczał do czteroklasowej (później siedmioklasowej) Publicznej Szkoły Powszechnej im. św. Jana przy ul. Świętojańskiej w Bydgoszczy. W 1926 roku podjął naukę w Męskim Państwowym Gimnazjum Humanistycznym przy ul. Grodzkiej.
W tym czasie był prezesem Sodalicji Mariańskiej w gimnazjum w Bydgoszczy. Po maturze, w październiku 1936 roku wstąpił do Wyższego Seminarium Duchownego we Włocławku. W kwietniu 1939 roku przyjął dwa niższe święcenia kapłańskie, a w czerwcu otrzymał promocję na czwarty kurs, którego skończyć już nie zdołał z uwagi na wybuch II wojny światowej.
7 listopada 1939 r. został wraz z biskupem Michałem Kozalem, rektorem seminarium ks. dr Franciszkiem Korczyńskim oraz 21 alumnami aresztowany przez Gestapo.
Aresztowani zostali osadzeni we włocławskim więzieniu w bardzo ciężkich warunkach. Hitlerowcy dopatrzyli się, że urodził się w Słupsku, czyli w Rzeszy. Dlatego też postawili mu warunek: jeśli zrezygnuje z kapłaństwa, to zwolnią go z więzienia.
Odmówił, choć zdawał sobie sprawę z konsekwencji tej decyzji.
W tej sytuacji hitlerowcy osadzili go w więzieniu w Lądzie, skąd został wywieziony do Szczeglina.
Następnie trafił do niemieckiego obozu koncentracyjnego Sachsenhausen (KL) (28 sierpnia 1940), a stamtąd do Dachau i zarejestrowany jako numer 22828 (14 grudnia 1940).
W jednym z ocalałych listów pisał do rodziny: Zmarł w obozie na skutek wycieńczenia.
Beatyfikowany przez papieża Jana Pawła II w 1999 roku w grupie 108 błogosławionych męczenników.
Uchwałą Rady Miejskiej z 28 kwietnia 2004 roku, bł. Bronisław Kostkowski ustanowiony został patronem Słupska.

</doc>
<doc id="479029" url="https://pl.wikipedia.org/wiki?curid=479029" title="Libawa">
Libawa



</doc>
<doc id="479032" url="https://pl.wikipedia.org/wiki?curid=479032" title="Układ zamknięty">
Układ zamknięty



</doc>
<doc id="479033" url="https://pl.wikipedia.org/wiki?curid=479033" title="Unia (koalicja wyborcza)">
Unia (koalicja wyborcza)

Unia, (wł. "L’Unione"), włoska koalicja partii o poglądach centrolewicowych, pod przewodnictwem Romano Prodiego, byłego włoskiego premiera oraz byłego przewodniczącego Komisji Europejskiej.
W wyborach parlamentarnych w 2006 roku, "Unia" zdobyła 49,81%, uzyskując większość 348 miejsc w Izbie Deputowanych.
Partie "Unii".
Unia jest spadkobierczynią koalicji Drzewo Oliwne, które reprezentowało partie centrolewicowe w wyborach parlamentarnych w 1996 i 2001 roku. W jej skład wchodzą jednak również partie radykalne, które nie wchodziły w skład Drzewa Oliwnego. 
Partie, które obecnie tworzą koalicję:

</doc>
<doc id="479034" url="https://pl.wikipedia.org/wiki?curid=479034" title="Rak błotny">
Rak błotny

Rak błotny, rak stawowy, długoszczypcowy, krawiec ("Astacus (Pontastacus) leptodactylus") – jeden z występujących w Polsce raków, skorupiak (Crustacea) z rzędu dziesięcionogów (Decapoda). Początkowo zamieszkiwał tereny Morza Czarnego i Kaspijskiego, później powiększał swój zasięg w kierunku zachodnim. W XIX wieku zasiedlano nim wody Europy Środkowej. Było to spowodowane epidemią choroby zwanej dżumą raczą, która powodowała masowe śnięcie pospolitego wówczas w Polsce raka szlachetnego. Uważano wówczas mylnie, że rak błotny jest odporny na tę chorobę. Obecnie jest uznawany (z pewnymi zastrzeżeniami) za gatunek rodzimy. Jego biologia jest podobna do biologii raka szlachetnego.
Opis.
Rak błotny ma podobną budowę do raka szlachetnego. Różni się przede wszystkim budową szczypiec, które są u niego dłuższe i węższe, a od spodu biało żółte. Ma też mniej twardy pancerz, a karapaks pokryty jest drobnymi kolcami. Dorasta do 30 cm, zwykle osiąga wielkość 15 cm. Jest mniej wymagający od raka szlachetnego, nie jest więc tak dobrym wskaźnikiem czystości wód. Zamieszkuje zbiorniki wodne o zamulonym dnie.
Odżywia się roślinami o dużej zawartości wapnia jak moczarka, rogatek, ramienica, rdestnica, wywłócznik, a także drobnymi bezkręgowcami (np. ślimakami) i padliną.
Dymorfizm płciowy.
Samce są zwykle większe od samic. Mają też inaczej zbudowane odnóża odwłokowe, co jest związane z przekazywaniem nasienia przez samce.
Odróżnienie u raków samic od samców nie przedstawia trudności dzięki odrębnościom w budowie zewnętrznej, łatwym do stwierdzenia i wystarczającym do rozróżnienia płci. Pierwszą z nich jest budowa odnóży odwłokowych. Stwierdzenie dwóch pierwszych par odnóży odwłokowych w formie skręconych rynienek wystarcza do ustalenia, że jest to samiec. Gdy brak pierwszej pary lub występuje ona w formie krótkich pręcików, a druga para jest tak samo zbudowana jak następne, to jest to samica.
Drugim wskaźnikiem jest położenie otworów płciowych. U samców znajdują się one i są dobrze widoczne na podstawowym członie piątej pary odnóży chodowych, u samic zaś – na podstawowym członie trzeciej pary odnóży chodowych.
Prócz wymienionych cech, pozwalających bezspornie rozróżnić płeć raków, można znaleźć szereg innych różnic w wyglądzie zewnętrznym, które przy pewnej wprawie pozwalają również na bezbłędne określenie płci. Np. samice mają szczypce mniejsze, delikatniejsze, a odwłok nieco szerszy, o dłuższych i bardziej rozstawionych na boki płytkach bocznych pancerza. Ten kształt odwłoka, mimo stosunkowo niewielkich różnic, jest charakterystyczny. Ma to związek ze sposobem noszenia przez samicę rozwijających się jaj. Podgięty odwłok tworzy coś w rodzaju komory lęgowej, w której rozwijające się jaja przyczepione są do rozgałęzionych, strzępiastych odnóży odwłokowych. Dodatkowym wskaźnikiem płci, występującym jednak tylko w okresach rozwoju zapłodnionych jaj, jest stwierdzenie ich obecności pod odwłokiem; wówczas nie ulega wątpliwości, że jest to samica.
Występowanie Raka Stawowego.
Pierwotnie zamieszkiwał zlewiska Morza Czarnego i Kaspijskiego. Przybył do Europy Zachodniej w XVIII wieku poprzez wybudowane przez człowieka kanały łączące Wołgę z dopływami Dźwiny i dalej z rzekami wpadającymi do jeziora Onega i Ładoga. Stamtąd opanował zlewisko Bałtyku. Obecnie jest najbardziej rozpowszechnionym rakiem w Europie.
Zagrożenia i ochrona.
W Polsce gatunek ten objęty jest częściową ochroną gatunkową. Podobnie jak rak szlachetny, znajduje się w Polskiej czerwonej księdze zwierząt. Bezkręgowce. Oba te gatunki są wypierane przez introdukowane raki pręgowate i sygnałowe.

</doc>
<doc id="479036" url="https://pl.wikipedia.org/wiki?curid=479036" title="Unia (koalicja partyjna)">
Unia (koalicja partyjna)



</doc>
<doc id="479038" url="https://pl.wikipedia.org/wiki?curid=479038" title="Pavement">
Pavement

Pavement – amerykańska grupa indierockowa, istniejąca w latach 90. Choć nie osiągnęła wielkiego sukcesu komercyjnego, do dziś jest postrzegana wśród słuchaczy indie rocka jako kultowa, a jej muzyka miała ogromny wpływ na wiele zespołów lat 90. Wymienia się ją również wśród najważniejszych wykonawców muzyki lo-fi. W 2010 Pavement ogłosił reaktywację, zapowiadając pojawienie się na najważniejszych letnich festiwalach muzycznych, w tym Open'er Festival w Gdyni . Basista grupy, Mark Ibold był także członkiem Sonic Youth (od 2008 roku).

</doc>
<doc id="479040" url="https://pl.wikipedia.org/wiki?curid=479040" title="Brunon Zembol">
Brunon Zembol

Brunon Zembol OFM, "Jan Brunon Zembol" (ur. 7 września 1905 w Łętowni, zm. 21 sierpnia 1942 w Dachau) – błogosławiony Kościoła katolickiego, polski duchowny katolicki, brat mniejszy - reformat, męczennik II wojny światowej.
Urodził się we wsi Łętownia w rodzinie średnio zamożnych gospodarzy jako jedno z trzynaściorga dzieci. Jego rodzicami byli Franciszek i Anna z Radoniów. W latach 1912-17 uczęszczał do miejscowej szkoły podstawowej. W 1922 roku wstąpił do Zakonu Braci Mniejszych (Prowincja Matki Bożej Anielskiej - zwana reformacką) i 12 listopada przyjął imię Brunon. Przebywał w klasztorach w Przemyślu, Stopnicy, Kętach, Włocławku, Krakowie i Lwowie. Śluby zakonne złożył 6 marca 1932. Od roku 1933 pracował w klasztorze w Sądowej Wiszni, a od 1937 r. pracował w klasztorze w Chełmie. Już w 1939 r. został aresztowany przez Niemców razem z innymi braćmi i uwięziony w zamku lubelskim. W czerwcu 1940 r. został wywieziony do niemieckiego obozu koncentracyjnego Sachsenhausen, a w grudniu tego samego roku przewieziono go do obozu Dachau. 21 sierpnia 1942 r. zmarł tam na skutek nieludzkiego traktowania.
Beatyfikowany przez papieża Jana Pawła II 13 czerwca 1999 roku w Warszawie w grupie 108 błogosławionych męczenników.

</doc>
<doc id="479045" url="https://pl.wikipedia.org/wiki?curid=479045" title="Pętla opóźniająca">
Pętla opóźniająca



</doc>
<doc id="479046" url="https://pl.wikipedia.org/wiki?curid=479046" title="Identyfikator procesu">
Identyfikator procesu



</doc>
<doc id="479047" url="https://pl.wikipedia.org/wiki?curid=479047" title="Mira Lobe">
Mira Lobe

Mira Lobe (ur. 17 września 1913 w Görlitz jako Hilde Mirjam Rosenthal, zm. 6 lutego 1995 w Wiedniu) – austriacka autorka literatury dla dzieci.
Po skończeniu szkoły zamierzała podjąć studia na wydziale germanistyki i historii sztuki. Jednak z powodu żydowskiego pochodzenia musiała zrezygnować z tych planów. W 1936 wyjechała do Palestyny wraz z rodziną. Latem 1940 wyszła za aktora i reżysera Friedricha Lobe. Pisanie rozpoczęła w 1943 będąc w ciąży z córką Claudią.
Jej najbardziej znaną powieścią jest wydana w 1965 "Babcia na jabłoni" ("Die Omama im Apfelbaum").

</doc>
<doc id="479050" url="https://pl.wikipedia.org/wiki?curid=479050" title="Identyfikator użytkownika">
Identyfikator użytkownika

Identyfikator użytkownika (ang. "user identifier", "user ID") – nazwa przypisana określonemu użytkownikowi. Używany jest podczas logowania, umożliwia uprawniony dostęp do danego komputera, systemu bądź sieci.
Identyfikator jest ciągiem znaków o ograniczonej długości, wybranych z określonego zestawu znaków.
Do identyfikatora przypisane jest konto użytkownika oraz ściśle określone uprawnienia, jakie ma dany użytkownik.
Identyfikatorami mogą też posługiwać się programy komputerowe, występując w roli użytkowników.
Główną cechą identyfikatora jest jego unikalność w ramach danego systemu informatycznego.

</doc>
<doc id="479051" url="https://pl.wikipedia.org/wiki?curid=479051" title="ID">
ID



</doc>
<doc id="479053" url="https://pl.wikipedia.org/wiki?curid=479053" title="Andreas Frege">
Andreas Frege



</doc>
<doc id="479055" url="https://pl.wikipedia.org/wiki?curid=479055" title="Czesław Jóźwiak">
Czesław Jóźwiak

Czesław Jóźwiak (ur. 7 września 1919 w Łażynie k. Bydgoszczy, zm. 24 sierpnia 1942 w Dreźnie) – polski męczennik chrześcijański II wojny światowej, błogosławiony Kościoła rzymskokatolickiego, wychowanek salezjański, jeden z Poznańskiej Piątki.
Życiorys.
Był synem Leona i Marii z domu Iwińskiej. Miał troje rodzeństwa. Wychowanek Salezjańskiego Oratorium św. Jana Bosko w Poznaniu przy ul. Wronieckiej 9, do którego trafił w wieku 10 lat. Dał się tam poznać jako opiekun młodszych i zapewne stąd wzięła się jego ksywka "Tato". Należał do harcerstwa. Uczęszczał do gimnazjum im. św. Jana Kantego w Poznaniu. We wrześniu 1939 walczył na froncie. Po klęsce wrócił do Poznania, podjął pracę w zakładzie malarskim. Prezes Towarzystwa Niepokalanej, był też szefem organizacji "Wojsko Ochotnicze Ziem Zachodnich". Nawiązał współpracę z Narodową Organizacją Bojową i wciągnął do niej pozostałych kolegów z Oratorium: Edwarda Kaźmierskiego, Franciszka Kęsego, Edwarda Klinika i Jarogniewa Wojciechowskiego. 23 września 1940 roku został aresztowany przez gestapo razem z Kaźmierskim, Kęsym i Wojciechowskim (Klinika gestapo aresztowało dwa dni wcześniej, 21 września). Trafił do więzienia gestapo w Domu Żołnierza, następnie do hitlerowskiego obozu w Forcie VII i więzienia przy ulicy Młyńskiej. W tym więzieniu na skutek odniesionych obrażeń podczas tortur został skierowany do Izby Chorych. 16 listopada 1940 przewieziony został do Wronek, a później do więzienia sądowego w Berlinie – Neukölln (23 kwietnia 1941) i od maja w ciężkim więzieniu Zwickau. Z wyrokiem śmierci wydanym 1 sierpnia 1942 oczekiwał egzekucji w Dreźnie.
W liście pożegnalnym napisał:
Beatyfikował go papież Jan Paweł II w 1999 w gronie 108 polskich męczenników.

</doc>
<doc id="479056" url="https://pl.wikipedia.org/wiki?curid=479056" title="Indie rock">
Indie rock

Indie rock (, od "independent record label") – gatunek muzyczny, którego nazwa pochodzi od angielskiego słowa "independent" – niezależny. Zespoły nazywane tym mianem często wydają swoją twórczość w małych, niezależnych wytwórniach płytowych. Indie rock niekiedy określa się jako podgatunek rocka alternatywnego.
Historia.
W Wielkiej Brytanii listy najpopularniejszych niezależnych płyt i utworów były kompilowane od wczesnych lat osiemdziesiątych. Pierwotnie okupowały je zespoły wywodzące się ze scen punk, post punk i innych; jako niezależne klasyfikowano je na podstawie tego, że ich twórczość wydawały małe, nikomu niepodległe wytwórnie. Później jednak termin „indie” zaczął być jednoznacznie kojarzony z formą rocka dominującą na tych listach: indiepopowymi wykonawcami, takimi jak Aztec Camera czy Orange Juice, jangle popem ruchu C86 czy twee popem artystów wydających w Sarah Records. Prawdopodobnie najważniejszymi brytyjskimi grupami indierockowymi lat osiemdziesiątych były The Smiths, The Stone Roses i The Jesus and Mary Chain. Ich muzyka bezpośrednio inspirowała takie ruchy lat dziewięćdziesiątych, jak shoegaze i brit pop. W zasadzie w Wielkiej Brytanii często całość muzyki alternatywnej określa się jako „indie”.
W Stanach Zjednoczonych muzyka określana jako indie rock wywodzi się z zainspirowanej etosem punk rocka i hardcore’u sceny rocka alternatywnego. W latach osiemdziesiątych termin „indie rock” przypisywano pełnej brudu i przesterowanych gitar muzyce takich zespołów, jak Hüsker Dü, Dinosaur Jr. (którzy są często wymieniani jako inspiracja dla stylu shoegaze), Sonic Youth czy Big Black. Twórczość wszystkich tych grup wydawały niezależne wytwórnie, co dodatkowo odróżniało je od twórców college rockowych, których spora część pod koniec dekady miała już podpisane kontrakty z dużymi wytwórniami. W pierwszej połowie lat dziewięćdziesiątych, dzięki eksplozji grunge’u, rock alternatywny przedarł się do głównego nurtu, uzyskując popularność, za którą często szło powodzenie czysto komercyjne. Wkrótce coraz bardziej zaczęły się nim interesować duże wytwórnie; pojawiali się wykonawcy promowani jako alternatywni, lecz zorientowani na zarobek. W związku z tym termin „muzyka alternatywna” stracił dawne, kontrkulturowe znaczenie i zaczął być używany jako określenie na twórców w jakiś sposób zakorzenionych w tradycji dawnego rocka alternatywnego, którzy odnieśli sukces w głównym nurcie. Termin „indie rock” niejako zajął jego dawne miejsce. Jednym ze zjawisk definiujących amerykański indie rock lat 90. był ruch lo-fi, za którego heroldów uznaje się m.in. Pavement, Sebadoh i Guided by Voices. Jego twórcy charakteryzowali się ironicznym odseparowaniem od mainstreamowej sceny rocka alternatywnego i kompletnym brakiem zainteresowania „sprzedaniem się”, których wyrazem były teksty i preferowanie nagrań niskiej jakości. Od połowy lat 90. określenia „indie rock” często używa się po prostu w odniesieniu do nierzadko całkowicie różnych stylistycznie zespołów ze sceny niezależnej.

</doc>
<doc id="479062" url="https://pl.wikipedia.org/wiki?curid=479062" title="IFS">
IFS



</doc>
<doc id="479063" url="https://pl.wikipedia.org/wiki?curid=479063" title="Dom Wolności">
Dom Wolności

Dom Wolności, (wł. "Casa delle Libertà"), włoska koalicja partii o poglądach centroprawicowych, pod przewodnictwem premiera Silvio Berlusconiego.
W wyborach parlamentarnych w 2006 roku, "Dom Wolności" przegrał, zdobywając 49,74%, uzyskując 281 miejsc w Izbie Deputowanych.
Historia.
Sojusz wygrał wybory w 1994 roku pod nazwą "Polo delle Liberta", jednak gabinet rządowy szybko upadł z powodu przejścia Ligi Północnej do opozycji i wycofania poparcia dla rządu.
Po pięcioletnich rządach koalicji centrolewicowej, Berlusconi przekonał większość nieskompromitowanych polityków Ligi Północnej i wygrał ponownie wybory parlamentarne w 2001 roku, tym razem z wystarczająco wysokim poparciem, aby utworzyć stabilny rząd.
W 2003 roku, Dom Wolności przegrało wybory lokalne, pokonane przez centrolewicowe Drzewo Oliwne. Wówczas Liga Północna ponownie zagroziła wyjściem z Domu Wolności. W 2005 roku ponownie koalicja przegrała i straciła poparcie lokalne, tracąc swoją władzę w 6 z 8 regionach Włoch. Spowodowało to kryzys rządowy i wycofanie z rządu polityków UDC. Kilka tygodni później, 23 kwietnia 2005 roku został uformowany nowy gabinet, który utworzyło sześć tych samych partii ponownie pod kierownictwem Berlusconiego. W wyborach parlamentarnych w 2006 roku, Dom Wolności stracił większość w parlamencie na rzecz centrolewicowej Unii Romano Prodiego.

</doc>
<doc id="479066" url="https://pl.wikipedia.org/wiki?curid=479066" title="Lo-fi">
Lo-fi

Lo-fi (od „niska dokładność”) – termin używany do opisu sposobu nagrywania muzyki. Cechuje się niską jakością nagrań, wynikającą z przemyślanej koncepcji artystycznej – najczęściej w celu podkreślenia odrębności od mainstreamowych zespołów rockowych lub uzyskania autentycznego, „nieprzeprodukowanego” brzmienia. Po nagrania niskiej jakości sięgały jednak również m.in. zespoły metalowe. Jako źródła stylistyki lo-fi najczęściej wymieniane są nagrania Beach Boys, The Rolling Stones i Buddy’ego Holly.

</doc>
<doc id="479068" url="https://pl.wikipedia.org/wiki?curid=479068" title="Installable File System">
Installable File System

Installable File System – część systemu operacyjnego odpowiedzialna za obsługę modułów implementujących różne systemy plików i jednoczesny dostęp do woluminów zapisanych za pomocą różnych systemów plików.

</doc>
<doc id="479069" url="https://pl.wikipedia.org/wiki?curid=479069" title="Wniebowzięcie Mojżesza">
Wniebowzięcie Mojżesza

Wniebowzięcie Mojżesza (zwane też "Testamentem Mojżesza"), (hebr. עליית משה) – judaistyczna księga apokryficzna Starego Testamentu.
Oryginał tej księgi był napisany po hebrajsku. Współcześnie znane jest łacińskie tłumaczenie z VI wieku wcześniejszego greckiego przekładu, które zostało odkryte w XIX wieku w Bibliotece Ambrozjańskiej w Mediolanie. Księga pierwszy raz została opublikowana w 1861. 
Powstała zapewne pod koniec I wieku, w środowisku Lewitów. Opowiada dzieje Lewity Taxo i jego siedmiu synów.
Księga ta znana była już we wczesnym chrześcijaństwie, a papież Gelazjusz i Orygenes wielokrotnie ją cytowali w swoich pismach (w tym tekst, który nie zachował się w kopii łacińskiej). 
Jedną z hipotez jest, że istniały dwa apokryfy – "Testament Mojżesza" i "Wniebowzięcie Mojżesza", a wymienieni autorzy chrześcijańscy przytaczali dwa różne teksty.

</doc>
<doc id="479072" url="https://pl.wikipedia.org/wiki?curid=479072" title="IFS Applications">
IFS Applications



</doc>
<doc id="479077" url="https://pl.wikipedia.org/wiki?curid=479077" title="Plon">
Plon

Plon – masa użytecznych organów rośliny zebrana z 1 ha (t·ha-1). Plon jest miarą wydajności roślin uprawnych. Określa się go w t z 1 ha, np. plon pszenicy 7,5 t·ha-1. Stosowana dawniej powszechnie jednostka kwintal (q lub dt), czyli 0,1 t jest obecnie używana tylko w obrocie towarowym płodami rolnymi.
Plonem określa się także ilość składnika rośliny, stanowiącego główny cel jej uprawy, np. plon cukru, czyli ilość cukru zawarta w korzeniach buraka cukrowego zebranych z 1 ha albo np. plon tłuszczu w przypadku roślin oleistych.
Plony głównych ziemiopłodów.
W Polsce.
W latach 1934–1980.
Według danych rocznika statystycznego GUS plony głównych ziemiopłodów przedstawiały się następująco (w q z 1 ha):
W latach 1995–2018.
Według danych roczników statystycznych GUS plony głównych ziemiopłodów przedstawiały się następująco (w dt z 1 ha):

</doc>
<doc id="479080" url="https://pl.wikipedia.org/wiki?curid=479080" title="Implex">
Implex

Implex – metodyka wdrażania zintegrowanego systemu informatycznego Movex szwedzkiej firmy Intentia. Obejmuje następujące etapy prac: zdefiniowanie projektu, modelowanie procesów gospodarczych, konfigurowanie systemu, działania wdrożeniowe i eksploatacja systemu. 

</doc>
