<doc id="479081" url="https://pl.wikipedia.org/wiki?curid=479081" title="Fat Joe">
Fat Joe

Fat Joe, właśc. Joseph Antonio Buco Cartagena (ur. 19 sierpnia 1970 w Nowym Jorku) – amerykański raper pochodzenia portorykańsko-kubańskiego związany z muzyką latynoską. Nazwisko odziedziczył po matce Marie Cartagena.
Życiorys.
Swoją karierę rozpoczynał na swoim rodzimym południowym Bronksie. Długi czas młody jeszcze Joe marzył o solowej karierze. Jego marzenia już wkrótce mogły ulec spełnieniu, gdyż podpisał kontrakt na debiutancki longplay z Relativity Label.
Na wspomniany album trzeba było jednak poczekać aż trzy lata. W roku 1993 w efekcie długoterminowych starań oraz pracy nad materiałem wychodzi pierwsza płyta zatytułowana "Represent". Wydawnictwo zostało poprzedzone singlem „Flow Joe”. Sam album to 14 utworów. Na bicie możemy usłyszeć takich raperów jak: Showbiz, Lord Finesse, Rob Swift, czy sam Diamond D.
"Jealous One’s Envy" – rok 1995. Do grona producentów dołączają DJ Premier, L.E.S. oraz Domingo. W skład płyty wchodzi 15 utworów, gdzie obok Joego Cracka gościnnie głosu użyczają Raekwon oraz KRS-One. W międzyczasie Joe również współpracował z innymi artystami, takimi jak: Diamond D czy LL Cool J.
Po wielu zawieruchach na podłożu finansowym Fat Joe ostatecznie zmienia swoją wytwórnię z dotychczasowego Relativity na Atlantic Records. W roku 1998 wychodzi wydawnictwo zatytułowane "Don Cartagena". Na album bity przygotowali między innymi: L.E.S., Mack 10, Marley Marl, Psycho Les i DJ Premier. Omawiając dzieło z 1998 roku, warto również dodać, że poza pracami nad swoim solowym albumem Fat Joe zajmował się także albumem swojego przyjaciela Big Puna, do którego poza zwrotkami do dwóch utworów dołożył bit, który stanowił podkład 10. ścieżki Big Puna, mianowicie „Twinz (Deep Cover 98)”.
Pochodząca z 2001 roku płyta, zatytułowana "Jealous Ones Still Envy (J.O.S.E.)", to 18-ścieżkowe wydawnictwo, w większości wyprodukowane przez Irv Gottiego, Rockwildera, Binka, Buckwilda, oraz The Alchemista. Zawiera również gościnne zwrotki kojarzących się z mainstreamem wykonawców, jak Ludacris, Petey Pablo, M.O.P., R. Kelly i Remy Ma.
Fat Joe wyróżnił się na kolejnym wydawnictwie zatytułowanym "Loyalty". Jak na większości solowych albumów tego artysty, tak i tym razem na bicie można usłyszeć Buckwilda, Rona Brownza i Armageddon, jednak największą część muzyki wyprodukował duet Cool &amp; Dre. W pewnym stopniu wpłynęło to na klimat produkcji.
W 2005 roku nakładem wytwórni Atlatic Records ukazał się kolejny, dość mocno nasycony mainstreamem album – "All or Nothing". Pośród 16 ścieżek z rapem obok postaci Fata Joego wystąpili też Nelly, R. Kelly, Eminem, Mase i Jennifer Lopez, która dograła wokale do zamykającego płytę utworu „Hold You Down”. Podobnie, jak na ostatnim wydawnictwie, stronę muzyczną zdominowali Cool &amp; Dre, którzy wyprodukowali między innymi diss w stronę 50 Centa: „My Fo-Fo”.
Składy, które reprezentował Fat Joe, to początkowo D.I.T.C. (w skrocie Diggin in the Crates Crew) – wraz z raperami, jak: AG, Big L, Buckwild, Diamond D, Lord Finesse, Milano, O.C. Showbiz oraz znany Terror Squad (wraz z Armageddonem, Big Punem, Cuban Linkiem, Prospectem, Remy Martinem, Tonym Sunshinem). TS mają na koncie dwie płyty – pierwszą z roku 1999 zatytułowana po prostu "The Album" oraz drugą "True Story", wydaną w roku 2004.
Na przełomie lat 1992–2006 znalazł się na płytach takich wykonawców, jak: Diamond D, Bas Blasta, KRS-One, LL Cool J, DJ Honda, Big Pun, Cypress Hill, Big L, Lil Jon, Lord Finesse, Gang Starr, PMD, Ja Rule, The X-Ecutioners, a także Run-D.M.C.

</doc>
<doc id="479084" url="https://pl.wikipedia.org/wiki?curid=479084" title="Arkadiusz Bondarczuk">
Arkadiusz Bondarczuk

Arkadiusz Bondarczuk (ur. 20 stycznia 1917 w Zdołbunowie, zginął 27 września 1943) – starszy sierżant pilot Wojska Polskiego.
Życiorys.
Był absolwentem Szkoły Podoficerów Lotnictwa dla Małoletnich w Bydgoszczy i uczestnikiem kampanii wrześniowej 1939. Przedostał się do Wielkiej Brytanii, gdzie wstąpił do Polskich Sił Powietrznych. Otrzymał numer służbowy RAF 793159 i po przeszkoleniu został przydzielony do dywizjonu 303. W sierpniu 1942 roku został przydzielony do 306 dywizjonu myśliwskiego „Toruńskiego”. 13 marca 1943 roku został ranny w wypadku samochodowym i do maja przebywał w szpitalu.
27 września 1943 roku w samolocie Supermarine Spitfire VC UZ-V (nr EE683) brał udział w locie osłonowym brytyjskich bombowców w ramach operacji Ramrod 250 na bombardowanie Beauvais-Tille we Francji. Jego samolot został zestrzelony przez niemiecki myśliwiec i spadł do morza. Ciała pilota nie odnaleziono. Depozyt po nim przechowywany jest w Archiwum Akt Nowych.

</doc>
<doc id="479085" url="https://pl.wikipedia.org/wiki?curid=479085" title="La Cosa Nostra">
La Cosa Nostra

La Cosa Nostra (również "Cosa Nostra"; z wł. "nasza rzecz" lub "nasza sprawa") – tajna organizacja przestępcza w USA nawiązująca do tradycji sycylijskiej mafii.
Określenie zostało użyte po raz pierwszy w 1963 podczas składania wyjaśnień przed komisją senacką USA. Początkowo tworzyli ją włoscy imigranci przybyli do Ameryki, obecnie składa się niemal z samych rodowitych Amerykanów.
La Cosa Nostra często nazywana była zorganizowanym państwem podziemnym, a to ze względu na rozbudowaną strukturę. Składała się z ok. 24 znanych tzw. rodzin, mieszkających i działających w różnych miastach – głównie w Nowym Jorku, Filadelfii, Detroit, Kansas City czy Chicago. Każda rodzina liczy od kilkudziesięciu do nawet tysiąca członków. Kieruje nią szef ("don" ; "capo di tutti" inaczej "padre capi"), który ma doradcę prawnego ("consigliere"). Sprawami rodzin zajmuje się Komisja Syndykatu złożona z od kilku do kilkunastu członków, natomiast działalność i współpracę wszystkich rodzin wraz z innymi grupami przestępczymi (niebędącymi organizacjami mafijnymi) koordynuje Narodowy Syndykat Przestępczy. Współpracę i działalność rodzin wspomagają skorumpowane jednostki władz państwowych USA.
Działalność Cosa Nostry obejmuje wszelkie możliwe struktury społeczno-handlowe, dlatego też uważana jest za jedną z największych tego typu struktur światowych. Sprawuje ona kontrolę nad nielegalnym hazardem, prostytucją oraz „przemysłem” narkotykowym. Często działa pod przykrywką legalnych firm usługowych lub produkcyjnych (np. barów, klubów, pralni, firm ochroniarskich), wymuszając za swoje usługi (m.in. ochronę mienia, tzw. rekiet – szantaż) niewspółmiernie wysokie opłaty. Powiązania z legalnie działającymi przedsiębiorstwami pozwalają organizacji na pranie brudnych pieniędzy.

</doc>
<doc id="479086" url="https://pl.wikipedia.org/wiki?curid=479086" title="Trackpad">
Trackpad



</doc>
<doc id="479087" url="https://pl.wikipedia.org/wiki?curid=479087" title="Sendmail">
Sendmail

Sendmail jest popularnym serwerem poczty elektronicznej (MTA), rozwijanym od 1979. Autorem pierwszej wersji sendmaila jest Eric Allman, który napisał również jego poprzednika – delivermaila. Oprócz SMTP sendmail oferuje wiele sposobów przesyłania i dostarczania poczty. Sendmail był najpopularniejszym MTA w internecie, co częściowo wynikało z tego, że był standardowym programem tego typu w wielu systemach typu Unix. Ostatnio stracił na popularności ze względu na skomplikowaną konfigurację i problemy z bezpieczeństwem. Jest rozpowszechniany zarówno jako wolne oprogramowanie jak i na licencjach zamkniętych.

</doc>
<doc id="479088" url="https://pl.wikipedia.org/wiki?curid=479088" title="Zbiór (rolnictwo)">
Zbiór (rolnictwo)

Zbiór - 1. Masa zebrana lub planowana do zebrania z całej powierzchni uprawy danej rośliny w gospodarstwie lub innej jednostce terytorialnej czy administracyjnej. Wyrażana w tonach. 
2. Zabiegi związane z pozyskiwaniem części roślin (produktów roślinnych) stanowiących cel uprawy. W zależności od miejsca uprawy możemy rozróżnić zbiór polowy - np. zbóż (żniwa), ziemniaków (wykopki); zbiór szklarniowy np. ogórków, chryzantem, z sadów i plantacji roślin jagodowych - zbiór jabłek, zbiór truskawek. Zbiór przeprowadza się po osiągnięciu dojrzałości zbiorczej właściwej dla danej uprawy, a postępowanie z zebranym plonem określa się jako zabiegi pozbiorowe. 
Rekord świata w zbieraniu plonów.
31 lipca 2011 na farmie koło Lipska kombajn CR9090 Elevation firmy New Holland o mocy 591 KM (435 kW) zebrał 451,2 tony pszenicy w ciągu ośmiu godzin, ustanawiając tym samym nowy rekord świata, uznany przez publikację Księga rekordów Guinnessa. Średnia wilgotność zbieranego ziarna wyniosła 10,9%, a jego ilość uszkodzeń 0,14% przy czystości ziarna 99,5%. Kombajn pracował bez przerwy i bez tankowania, ze średnim zużyciem paliwa 15,14 l/ha.
Poprzedni rekord ustanowiony w Wielkiej Brytanii w 1990 wynosił 358,09 tony w ciągu ośmiu godzin. Podczas ustanawiania poprzedniego rekordu koncentrowano się tylko na zbiorze ziarna, natomiast kombajn CR Elevation zebrał także ponad 400 ton słomy.

</doc>
<doc id="479089" url="https://pl.wikipedia.org/wiki?curid=479089" title="Odczyn tuberkulinowy">
Odczyn tuberkulinowy



</doc>
<doc id="479092" url="https://pl.wikipedia.org/wiki?curid=479092" title="Kłujkowate">
Kłujkowate

 (Bovichtidae) – rodzina ryb okoniokształtnych.
Występowanie.
Wody morskie na południe od Australii, Nowej Zelandii i Ameryki Południowej oraz wody słodkie południowo-wschodniej Australii i Tasmanii.
Klasyfikacja.
Rodzaje zaliczane do tej rodziny:
"Bovichtus" — "Cottoperca" — "Halaphritis"

</doc>
<doc id="479094" url="https://pl.wikipedia.org/wiki?curid=479094" title="Tuberkulina">
Tuberkulina

Tuberkulina - (ATC: V04 CF01) białko uzyskiwane z hodowli prątka gruźlicy służące do wykonywania próby tuberkulinowej, po raz pierwszy uzyskana przez Roberta Kocha w 1890 roku.
Nazwę "tuberkulina" zaproponował Odo Feliks Kazimierz Bujwid i służyła ona początkowo do określania nieoczyszczonej tuberkuliny tzw. "starej tuberkuliny".
W 1929 r. wyizolowano ze starej tuberkuliny frakcję odpowiedzialną za reakcję skórną, tzw. PPD (z ang. "purified protein derivative").
Aktualnie do wykonywanie odczynów tuberkulinowych, zgodnie z zaleceniami WHO, stosuje się opracowaną przez "Statens Serum Institut" w Kopenhadze, referencyjną tuberkulinę RT23 (roztwór 0,005% tuberkulinowy stabilizowany Tween 80).

</doc>
<doc id="479099" url="https://pl.wikipedia.org/wiki?curid=479099" title="Sydonia von Bork">
Sydonia von Bork



</doc>
<doc id="479102" url="https://pl.wikipedia.org/wiki?curid=479102" title="Biblioteka Ambrozjańska">
Biblioteka Ambrozjańska

Biblioteka Ambrozjańska (wł. Biblioteca Ambrosiana) – biblioteka w Mediolanie, we Włoszech, zawierająca wiele wartościowych dzieł literackich kultury światowej.
Została założona przez ks. kardynała Fryderyka Boromeusza (1564–1631), miała gromadzić rzadkie książki i manuskrypty. Trzonem jej zbiorów stała się biblioteka benedyktynów z Bobbio (1606) i zbiór Vincenza Paniellego.
Budowę gmachu biblioteki rozpoczęto w 1603 roku, a w 1609 udostępniono ją publiczności. Była to druga w Europie biblioteka publiczna po Bodleian Library w Oksfordzie. Początkowo gromadziła 15 tys. manuskryptów i 30 tys. książek drukowanych. W 1625 kardynał Boromeusz utworzył akademię, która miała się zająć gromadzeniem obrazów i grafiki, a która stała się zaczątkiem dzisiejszej Pinakoteki Ambrozjańskiej.
Pośród najcenniejszych rękopisów przechowywanych w tej bibliotece jest "Kanon Muratoriego" (najwcześniejszy katalog ksiąg Nowego Testamentu) i "Kodeks Atlantycki" Leonarda da Vinci.
Prefektem Biblioteki Ambrozjańskiej był m.in. popularny włoski biblista ks. arcybiskup Gianfranco Ravasi oraz ks. Achille Ratti, późniejszy papież Pius XI.

</doc>
<doc id="479104" url="https://pl.wikipedia.org/wiki?curid=479104" title="Flaga Komi">
Flaga Komi

Flaga Komi (NHR:154) symbolizuje krajobraz i geografię republiki:
Ustanowiona 27 listopada 1991 roku. Proporcje 1:2.

</doc>
<doc id="479106" url="https://pl.wikipedia.org/wiki?curid=479106" title="Rogownikowate">
Rogownikowate

Rogownikowate (Harpagiferidae) – rodzina morskich ryb okoniokształtnych.
Występowanie: zimne wody południowej półkuli.
Klasyfikacja.
Rodzaj zaliczany do tej rodziny:
"Harpagifer"

</doc>
<doc id="479113" url="https://pl.wikipedia.org/wiki?curid=479113" title="Flaga Tatarstanu">
Flaga Tatarstanu

Flaga Tatarstanu (NHR:378) jest prostokątny pas płótna o proporcjach 1:2, na którym przedstawione są poziome pasy w barwach zielonym, białym i czerwonym. Barwa zielona znajduje się u góry flagi, barwa czerwona u dołu; zajmują one po 7/15 szerokości flagi. Barwa biała znajduje się pomiędzy nimi i jest szeroka na 1/15 flagi.
Oficjalna symbolika barw flagi:
Nieoficjalna symbolika jest inna:
Autorem flagi jest ludowy artysta tatarski, laureat Nagrody Państwowej im. G. Tukaja – Tawil Chaziachmietow.
Flaga została zatwierdzona 29 listopada 1991 uchwałą Rady Najwyższej Republiki Tatarstanu. Obecnie zasady wykorzystania flagi reguluje ustawa „O państwowych symbolach Republiki Tatarstanu”.
Nacjonaliści tatarscy nie używają tej flagi. Posiadają oni czerwono-zieloną z białym półksiężycem.

</doc>
<doc id="479117" url="https://pl.wikipedia.org/wiki?curid=479117" title="Federico Borromeo (1564–1631)">
Federico Borromeo (1564–1631)

Federico Borromeo, forma spolszczona Fryderyk Boromeusz (ur. 18 sierpnia 1564 w Mediolanie, zm. 21 września 1631 tamże) – kardynał, arcybiskup Mediolanu. Był bratankiem świętego Karola Boromeusza. Kontynuował akcje charytatywne swego wuja oraz dbał o rozwój życia kulturalnego. Jego największym osiągnięciem była budowa (od 1603 roku) i udostępnienie w 1609 Biblioteki Ambrozjańskiej szerokiej publiczności. Uczestniczył w przygotowaniu Wulgaty klementyńskiej.

</doc>
<doc id="479118" url="https://pl.wikipedia.org/wiki?curid=479118" title="Fanklub">
Fanklub

Fanklub – grupa założona przez ludzi interesujących się jakąś sławną osobą, grupą osób, rzeczą lub konkretną dziedziną wiedzy (fanów).
Członkowie fanklubów zazwyczaj regularnie spotykają się lub korespondują w sprawach związanych z tematem klubu, wymieniają się informacjami oraz opiniami. Najczęściej zainteresowania fanklubów skupiają się wokół muzyków i grup muzycznych.
Niektóre fankluby wydają nieregularnie pisma określane jako fanziny.

</doc>
<doc id="479122" url="https://pl.wikipedia.org/wiki?curid=479122" title="Flaga Jakucji">
Flaga Jakucji

Flaga Jakucji ma postać prostokątnego pasa tkaniny o proporcjach 1:2, podzielonego na cztery poziome pasy w kolorach błękitnym, białym, czerwonym i zielonym. Znajdujący się u góry pas niebieski ma szerokość 3/4 całej szerokości flagi, zaś pozostałe barwy zajmują odpowiednio: biała – 1/16, czerwona – 1/16, zielona – 1/8. W środku niebieskiego pasa umieszczone jest białe koło symbolizujące słońce. 
Kolory symbolizują:
Flaga w tej formie została przyjęta 14 grudnia 1992 roku.
NHR:183.

</doc>
<doc id="479126" url="https://pl.wikipedia.org/wiki?curid=479126" title="Okra">
Okra



</doc>
<doc id="479128" url="https://pl.wikipedia.org/wiki?curid=479128" title="Taca">
Taca

Taca (wł. "tazza" z pers. "taszt" – "kubek") – płaskie naczynie, na którym przenoszone są lub podawane do stołu najczęściej dania lub zastawa stołowa. Tace najczęściej są wykonane z metalu - posrebrzanego lub zdobionego malunkami albo plastiku. 
Istnieją również tzw. tacki – jednorazowe naczynia wykonane z tektury, plastiku lub styropianu. 
W chrześcijaństwie, taca posiada trzy znaczenia: pojemnik/koszyk służący zbieraniu ofiar pieniężnych składanych przez wiernych w kościele, sama ofiara (w języku potocznym) oraz jako taca komunijna – naczynie liturgiczne służące do sprawowania sakramentu Wieczerzy Pańskiej w wielu kościołach protestanckich.

</doc>
<doc id="479129" url="https://pl.wikipedia.org/wiki?curid=479129" title="Georges Rawiri">
Georges Rawiri

Georges Rawiri (ur. 10 marca 1932, zm. 9 kwietnia 2006 w Paryżu) – polityk i dyplomata gaboński, poeta.
Rawiri urodził się w zachodnim Gabonie. Po dojściu do władzy prezydenta Omara Bongo w 1967, Rawiri stał się liczącym się w kraju politykiem. W latach 1971-1974 pełnił funkcję ministra spraw zagranicznych. Od 1997 aż do śmierci sprawował funkcję przewodniczącego gabońskiego Senatu.
Zmarł po długiej chorobie w paryskim szpitalu. Po jego śmierci prezydent Bongo stwierdził, że był on jedną z najważniejszych osób w historii Gabonu.
Jego córka, Angèle Rawiri, jest znaną gabońską powieściopisarką.

</doc>
<doc id="479134" url="https://pl.wikipedia.org/wiki?curid=479134" title="Flaga Czuwaszji">
Flaga Czuwaszji

Flagą państwową Republiki Czuwaszji (NHR: 208) jest pas płótna o proporcjach 5:8 w kolorze żółtym, z centralnie położonym czerwonym symbolem drzewa życia. Głównym elementem zawartym na fladze jest zaczerpnięte z godła Czuwaszii "drzewo życia" - symbol długiej drogi historycznej, przebytej przez naród czuwaski. Wyrasta ono z czuwaskiej ziemi. Czerwona barwa, jaką "drzewo życia" jest narysowane, symbolizuje odwieczne dążenie tego ludu ku wolności, które pozwoliły mu zachować tradycję i świadomość narodową. Jasnożółta barwa wypełniająca tło flagi jest kolorem słońca, źródła wszelkiego życia. Ponadto tradycyjnie według Czuwaszów kolor żółty jest najpiękniejszym kolorem na świecie. Ośmioramienne gwiazdy umieszczone nad drzewem są jednym z najbardziej rozpowszechnionych elementów czuwaskiego ornamentu; wyrażają piękno i doskonałość.
Autorem flagi (i godła) Czuwaszji jest czuwaski artysta ludowy Elli Michajłowicz Jurjew, którego projekt został wybrany spośród ponad 100 innych, jakie napłynęły na konkurs rozpisany w 1990 r. przez władze Czuwaszji na nowe symbole państwowe, mające zastąpić symbole z okresu radzieckiego. Flaga została oficjalnie przyjęta 29 kwietnia 1992 r. przez Radę Najwyższą. Dokładny opis flagi znajduje się w artykule 2 Ustawy o fladze; wówczas też poczyniono stosowne zmiany w Konstytucji Republiki.
Dzień 29 kwietnia jest w Czuwaszji świętem symboli narodowych.

</doc>
<doc id="479136" url="https://pl.wikipedia.org/wiki?curid=479136" title="Etsuko Kaneshiro">
Etsuko Kaneshiro



</doc>
<doc id="479142" url="https://pl.wikipedia.org/wiki?curid=479142" title="Wał Małacentowski">
Wał Małacentowski

Wał Małacentowski – płaskie, długie wzniesienie Pasma Bielińskiego w Górach Świętokrzyskich, położone około 5 km na południe od Świętego Krzyża, w okolicach miejscowości Małacentów. W najwyższym punkcie osiąga wysokość 397 m n.p.m.
Przez wzniesienie prowadzi zielony szlak turystyczny z Nowej Słupi do Łagowa. Wał Małacentowski jest punktem początkowym niebieskiego szlaku turystycznego prowadzącego do kapliczki św. Mikołaja.
Na jego południowym stoku znajdują się źródła rzeki Łagowicy.

</doc>
<doc id="479143" url="https://pl.wikipedia.org/wiki?curid=479143" title="Problem ośmiu hetmanów">
Problem ośmiu hetmanów

Problem ośmiu hetmanów – problem polegający na wyznaczeniu liczby różnych rozmieszczeń ośmiu hetmanów na tradycyjnej szachownicy 8×8 tak, aby wzajemnie się nie atakowały. Przez rozstawienie bądź rozwiązanie podstawowe należy rozumieć takie z dokładnością do izomorfizmu, tzn. z uwzględnieniem wszystkich pokrewnych pozycji wynikających z odbić zwierciadlanych i obrotów.
Historia problemu.
Problem ośmiu hetmanów został po raz pierwszy sformułowany w 1848 roku przez mistrza szachowego Maksa Bezzela (1824–1871). Pierwsze rozwiązanie podał dwa lata później Franz Nauck. Również matematyk Carl Friedrich Gauss interesował się tym problemem. W roku 1992 wskazano na związki pomiędzy problemem ośmiu hetmanów a kwadratami magicznymi. W 2022 Michael Simkin z Uniwersytetu Harvarda podał przybliżony wzór na rozwiązanie problemu dla szachownicy dowolnych rozmiarów.
Sformułowanie analityczne problemu.
Niech (i,j) (m,n) będą współrzędnymi dwóch hetmanów
gdzie znak formula_4 może być identyczny bądź różny w obydwu równaniach. Jak można stwierdzić, całkowita liczba rozwiązań nie może przekroczyć 8!.
Przykład rozwiązania.
Charakterystyczną cechą rozwiązań jest ustawienie hetmanów w „relacji skoczka”. Podstawowych rozwiązań jest w sumie dwanaście, podstawowych, tzn. nie dających się przekształcić w siebie za pomocą odbić zwierciadlanych i obrotów. Rozwiązania te można kodować za pomocą ciągu ośmiu cyfr – w tym przypadku będzie to [41582736]. Interesującą własnością powyższego rozwiązania jest jego rozszerzalność – korzystając z „nieobłożenia” głównej przekątnej, można dodać hetmana na polu i0, rozszerzając przy tym szachownicę do rozmiaru 9×9.
Jedyne rozwiązanie symetryczne.
Oto drugie z rozwiązań [46827135]. Jako jedyne posiada środek symetrii (obrót szachownicy o 180 stopni prowadzi do tego samego układu). Wynika stąd liczba możliwych rozwiązań 92, a nie 96:
Podstawowych rozwiązań jest 12, symetrii natomiast 8:
Zatem wszystkich rozwiązań powinno być formula_5 Jest ich 92, bowiem dla tego rozwiązania symetrycznego:
Dwa powyższe rozwiązania są jedynymi rozwiązaniami, w których hetmany stoją poza głównymi przekątnymi.
Rozwiązanie łatwe do zapamiętania.
Rozwiązanie łatwe do zapamiętania dzięki regularności, która nie jest symetrią.
Dwanaście rozwiązań podstawowych.
Oto wszystkie dwanaście istniejących rozwiązań zakodowanych za pomocą cyfr oznaczających położenie hetmana na konkretnej kolumnie:
Tabelka liczb rozwiązań.
W poniższej tabelce można znaleźć liczby możliwych ustawień dla szachownic o innym rozmiarze. Liczba rozwiązań dla szachownicy o rozmiarze formula_6 wynosi ok. formula_7.
Szachownice o innym wymiarze.
Analogiczny problem dla szachownicy 5×5
Problem posiada dwa rozwiązania podstawowe:
Ze względu na liczbę symetrii, mianowicie 8, można by przypuszczać, iż wszystkich rozwiązań będzie 16. W istocie jest ich 10.
gdzie 4 oznacza liczbę symetrii pierwszego rozwiązania
Analogiczny problem dla szachownicy 6×6
Problem posiada jedno rozwiązania podstawowe. Ze względu na liczbę symetrii, mianowicie 8, można by przypuszczać, iż wszystkich rozwiązań jest 8. W istocie rzeczy są 4 rozwiązania.
gdzie 2 oznacza liczbę symetrii jakie posiada jedyne rozwiązanie podstawowe.
Analogia wieżowa.
Jeśli zastąpić hetmany wieżami, rozwiązań jest więcej. W istocie jest ich n! gdzie n jest rozmiarem szachownicy. Rozwiązań podstawowych jest jednak znacznie mniej, ze względu na linie symetrii pojawiające się w konfiguracjach.
I tak na przykład na szachownicy 4×4 mamy 24 rozwiązania redukujące się do siedmiu rozwiązań podstawowych, mianowicie:
Na klasycznej szachownicy 8×8 rozwiązań jest 8!=40320, redukujących się do 5282 rozwiązań podstawowych.

</doc>
<doc id="479145" url="https://pl.wikipedia.org/wiki?curid=479145" title="Słowacki Raj">
Słowacki Raj

Słowacki Raj (515.27, słow. "Slovenský raj") – w regionalizacji dziesiętnej według Jerzego Kondrackiego jest to część Łańcucha Słowackich Rudaw (słow. " Slovenské rudohorie") w Wewnętrznych Karpatach Zachodnich. Położona jest na terenie powiatów popradzkiego, spiskonowowiejskiego i rożniawskiego.
W regionalizacji Jerzego Kondrackiego region ten ma nazwę Góry Straceńskie. Nazwa ta jednak nie przyjęła się. Słowacy używają nazwy Słowacki Raj. Pojawiła się ona po raz pierwszy w 1921 roku i jest używana również w polskich opracowaniach.
Geomorfologia.
Jest to krasowy płaskowyż o średniej wysokości od 800 do 1000 m. Zbudowany jest głównie z mezozoicznych wapieni i dolomitów. Razem z Płaskowyżem Murańskim (słow. "Muránska planina") stanowi część geomorficznego rejonu, zwanego Krasem Spisko-Gemerskim.
Pierwotnie jednolity płaskowyż o dość płaskiej powierzchni, wypiętrzony na wysokość co najmniej 1300 m nad dzisiejszym poziomem morza, z biegiem kolejnych okresów geologicznych został poprzecinany licznymi dolinami, będącymi wynikiem erozyjnej działalności płynących nimi potoków. Charakterystyczne jest duże zróżnicowanie profilu podłużnego tych dolin. Ich górne odcinki są zwykle płytkie. W środkowych i dolnych częściach doliny te przyjmują formę wąskich, krętych wąwozów o wysokich, prawie pionowych ścianach, zwanych po słowacku "roklinami", w których potoki (niektóre okresowe) utworzyły liczne progi skalne, wodospady i marmity. Najniższe odcinki dolin są znów wyrównane, z małym spadkiem. Różnice poziomów pomiędzy górnymi a dolnymi wylotami tych wąwozów wynoszą od 180 do 470 m. Najbardziej znane "rokliny" Słowackiego Raju to Veľký Kyseľ, Malý Kyseľ, Veľký Sokol, Malý Sokol, Kláštorská roklina, Stratenský kaňon, Kamenné vráta, Piecky, Suchá Belá i Zejmarská roklina.
Wymienione doliny rozdzielają główny zrąb masywu Słowackiego Raju na szereg mniejszych płaskowyżów, zwanych "planinami", wśród których wyróżniają się płaskowyże: Glac (ok. 1000 m n.p.m., w północnej części masywu), Geravy (ok. 1060 m, w części południowej), Pelc czy Skala. Obok nich występują pozostałości mniejszych, silnie już destruowanych "planin", jak Matka Božia, Lipovec, Havrania skala i Duča.
Szczególne miejsce zajmują głębokie kaniony przełomowych odcinków dwóch głównych rzek tego obszaru: Hornadu i Hnilca, które odwadniają całość Słowackiego Raju. Ograniczają one odpowiednio od północy i południa główny zrąb masywu.
Najwyższe wzniesienia to: Veľká Knola (1266 m) oraz Havrania skala (1157 m). Najniższym punktem jest poziom Hornádu w miejscu, gdzie opuszcza on Słowacki Raj – 466 m.
Klimat.
Warunki klimatyczne są charakterystyczne dla podnóża Tatr. Najcieplejszym miesiącem jest lipiec ze średnią temperaturą 16–17 °C, najzimniejszym – styczeń z temperaturami −5, −6 °C.
Największe opady występują w czerwcu, najmniejsze w styczniu. Ze względu na opisane ukształtowanie terenu występuje tu zjawisko inwersji temperatur: w głębokich, zacienionych wąwozach u podnóży masywu panują temperatury niższe, niż na wzniesieniach na jego wierzchowinie.
Przyroda.
Około 90% powierzchni jest porośnięte poprzez lasy jodłowo-bukowe, w których występuje roślinność alpejska i polodowcowa, jak sasanka słowacka – łac. "Pulsatilla slavica" oraz inne liczne rośliny endemiczne.
Żyje tu szereg rzadkich gatunków zwierząt, takich jak: kozica ("Rupicapra rupicapra"), ryś ("Lynx lynx"), wilk szary ("Canis lupus"), kuna leśna ("Martes martes"). Ponadto masyw jest siedliskiem orła przedniego ("Aquila chrysaëtos"), jastrzębia gołębiarza ("Accipiter gentilis"), myszołowa zwyczajnego ("Buteo buteo") oraz sokoła wędrownego ("Falco peregrinus"). Występuje tu też salamandra plamista – ("Salamandra salamandra").
Od 1964 r. znaczną część Słowackiego Raju objęto ochroną jako Obszar Chronionego Krajobrazu Słowacki Raj (). W 1988 r. podniesiono rangę ochrony, tworząc Park Narodowy Słowacki Raj (słow. "Národný park Slovenský raj").
Turystyka.
Na terenie Słowackiego Raju istnieją liczne znakowane szlaki turystyczne piesze i rowerowe. Dla turystów pieszych wyznakowano ponad 300 km szlaków. Rowerzyści mogą korzystać z ok. 150 km tras we wnętrzu masywu i w jego otoczeniu.
Najbardziej atrakcyjne trasy piesze biegną dnem wspomnianych "roklin", w których najtrudniejsze odcinki pokonuje się za pomocą sztucznych ułatwień w postaci metalowych lub drewnianych kładek, mostków i drabin (o wysokości do kilkunastu metrów). Jedyną w swoim rodzaju atrakcję stanowi trasa biegnąca przełomem Hornadu, w którym najwęższe odcinki pokonuje się ciągiem metalowych półeczek, umocowanych w litej, pionowej skale kilka metrów ponad nurtem rzeki.
W południowej części Słowackiego Raju znajduje się polana Kláštorisko (790 m n.p.m.) z ruinami klasztoru kartuzów z końca XIII wieku oraz schroniskiem turystycznym. Przy schronisku węzeł szlaków turystycznych. Przed wiekami polana stanowiła schronienie dla okolicznej ludności uciekającej przed tatarskimi ordami. Z miejscowości Dedinky (795 m n.p.m.) na płaskowyż Geravy (1020 m n.p.m., w północnej części Słowackiego Raju) wiedzie krzesełkowa kolej linowa.
W sąsiedztwie Słowackiego raju narodowego położonych jest kilka miejscowości z interesującymi zabytkami oraz centra turystyczne (m.in. Nowa Wieś Spiska, Hrabušice), z których można organizować całodzienne wyprawy do dalszych okolic z możliwością noclegu.

</doc>
<doc id="479148" url="https://pl.wikipedia.org/wiki?curid=479148" title="Catherine Zeta-Jones">
Catherine Zeta-Jones

Catherine Zeta-Jones (ur. 25 września 1969 w Swansea jako Catherine Jones) – walijska aktorka filmowa, mieszkająca w Stanach Zjednoczonych. Laureatka Oscara za drugoplanową rolę w filmie "Chicago".
Życiorys.
Urodziła się w Swansea w Walii, w Wielkiej Brytanii. Jej ojciec David „Dai” Jones, z pochodzenia Walijczyk, pracował w fabryce cukierków, a jej matka, Patricia (z domu Fair), była szwaczką. Już w dzieciństwie chciała zostać aktorką, regularnie występowała w kółku aktorskim zorganizowanym przy kościele w Swansea. Mając 15 lat wyjechała do Londynu, gdzie w wieku 17 lat otrzymała pierwszoplanową rolę Peggy Sawyer w musicalu „42nd Street”.
W 1989 udała się do Francji, gdzie wystąpiła w swoim pierwszym filmie fabularnym, "Baśnie tysiąca i jednej nocy", w którym zagrała Szeherezadę. Przełomem w jej karierze była rola w "Masce Zorro", gdzie wystąpiła u boku Antonio Banderasa.
Życie prywatne.
18 listopada 2000 r. poślubiła Michaela Douglasa i ma z nim dwójkę dzieci: syna o imionach Dylan Michael (ur. 2000) i córkę Carys Zeta (ur. 2003).
Jest fanką klubu piłkarskiego Swansea City AFC.

</doc>
<doc id="479149" url="https://pl.wikipedia.org/wiki?curid=479149" title="Amram Micna">
Amram Micna

Amram Micna (hebr. עמרם מצנע; ur. 2 lutego 1945 w Dawerat) – izraelski polityk, burmistrz Hajfy w latach 1993-2003, lider Partii Pracy w latach 2002−2003.
Odszedł z Izraelskich Sił Obronnych w 1993 w stopniu generała – majora (alluf, drugi w hierarchii stopień w armii izraelskiej), dowodzącego północną częścią sił zbrojnych. W tym samym roku został wybrany na burmistrza Hajfy.
19 listopada 2002 zwyciężył w wyborach na lidera Partii Pracy, uzyskując 54% głosów. Pozostał jej przewodniczącym do czasu porażki tego ugrupowania w wyborach 2003 roku. Mitzna zrezygnował wkrótce potem, zastąpił go na stanowisku lidera partii Szimon Peres.
We wczesnych dniach listopada 2005 roku Mitzna został mianowany przez Izraelskie Ministerstwo Spraw Wewnętrznych na p.o. burmistrza Jerocham, miasta w południowym regionie pustyni Negew, którego burmistrz został zmuszony do ustąpienia z powodu swojej niekompetencji.

</doc>
<doc id="479150" url="https://pl.wikipedia.org/wiki?curid=479150" title="Bronisław Laliczyński">
Bronisław Laliczyński

Bronisław Laliczyński (ur. 14 marca 1897 w Konkolnikach, zm. 18 lutego 1966 w Londynie) – oficer piechoty Legionów, Wojska Polskiego i Polskich Sił Zbrojnych, mianowany pułkownikiem przez władze II RP na uchodźstwie, uczestnik walk o niepodległość Polski w I wojnie światowej, wojnie polsko-bolszewickiej i II wojnie światowej. 
Życiorys.
Urodził się w rodzinie Józefa i Rozalii z Ogonowskich. Ukończył II Gimnazjum w Stanisławowie i zdał egzamin maturalny. Należał do XXIV Polskiej Drużyny Strzeleckiej. 14 sierpnia 1914 wstąpił do Legionów Polskich i służył w 2 pułku piechoty, a następnie w 3 pułku piechoty. Walczył na Węgrzech, w Małopolsce Wschodniej i Bukowinie. 13 maja 1915 został ciężko ranny pod Czernawką. 17 lipca 1915 został przeniesiony do 1 batalionu 4 pułku piechoty. Brał udział w walkach tej formacji, wkrótce został podoficerem. W okresie od 1 marca do 1 maja 1916, jako aspirant oficerski jest słuchaczem Szkoły Chorążych LP. 15 września 1917 na własną prośbę został zwolniony ze służby w Polskim Korpusie Posiłkowym i wcielony do Armii Austro-Węgier.
Wziął udział w odsieczy Lwowa w listopadzie 1918. W wolnej Polsce wybrał karierę zawodowego wojskowego. Miał opinię energicznego oficera. Posługiwał się płynnie językami: niemieckim i rosyjskim. W okresie międzywojennym pełnił następujące funkcje w Wojsku Polskim dowódcy batalionu w 23 pułku piechoty (od czerwca 1919), dowódcy obozu jenieckiego w Biedrusku i komendanta wojskowego w Lublinie. W 1928 pełnił służbę w 9 pułku piechoty w Zamościu, na stanowisku dowódcy III batalionu, detaszowanego w Tomaszowie Lubelskim. Następnie pełnił służbę w Centralnej Szkole Strzelniczej w Toruniu na stanowisku dyrektora nauk. 22 stycznia 1930 zastąpił ppłk. dypl. Mariana Porwita na stanowisku dowódcy Batalionu Szkolnego Korpusu Ochrony Pogranicza, stacjonującego w Twierdzy Osowiec. 28 lutego 1930 Batalion Szkolny KOP przeformowany został w Centralną Szkołę Podoficerów KOP. 4 lipca 1935 zastąpił ppłk. dypl. Henryka Gorgonia na stanowisku zastępcy dowódcy 58 pułku piechoty w Poznaniu. 
Do marca 1939 dowodził 23 pułkiem piechoty we Włodzimierzu. Wiosną 1939 zastąpił ppłk. dypl. Zygmunta Berlinga na stanowisku dowódcy 4 pułku piechoty Legionów w Kielcach.
Był odznaczony trzykrotnie Krzyżem Walecznych oraz Orderem Odrodzenia Polski. Wnioskując o to odznaczenie jego zwierzchnik gen. Jan Kazimierz Kruszewski tak uzasadnił wniosek: "„(...) wykazuje niepospolite zalety organizacyjne i kierownicze stawiając szkołę na bardzo wysokim poziomie. Niezwykle dobre rezultaty osiągane przez szkołę są wynikiem jego niestrudzonej pracy i energii (...)”"
W wojnie 1939 dowodził 4 pułkiem piechoty Legionów z Kielc. Pułk ten walczył nad Wartą na południowym skraju obrony 10 Dywizji Piechoty Armii „Łódź”. Natarcie pułku w kierunku Zapolic i Strońska w celu likwidacji przyczółka niemieckiej 17 Dywizji Piechoty zaległo w ogniu silnej artylerii. W odwrocie pułk wybawił z okrążenia w lasach łagiewnickich 30 pułk Strzelców Kaniowskich i dotarł do Twierdzy Modlin. Po kapitulacji dostał się do niewoli. Za dowodzenie w walkach wrześniowych został odznaczony Orderem Virtuti Militari klasy V.
Po wyzwoleniu z obozu jenieckiego służył w Polskich Siłach Zbrojnych. Po demobilizacji w 1946 zamieszkał w Londynie. Został mianowany pułkownikiem. Działał w Kole Czwartaków. Zmarł 18 lutego 1966 w Londynie. Zgodnie z wolą pułkownika jego prochy zostały przywiezione do Polski i spoczęły wśród poległych w 1939 żołnierzy „czwartaków” na wojskowym cmentarzu w Strońsku nad Wartą.

</doc>
<doc id="479153" url="https://pl.wikipedia.org/wiki?curid=479153" title="Apogonowate">
Apogonowate

Apogonowate, kardynałkowate (Apogonidae) – rodzina małych, drapieżnych ryb okoniokształtnych (Perciformes). 
Niektóre gatunki spotykane są w hodowlach akwariowych. (nie mylić z kardynałkiem chińskim z rodziny karpiowatych).
Występowanie.
Ciepłe wody oceaniczne, głównie w rejonach raf koralowych. Nieliczne gatunki spotykane w wodach słonawych i słodkich.
Cechy charakterystyczne.
Dwie płetwy grzbietowe, pierwsza z 6-8 promieniami twardymi, druga z jednym twardym i 8-14 miękkimi. W rodzaju "Paxton" płetwy grzbietowe są połączone. Dwa promienie twarde i 8-18 miękkich w płetwie odbytowej. Łuski zwykle ktenoidalne lub cykloidalne. U "Gymnapogon" brak łusek. Osiągają przeciętnie do 10 cm, a największe gatunki do 25 cm długości.
Wiele gatunków to gębacze – zwykle samica, rzadziej samiec inkubuje ikrę w pysku. Większość apogonowatych prowadzi nocny tryb życia.
Klasyfikacja.
Rodzaje zaliczane do tej rodziny zgrupowanych w podrodzinach Apogoninae i Pseudaminae:
"Apogon" – "Apogonichthyoides" – "Apogonichthys" – "Archamia" – "Astrapogon" – "Cercamia" – "Cheilodipterus" – "Coranthus" – "Foa" – "Fowleria" – "Glossamia" – "Gymnapogon" – "Holapogon" – "Jaydia" – "Lachneratus" – "Lepidamia" – "Neamia" – "Nectamia" – "Ostorhinchus" – "Paxton" – "Phaeoptyx" – "Pristiapogon" – "Pristicon" – "Pseudamia" – "Pseudamiops" – "Pterapogon" – "Quinca" – "Rhabdamia" – "Siphamia" – "Sphaeramia" – "Vincentia" – "Zapogon" – "Zoramia"

</doc>
<doc id="479157" url="https://pl.wikipedia.org/wiki?curid=479157" title="Dekanat czerwonacki">
Dekanat czerwonacki

Dekanat czerwonacki – jeden z 43 dekanatów archidiecezji poznańskiej, utworzony dnia 8 kwietnia 2004 roku na mocy dekretu, jaki wydał ówczesny ordynariusz poznański, arcybiskup Stanisław Gądecki. Administracyjnie dekanat znajduje się na terenie gminy Czerwonak, północnej części gminy Swarzędz oraz wschodniej części gminy Suchy Las.

</doc>
<doc id="479165" url="https://pl.wikipedia.org/wiki?curid=479165" title="Zamek Palanka">
Zamek Palanka

Zamek Palanka (także "Palanok"; – "Zamok Pałanok", ) – zamek w Mukaczewie na Zakarpaciu.
Historia zamku.
Zamek wzniesiono na rozkaz króla Węgier Beli IV w XIII wieku, po najeździe tatarskim lat 1240–1241. Zamek miał strzec wschodnich rubieży Królestwa Węgier przed najazdami tatarskimi. Panujący w Mukaczewie w latach 1396–1414 książę Fiodor Koriatowicz rozbudował i umocnił twierdzę. Zamek został zdobyty dwa razy, po raz pierwszy w 1514 podczas chłopskiego powstania Jerzego Dozsy. W tym okresie zamek często zmieniał właścicieli, aż w 1633 zamek kupił książę Siedmiogrodu Jerzy I Rakoczy. Za panowania Rakoczych zamek nieustannie wzmacniano i odnawiano.
W czerwcu 1682 roku książę Siedmiogrodu Imre Thököly wziął ślub z Heleną Zrinską i w tym zamku odbyło się wesele. Zamek wyszedł zwycięsko z kilku oblężeń, z których najdłuższe trwało od 1685 do 1688. Zamek mukaczewski był ośrodkiem węgierskich powstań narodowych przeciw Habsburgom. Po klęsce ostatniego z nich w 1711 zamek wpadł w ręce Habsburgów, którzy w 1726 nadali go, wraz z całym dominium mukaczewsko-czynadijewskim, wiernemu sobie austriackiemu rodowi Schönborn. Zamek stał się ważnym ogniwem w systemie twierdz stanowiących militarną podstawę władzy Habsburgów nad Węgrami. Podczas wojen napoleońskich przechowywano w nim habsburskie klejnoty koronne.
W latach 1789–1897 zamek wykorzystywano jako ciężkie więzienie polityczne, jego więźniem był m.in. bojownik o wyzwolenie Grecji Aleksandros Ipsilantis. W roku 1848 został zdobyty przez powstańców, a ludność Mukaczewa uwolniła więźniów. Od 1926 na zamku mieściły się koszary, najpierw armii czechosłowackiej, później węgierskiej. Po II wojnie światowej zamkiem władała sowiecka policja polityczna, a w latach 60. XX wieku ulokowano tu szkołę rolniczą.
Opis.
Zamek stoi na samotnym wzgórzu w mukaczewskiej dzielnicy Palanka. Składa się z czterech części, stanowiących kolejne linie obrony: przedzamcza z suchą fosą i mostem zwodzonym, zamku niskiego z kolejną fosą, zamku średniego – koszar, arsenału i pomieszczeń gospodarczych oraz zamku wysokiego (starego). Do zamku wysokiego prowadził długi i wąski korytarz pod basztą, stanowiący pułapkę dla atakujących. Łączna powierzchnia zamku wynosi 13 930 m².
Jest zachowany w bardzo dobrym stanie, utrzymany i odnowiony. Większość z zachowanych części zamku pochodzi z początku XVII wieku. Od 1993 mieści się w nim muzeum historyczne i etnograficzne. Zamek jest jednym z najważniejszych zabytków Zakarpacia i jedną z największych atrakcji turystycznych tego regionu.
Na dziedzińcu zamku stoi brązowa statua Fiodora Koriatowicza.

</doc>
<doc id="479168" url="https://pl.wikipedia.org/wiki?curid=479168" title="Park Przemysłowy w Solcu Kujawskim">
Park Przemysłowy w Solcu Kujawskim

Park Przemysłowy w Solcu Kujawskim – inwestycja na terenie miasta Solec Kujawski w województwie kujawsko-pomorskim, współfinansowana jest przez struktury Unii Europejskiej w ramach programów PHARE.
Historia.
Historia Parku sięga 2000 roku, gdy Zarząd Gminy złożył do programu PHARE 2001 "Spójność Społeczno-Gospodarcza" projekt "Wspieranie powstania Parku Przemysłowego poprzez przygotowanie terenów inwestycyjnych w Solcu Kujawskim". Projekt ten uzyskał ze strony Komisji Europejskiej dofinansowanie w wysokości 2,1 mln € (przy czym całkowita wartość całego projektu wynosiła 4,925 mln €). Budowę Parku ukończono na początku 2005 roku.
Opis.
Parkiem Przemysłowym nazywa się wyodrębniony obszar na terenie miasta Solec Kujawski o powierzchni 36,3 ha, będący własnością gminy.
Jest on zlokalizowany bezpośrednio wzdłuż ulicy Unii Europejskiej, która łączy ulicę Średnią z drogą krajową nr 10 (sąsiedztwo z drogą krajową daje bardzo duże możliwości rozwoju Parku, w związku z bardzo skumulowanym ruchem na trasie Szczecin – Warszawa (bezpośrednia komunikacja Parku z drogą krajową).
Teren ten jest stabilny i płaski oraz obecnie w pełni uzbrojony posiadający pełną infrastrukturę techniczną i komunikacyjną: energię elektryczną, wodociąg, kanalizację sanitarno – deszczową oraz gazociąg (średniego ciśnienia).
29 z 36,3 hektarów przeznaczone jest pod inwestycje związane z powstawaniem szeregu małych i średnich przedsiębiorstw dających nowe miejsca pracy. Resztę terenu Parku (7,3 ha) stanowią drogi oraz uzbrojenie terenu. Na terenie Parku rozpoczęły już działalność takie firmy jak: Autos, Granit oraz Thermoplastics Polska.
Preferencje dla firm.
Dodatkową zachętę stanowią preferencje dla firm chcących prowadzić działalność gospodarczą na terenach Parku. Inwestując na tym terenie można uzyskać:
Ponadto gmina deklaruje pomoc w szybkim załatwianiu spraw formalno-prawnych.
Na terenie Parku Przemysłowego zaplanowano również punkt celny oraz specjalny sektor dla firm innowacyjnych, w centrum którego już znajduje się tzw. Inkubator Przedsiębiorczości.
Inkubator Przedsiębiorczości.
Inwestycja na terenie Parku Przemysłowego sfinansowana przy pomocy środków z programu PHARE 2002 (w 75 procentach). Koszt całkowity inwestycji wyniósł 1 816 087 €. Jest on budynkiem o nowoczesnej architekturze stworzonym z myślą o osobach dopiero rozpoczynających swą działalność gospodarczą (szczególnie o tych młodych). Uroczysta inauguracja działalności Inkubatora miała miejsce 27 kwietnia 2006 roku. Uczestniczył w niej m.in. ówczesny wojewoda kujawsko-pomorski – Waldemar Achramowicz. Obecnie na terenie Inkubatora działalność gospodarczą prowadzi 20 firm.
Podział powierzchni.
Łączną powierzchnię 5000 m² podzielono na następujące części:
Obiekt posiada wszelkie niezbędne do działalności produkcyjnej media, w tym sieć komputerową, sieć telefoniczną i teleinformatyczną (dostęp do internetu). Posiada również ochronę poprzez system telewizji dozorowej (zewnętrznej i wewnętrznej). Dookoła budynku zbudowano parking na 100 pojazdów.
Funkcje.
Celem Inkubatora jest pomoc nowo powstałym (działającym nie dłużej niż 2 lata) małym i średnim przedsiębiorstwom poprzez stworzenie specjalnych warunków organizacyjno – prawnych ułatwiających ich rozwój. W Inkubatorze oprócz wynajmu pomieszczeń produkcyjnych i biurowych (umowa na maksimum 3 lata; po tym okresie firma może przenieść swą siedzibę, np. na teren Parku Przemysłowego) młodzi przedsiębiorcy mogą zaczerpnąć bezpłatnych rad prawnych oraz skorzystać z pomocy ekonomiczno – księgowej. Są również organizowane dla nich szkolenia różnorodnego typu oraz reklama i promocja ich firm. Poprzez te działania gmina stwarza warunki do uruchomiania coraz to nowych małych i średnich przedsiębiorstw oraz zachęca, dzięki korzystnym warunkom młodych do tworzenia ich własnego interesu.
Pierwszeństwo zawarcia umowy najmu pomieszczeń przysługuje w kolejności:

</doc>
<doc id="479173" url="https://pl.wikipedia.org/wiki?curid=479173" title="Ben Stiller">
Ben Stiller

Ben Stiller, właśc. Benjamin Edward Meara Stiller (ur. 30 listopada 1965 w Nowym Jorku) – amerykański aktor, scenarzysta, reżyser, producent i pisarz.
Życiorys.
Wczesne lata.
Urodził się w Nowym Jorku. Jego ojciec, Jerry Stiller (1927–2020), znany m.in. z serialu "Diabli nadali", urodził się w żydowskiej rodzinie emigrantów z Frampola (Polska). Matka Anne Meara (1929–2015) pochodziła z katolickich Irlandczyków, jednak po ślubie przeszła na judaizm. Z tego względu rodzina świętowała zarówno Chanukę, jak i Boże Narodzenie.
Jest leworęczny. W dzieciństwie rodzice regularnie zabierali go na swoje występy. W wieku sześciu lat pojawił się w talk-show "The Mike Douglas Show". Gdy miał dziesięć lat, zaczął kręcić filmy na taśmie 8 mm.
Uczęszczał do Cathedral School of St. John the Divine, a następnie ukończył nowojorską Calhoun School. Studiował na Uniwersytecie Kalifornijskim w Los Angeles.
Kariera.
W wieku piętnastu lat trafił do opery mydlanej CBS "Guiding Light". Pracował w programie Alana Thicke "Thicke of the Night" (1983). Pojawił się z krótką parodią "The Hustler of Money" z dramatu Martina Scorsese "Kolor pieniędzy" (1986). To spowodowało, że został zauważony przez producenta "Saturday Night Live", Lornego Michaelsa, który w 1989 zaproponował mu pisanie scenariuszy.
W 1987 roku zagrał na Broadwayu jako Ronnie Shaughnessy w spektaklu "The House of Blue Leaves" z Johnem Mahoneyem. Wystąpił też gościnnie w sitcomie CBS "Kate i Allie" (1986) oraz serialu NBC "Policjanci z Miami" (1987). Na kinowym ekranie zadebiutował jako Dainty w dramacie wojennym Stevena Spielberga "Imperium Słońca" (1987) u boku Johna Malkovicha i Christiana Bale’a.
W MTV prowadził swój autorski program "Ben Stiller Show", jednak producenci nie zgodzili się na dalszą produkcję; nie odpowiadał im czarny humor i sarkazm autora, a po trzech miesiącach zdjęto go z wizji. Potem dla MTV nakręcił "Orbitowanie bez cukru" ("Reality Bites").
W 1997 napisał artykuł o Diane Keaton w magazynie „Premiere”. W 2000 stworzył występ dla MTV Movie Awards, w którym zagrał Toma Crooze’a, podwójnego kaskadera Toma Cruise’a.
Wystąpił w teledyskach: Limp Bizkit „Rollin”' (2000), Puffa Daddy „Bad Boy For Life” (2001), Tenacious D „Tribute” (2001), Jacka Johnsona „Taylor” (2003) i Travisa „Closer” (2007).
W 2011 powrócił na broadwayowską scenę w roli Artiego Shaughnessy w przedstawieniu "The House of Blue Leaves" z Edie Falco i Jennifer Jason Leigh.
W 2022 odznaczony ukraińskim Orderem „Za zasługi” III klasy).
Życie prywatne.
Spotykał się z Jeanne Tripplehorn. 13 maja 2000 poślubił Christine Taylor, z którą ma córkę Ellę Olivię (ur. 9 kwietnia 2002) i syna Quinlina Dempseya (ur. 10 lipca 2005). W maju 2017 roku, po 17 latach małżeństwa, doszło do separacji.

</doc>
<doc id="479175" url="https://pl.wikipedia.org/wiki?curid=479175" title="Pobrzeże Słowińskie">
Pobrzeże Słowińskie



</doc>
<doc id="479184" url="https://pl.wikipedia.org/wiki?curid=479184" title="Szarlotka">
Szarlotka

Szarlotka (jabłecznik) – pochodzący z Francji wyrób cukierniczy, wynalazek przypisywany Marie-Antoine’owi Carême’owi, składający się z kruchego (w tym też półkruchego) ciasta oraz owoców. Carême miał stworzyć ciasto o nazwie "charlotte russe" specjalnie dla cara Aleksandra I, swego wieloletniego pracodawcy. Nazwę swą szarlotka zawdzięcza księżnej Charlotcie, szwagierce imperatora, późniejszej carycy.
Według polskich podręczników do gastronomii, jabłeczniki (szarlotki) to placki z nadzieniem z kwaśnych jabłek, znajdującym się między dwoma warstwami ciasta kruchego (w tym półkruchego). Powierzchnię takich „podręcznikowych” jabłeczników wykańcza się pomadą, gruboziarnistym cukrem kryształem i bitą śmietanką lub cukrem pudrem. Gotowy placek kroi się przed podaniem na kwadratowe kawałki.
Jabłka na szarlotkę mogą być surowe (w kawałkach) lub przetworzone. Do jabłek w polskiej szarlotce dodawane są przyprawy korzenne, najczęściej cynamon i goździki. Jabłecznik często podaje się gdy jest jeszcze gorący, z lodami waniliowymi.
Oprócz jabłek, do przygotowania szarlotki używać można gruszek, brzoskwiń, moreli, śliwek i innych owoców, a jako dodatku rodzynek.
W dawnej kuchni polskiej marmoladę jabłkową przekładano innymi owocami lub konfiturami. Zamiast kruchego ciasta stosowano chleb, grzanki lub sucharki.

</doc>
<doc id="479185" url="https://pl.wikipedia.org/wiki?curid=479185" title="Beregszász">
Beregszász



</doc>
<doc id="479186" url="https://pl.wikipedia.org/wiki?curid=479186" title="Wichura">
Wichura



</doc>
<doc id="479187" url="https://pl.wikipedia.org/wiki?curid=479187" title="Beregszasz">
Beregszasz



</doc>
<doc id="479188" url="https://pl.wikipedia.org/wiki?curid=479188" title="Mukaczewe">
Mukaczewe



</doc>
<doc id="479189" url="https://pl.wikipedia.org/wiki?curid=479189" title="Żabieniec (roślina)">
Żabieniec (roślina)

Żabieniec ("Alisma" L.) – rodzaj roślin z rodziny żabieńcowatych ("Alismataceae"). Należy tu 10–11 gatunków. Rośliny te występują na wszystkich kontynentach półkuli północnej, a jako introdukowane także południowej. W Polsce rosną trzy gatunki z tego rodzaju. Są to rośliny wodne i bagienne.
Żabieniec babka wodna "Alisma plantago-aquatica" wykorzystywany jest jako roślina ozdobna, lecznicza i jadalna.
Rozmieszczenie geograficzne.
Zasięg rodzaju obejmuje rozległe obszary Ameryki Północnej (na północ od Kalifornii, Teksasu i Georgii), całą Europę, północną Afrykę sięgając do jej części równikowej, Azję bez Półwyspu Arabskiego, Indyjskiego i Archipelagu Malajskiego. Jako introdukowane gatunki z tego rodzaju obecne są na półkuli południowej – w strefie umiarkowanej Ameryki Południowej, południowej Afryki i w Australii. W Europie rosną cztery gatunki, z czego trzy w Polsce:
Systematyka.
Jeden z rodzajów rodziny żabieńcowatych ("Alismataceae") w obrębie rzędu żabieńcowców ("Alismatales") należących do jednoliściennych.

</doc>
<doc id="479190" url="https://pl.wikipedia.org/wiki?curid=479190" title="Munkacz">
Munkacz

Munkacz ("Mąkacz") – część miasta Jordanów, położona na północny zachód od centrum miasta, w rejonie ulicy 3 Maja.
Historia.
Dawniej samodzielna miejscowość w gminie jednostkowej Bystra w powiecie myślenickim (okręg sądowy Jordanów). W II RP w województwie krakowskim, początkowo w powiecie myślenickim, a od 1 stycznia 1924 w powiecie makowskim.
1 kwietnia 1929 Munkacz wyłączono z gminy Bystra, właczając go do Jordanowa.

</doc>
<doc id="479192" url="https://pl.wikipedia.org/wiki?curid=479192" title="Mukacziw">
Mukacziw



</doc>
<doc id="479193" url="https://pl.wikipedia.org/wiki?curid=479193" title="Wyciskanie">
Wyciskanie

Wyciskanie, wytłaczanie, tłoczenie, ekstruzja – rodzaj obróbki plastycznej metali i tworzyw sztucznych. Materiał pod naciskiem stempla wypływa przez otwór lub otwory w narzędziu albo przez szczeliny utworzone przez narzędzia.
Procesy wyciskania.
Podczas wyciskania materiał umieszczony w pojemniku lub matrycy i poddany naciskowi stempla (lub tłoczyska – poprzez przekładkę, zwaną także przetłoczką, względnie płytą naciskową) wypływa przez otwór matrycy lub szczelinę pomiędzy stemplem i matrycą, doznając wydłużenia kosztem zmniejszenia przekroju poprzecznego. Stan naprężenia w przeważającej części obszaru uplastycznionego jest trójosiowym nierównomiernym ściskaniem. Możliwe są więc duże odkształcenia plastyczne bez naruszenia spójności materiału (maksymalne współczynniki wydłużenia są rzędu 300, średnie – ok. 50). Jest to główna zaleta procesów wyciskania. Duże odkształcenia wymagają dużych sił. Głównym ograniczeniem wielkości odkształceń możliwych do uzyskania w jednej operacji wyciskania nie jest zjawisko dekohezji materiału (jak w wielu innych procesach), lecz wytrzymałość narzędzi.
Przy dużych odkształceniach stosuje się wyciskanie na gorąco, gdyż podczas wyciskania na zimno siły są tak znaczne, że narzędzia nie wytrzymują obciążeń. Duże odkształcenia mogą być zrealizowane na zimno tylko dla materiałów miękkich (na przykład czystego aluminium).

</doc>
<doc id="479194" url="https://pl.wikipedia.org/wiki?curid=479194" title="Munkács">
Munkács



</doc>
<doc id="479195" url="https://pl.wikipedia.org/wiki?curid=479195" title="Munkacs">
Munkacs



</doc>
<doc id="479200" url="https://pl.wikipedia.org/wiki?curid=479200" title="Bill Cosby">
Bill Cosby

Bill Cosby, właśc. William Henry Cosby Jr. (ur. 12 lipca 1937 w Filadelfii) – amerykański komik, aktor, producent telewizyjny, muzyk, kompozytor i aktywista społeczny.
Życiorys.
Wczesne lata.
Urodził się w Filadelfii w stanie Pensylwania jako jeden z czterech synów Anny Pearl (z domu Hite), sprzątaczki, i Williama Henry’ego Cosby’ego Sra, który służył jako steward i był kucharzem w United States Navy. Wychowywał się w biednej dzielnicy opanowanej przez gangi. Po tym, jak jego ojciec zaciągnął się do wojska, Bill opiekował się trójką młodszych braci. Ponadto chwytał się różnych dorywczych zajęć, pucował buty i pracował w supermarkecie.
W Mary Channing Wister Public School w Filadelfii Cosby pełnił funkcję przewodniczącego klasy, a także był kapitanem drużyn baseballowych i lekkoatletycznych i klasowym klaunem. W FitzSimons Junior High School występował w przedstawieniach i angażował się w życie sportowe szkoły. Naukę kontynuował w Central High School w Filadelfii, gdzie grał w baseball, piłkę nożną i koszykówkę. Po opuszczeniu Germantown High School w 1956, w wieku 19 lat wstąpił do United States Marine Corps w stanie Wirginia, potem w prowincji Kanady – Nowej Fundlandii i Labradoru i Maryland.
W 1965 studiował wychowanie fizyczne na Temple University. Podczas studiów pracował jako barman w kawiarni. W 1972 obronił magistra na University of Massachusetts Amherst, gdzie w 1977 otrzymał doktorat filozofii.
Kariera.
Swoją karierę rozpoczął w 1961 w stand-upie w klubie komediowym The Gaslight Cafe. Podczas licznych występów zdobywał coraz więcej fanów w Chicago, Las Vegas, San Francisco i Waszyngtonie. W 1963 po raz pierwszy gościł w słynnym talk-show NBC "The Tonight Show" Johnny’ego Carsona, który przedstawił go szerszej publiczności. Wkrótce podpisał kontrakt z Warner Bros. Records. W listopadzie 1963 ukazał się jego debiutancki album "Bill Cosby Is a Very Funny Fellow...Right!". W marcu 1968 wydał płytę "To Russell, My Brother, Whom I Slept With", która stała się numerem jeden na liście 40. najlepszych albumów komediowych wszech czasów magazynu „Spin”. Zebrał na swoim koncie dziewięć prestiżowych nagród Grammy – siedem w kategorii „Najlepszy album – muzyka komediowa” i dwie w kategorii „Najlepszy album dla dzieci”.
Kolejny przełom nastąpił w 1965, gdy wystąpił w głównej roli jako Alexander „Scotty” Scott w sitcomie NBC "I Spy" z Robertem Culpem. Serial opowiadał o przygodach dwóch szpiegów podróżujących po całym świecie, z których jeden udawał tenisistę, a drugi jego trenera. Emitowany przez trzy lata (do 1968) zdobył ogromną popularność, a Cosby za swoją rolę otrzymał trzy nagrody Emmy z rzędu.
Od 14 września 1969 do 21 marca 1971 grał w kolejnym sitcomie NBC "The Bill Cosby Show". Potem w latach 1984-1992 zdobył sympatię za sprawą sitcomu NBC "Bill Cosby Show" jako głowa rodziny dr Heathcliff „Cliff” Huxtable. Sporą popularność przyniosła mu też produkcja serialu animowanego dla młodzieży "Albert" ("Fat Albert and the Cosby Kids"). Od 16 września 1996 do 28 kwietnia 2000 był bohaterem sitcomu CBS "Cosby" jako Hilton Lucas.
Życie prywatne.
25 stycznia 1964 ożenił się z Camille Olivią Hanks, z którą miał piątkę dzieci: cztery córki – Erikę Ranee (ur. 8 kwietnia 1965), Erinn Chalene (ur. 23 lipca 1966), Ensę (ur. 8 kwietnia 1973, zm. 23 lutego 2018 z powodu niewydolności nerek) i Evinę Harrah (ur. 27 sierpnia 1976) oraz syna Ennisa Williama (ur. 15 kwietnia 1969, zamordowany 16 stycznia 1997 w Los Angeles).
W 2004 Cosby ostro skrytykował czarnoskórych Amerykanów za nieodpowiedzialność za własne czyny i usprawiedliwianie własnych niepowodzeń czynnikami zewnętrznymi.
Procesy sądowe.
Bill Cosby był publicznie oskarżany o gwałt, narkotyzowanie, przymus do seksu lub napaść seksualną wobec sześćdziesięciu kobiet, co miało mieć miejsce wielokrotnie od 1965. Po raz pierwszy został publicznie oskarżony o molestowanie seksualne przez Lachele Covington w 2000. W 2005 po raz pierwszy prasa podała informację o oficjalnym zgłoszeniu na policję Billa Cosbiego, który miał dopuścić się odurzenia kobiety napojem i molestowania jej, gdy ta była w stanie odurzenia. Prokuratura nie wszczęła wówczas postępowania.
Pod koniec 2014 Beverly Johnson napisała artykuł do „Vanity Fair”, w którym oskarżyła Cosby’ego o narkotyzowanie jej podczas spotkania w jego rezydencji na Manhattanie w latach 80., chociaż incydent nie doprowadził do napaści na tle seksualnym. W 2015 powstał film dokumentalny Lincoln Square Productions "Bill Cosby: Szokująca historia" ("Cosby: The Women Speak"), gdzie pokazywane są rozmowy z kilkunastoma kobietami, które padły ofiarą molestowania seksualnego i oskarżają Cosby’ego.
W lipcu 2015 na okładce magazynu „New York Magazine” znalazło się 35 kobiet, które oskarżają Cosby’ego o wykorzystywanie seksualne.
W 2017 Cosby był sądzony za napaść seksualną na Andreę Constand, która była jedną z ponad 50 osób, które oskarżyły Cosby’ego o gwałt i jedyną, której zarzuty nie uległy przedawnieniu. Do zdarzenia doszło w 2004. Proces zakończył się bez wyroku, gdyż ława przysięgłych nie ustaliła wspólnego stanowiska. 26 kwietnia 2018 został skazany w powtórzonym procesie.
1 maja 2018 Bill Cosby został wykluczony z Amerykańskiej Akademii Filmowej. We wrześniu amerykański sąd uznał, że Bill Cosby jest winny zarzucanych mu czynów, a oskarżonego o molestowanie seksualne nazwał „agresywnym przestępcą seksualnym”. Cosby trafił do rejestru przestępców seksualnych i miał spędzić od trzech do dziesięciu najbliższych lat w więzieniu, a o dokładnym wymiarze kary miało zdecydować jego zachowanie i stan zdrowia.
30 czerwca 2021 Sąd Najwyższy Pensylwanii uznał, że w sprawie Cosby’ego naruszono 5. poprawkę do Konstytucji Stanów Zjednoczonych, gwarantującą Amerykanom prawo odmowy zeznań, które mogłyby ich pogrążyć w oczach systemu sprawiedliwości. W związku z tym wyrok skazujący Billa Cosby'ego na karę więzienia został uchylony, ale bez uniewinnienia skazanego.
W 2022 roku został uznany winnym molestowania seksualnego szesnastoletniej Judy Huth w 1975 roku i skazany na zapłacenie 500 tysięcy dolarów amerykańskich odszkodowania.

</doc>
<doc id="479201" url="https://pl.wikipedia.org/wiki?curid=479201" title="Amon (król Judy)">
Amon (król Judy)

Amon (hebr. אָמוֹן) (ur. 661 r., zm. 639 r. p.n.e. w Jerozolimie) – syn króla Manassesa i Meszullemet z Jotby, władca starożytnej Judy. Panował w latach 640-639.
Zginął z rąk dworzan w swoim pałacu. Spiskowcy zostali schwytani i straceni, a króla pochowano w ogrodzie Uzza.
Z Jedidą z Boskat miał syna Jozjasza, który po śmierci ojca objął jego tron.

</doc>
<doc id="479202" url="https://pl.wikipedia.org/wiki?curid=479202" title="Philippe Douste-Blazy">
Philippe Douste-Blazy

Philippe Douste-Blazy (ur. 1 stycznia 1953 w Tuluzie) – francuski kardiolog i polityk, były minister w kilku rządach, były parlamentarzysta, eurodeputowany i mer francuskich miast.
Życiorys.
Studiował medycynę w Tuluzie, gdzie w 1976 rozpoczął swoją pierwszą pracę jako kardiolog. W 1988 został profesorem medycyny Uniwersytetu w Tuluzie.
W 1989 został wybrany merem Lourdes, urząd ten sprawował nieprzerwanie do 2000. Również w 1989 został posłem do Parlamentu Europejskiego, w którym zasiadał przez cztery lata. Był członkiem frakcji Europejskiej Partii Ludowej (Chrześcijańskich Demokratów), pracował m.in. w Komisji ds. Środowiska Naturalnego, Zdrowia Publicznego i Ochrony Konsumentów.
W wyborach parlamentarnych w 1993, 1997 i 2002 uzyskiwał mandat deputowanego francuskiego Zgromadzenia Narodowego.
W 1993 został mianowany wiceministrem ("ministre délégué") w resorcie zdrowia w rządzie Édouarda Balladura. W 1994 został wybrany do rady generalnej departamentu Pireneje Wysokie. Pod koniec tego samego roku objął stanowisko sekretarza generalnego partii Centrum Demokratyczne i Społeczne ("Centre des démocrates sociaux"), wchodzącej w skład Unii na rzecz Demokracji Francuskiej.
Na początku 1995, po zwycięstwie Jacques’a Chiraca w wyborach prezydenckich, został rzecznikiem prasowym rządu. W maju tego samego roku mianowano go ministrem kultury, pełnił tę funkcję do czerwca 1997. W 1995 wybrano go też sekretarzem generalnym Siły Demokratycznej ("Force démocrate"), powstałej z połączenia m.in. CDS.
Po odejściu z rządu został przewodniczącym klubu parlamentarnego Unii na rzecz Demokracji Francuskiej w Zgromadzeniu Narodowym. Od 2001 do 2004 był burmistrzem Tuluzy. W trakcie wyborów prezydenckich w 2002 poparł ubiegającego się o reelekcję Jacques’a Chiraca, mimo wystartowania także lidera UDF François Bayrou. Wraz ze swoimi zwolennikami opuścił wkrótce centrystów, stając się jednym z założycieli Unii na rzecz Większości Prezydenckiej, przekształconej wkrótce w Unię na rzecz Ruchu Ludowego.
W marcu 2004 zrezygnował ze stanowiska mera, obejmując tekę ministra zdrowia i opieki społecznej w rządzie, którym kierował Jean-Pierre Raffarin. 6 czerwca 2005 otrzymał urząd ministra spraw zagranicznych w gabinecie Dominique’a de Villepina, który sprawował do 15 maja 2007.
W tym samym roku zaangażował się w kampanię prezydencką Nicolasa Sarkozy’ego, sam jednak nie ubiegał się o reelekcję w wyborach parlamentarnych. Na początku 2008 został przez sekretarza generalnego ONZ mianowany specjalnym doradcą ds. finansów i rozwoju w randze zastępcy sekretarza generalnego.

</doc>
<doc id="479205" url="https://pl.wikipedia.org/wiki?curid=479205" title="Cephalaspidea">
Cephalaspidea

Cephalaspidea – rząd kosmopolitycznych, morskich ślimaków tyłoskrzelnych.
Żyją na dnie, drążą chodniki. Głowa od strony grzbietowej tarczowata, wskutek zrośnięcia obu par czułków, służy do drążenia. Muszla spiralnie skręcona, jajowata. Ciało w całości może się ukryć w muszli. Jama płaszczowa występuje, skrzele z tyłu serca, spoidła skręcone.

</doc>
<doc id="479209" url="https://pl.wikipedia.org/wiki?curid=479209" title="Pyramidelloidea">
Pyramidelloidea

Pyramidelloidea – nadrodzina ślimaków z kladu Heterobranchia, klasyfikowana dawniej (jako Pyramidellacea) w randze rzędu tyłoskrzelnych (Opisthobranchia).
Obejmuje pasożyty zewnętrzne wieloszczetów i małży. Mają spiralną muszlę z wieczkiem oraz wysuwany ryjek ze sztyletem.
Typem nomenklatorycznym jest rodzina Pyramidellidae.

</doc>
<doc id="479210" url="https://pl.wikipedia.org/wiki?curid=479210" title="Acochlidioidea">
Acochlidioidea

Acochlidioidea – rząd ślimaków tyłoskrzelnych. Brzuchonogi morskie i nieliczne słodkowodne. Nagie, bez czułków, jamy płaszczowej i skrzeli. Na głowie para guzkowatych rinoforów. Worek trzewiowy silnie wyodrębniony od głowy. Odbyt z prawej strony ciała albo na grzbiecie.

</doc>
<doc id="479211" url="https://pl.wikipedia.org/wiki?curid=479211" title="Notaspidea">
Notaspidea

Notaspidea (syn. Pleurobranchiacea) – rząd morskich ślimaków tyłoskrzelnych. Występują na dnach piaszczystych i mulistych. Muszla w stosunku do ciała drobna, czapeczkowata, pokrywa grzbiet ciała, nieosłonięta, osłonięta płaszczem lub brak. Płaszcz u niektórych gatunków usztywniony wapiennymi igłami lub płytkami. Skrzele z prawej strony ciała, pomiędzy nogą a brzegiem płaszcza.

</doc>
<doc id="479213" url="https://pl.wikipedia.org/wiki?curid=479213" title="Bolesław Chrobry">
Bolesław Chrobry



</doc>
<doc id="479214" url="https://pl.wikipedia.org/wiki?curid=479214" title="Kuczki">
Kuczki



</doc>
<doc id="479215" url="https://pl.wikipedia.org/wiki?curid=479215" title="Socjologia wsi i rolnictwa">
Socjologia wsi i rolnictwa

Socjologia wsi i rolnictwa - dział socjologii analizujący różnego typu stosunki społeczne i procesy społeczne powstające głównie w obrębie terenów wiejskich; do zakresu tej dyscypliny należą także badania podstawowych różnic i podobieństw między społecznymi systemami wiejskimi i miejskimi oraz badanie związków kulturowych określonych obszarów wiejskich z dominującymi cechami i elementami szerszego systemu społecznego. Przedstawiciele socjologii wsi to m.in. C.J. Galpin, Władysław Grabski, Franciszek Bujak, Zygmunt Gloger.
Ze względu na rozległy zakres podejmowanej problematyki socjologię wsi łączą związki z wieloma naukami, nie tylko społecznymi, np. z:

</doc>
<doc id="479216" url="https://pl.wikipedia.org/wiki?curid=479216" title="Eryk Mistewicz">
Eryk Mistewicz

Eryk Mistewicz (ur. 21 sierpnia 1967 w Goleniowie) – polski konsultant, zajmujący się strategiami komunikacyjnymi, doradztwem medialnym i politycznym, dziennikarz, publicysta, prezes Instytutu Nowych Mediów
Życiorys.
Absolwent XIII Liceum Ogólnokształcącego w Warszawie oraz dziennikarstwa na Uniwersytecie Warszawskim. Studiował także zarządzanie kryzysowe i marketing polityczny w École supérieure des sciences commerciales d’Angers we Francji. Jako dziennikarz pracował w tygodnikach „Na Przełaj” i „Wprost”. Był też rzecznikiem prasowym ministra ochrony środowiska, zasobów naturalnych i leśnictwa (1992) oraz kierownikiem działu społecznego w tygodniku „Życie”.
Od 2001 pełnił funkcję doradcy Macieja Płażyńskiego jako marszałka Sejmu i przewodniczącego PO. W wyborach prezydenckich w 2005 doradzał w kampanii wyborczej Zbigniewowi Relidze, który ostatecznie wycofał się z kandydowania.
W 1995 wspólnie z Arturem Witoszkiem został nagrodzony przez Stowarzyszenie Dziennikarzy Polskich.
W 2010 był współautorem (z Michałem Karnowskim) książki "Anatomia władzy". W 2011 ukazała się jego książka "Marketing narracyjny. Jak budować historie, które sprzedają". Do 2012 publikował m.in. w tygodniku „Uważam Rze”. W 2013 został współpracownikiem tygodnika „Do Rzeczy”. Był też wydawcą periodyku „Nowe Media”. Założyciel i prezes think tanku pod nazwą Instytut Nowych Mediów, m.in. wydawcy portalu opinii WszystkoCoNajwazniejsze.pl oraz miesięcznika „Wszystko Co Najważniejsze” pod redakcją Michała Kleibera. W 2019 inicjator projektu „Opowiadamy Polskę światu” w 80. rocznicę wybuchu II wojny światowej. W 2020 zaczął prowadzić w stacji telewizyjnej Polsat News cotygodniowy autorski program "Debata tygodnia. Wszystko co najważniejsze".

</doc>
<doc id="479217" url="https://pl.wikipedia.org/wiki?curid=479217" title="Antun Šoljan">
Antun Šoljan

Antun Šoljan (ur. 1 grudnia 1932 w Belgradzie, zm. 12 lipca 1993 w Zagrzebiu) – pisarz chorwacki, tłumacz, krytyk literacki.
W Zagrzebiu studiował anglistykę i romanistykę. Pisał poezję, prozę, dramaty i eseje, zajmował się też literaturą jako redaktor, autor antologii; tłumaczył ponadto z angielskiego, niemieckiego i rosyjskiego. Pracował w redakcjach wielu czasopism, m.in. "Međutim", "Krugovi" oraz "Književnik". Jego pierwszy tomik poezji "Na rubu svijeta" został wydany w 1956 roku. Za jego najważniejsze dzieło uchodzi powieść "Kratki izlet" z 1965 roku. Był jednym z najważniejszych przedstawicieli tzw. generacji krugovaša, skupionych wokół czasopisma "Krugovi". Należał także do autorów uprawiających tzw. jeans prozę. Inspirował się między innymi egzystencjalizmem, prowadził dialog zarówno z chorwacką, jak i światową tradycją literacką.
W przekładzie na język polski ukazały się dwie powieści Šoljana: "Zdrajcy" ("Izdajice", 1961), w przekładzie Bożeny Nowak, Warszawa 1972, oraz "Port" ("Luka", 1974) w przekładzie Marii Krukowskiej, Warszawa 1981.

</doc>
<doc id="479218" url="https://pl.wikipedia.org/wiki?curid=479218" title="Janko Polić-Kamov">
Janko Polić-Kamov



</doc>
<doc id="479219" url="https://pl.wikipedia.org/wiki?curid=479219" title="Kriolofozaur">
Kriolofozaur

Kriolofozaur ("Cryolophosaurus") – rodzaj dużego teropoda należącego do grupy neoteropodów (Neotheropoda). Żył we wczesnej jurze na terenie dzisiejszej Antarktydy. Jest pierwszym nowym taksonem dinozaura odkrytym na tym kontynencie. Jego pozycja systematyczna jest niejasna – klasyfikowano go zarówno w grupie Tetanurae, jak i Dilophosauridae.
Morfologia.
"Cryolophosaurus" jest jednym z największych znanych teropodów żyjących we wczesnej jurze – jego długość szacuje się na 6,5 m, a masę ciała na około 465 kg. Charakterystyczny grzebień, tworzony głównie przez kości łzowe i nosowe, był nachylony do czaszki pod kątem około 90°. U innych grzebieniastych teropodów, takich jak "Dilophosaurus wetherilli" i "Monolophosaurus", grzebień biegnie wzdłuż czaszki, a nie jest położony prostopadle wobec niej. Funkcje tego grzebienia nie są pewne – mógł on być oznaką dymorfizmu płciowego lub dojrzałości, lecz żadnej z tych hipotez nie można na razie przetestować statystycznie. W zachowanym fragmencie lewej kości szczękowej zachowały się trzy zęby położone najbardziej z tyłu szczęki, podczas gdy fragment prawej obejmuje sześć zębów. Zęby były osadzone na przyśrodkowej stronie kości szczękowej. "Cryolophosaurus" wykazuje wiele cech zarówno zaawansowanych, obecnych u tetanurów, jak i bardziej prymitywnych, występujących u ceratozaurów. Kilka cech, takich jak m.in. obecność otworu u podstawy wyrostka nosowego kości przedszczękowej i grzebienia nosowo-łzowego, sugeruje pokrewieństwo kriolofozaura z grupą wczesnojurajskich teropodów obejmującą dilofozaura i drakowenatora. Cechy plezjomorficzne występują w szczególności w szkielecie pozaczaszkowym, zaś zaawansowane – w czaszce.
Klasyfikacja.
Ustalenie pozycji filogenetycznej "Cryolophosaurus elioti" jest trudne ze względu na występującą u niego mozaikę cech zarówno prymitywnych, jak i zaawansowanych. Pewna jest jego przynależność do neoteropodów. Hammer i Hickerson nie przedstawili szczegółowej pozycji taksonu wewnątrz Theropoda, jednak spostrzegli jego podobieństwa do środkowo- i późnojurajskich dużych tetanurów. Niektóre analizy wsparły hipotezę o przynależności kriolofozaura do tetanurów, jednak badania Smitha i współpracowników z 2007 roku sugerują, że "Cryolophosaurus" należy do kladu średniej wielkości wczesnojurajskich teropodów, obejmującego również "Dilophosaurus wetherilli", "Dracovenator regenti" i "„Dilophosaurus” sinensis". Według tej analizy jest on siostrzany wobec kladu Neoceratosauria + Tetanurae. Jeśli jednak prawdziwa okazałaby się teoria o przynależności "Cryolophosaurus ellioti" do Tetanurae, takson ten byłby jednym z najstarszych znanych przedstawicieli grupy.
Historia odkryć.
"Cryolophosaurus ellioti" został opisany w 1994 roku przez Williama Hammera i Williama Hickersona w oparciu o niemal kompletną czaszkę i fragmentaryczny szkielet pozaczaszkowy (FMNH PR1821). Był to pierwszy nowy takson dinozaura opisany z terenów Antarktydy. Podczas wykopalisk w latach 1990–91 odkryto także kości kończyn, miednicy oraz 30 kręgów. Skamieniałości wydobyto z datowanych na pliensbach osadów formacji Hanson na Górze Kirkpatricka w pobliżu Lodowca Beardmore’a w Górach Transantarktycznych. Nazwa "Cryolophosaurus" pochodzi od greckich słów („zamrożony”), („grzebień”) oraz („jaszczur”), zaś epitet gatunkowy "ellioti" honoruje Davida Elliota, który odkrył holotyp. Podczas wyprawy w latach 2003–04 odkryto więcej skamieniałości.
Paleoekologia.
W dolnojurajskich osadach formacji Hanson na Antarktydzie oprócz szczątków kriolofozaura odkryto także zęby pożywiających się padliną teropodów, kość ramienną pterozaura, ząb trzonowy niewielkiego synapsyda z grupy Tritylodontidae oraz szczątki prozauropoda, który otrzymał później nazwę "Glacialisaurus". Obecność tej fauny sugeruje, że we wczesnej jurze na tym obszarze Gondwany panował łagodny klimat.

</doc>
<doc id="479220" url="https://pl.wikipedia.org/wiki?curid=479220" title="Eksperyment Filadelfijski">
Eksperyment Filadelfijski



</doc>
<doc id="479223" url="https://pl.wikipedia.org/wiki?curid=479223" title="Wymuszanie radiacyjne">
Wymuszanie radiacyjne

Wymuszanie radiacyjne (również wymuszanie promieniowania) (ang. radiative forcing) – zmiana bilansu promieniowania w atmosferze związana z zaburzeniem w systemie klimatycznym. Zaburzenie może być spowodowane zarówno przez czynniki naturalne jak i antropogeniczne.
Wartość antropogenicznego wymuszania radiacyjnego netto w roku 2011 względem poziomu z roku 1750, oszacowana została przez Piąty Raport IPCC na 2,3 W/m² (od 1,1 do 3,3 W/m²), z czego na gazy cieplarniane przypadało 2,83 W/m² (na sam dwutlenek węgla 1,82 W/m²), a całkowity chłodzący wpływ aerozoli wynosił -0,9 W/m². Zmiany aktywności słonecznej odpowiadały za 0,05 W/m², a wulkaniczne aerozole za -0,11 W/m². Łączny wpływ wymuszeń naturalnych od połowy XVIII w. był zatem około 50 razy mniejszy od czynników związanych z działalnością człowieka. 
W pierwszej części 6 Raportu IPCC ustalono, że wymuszenie radiacyjne wywołane przez działalność człowieka w 2019 roku w stosunku do 1750 roku wyniosło 2,72 W/m² [od 1.96 do 3.48 W/m²]. Ocieplenie to jest w głównej mierze spowodowane zwiększoną koncentracją gazów cieplarnianych, częściowo ograniczane przez chłodzący efekt koncentracji aerozoli. Od 2011 roku (5 Raportu IPCC) nastąpił wzrost wartości wymuszenia radiacyjnego o 0,43 W/m², w tym o 0,34 W/m² z powodu wzrostu koncentracji gazów cieplarnianych w atmosferze. 

</doc>
<doc id="479224" url="https://pl.wikipedia.org/wiki?curid=479224" title="Pedologia (psychologia rozwoju dziecka)">
Pedologia (psychologia rozwoju dziecka)

Pedologia (gr. "παιδός" – dziecko) – dział psychologii, nauka o biologicznym rozwoju dzieci. Pedologia ma za zadanie dostosować wszelkie poczynania wychowawcze do spontanicznego, naturalnego rozwoju dziecka.

</doc>
<doc id="479225" url="https://pl.wikipedia.org/wiki?curid=479225" title="Międzyrządowy Zespół ds. Zmian Klimatu">
Międzyrządowy Zespół ds. Zmian Klimatu

Międzyrządowy Zespół ds. Zmian Klimatu (ang. Intergovernmental Panel on Climate Change, w skrócie IPCC) – naukowe i międzyrządowe ciało doradcze utworzone w 1988 na wniosek członków ONZ, przez dwie organizacje Narodów Zjednoczonych – Światową Organizację Meteorologiczną (WMO) oraz Program Środowiskowy Organizacji Narodów Zjednoczonych (UNEP). Celem IPCC jest dostarczenie obiektywnej, naukowej informacji na temat zmiany klimatu. Siedzibą organizacji jest Genewa.
Działalność.
Pierwszym przewodniczącym IPCC został szwedzki klimatolog Bert Bolin. W 1997 roku zastąpił go brytyjski chemik atmosfery Robert Watson, którego następcą został w 2002 roku inżynier przemysłowy i ekonomista Rajendra Kumar Pachauri.
Obecnym przewodniczącym IPCC jest wybrany 6 października 2015 Hoesung Lee z Korei Południowej, profesor ekonomii specjalizujący się w tematyce zmiany klimatu, energetyki i zrównoważonego rozwoju.
IPCC i Al Gore w 2007 otrzymali Pokojową Nagrodę Nobla. Nagroda została przyznana „za ich wysiłki na rzecz budowy i upowszechniania wiedzy na temat zmian klimatu wywołanych przez człowieka oraz do stworzenia podstaw dla opracowania planów działań, które są niezbędne, aby przeciwdziałać takim zmianom”.
Głównymi dokumentami publikowanymi przez IPCC są raporty na temat zmiany klimatu, jej konsekwencji, możliwości adaptacji oraz ograniczenia ocieplenia. IPCC nie prowadzi pomiarów, obserwacji ani innego rodzaju badań. Swoje opracowania opiera na opublikowanych wcześniej przez naukowców z całego świata artykułach naukowych. Raporty przechodzą długi cykl redakcyjny, obejmujący nominacje i wybór autorów, przygotowanie wstępnej wersji, recenzje ekspertów, poprawki i odpowiedzi na recenzje, przygotowanie wersji ostatecznej pełnego raportu oraz specjalnego podsumowania dla decydentów.
Do tej pory IPCC opublikowało 6 raportów podsumowujących (ang. "Assessment Reports"), stanowiących wszechstronne podsumowania aktualnej wiedzy na temat zmiany klimatu. Pierwszy z nich ukazał się w 1990 roku (w 1992 wydano suplement), kolejne w latach 1995, 2001, 2007 i 2014. Szósty raport ukazał się w trzech częściach, pierwsza poświęcona fizycznym podstawom zmian klimatu została opublikowana w 2021, druga poświęcona wpływowi zmian klimatu na ludzką cywilizację w lutym 2022 a trzecia poświęcona mitygacji zmian klimatu w kwietniu 2022.
Oprócz raportów podsumowujących, IPCC przygotowuje raporty specjalne:
Raporty IPCC są wykorzystywane przy formowaniu narodowych i międzynarodowych programów klimatycznych oraz polityki finansowania badań zmian klimatycznych.
W 2010 roku komisja IAC ("InterAcademy Council") dokonała przeglądu procedur wykorzystywanych przez IPCC i zarekomendowała szereg zmian, mających na celu ich poprawę i wzmocnienie. Rekomendacje IAC zostały przyjęte podczas 33 sesji IPCC w maju 2011 roku.
Pierwszy raport IPCC.
Pierwszy raport IPCC (ang. "First Assessment Report", w skrócie FAR) powstał w roku 1990 i stanowił podstawę dla uchwalenia Ramowej konwencji Narodów Zjednoczonych w sprawie zmian klimatu. Składał się z trzech części:
W roku 1992 wydano suplementy do raportu, stanowiące jego aktualizację na potrzeby uczestników Szczytu Ziemi w Rio de Janeiro oraz zbiorcze podsumowanie dla decydentów. 
W pierwszym raporcie IPCC stwierdzono już z całą pewnością, że emisje gazów cieplarnianych związanych z działalnością człowieka nasilają efekt cieplarniany i spowodowały w okresie 1890–1990 ocieplenie klimatu o 0,3–0,6 °C. Przewidziano, że przy braku działań zmierzających do ograniczenia emisji gazów cieplarnianych (czyli dalszym wzroście emisji, scenariusz "biznes jak zwykle") średnia temperatura będzie w XXI wieku rosła w tempie mniej więcej 0,3 °C/10 lat.
Drugi raport IPCC.
Drugi raport IPCC (ang. "Second Assessment Report", w skrócie SAR) został wydany w latach 1995–1996. Podzielony był na cztery części:
Autorzy raportu stwierdzili między innymi:
Przewidziano także dalszy wzrost temperatury powierzchni Ziemi.
Trzeci raport IPCC.
The Third Assessment Report został wydany w 2001 roku. Składa się on z czterech części:
Czwarty raport IPCC.
The Fourth Assessment Report (ang., w skrócie AR4) jest kolejnym raportem dotyczącym zmian klimatu opracowywanym przez IPCC. Podsumowanie raportu zostało opublikowane na początku 2007 roku, a pełny raport był opublikowany latem 2007. Został on napisany przez ponad 600 autorów z 40 krajów i był recenzowany przez 620 ekspertów i przedstawicieli rządów. Streszczenie raportu zostało ocenione przez przedstawicieli 113 krajów.
Piąty raport IPCC.
The Fifth Assessment Report (ang., w skrócie AR5) został opublikowany 2 listopada 2014. W grudniu 2012 została umieszczona na sieci wstępna wersja AR5. Dane, które służyły do opracowania piątego raportu IPCC, są dostępne na portalu Earth System Grid Federation.
Specjalny raport IPCC dotyczący globalnego ocieplenia o 1,5 °C.
Specjalny raport dotyczący globalnego ocieplenia o 1,5 °C (w skrócie SR15) został opublikowany 8 października 2018. Raport został ogłoszony podczas 48. sesji IPCC w celu “przedstawienia wiarygodnych, opartych o badania naukowe wytycznych dla organów rządowych” w zakresie przeciwdziałania zmianie klimatu.
Szósty raport IPCC.
The Sixth Assessment Report (ang., w skrócie AR6) został opublikowany w trzech częściach 9 sierpnia 2021 (raport I grupy roboczej), 28 lutego 2022 (raport II grupy roboczej) oraz 4 kwietnia 2022 (raport III grupy roboczej).

</doc>
<doc id="479226" url="https://pl.wikipedia.org/wiki?curid=479226" title="Wpływ radiacyjny (klimat)">
Wpływ radiacyjny (klimat)



</doc>
<doc id="479229" url="https://pl.wikipedia.org/wiki?curid=479229" title="Potencjał elektrochemiczny">
Potencjał elektrochemiczny

Potencjał elektrochemiczny formula_1 – pojęcie z zakresu elektrochemii oznaczające potencjał chemiczny jonu "i" w polu elektrostatycznym, zgodnie z definicją IUPAC opisaną wzorem:
gdzie:
Inne użycie terminu.
Termin "potencjał elektrochemiczny" bywa używany potocznie w znaczeniu potencjału katody względem anody lub dowolnej elektrody względem elektrolitu ("potencjał jednostkowy"). Należy zwrócić uwagę, że mierzony potencjał elektrody, chociaż elektrochemiczny w genezie, nie jest równy różnicy potencjałów elektrochemicznych (ze względu na niemierzalny potencjał Galvaniego) i nie jest zgodny z definicją IUPAC.
Podstawą każdego ogniwa galwanicznego jest zawsze reakcja redoks, którą można rozbić na połówkowe reakcje utleniania (utraty elektronów przez anodę) i redukcji (przyjmowanie elektronów na katodzie). Przepływ prądu w ogniwie jest spowodowany różnicą potencjałów na katodzie i anodzie. Potencjał jednej elektrody jest czasem nazywany jej potencjałem elektrochemicznym.
Absolutny potencjał elektrochemiczny jest trudny do zmierzenia, gdyż aby zbadać prąd generowany potencjalnie przez jedną elektrodę, trzeba ją zestawić z inną elektrodą w ogniwo. Z tego względu powstało pojęcie "standardowego potencjału elektrochemicznego". Potencjał ten mierzy się względem standardowej elektrody wodorowej, dla której umownie przyjęto, że jej standardowy potencjał wynosi 0 we wszystkich temperaturach. Potencjał standardowy innych elektrod zmienia się z temperaturą i ciśnieniem.
Na podstawie standardowych potencjałów elektrochemicznych tworzy się szereg elektrochemiczny metali, który umożliwia przewidzenie kierunku płynięcia prądu w ogniwie zestawionym z dwóch dowolnych metali.

</doc>
<doc id="479235" url="https://pl.wikipedia.org/wiki?curid=479235" title="Ruchy eustatyczne">
Ruchy eustatyczne

Ruchy eustatyczne (gr. εὖ „dobry” i στάσις „stan, trwanie, postawa”) – długookresowe zmiany poziomu wód oceanicznych, spowodowane bilansem obiegu wody w przyrodzie, a przede wszystkim tworzeniem się i topnieniem lądolodów.
Średni poziom morza może zmienić się poprzez wiązanie wielkiej ilości wody światowego oceanu na powierzchni kontynentów w czaszach lądolodów podczas zlodowaceń i uwalnianie jej podczas ociepleń (interglacjałów). Amplituda tych zmian w plejstocenie osiągała wartość 120–150 m.
W skali geologicznej obecny poziom morza jest niski, niższy o 150–400 m od maksymalnych. Gdyby stopiły się wszystkie lądolody, podniósłby się o ok. 70 m ponad obecny poziom morza. Wyższe geologicznie poziomy morza związane były z rozmieszczeniem, a głównie rozpłaszczeniem kontynentów. Im bardziej lądy są wypiętrzone, tym niższy jest poziom oceanu. Erozja powoduje zasypywanie morza i podnoszenie jego poziomu, wypiętrzanie gór, odwrotnie, jego obniżanie (zob. tektonika płyt, wędrówka kontynentów, cykl superkontynentalny).
Podczas ostatniego zlodowacenia (115 do 11,5 tys. lat temu) najniższy poziom oceanu miał miejsce ok. 25–20 tys. lat temu (niższy od obecnego o około 130 m). Dane te są mierzone bezpośrednio i estymowane na podstawie potencjalnej objętości lądolodów, przy czym lądolód skandynawski, ze względu na objętość, odgrywał tu o wiele mniejszą rolę niż lądolód północnoamerykański (zob. Arktyka, ) i lodowce antarktyczne (zob. Antarktyda). 
Metody badania poziomu mórz.
O poziomie mórz wnioskuje się bezpośrednio poprzez badanie geologicznych śladów linii brzegowej, formowanie się delt rzek i dolin wyżłobionych w dnie morskim, rozwój raf koralowców czy erozję wynurzonych raf, pozostałości organizmów przybrzeżnych, nawarstwienia skał osadowych i nadmorskich piasków. Dane te muszą być przeliczone z uwzględnianiem potencjalnych izostazji. Cennych pośrednich informacji dostarczają dane klimatologiczne. Warstwy lodu zaległego od 200 tys. lat, kwaterowanego w lodzie powietrza, a w nim metanu i CO2. Dodatkowo aktywność wulkanów, których potężne eksplozje zakłócają cykle lodowcowe, przyspieszając zlodowacenie. 
Zbadano setki cykli związanych z wypiętrzaniem i topnieniem lodowców. Jest to proces cykliczny, odwieczny, niewiele zależny od człowieka. Ustalono, że dominującą rolę odgrywają cykle Milankovicia – periodyczne zmiany parametrów orbity ziemskiej – ekscentryczności i nachylenie ekliptyki oraz precesja planetarna. 
Badania astrofizyczne innych gwiazd i Słońca pozwalają modelować i lepiej zrozumieć aktywność słoneczną i jej wpływ na cykle zmian poziomu mórz.
Obecnie mamy wysoki poziom oceanów. Stan taki trwał w ostatnim milionie lat stosunkowo krótko (15%). Zwiększona koncentracja CO2 może zachować tę ciepłą "koniunkturę".

</doc>
<doc id="479236" url="https://pl.wikipedia.org/wiki?curid=479236" title="Benjamin Whorf">
Benjamin Whorf



</doc>
<doc id="479238" url="https://pl.wikipedia.org/wiki?curid=479238" title="Legazpi">
Legazpi

Legazpi – miasto na Filipinach w regionie Bicol, na południowo-wschodnim wybrzeżu wyspy Luzon, nad Oceanem Spokojnym. Jest ośrodkiem administracyjnym prowincji Albay. W 2010 roku liczyło 182 201 mieszkańców.

</doc>
<doc id="479239" url="https://pl.wikipedia.org/wiki?curid=479239" title="Roanoke (Wirginia)">
Roanoke (Wirginia)

Roanoke – miasto w Stanach Zjednoczonych, w zachodniej części stanu Wirginia, nad rzeką Roanoke. Miasto właściwe ma 99 920 mieszkańców (dane z 2018), a jego obszar metropolitalny około 293 tys. (szacunek na 2005).
W mieście rozwinął się przemysł meblarski, chemiczny, samochodowy oraz metalowy.

</doc>
<doc id="479240" url="https://pl.wikipedia.org/wiki?curid=479240" title="Zamboanga City">
Zamboanga City



</doc>
<doc id="479242" url="https://pl.wikipedia.org/wiki?curid=479242" title="Guanajuato (miasto)">
Guanajuato (miasto)

Guanajuato – miasto w środkowym Meksyku, na obszarze Mesy Centralnej, na wysokości 2050 metrów, stolica stanu Guanajuato. 
Miasto zostało założone na początku XVI wieku przez Hiszpanów. Podstawą gospodarki miasta od XVIII w. były kopalnie rud srebra. W szczytowym okresie wydobycia z Guanajuato pochodziło 2/3 światowej produkcji tego metalu. Pozostałością po górniczej przeszłości jest głęboki na 600 metrów szyb górniczy. Z kolei w zabudowie miejscowości można wyróżnić liczne klasycystyczne i barokowe budowle w tym kościoły: La Compania i La Valenciana. 
Guanajuato było miejscem pierwszej bitwy w meksykańskiej wojnie wyzwoleńczej w 1810 r. Na wzgórzu ponad miastem wznosi się pomnik bohatera wojny wyzwoleńczej "El Pípila" - Juan José de los Reyes Martínez. 
Od 1988 na liście Światowego Dziedzictwa Kulturowego Unesco. Corocznie odbywa się międzynarodowy festiwal Cervantino. Największą atrakcją turystyczną miasta jest Muzeum Mumii.

</doc>
<doc id="479245" url="https://pl.wikipedia.org/wiki?curid=479245" title="Widźajawada">
Widźajawada

Widźajawada (telugu: విజయవాడ, hindi विजयवाडा) – miasto w południowych Indiach, w stanie Andhra Pradesh, nad Kryszną, w pobliżu jej ujścia do Zatoki Bengalskiej. Około 1 mln mieszkańców.
Czwarte co do wielkości miasto stanu Andhra Pradesh zwane miastem biznesu, siedziba wielu korporacji.

</doc>
<doc id="479263" url="https://pl.wikipedia.org/wiki?curid=479263" title="Skrętność">
Skrętność



</doc>
<doc id="479266" url="https://pl.wikipedia.org/wiki?curid=479266" title="Aspekt (astronomia)">
Aspekt (astronomia)

Aspekt – wzajemna odległość Słońca, Księżyca i innych planet mierzona w stopniach wzdłuż ekliptyki. Aspekty brane są pod uwagę przy układaniu horoskopów. Najważniejsze znaczenie w astrologii mają:

</doc>
<doc id="479267" url="https://pl.wikipedia.org/wiki?curid=479267" title="Hyundai Electronics">
Hyundai Electronics



</doc>
<doc id="479268" url="https://pl.wikipedia.org/wiki?curid=479268" title="Widłogonka krucha">
Widłogonka krucha

Widłogonka krucha ("Campodea fragilis") – mały sześcionóg, żyjący w wierzchniej warstwie gleby. Pierwotnie był zaliczany do owadów bezskrzydłych, obecnie jednak systematycy uważają, że jest bliżej spokrewniony z widłogonkami (Diplura).
Wygląd.
Bezskrzydły, prawie przezroczysty, mający około 3,5 mm. Posiada woreczki biodrowe, styliki (zapewne szczątkowe odnóża), zawiązki skrzydeł i wewnątrz puszki głowowej gryzący narząd gębowy. Na odwłoku ma dwie nitkowane przysadki. Widłogonki nie mają wzroku. Linieniu podlegają także osobniki dorosłe.
Występowanie.
Widłogonka krucha występuje na całym świecie, w niektórych miejscach bardzo licznie. Żyje w górnych warstwach gleby, preferuje ziemie próchniczne.
Rozród.
Samice składają jaja do norek. W rozwoju osobniczym występuje przeobrażenie niezupełne.
Pokarm.
Widłogonka krucha żywi się głównie obumarłymi szczątkami roślinnymi, rzadziej zwierzęcymi. Może być też drapieżna.

</doc>
<doc id="479269" url="https://pl.wikipedia.org/wiki?curid=479269" title="Śniegołom">
Śniegołom

Śniegołom – złamanie drzewa lub jego konarów na skutek nadmiernego obciążenia korony mokrym lub zlodowaciałym śniegiem.
Śniegołomy powstają często na skutek okiści. Szczególnie podatne na śniegołom są drzewa o szerokich, grubogałęzistych koronach. Ulistnienie (uiglenie) drzewa zwiększa znacznie powierzchnię, na której może się zatrzymać śnieg, a tym samym zwiększa ciężar dźwigany przez konary (gałęzie), w związku z czym częściej zdarzają się śniegołomy u iglastych niż u liściastych. Podczas opadów śniegu czy marznącego deszczu istotną rolę odgrywa wiatr, który może spowodować boczne nachylenie drzewa a ciężar opadu jego złamanie. Dużo śniegołomów może powstać w niepielęgnowanych młodnikach, w których młode drzewa pod ciężarem korony (i opadu) nachylają i łamią się – przy okazji łamiąc sąsiednie drzewa.

</doc>
<doc id="479272" url="https://pl.wikipedia.org/wiki?curid=479272" title="Michal Doležal">
Michal Doležal

Michal Doležal (ur. 11 marca 1978 w Jabloncu nad Nysą) – czeski skoczek narciarski, główny trener reprezentacji Polski w latach 2019–2022. Asystent trenera Stefana Horngachera w reprezentacji Polski skokach narciarskich w latach 2016-2019 oraz w reprezentacji Niemiec od 2022.
Przebieg kariery.
Pierwszy skok oddał w 1983. W zawodach Pucharu Świata zadebiutował 10 lutego 1996 na skoczni Kulm w Tauplitz (była to jednocześnie pierwsza część zawodów o mistrzostwo świata w lotach narciarskich, zaliczana do klasyfikacji PŚ). Zajął wówczas 42. miejsce. Pierwszy punkt Pucharu Świata zdobył dzień później (za 30. miejsce). Najwyższe w karierze, siódme miejsce w zawodach z cyklu World Cup osiągnął w Zakopanem 18 grudnia 1999.
Najlepsze w jego wykonaniu indywidualne konkursy rangi mistrzowskiej zostały rozegrane na Zimowych Igrzyskach Olimpijskich 1998 w Nagano: na skoczni normalnej zajął jedenaste miejsce, na dużej zaś był ósmy. Z kolei najbardziej udaną edycją Turnieju Czterech Skoczni była ta rozegrana w sezonie 1999/2000 – w konkursach w Garmisch-Partenkirchen i w Innsbrucku był dziesiąty, a w klasyfikacji całego cyklu znalazł się na dwunastym miejscu. Po sezonie 2001/02 startował głównie w zawodach Pucharu Kontynentalnego. Po sezonie 2006/07 zakończył sportową karierę.
Skakał na nartach firmy Elan, używał wiązań Win Air i butów Adidas.
Pracował jako trener kadry B Czech w skokach narciarskich, następnie w latach 2016–2019 dzierżył stanowisko asystenta trenera polskiej kadry A Stefana Horngachera. 24 marca 2019 zastąpił Austriaka na stanowisku głównego trenera reprezentacji Polski. 25 marca 2022 poinformował, że nie przedłuży umowy, której termin upłynie z końcem kwietnia 2022. Po zakończeniu współpracy z reprezentacją Polski ponownie został asystentem Stefana Horngachera, tym razem w reprezentacji Niemiec.
Kariera trenerska.
Doležal pracował jako trener skokowej kadry B w Czechach. W latach 2016–2019 był asystentem Stefana Horngachera, głównego trenera reprezentacji Polski. Po zakończeniu sezonu 2018/19 zastąpił Austriaka na tym stanowisku.
Podczas jego kadencji Dawid Kubacki został triumfatorem Grand Prix (2019, 2020) oraz Turnieju Czterech Skoczni 2019/20, zdobył brązowy medal olimpijski w Pekinie (2022), zajął też drugie miejsce w cyklu Titisee-Neustadt Five i trzecie w Turnieju Czterech Skoczni 2020/21. Kamil Stoch wygrał cykl Raw Air 2020 i Turniej Czterech Skoczni 2020/21 oraz zajął trzecie miejsce w klasyfikacji generalnej Pucharu Świata 2020/21. Piotr Żyła z kolei zajął trzecie miejsce w Pucharze Świata w lotach narciarskich 2019/20 oraz wywalczył złoty medal mistrzostw świata 2021 w Oberstdorfie. Na tej samej imprezie reprezentacja Polski w składzie Żyła, Andrzej Stękała, Stoch i Kubacki zdobyła brązowy medal w konkursie drużynowym. Wcześniej, w grudniu 2020 biało-czerwoni zdobyli brązowy medal w konkursie drużynowym mistrzostw świata w lotach w Planicy. Miejsce na podium Polacy wywalczyli też w Pucharze Narodów 2020/21, gdy zajęli drugie miejsce. 

</doc>
<doc id="479284" url="https://pl.wikipedia.org/wiki?curid=479284" title="Minóg japoński">
Minóg japoński

Minóg japoński, minog japoński, minóg (minog) wschodni ("Lethenteron camtschaticum") – azjatycki gatunek pasożytniczego bezżuchwowca z rodziny minogowatych (Petromyzontidae). 
Jest gatunkiem wędrownym o lokalnym znaczeniu gospodarczym. Występuje w północno-wschodniej części Oceanu Spokojnego oraz w morzach syberyjskich. 
Osiąga 63 cm długości ciała i masę 0,2 kg (0,3 kg). Samica składa od 80 tys. do 107 tys. bardzo drobnych jajeczek ikry. 
Jego śluz jest uważany za trujący. Przed spożyciem zalecane jest nasolenie skóry, a następnie jej staranne umycie.

</doc>
<doc id="479285" url="https://pl.wikipedia.org/wiki?curid=479285" title="Chiropterologia">
Chiropterologia

Chiropterologia – gałąź zoologii (teriologii) zajmująca się badaniem nietoperzy. Nazwa tej dziedziny wiedzy pochodzi od łacińskiej (acz greckiego pochodzenia) nazwy naukowej nietoperzy "Chiroptera", co znaczy dosłownie "rękoskrzydłe". Ze względu na unikatowy wśród ssaków tryb życia nietoperzy (zdolność do aktywnego lotu, jak również – u większości gatunków – ścisła zależność od dostępności kryjówek w ciągu dnia, przeważająco nocna aktywność oraz echolokacja) nauka ta posługuje się odmienną metodyką niż pozostałe gałęzie teriologii. Do specyficznych narzędzi badawczych należą detektory ultradźwięków oraz sieci do odłowów latających nietoperzy, podobne lub tożsame z sieciami ornitologicznymi. Chiropterologia zbliża się do ornitologii również metodami znakowania zwierząt będących obiektami jej badań, ponieważ nietoperze – podobnie jak ptaki – znakuje się metalowymi obrączkami. Oprócz typowych dla całej zoologii badań taksonomicznych czy populacyjnych, jak również związanych z preferencjami siedliskowymi poszczególnych gatunków, chiropterologia wytworzyła specyficzne dla siebie kierunki badań, np. wybiórczości kryjówek dziennych i zimowych, czy ekologii sensorycznej ("sensory ecology") analizującej – często za pomocą skomplikowanych eksperymentów behawioralnych – percepcję zmysłową nietoperzy (wzrokową, słuchową, węchową) i adaptacje sygnałów echolokacyjnych do wykorzystywania różnych siedlisk i różnych typów ofiar. Tę ostatnią rozwijają szczególnie badacze niemieccy (Bjorn Siemers, Elizabeth Kalko). Rozwój chiropterologii jest powiązany z postępami w bioakustyce.
Specyfiką chiropterologii jest zaangażowanie w badania naukowe, jak również monitoring i inwentaryzację nietoperzy dla potrzeb ochrony przyrody, dużej liczby przeszkolonych amatorów i organizacji pozarządowych, współpracujących z profesjonalnymi naukowcami zatrudnionymi w placówkach badawczych, bądź nawet realizujących własne projekty. Również ta cecha upodabnia silnie chiropterologię do ornitologii, w którą zaangażowane są tysiące obserwatorów-hobbystów. W Europie amatorzy uczestniczą zwłaszcza w monitoringu liczebności nietoperzy zimujących w kryjówkach podziemnych, wykorzystując fakt, że liczone zwierzęta przebywają wówczas w stanie hibernacji.
W Polsce najwcześniejsze publikacje naukowe, obejmujące również tematykę chiropterologiczną, ukazywały się w XIX wieku. Ich autorami byli m.in. Antoni Wałecki i Kazimierz Stronczyński. Prekursorem współczesnej chiropterologii polskiej był paleontolog i teriolog Kazimierz Kowalski, inicjator systematycznej inwentaryzacji jaskiń i speleologii, zainteresowany początkowo (w latach 50. XX w.) nietoperzami jaskiniowymi i znajdowanymi w tych obiektach kopalnymi szczątkami tych zwierząt. Wiele różnych gałęzi chiropterologii – od faunistyki i ekologii po zoogeografię i ochronę – rozwijał w II połowie XX w. Adam Krzanowski, zarazem zaangażowany popularyzator tej gałęzi wiedzy (m.in. poprzez napisanie książki "Nietoperze" w popularnonaukowej serii "Omega"). Przez wiele lat był jedynym polskim przedstawicielem w "Chiroptera Specialist Group" IUCN. W tym samym czasie etologią i fenologią nietoperzy zajmował się w Krakowie Wincenty Harmata. Andrzej Lech Ruprecht, wieloletni pracownik Zakładu Badania Ssaków PAN w Białowieży prowadził szeroko zakrojone badania faunistyczne, których podstawą było wyszukiwanie szczątków nietoperzy w wypluwkach sów na terenie całego kraju; owocem tych badań były pierwsze opracowania atlasowe rozmieszczenia krajowych gatunków "Chiroptera". Autor ten zajmował się również osteologią nietoperzy. Paleontologię nietoperzy rozwijał Bronisław W. Wołoszyn z Instytutu Systematyki i Ewolucji Zwierząt Polskiej Akademii Nauk w Krakowie, będący zarazem inicjatorem "Dekad Spisu Nietoperzy" – corocznych, zimowych liczeń tych zwierząt w kryjówkach podziemnych. Akcja, początkowo koordynowana przez Wołoszyna i jego Centrum Informacji Chiropterologicznej, dziś jest prowadzona przez liczne grupy regionalne – zarówno amatorskie, związane z dużymi organizacjami pozarządowymi, jak również z akademickimi placówkami naukowymi, np. Katedry Zoologii Uniwersytetu Przyrodniczego we Wrocławiu (Tomasz Kokurewicz – prowadzący również prace z zakresu ekofizjologii hibernacji). Zespół Wiesława Bogdanowicza z Muzeum i Instytutu Zoologii PAN w Warszawie prowadzi badania taksonomiczne i morfologiczne, te pierwsze również w oparciu o techniki molekularne. Ireneusz Ruczyński z Zakładu Badania Ssaków PAN w Białowieży bada wybiórczość kryjówek i zachowania związane z wykorzystaniem schronień u nietoperzy leśnych, Alek Rachwald (Instytut Badawczy Leśnictwa), Mateusz Ciechanowski (Katedra Ekologii i Zoologii Kręgowców Uniwersytetu Gdańskiego) i Grzegorz Lesiński (Szkoła Główna Gospodarstwa Wiejskiego) – preferencje siedliskowe i przestrzenno-czasową zmienność aktywności nietoperzy na terenach nizinnych. Joanna Furmankiewicz (Uniwersytet Wrocławski), Tomasz Postawa (Instytut Systematyki i Ewolucji Zwierząt PAN) i Krzysztof Piksa (Akademia Pedagogiczna w Krakowie) zaangażowani są w prace nad zjawiskiem jesiennego rojenia ("swarming"), specyficznego zachowania nietoperzy w otworach kryjówek podziemnych, związanego prawdopodobnie z okresem godowym. Ostatni dwaj autorzy publikowali również prace z zakresu paleontologii nietoperzy holocenu Tatr i Wyżyny Krakowsko-Częstochowskiej. Konrad Sachanowicz (Zakład Ekologii Zwierząt Uniwersytetu Mikołaja Kopernika) publikuje prace z zakresu faunistyki i zoogeografii nietoperzy, również terenów Półwyspu Bałkańskiego i Turcji.
Większość krajowych organizacji pozarządowych, zajmujących się ochroną nietoperzy, prowadzi również podstawowe badania chiropterologiczne, takie jak monitoring zimowisk i letnich kolonii nietoperzy czy inwentaryzacja fauny nietoperzy różnych terenów. Przykładami takich organizacji są Polskie Towarzystwo Ochrony Przyrody „Salamandra” (Andrzej Kepel, Radosław Dzięciołowski), Ogólnopolskie Towarzystwo Ochrony Nietoperzy, Polskie Towarzystwo Przyjaciół Przyrody "proNatura" (Rafał Szkudlarek) i Towarzystwo Przyrodnicze "Bocian" (Marek Kowalski). Organizacje te są obecnie zrzeszone w Porozumieniu o Ochronie Nietoperzy.
W Polsce ukazują się trzy czasopisma naukowe, poświęcone wyłącznie chiropterologii:
Również w innych krajach ukazują się specjalistyczne czasopisma poświęcone wyłącznie chiropterologii: w Niemczech "Myotis" (po angielsku) i "Nyctalus" (po niemiecku i angielsku), w Szwajcarii "Le Rhinolophe" (po angielsku i francusku), w Rosji "Plecotus et al." (po rosyjsku i angielsku), w Czechach "Vespertilio" (po angielsku i czesku), na Węgrzech "Denevérkutatás" ("Hungarian Bat Research News" – po węgiersku), w Stanach Zjednoczonych "Bat Research News" (po angielsku).

</doc>
<doc id="479286" url="https://pl.wikipedia.org/wiki?curid=479286" title="Giełda kooperacyjna">
Giełda kooperacyjna

Giełda kooperacyjna jest imprezą organizowaną dla przedsiębiorstwa lub/oraz instytucji/organizacji chcących nawiązać między sobą współpracę, przede wszystkim biznesową.
Giełda różni się od targów tym, że przedsiębiorca nie stawia własnego stoiska, na którym może promować swoje produkty lub usługi.
Giełda kooperacyjna polega więc na bilateralnych spotkaniach "twarzą w twarzą" jednego przedsiębiorcy z drugim. W tym celu przygotowuje się specjalne pomieszczenie ze stołami, przy których uczestnicy giełdy będą ze sobą rozmawiać (najczęściej takie rozmowy trwają ok. pół godziny).
Dwustronne rozmowy biznesowe (B2B meetings) uważane są za jedną z najlepszych form nawiązywania stałych, międzynarodowych kontaktów biznesowych.
Imprezy takie często organizowane są w salach konferencyjnych hoteli, z racji potrzeby noclegu przedsiębiorców z zagranicy.
Organizacja giełd wspierana jest przez Komisję Europejską w postaci dofinansowanych projektów międzynarodowych.

</doc>
<doc id="479289" url="https://pl.wikipedia.org/wiki?curid=479289" title="ISIS-II">
ISIS-II

ISIS-II – system operacyjny, opracowany przez firmę Intel dla rodziny mikroprocesorów Intel 8080/8085. Nazwa systemu jest akronimem od .
System ISIS-II jest dyskowym systemem operacyjnym, jednoprogramowym, składającym się w swej istocie z zestawu procedur umożliwiających w jednolity sposób traktować urządzenia zewnętrzne. Jednoprogramowość systemu oznacza możliwość realizacji w danym momencie tylko jednego zadania. Zlecenie wykonania określonej operacji wstrzymuje wykonanie podprogramu zlecającego, aż do zakończenia realizacji wywołanej procedury systemu lub programu.
Podstawowym zastosowaniem tego systemu było tworzenie oprogramowania systemowego, użytkowego, a także kompilatorów, przy pomocy dostępnych w systemie implementacji języków programowania, w tym asemblera ASM-80, kompilatora języka PL/M-80, a także innych, np. Fortranu.
Do podstawowych dyrektyw systemu należą dyrektywy:
Oprócz ww. dyrektyw – poleceń systemowych – system udostępnia szereg procedur, które można wykorzystywać do wykonywania, w danym języku programowania, określonych operacji systemowych, ułatwiających programowanie i ujednolicających operowanie urządzeniami. Udostępniane procedury to między innymi:
Programy i dane z systemu ISIS-II nie były zgodne z formatem najbardziej wówczas rozpowszechnionego systemu CP/M. Różnice jednak nie były duże i istniały proste metody i programy realizujące odpowiednie konwersje.

</doc>
<doc id="479291" url="https://pl.wikipedia.org/wiki?curid=479291" title="Jan III Aviz">
Jan III Aviz

Jan III z dynastii Aviz zw. Pobożnym (ur. 6 czerwca 1502 w Lizbonie, zm. 11 czerwca 1557 tamże) – król Portugalii w latach 1521–1557. Syn Manuela I Szczęśliwego i jego drugiej żony – Marii Aragońskiej (córki króla Hiszpanii Ferdynanda II Katolickiego), brat Henryka I.
Za jego panowania wprowadzono inkwizycję oraz sprowadzono jezuitów. Koncentrował się na rozbudowie imperium kolonialnego. Przyłączył do Portugalii Moluki i Diu, rozpoczął systematyczną kolonizację Brazylii. W 1557 roku objął we władanie Makau. Okres jego rządów to budowa podstaw administracji kolonialnej oraz silna kolonizacja na dalekim wschodzie. Był od lutego 1525 żonaty z Katarzyną Habsburg (1507–1578), córką Joanny Szalonej i Filipa I Pięknego. Ich dziećmi byli:
Jan miał też syna z Izabellą Moniz:
Następcą Jana został jego wnuk Sebastian – syn księcia Jana (ur. 3 czerwca 1537 – zm. 2 stycznia 1554) i Joanny Habsburg.
Bibliografia.
http://genealogy.euweb.cz/

</doc>
<doc id="479303" url="https://pl.wikipedia.org/wiki?curid=479303" title="15 cm sIG 33/2 SF auf Jagdpanzer 38(t)">
15 cm sIG 33/2 SF auf Jagdpanzer 38(t)

15 cm sIG 33/2 SF auf Jagdpanzer 38(t) – niemieckie działo samobieżne, wykorzystujące podwozie niszczyciela czołgów Jagdpanzer 38(t) Hetzer oraz uzbrojone w armatę 15 cm schweres Infanteriegeschütz 33. 
Produkcja tych pojazdów została rozpoczęta w zakładach BMW pod koniec 1944 roku. Umieszczenie działa 150 mm w miejscu poprzednio zamontowanej armaty przeciwpancernej kal. 75 mm wymagało podwyższenia przedziału bojowego. Armata posiadała możliwość zmiany kąta podniesienia w zakresie od 0° do 73° i wychylania w poziomie 5° w każdą stronę. Uzbrojeniem pomocniczym, podobnie jak w Hetzerze, był umieszczony na górnej płycie pancerza zdalnie sterowany karabin maszynowy MG 34 lub MG 42 (z zapasem amunicji 600 naboi).
Działa 15 cm sIG 33/2 SF auf Jagdpanzer 38(t) miały być wcielane do jednostek Hetzerów lub miały być propozycją tymczasowego rozwiązania problemu wyposażenia wojska w samobieżne działo piechoty, które nastąpiło po wstrzymaniu produkcji dział Grille. Dzięki produkcji wozów zabezpieczenia technicznego Bergepanzer 38(t) oraz planowanemu rozpoczęciu produkcji samobieżnego działa przeciwlotniczego na podwoziu Hetzera (wyposażonego w wieżę Kugelblitz) możliwe byłoby wyposażanie jednostek niszczycieli czołgów w wozy o podobnym podwoziu, co ułatwiłoby zaopatrzenie takich jednostek. Planów tych nie udało się zrealizować. Wozy przeciwlotnicze na podwoziu Hetzera pozostały projektami, a dział samobieżnych 15 cm sIG 33/2 SF auf Jagdpanzer 38(t) wyprodukowano tylko 30 (6 pojazdów zostało przebudowanych z Hetzerów, a 24 zbudowano od podstaw lub przebudowano z Bergepanzerwagen 38 w grudniu 1944 roku).

</doc>
<doc id="479304" url="https://pl.wikipedia.org/wiki?curid=479304" title="Wyższy Bród">
Wyższy Bród



</doc>
<doc id="479307" url="https://pl.wikipedia.org/wiki?curid=479307" title="Doświadczenie Michelsona-Morleya">
Doświadczenie Michelsona-Morleya

Doświadczenie Michelsona-Morleya – eksperyment zaliczany obecnie do najważniejszych doświadczeń w historii fizyki. Miał na celu wykazanie ruchu Ziemi względem hipotetycznego eteru poprzez porównanie prędkości światła w różnych kierunkach względem kierunku ruchu Ziemi. Doświadczenie zostało przeprowadzone w 1887 roku przez Alberta Michelsona i Edwarda Morleya, jako poprawiona wersja doświadczenia Michelsona z roku 1881.
Dało ono wynik negatywny (tj. wykazało niezależność prędkości światła od prędkości Ziemi w przestrzeni), co stało się doświadczalnym potwierdzeniem stałości prędkości światła w układzie odniesienia źródła i wykluczyło istnienie eteru statycznego lub częściowo wleczonego.
Powód przeprowadzenia eksperymentu.
Fizyka w XIX w. zakładała, że fale rozprzestrzeniają się tylko w ośrodkach sprężystych (przykładowo dźwięk – w powietrzu). Światło, według tej koncepcji, jako fala elektromagnetyczna też powinno rozprzestrzeniać się w jakimś sprężystym ośrodku, który nazywano "eterem". Eter miałby wypełniać całą przestrzeń, pozostawać w spoczynku względem Wszechświata i wyznaczać wyróżniony układ odniesienia. Prędkość światła powinna być stała względem tego ośrodka, a dla obserwatorów poruszających się względem eteru – inna i równa różnicy wektorowej prędkości światła w ośrodku i prędkości obserwatora względem ośrodka.
Ziemia wraz ze Słońcem porusza się względem Wszechświata, na to nakłada się jej ruch wokół Słońca z prędkością 30 km/s, zatem powinna poruszać się względem eteru.
James Clerk Maxwell zauważył, że mierząc prędkość światła w różnych okresach roku lub doby można by wyznaczyć prędkość ruchu Ziemi względem eteru, ale nie wierzył w możliwość wykonania doświadczenia z wystarczająco dużą dokładnością.
Doświadczenie Michelsona.
Doświadczenie weryfikujące koncepcję Maxwella obmyślił i przeprowadził w roku 1881 amerykański fizyk, Albert Michelson. Uznał, że do określenia prędkości wiatru eteru nie potrzeba wyznaczać prędkości światła, wystarczy porównać prędkość światła w różnych kierunkach. Skonstruował przyrząd nazwany później interferometrem Michelsona.
W interferometrze wiązka światła zostaje podzielona półprzezroczystą płytką na dwie prostopadłe wiązki, które po odbiciu od zwierciadeł i powtórnym przejściu przez płytkę trafiają do teleskopu, w którym widać jasne i ciemne prążki jako wynik interferencji obu wiązek. Obraz interferencji zależy od różnicy czasu przebiegu obu wiązek między płytką a zwierciadłami, bo w pozostałej części drogi światła obie wiązki biegną tą samą drogą. Gdyby czas przebycia światła między płytką a zwierciadłem 1 zmienił się o inną wartość niż czas dla drugiej drogi, to układ prążków interferencyjnych przesunąłby się. W ten sposób można wyznaczyć nawet niewielkie różnice w prędkości rozchodzenia się światła.
Gdyby istniał wiatr eteru, wystarczyłoby obrócić interferometr, a układ prążków powinien przesuwać się. Michelson, jako dokładny obserwator, oszacował, że dokładność pomiaru urządzenia jest 4 razy większa od przesunięcia prążków, jakie powinien uzyskać dla prędkości ruchu Ziemi wokół Słońca.
Ku swojemu zaskoczeniu nie wykrył ruchu prążków. Wynik doświadczenia był zdumiewający dla ówczesnych fizyków, powszechnie wątpiono w prawdziwość i dokładność pomiaru.
Drugie doświadczenie.
Dla potwierdzenia swoich obserwacji Michelson postanowił powtórzyć swoje doświadczenie. Wraz z Edwardem Morleyem opracowali i skonstruowali aparaturę, w której zwiększyli dziesięciokrotnie długość drogi światła, zwiększając w ten sposób dokładność pomiaru. By zapobiec nawet najmniejszym drganiom zwierciadeł, układ interferometru pływał w korytach wypełnionych rtęcią. Pomimo takiej precyzji i przeprowadzenia wielu powtórzeń pomiarów w wielu kierunkach, przez rok nie zauważono zmian w układzie prążków interferencyjnych.
Na początku XX w. doświadczenie było wielokrotnie powtarzane w różnych warunkach i zawsze z takim samym skutkiem.

</doc>
<doc id="479309" url="https://pl.wikipedia.org/wiki?curid=479309" title="Święty Ildefons">
Święty Ildefons



</doc>
<doc id="479316" url="https://pl.wikipedia.org/wiki?curid=479316" title="Anderson (ur. 1980)">
Anderson (ur. 1980)

Anderson Gonçalves Pedro (ur. 17 maja 1980, Espírito Santo do Pinhal, Brazylia) –były brazylijski piłkarz (pomocnik).
Grając w Brazylii występował w barwach kilku klubów: Rio Preto EC, AE Jataiense, Clube Atlético Guaçuano de Mogi Guaçu. W okresie przygotowawczym do rundy wiosennej sezonu 2005/2006 został zatrudniony w Pogoni Szczecin. W barwach "Granatowo-Bordowych" zadebiutował w meczu przeciwko Legii Warszawa (2:0) rozegranym w Warszawie 31 marca 2006 roku rozgrywając do końca rundy 8 spotkań. Na początku 2007 roku został wypożyczony do Zagłębia Lubin.
W lipcu 2008 roku przeszedł do Artmedii Petržalka.

</doc>
<doc id="479317" url="https://pl.wikipedia.org/wiki?curid=479317" title="Anderson Goncalves Pedro">
Anderson Goncalves Pedro



</doc>
<doc id="479318" url="https://pl.wikipedia.org/wiki?curid=479318" title="Irena Koprowska">
Irena Koprowska

Irena Koprowska, z domu Grasberg (ur. 12 maja 1917 r. w Warszawie, zm. 16 sierpnia 2012 w Filadelfii) − polska lekarka, cytolog. Żona prof. Hilarego Koprowskiego, wirusologa i immunologa, odkrywcy pierwszej w świecie (1950), skutecznej szczepionki przeciwko wirusowi polio, wywołującemu chorobę Heinego-Medina, siostra Eugeniusza Grasberga, ekonomisty.
Życiorys.
Córka Henryka i Bronisławy z domu Cwi.
Od 1939 roku poza Polską, od 1944 r. w USA. Emerytowany profesor patologii, dyrektor wydziału cytologii Uniwersytetu Temple, Centrum Naukowego Zdrowia w Filadelfii. Konsultant WHO w dziedzinie cytodiagnostyki. Członek i konsultant Panamerican Health Organisation. Opublikowała 130 prac naukowych.
W 1985 r. otrzymała od American Society of Cytology nagrodę im. Papanicolaou.

</doc>
<doc id="479322" url="https://pl.wikipedia.org/wiki?curid=479322" title="Warszawa (film)">
Warszawa (film)

Warszawa – polski film fabularny z 2003 roku w reżyserii Dariusza Gajewskiego. Film zdobył Złote Lwy Grand Prix Festiwalu Polskich Filmów Fabularnych w Gdyni w roku 2003.
Opis fabuły.
Film opowiada na tle Warszawy o losach i problemach kilku osób, które pewnego zimowego dnia pojawiają się w tym mieście. Uwikłani ludzie starają sobie poradzić ze swoimi życiem: Klara - chce zacząć tu nowe życie ze swoim ukochanym, Paweł - szuka pracy i mieszkania, Wiktoria - zostaje wciągnięta przez nieznajomego mężczyznę w podejrzane interesy, ojciec - szuka swojej córki, o której słuch zaginął, Misio - jeździ ulicami miasta wyglądając dziewczyny, która go rzuciła.

</doc>
<doc id="479323" url="https://pl.wikipedia.org/wiki?curid=479323" title="Solid Base">
Solid Base

Solid Base – szwedzka grupa muzyczna tworząca muzykę eurodance i happy hardcore, założona w 1991. Zespół tworzą raper Thomas Nordin znany jako Teo T i wokalistka Isabelle Heitman.
Thomas Nordin urodził się w Szwecji w 1971 jednak dzieciństwo spędził w Arabii Saudyjskiej, Afryce i w Indonezji. Po przyjeździe do Sztokholmu pracował jako DJ i producent do czasu kiedy poznał Mattiasa Eliassona i Jonasa Erikssona. Wtedy to wpadli na pomysł utworzenia grupy muzycznej, którą nazwali Solid Base. Wiele nocy spędzali na komponowaniu i aranżowaniu utworów, ale brakowało im jednego elementu, żeńskiego wokalu aby ich wizja zespołu mogła się dopełnić.
Isabelle Heitman urodziła się w Oslo w Norwegii w 1972. Już od dzieciństwa jej pasją był śpiew, taniec i występy na scenie. Duże wsparcie w tym co robi miała ze strony rodziców, którzy przebywali w kręgach muzycznych śpiewając w znanym norweskim zespole muzycznym.
W wieku 10 lat przeprowadziła się z rodziną do Göteborg w Szwecji, gdzie w wieku 14 lat rozpoczęła naukę w szkole Stage School. Tam kilka lat później zdała egzaminy z muzyki poważnej i przeniosła się do Sztokholmu gdzie kontynuowała swoją edukację w znanej szkole Södra Latin. Swoje umiejętności doskonaliła na deskach teatru Apollo oraz biorąc udział w różnych konkursach mających wyłonić młode talenty muzyczne.
Pewnego dnia zadzwonił do niej producent Pat Reiniz z pytaniem czy nie zechciałaby śpiewać dla niego. Zgodziła się na propozycję i razem z grupą Cool James &amp; Black Teacher rozpoczęli pracę nad albumem. W czasie pracy poznała Niclasa Lindberga, producenta grupy Snipers, od którego dowiedziała się o grupie Solid Base, do której twórcy szukają wokalistki. Zdecydowała się pójść na próbne nagranie. Udało jej się pokonać około 25 innych kandydatek i swoim talentem oczarowała Thomasa i producentów, którzy jak wspominają mieli gęsią skórkę kiedy Isabelle zaczynała śpiewać.
Od tamtej pory rozpoczęła się ich wielka współpraca, która zaowocowała w 1994 wydaniem pierwszego singla "Together". Później wydali jeszcze kilka innych singli a w 1996 pojawił się ich pierwszy album "Finally", który został bardzo dobrze przyjęty w wielu krajach Europy.
Zespół nie został oficjalnie rozwiązany, jednak nie prowadzi już działalności. W 2006 roku Theo T został członkiem grupy Reset.
Remiksy.
Solid Base uczestniczyli w remiksowaniu kilku utworów znanych zespołów:

</doc>
<doc id="479324" url="https://pl.wikipedia.org/wiki?curid=479324" title="BIBO">
BIBO

BIBO ("Bulk In, Bags Out/Bulk Out") – typ statku przeznaczony do transportu sypkiego cukru. Cechą charakterystyczną tego typu masowców jest zainstalowana na nich kompletna linia technologiczna do pakowania towaru. W ten sposób statek w jednym porcie pobiera cukier luzem, a do portu docelowego dostarcza towar zapakowany w worki.
Na świecie istnieją tylko trzy tego typu jednostki:

</doc>
<doc id="479326" url="https://pl.wikipedia.org/wiki?curid=479326" title="Tomasz Antoni Zamoyski">
Tomasz Antoni Zamoyski

Tomasz Antoni Zamoyski herbu Jelita.(ur. 1707 - zm. 13 czerwca 1752) – polski magnat.
Życiorys.
Syn Michała Zdzisława Zamoyskiego i Anny Działyńskiej.
Siódmy ordynat zamojski. Od 1744 roku wojewoda lubelski. W 1733 roku podpisał elekcję Stanisława Leszczyńskiego. Był posłem na sejm 1738 roku.
Ufundował jako wotum w latach 1741-1747 barokowy kościół św. Jana Nepomucena "na wodzie" w Zwierzyńcu. Ordynat podczas studiów za granicą poważnie zachorował, a polecając się opiece Świętego, powrócił do zdrowia. Druga intencja budowy, to urodziny oczekiwanego syna - Klemensa.
Odznaczony został Orderem Orła Białego 3 sierpnia 1746.
Żonaty z Marianną Łubieńską i powtórnie z Anielą Teresą Michowską. Z tą ostatnią miał syna Klemensa Jerzego.

</doc>
<doc id="479328" url="https://pl.wikipedia.org/wiki?curid=479328" title="Fábio Costa de Brito">
Fábio Costa de Brito

Fabio, właśc. Fábio Costa de Brito (ur. 12 września 1978, Vera Cruz) – brazylijski piłkarz, pomocnik.
Fabio karierę piłkarską rozpoczął w brazylijskim klubie EC Bahia w 1996 roku. Występował również w klubach: Tuna Luso, EC Mamoré, Caxias, Grêmio Esportivo Brasiliense do Núcleo Bandeirante, SE Gama, Remo, CRAC de Catalão, Villa Nova AC, Mogi Mirim EC i Guarani FC.
Do Polski, do szczecińskiej Pogoni, sprowadzony został przez Dawida Ptaka w okresie przygotowawczym do rundy wiosennej sezonu 2005/2006. W barwach "Granatowo-bordowych" zadebiutował w meczu przeciwko Legii Warszawa (2:0) rozegranym w Warszawie 31 marca 2006 roku. 24 kwietnia 2006 Pogoń Szczecin rozwiązała kontrakt z zawodnikiem.
Ostatnio w 2010 roku był zawodnikiem União Barbarense Santa Bárbara.

</doc>
<doc id="479330" url="https://pl.wikipedia.org/wiki?curid=479330" title="Niezależny Ruch Harcerski">
Niezależny Ruch Harcerski



</doc>
<doc id="479331" url="https://pl.wikipedia.org/wiki?curid=479331" title="TRIPS">
TRIPS

Porozumienie w sprawie Handlowych Aspektów Praw Własności Intelektualnej (ang. "Agreement on Trade-Related Aspects of Intellectual Property Rights", TRIPS) – załącznik do porozumienia w sprawie utworzenia Światowej Organizacji Handlu (WTO). Porozumienie TRIPS, zawarte w 1994 r., przewiduje stosowanie zasady równego traktowania podmiotów wszystkich krajów członkowskich TRIPS, w zakresie ochrony własności intelektualnej (podmioty innych krajów członkowskich mają być traktowane nie mniej korzystnie niż własne podmioty).
Jakakolwiek korzyść, udogodnienie, przywilej lub zwolnienie, przyznane przez kraj członkowski TRIPS podmiotom innego kraju, będzie przyznane niezwłocznie i bezwarunkowo podmiotom wszystkich krajów-członków Porozumienia (zasada największego uprzywilejowania).
Porozumienie TRIPS reguluje wszystkie obszary własności intelektualnej, tj. ochronę dla praw autorskich i pokrewnych, w tym ochronę programów komputerowych i zbiorów danych oraz ochronę wykonawców, producentów fonogramów (nagrań dźwiękowych) i organizacji nadawczych, patentów, praw do wzorów przemysłowych, znaków towarowych, geograficznych oznaczeń pochodzenia towarów, topografii układów scalonych, a także ochronę poufnego know-how.
Celem Porozumienia TRIPS jest ochrona oraz dochodzenie i egzekwowanie praw własności intelektualnej, co powinno przyczynić się do promocji innowacji technicznych oraz transferu i upowszechniania technologii, ze wzajemną korzyścią dla producentów i użytkowników wiedzy technicznej, w sposób sprzyjający zrównoważeniu praw i obowiązków.

</doc>
<doc id="479336" url="https://pl.wikipedia.org/wiki?curid=479336" title="Jagdpanzer 38(d)">
Jagdpanzer 38(d)

Jagdpanzer 38(d) – niemiecki prototypowy niszczyciel czołgów zbudowany na wydłużonym podwoziu pojazdu Jagdpanzer 38(t) Hetzer.
W 1944 roku na polecenie Adolfa Hitlera rozpoczęto unifikację sprzętu pancernego Waffen-SS i reszty Wehrmachtu. Ograniczenie liczby typów produkowanych pojazdów miało zwiększyć produkcję pojazdów uznanych za najbardziej przydatne, a dodatkowo ułatwić dostarczanie zaopatrzenia do jednostek uzbrojonych w bardziej jednolity sprzęt.
Wśród pojazdów, których produkcja miała być kontynuowana, były wozy oparte na podwoziu działa samobieżnego Hetzer. Postanowiono także rozpocząć opracowywanie jego udoskonalonej wersji. Ulepszony wóz oznaczony jako Jagdpanzer 38(d) miał wydłużone podwozie, dzięki czemu zwiększyła się objętość przedziału bojowego i możliwy stał się montaż działa 7,5 cm Pak 42. Miał on podobnie jak armata 7,5 cm Pak 39 Hetzera kaliber 75 mm, ale dzięki dłuższej lufie (70 zamiast 48 kalibrów) wystrzeliwane z niej pociski miały wyższą przebijalność pancerza. Armata posiadała kąt ostrzału w pionie od -8° do +15°, i po 7° w obie strony w poziomie. Uzbrojeniem dodatkowym był umieszczony na pancerzu zdalnie sterowany karabin maszynowy. Poza uzbrojeniem zmieniono także napęd zastępując silnik gaźnikowy wysokoprężnym.
Na tym samym podwoziu miała być budowana szturmowa haubica uzbrojona w działo 10,5 cm StuH 42 kalibru 105 mm (zapas amunicji 66 naboi) i samobieżne działo przeciwlotnicze wyposażone w wieżę Kugelblitz z dwoma działkami MK 103 kalibru 30 mm.
Na początku 1945 roku powstało kilka prototypów Jagdpanzera 38(d). Po testach zamówiono 1250 pojazdów tego typu (1125 niszczycieli czołgów i 125 haubic szturmowych). Produkcję planowano uruchomić latem 1945 roku, ale przeszkodziło temu zakończenie wojny w Europie.

</doc>
<doc id="479337" url="https://pl.wikipedia.org/wiki?curid=479337" title="Skrzyp polny">
Skrzyp polny

Skrzyp polny ("Equisetum arvense" L.) – gatunek rośliny wieloletniej należący do rodziny skrzypowatych ("Equisetaceae"). Jest typem nomenklatorycznym rodzaju "Equisetum".
Zasięg występowania.
Gatunek kosmopolityczny rozprzestrzeniony na całym świecie. W Polsce jest rośliną bardzo pospolitą na terenie całego kraju, aż po regiel górny. Jest najczęściej występującym gatunkiem skrzypów. Status gatunku we florze Polski: gatunek rodzimy.
Zastosowanie.
Napar może być stosowany do mycia skóry o cerze zmęczonej, starzejącej się lub z innych powodów trudnej do pielęgnowania. Skrzyp polny używany jest także jako dodatek do kąpieli pojędrniających skórę, a także do produkcji preparatów kosmetycznych. Napar po zmieszaniu z alkoholem i octem daje lotion. Preparaty stosowane są do oczyszczania skóry skłonnej do trądziku i czyraków. Wywar ze skrzypu stosowany jest w kosmetykach służących do płukania włosów oraz środków pieniących do kąpieli.
Młode wegetatywne pędy skrzypu polnego (po obraniu z pochew liściowych) były jadane na surowo lub po ugotowaniu przez niektóre plemiona Indian (Chinook, Hesquiat, Saainich), Dla zdobycia ich odbywali nawet 20-kilometrowe wyprawy. Eskimosi zjadali bulwki pędowe zawierające skrobię. Ich wykopywanie jest nieopłacalne, Eskimosi wydobywali je wraz z innymi korzeniami i bulwami ze spiżarni lemingów i innych gryzoni. W Japonii kłosy zarodnionośne ("tsukushi") są uważane za przysmak. Dodaje się ich do potrawy "ohitashi" zawierającej podgotowane warzywa moczone w rybnym rosole, sosie sojowym i alkoholowym sosie "mirin". Są także dodatkiem do schłodzonych sałatek i potrawy "sunomono" zawierającej poszatkowane, nieco osłodzone warzywa z octem.
Na surowo nie można jeść większych ilości skrzypu, zawiera on bowiem enzym tiaminazę zubożającą organizm w witaminę B1. Gotowanie niszczy ten enzym.
Zwalczanie.
Zwalczanie tego chwastu jest trudne, gdyż jego korzenie ułożone są piętrowo i podzielone nawet na małe kawałki zakorzeniają się i wydają nowe pędy. Skrzyp osłabiany jest przy starannej uprawie i ciągłym niszczeniu części nadziemnych (i w miarę możliwości podziemnych). Skuteczne jest zagłuszenie skrzypu przez uprawę roślin silnie zacieniających (np. łubin i pastewnych roślin strączkowych). Ogranicza jego występowanie silne nawożenie wapnem i solami potasowymi w połączeniu z głęboką orką. A także głębszy drenaż.

</doc>
<doc id="479340" url="https://pl.wikipedia.org/wiki?curid=479340" title="Achille Ratti">
Achille Ratti



</doc>
<doc id="479348" url="https://pl.wikipedia.org/wiki?curid=479348" title="Wirus Epsteina-Barr">
Wirus Epsteina-Barr

Wirus Epsteina-Barr ("EBV"; "ludzki herpeswirus 4, HHV-4") – wirus z rodzaju "Herpes" (podobnie jak m.in. "Herpes simplex" i cytomegalowirus), jeden z najpowszechniej występujących u ludzi wirusów. Większość osób przechodzi zakażenie bezobjawowo. Jego nazwa pochodzi od Michaela Epsteina i Yvonne Barr, którzy odkryli go w 1964 roku.
Cechy.
Wiriony Epsteina-Barr mają otoczkę i są kształtu sferycznego. Mają średnicę 120–220 nm. Na powierzchni wirionów występują kolcopodobne wypustki, które dają obraz szorstkiej powierzchni. Całkowita długość genomu wirusa wynosi 170 tys. nukleotydów. Sekwencja DNA jest znana już od roku 1984.
Patogeneza.
Wirus atakuje przede wszystkim limfocyty B, w których rozpoczyna latentną (ukrytą) formę zakażenia (w postaci episomu), które trwa do końca życia.
Wirus ten posiada również potencjał onkogenny: odpowiada za endemiczną postać chłoniaka w Afryce Równikowej (chłoniak Burkitta) oraz raka jamy nosowo-gardłowej.
Wirus jest związany z etiologią również innych podtypów chłoniaków, także u osób, u których nie wystąpiły nigdy objawy zakażenia wirusem. Ryzyko wystąpienia chłoniaka związanego z zakażeniem wirusem Epsteina-Barr rośnie u osób po przeszczepach, chorych na AIDS oraz chorych w immunosupresji.
W ostatnich latach wskazuje się go jako możliwy czynnik etiologiczny zespołu przewlekłego zmęczenia i depresji (tzw. chroniczny zespół Epsteina-Barr CEBV).
Mononukleoza zakaźna.
Wirus Epsteina-Barr może wywołać mononukleozę zakaźną. Występuje ona, gdy pierwszy kontakt z wirusem nastąpi w okresie dojrzewania lub później. Stąd do mononukleozy dochodzi głównie w krajach rozwiniętych, gdyż w krajach rozwijających się do zakażenia dochodzi najczęściej przed około 18 miesiącem życia. Przeciwciała przeciw EBV występują u prawie wszystkich ludzi w krajach rozwijających się, natomiast w USA u 60–70% populacji.

</doc>
<doc id="479353" url="https://pl.wikipedia.org/wiki?curid=479353" title="Garth Nix">
Garth Nix

Garth Nix (ur. 19 lipca 1963) – australijski pisarz literatury fantasy, piszący głównie powieści dla młodzieży. Największą sławę przyniosła mu bestsellerowa seria "Stare Królestwo".

</doc>
<doc id="479357" url="https://pl.wikipedia.org/wiki?curid=479357" title="Kallichore">
Kallichore

Kallichore (Jowisz XLIV) – mały zewnętrzny księżyc Jowisza, odkryty 6 lutego 2003 roku przez grupę astronomów z Uniwersytetu Hawajskiego, kierowaną przez Scotta Shepparda.
30 marca 2005 roku Międzynarodowa Unia Astronomiczna nadała mu oficjalną nazwę. Nazwa księżyca pochodzi od Kallirroe, nimfy, córki Okeanosa w mitologii greckiej.
Charakterystyka fizyczna.
Kallichore jest jednym z najmniejszych księżyców Jowisza, jego średnicę ocenia się na około 2 km. Średnia gęstość tego ciała ma wartość ok. 2,6 g/cm3, a składa się przeważnie z krzemianów. Powierzchnia Kallichore jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 23,7 magnitudo.
Kallichore obiega Jowisza ruchem wstecznym, czyli w kierunku przeciwnym do obrotu planety wokół własnej osi. Księżyc ten należy do grupy Karme.

</doc>
<doc id="479358" url="https://pl.wikipedia.org/wiki?curid=479358" title="EBV">
EBV



</doc>
<doc id="479369" url="https://pl.wikipedia.org/wiki?curid=479369" title="Pęd zarodnionośny">
Pęd zarodnionośny

Pęd zarodnionośny – występujący u skrzypów pęd, na którym występują kłosy zarodnionośne wytwarzające zarodniki. U skrzypów na ogół jest on niezielony i nierozgałęziony, w naszej strefie klimatycznej wytwarzany jest wczesną wiosną. Ponieważ nie przeprowadza fotosyntezy, składniki niezbędne do wzrostu czerpie z podziemnych kłączy i znajdujących się na nich bulwek pędowych. Ma zabarwienie brunatne, ponieważ jego łodyga nie zawiera chlorofilu. Pęd ten zakończony jest kłosem zarodnionośnym – sporofilostanem zbudowanym z tarczowatych listków. Na każdym z tych listków występuje do 20 zarodni wytwarzających liczne zarodniki. Po wyprodukowaniu zarodników kłos zarodnionośny u niektórych gatunków (np. skrzypu polnego) obumiera, u innych (np. skrzypu leśnego rośnie nadal, jako pęd płonny).

</doc>
<doc id="479371" url="https://pl.wikipedia.org/wiki?curid=479371" title="Ro-ro">
Ro-ro

Ro-ro (od ang. "roll-on / roll-off") – typ statku towarowego, pasażersko-towarowego lub barki przystosowanego do przewożenia ładunków tocznych i pojazdów (samochodów osobowych, ciężarówek lub wagonów kolejowych).
W języku polskim takie jednostki są czasem określane jako „rorowce”.
Historia.
Rodowód statków typu ro-ro jest typowo militarny. Protoplastów tego rodzaju statków można już się doszukiwać w XI wieku. Na potrzeby transportu jazdy rycerskiej (taborów) na tereny objęte wojnami krzyżowymi zbudowano specjalne statki wyposażone w prymitywne rampy, umożliwiające wyładunek jeźdźców bezpośrednio na brzeg.
Pierwsze statki przypominające współczesne ro-rowce powstawały w połowie XIX wieku i służyły do transportu pociągów przez rzeki zbyt szerokie, by można przez nie przerzucić most. Jednym z pierwszych przykładów takich jednostek jest prom kolejowy, kursujący przez zatokę Firth of Forth w Szkocji od roku 1851.
Podczas II wojny światowej armie do transportu pojazdów na tereny desantów wykorzystywały specjalizowane okręty, których pomysł stosowania niewiele się różnił od tych wzmiankowanych powyżej, zastosowanych podczas wypraw krzyżowych. Po wojnie postanowiono zaadaptować ideę budowy okrętów desantowych do obsługi krótkich tras promowych przez statki handlowe. W ten sposób m.in. uruchomiono pierwsze połączenie typu ro-ro pomiędzy Dover a Calais w 1953 r. Rząd USA (departament obrony) w 1957 zakontraktował budowę pierwszego statku przeznaczonego do przewozu pojazdów (przede wszystkim samochodów) i ładunków tocznych na trasach międzykontynentalnych. Nazwany został MS Comet i stał się pierwszym statkiem typu ro-ro. Wyposażony został w rampę rufową umożliwiającą wyładunek bezpośrednio na nabrzeże, system pokładów wewnętrznych połączonych rampami wewnętrznymi, urządzeń mocujących podczas podróży ładunek na kołach oraz bardzo sprawną wentylację wewnętrzną. Rozwiązania techniczne zastosowane na tym statku umożliwiały bardzo szybki i sprawny załadunek oraz rozładunek w porcie. Sukces tego rozwiązania został skopiowany przez inne państwa. Od 1970 zaczęto stosować statki typu ro-ro do eksportu samochodów na inne kontynenty. Stało się to za przyczyną gwałtownego rozwoju przemysłu motoryzacyjnego Japonii. W 1973 r. zbudowano dla japońskiego armatora K-Line pierwszy klasyczny samochodowiec: MS European Highway.
Odmiany jednostek ro-ro.
Do podstawowych rodzajów statków typu ro-ro zalicza się:
Bezpieczeństwo statków typu ro-ro.
Specyfika budowy tego typu statków sprawia, że uważa się je za podatne na wypadki morskie. Stało się tak przede wszystkim za sprawą spektakularnych katastrof zbliżonych do nich konstrukcyjnie promów pasażerskich:
Zagrożenia.
Przyczyną powyższych katastrof jest budowa kadłuba, w którym blisko linii wodnej znajdują się otwierane furty dziobowe lub rufowe. Wdarcie się przez nie wody na pokład samochodowy powodowało utratę stateczności promów i ich bardzo szybkie zatonięcie (Princess Victoria, Herald of Free Enterprise, Estonia). Również na statkach typu ro-ro znajdują się furty (przeważnie rufowe, rzadziej burtowe) oraz rozciągający się przez całą długość kadłuba pokład ładunkowy. Jest to zagrożenie w przypadku wytworzenia się swobodnej powierzchni wody po wdarciu się na ów wewnętrzny pokład wody zaburtowej.
Innym zagrożeniem jest fakt, że ładunek znajduje się w całości powyżej linii wodnej, przez co środek ciężkości jest położony wysoko. Ładunek również jest bardzo podatny na rozmocowanie i przesunięcie podczas sztormowej pogody. Większość wysokości statku znajduje się ponad powierzchnią wody przy stosunkowo małym zanurzeniu i dużej powierzchni burt podatnych na działanie wiatru. W tym przypadku dochodzi również do szybkiej utraty stateczności i zatonięcia (Heweliusz i prawdopodobnie al-Salam Boccaccio 98).
Trzecim zagrożeniem jest niebezpieczeństwo pożaru oraz jego szybkie rozprzestrzenianie się w niewygrodzonej ładowni, jaką jest pokład ładunkowy. Częsta obecność np. w bakach samochodów łatwopalnego paliwa, awarie i ich zapalenie się (pożar promu Jan Heweliusz, lata 80).
Na statkach typu ro-pax największym zagrożeniem jest specyficzny ładunek, jakim są „pasażerowie”. Tu dochodzi najczęściej do zaprószenia ognia. Całkiem realnym są ataki terrorystyczne. Jedną z hipotez przyczyn katastrofy rozważaną po zatonięciu Estonii, był m.in. atak terrorystyczny dokonany przez mafię rosyjską.
Środki zaradcze.
Odchodzi się od konstruowania statków wyposażanych w dziobową furtę i rampę. W przypadku pasażerskich statków ro-ro (ro-pax, promy pasażersko-samochodowe, kolejowe), gdy posiadają powyższe rozwiązanie, przepisy IMO zobowiązują do instalacji elektronicznych systemów monitorujących stan zamknięcia furty dziobowej. Są to m.in. system telewizji przemysłowej z układem kamer, którego obraz jest przekazywany bezpośrednio i ciągle na mostek kapitański; elektroniczny system sygnalizujący stan zamknięcia furty. Niektóre statki są wyposażane w dodatkowe zamykane wygrodzenia na dziobie – rozwiązanie takie zastosowano na polskich promach "Silesia", "Pomerania" oraz "Skania". Niedopuszczalnym jest także rozpoczynanie podróży morskiej, wykonywania manewrów portowych z otwartymi furtami. Pośpiech i domykanie „w biegu” furty dziobowej stało się przyczyną zatonięcia "MF Herald of Free Enterprise" w 1987. Sprawę tę już regulują odpowiednie przepisy międzynarodowe, a nie tylko dobra praktyka morska.
Tego typu statki wyposaża się w rozbudowane instalacje balastowe wspomagane komputerowo, wyposażone w wiele zbiorników i wydajne pompy pozwalające szybko reagować na zmiany stateczności. Pokłady samochodowe posiadają specjalne gniazda pozwalające na skuteczne zamocowanie ładunków tocznych za pomocą łańcuchów oraz taśm. Na wyposażeniu jednostek ro-ro znajdują się też wielkogabarytowe poduszki pneumatyczne pozwalające na blokowanie przemieszczających się ładunków podczas niepogody. Z tego też względu na pokładach ładunkowych znajdują się końcówki instalacji dostarczającej sprężone powietrze służące do ich napełniania. Niektórzy armatorzy na czas załadunku w porcie zatrudniają tzw. supercargo, dbających o właściwe (bezpieczne ze względów stateczności) załadowanie typowych ro-ro. Po zakończeniu załadunku supercargo wraca do kraju nie wchodząc w skład załogi statku. W przewidywaniu zagrożeń pogodowych z pomocą przychodzą nowoczesne środki łączność np. GMDSS. Odpowiedzialność za kontynuowanie podróży w złych warunkach pogodowych oraz związanymi z tym wszystkimi konsekwencjami spada wyłącznie na kapitana. W podejmowaniu tej decyzji jest całkowicie niezawisły. Z tego też powodu armator nie może wyciągać wobec niego żadnych konsekwencji służbowych oraz nie może stosować żadnych nacisków w sprawie podejmowanych decyzji.
Dla podniesienia bezpieczeństwa przeciwpożarowego, na pokładach samochodowych statków typu ro-ro stosuje się automatycznie działające systemy tryskaczowe, instaluje się też system kurtyn wodnych dzielący tę specyficzną ładownię na mniejsze sekcje. Standardem są systemy sygnalizujące pojawienie się ognia, dymu, podwyższonej temperatury. Na statkach pasażerskich ro-ro pełnione są stałe wachty przez członków załogi posiadających odpowiednie przeszkolenie pożarowe (funkcja marynarz – strażak), również zatrudnia się doświadczonych oficerów pożarnictwa (funkcja oficer pożarowy) jako osoby odpowiedzialne za stan bezpieczeństwa przeciwpożarowego jednostki.
Konwencja SOLAS określa też wymogi, jakie powinny spełniać załogi zatrudnione na pasażerskich statkach ro-ro. Dotyczy to składu załóg m.in. obowiązek zatrudnienia dodatkowych ludzi np. co najmniej dwóch oficerów wachtowych, wyznaczenie dodatkowego członka załogi odpowiedzialnego za bezpieczeństwo statku (np. oficer wachtowy, oficer pożarowy). Skład załóg musi być odpowiednio wyszkolony i posiadać dodatkowe kwalifikacje, nawet tak unikatowe, jak przeszkolenie w zakresie kierowania tłumem – określone przez SOLAS jako: "przeszkolenie w zakresie kierowania w sytuacjach zagrożenia i w przypadku nietypowych zachowań ludzkich"; przewozu ładunków niebezpiecznych, czyli: "zintegrowane szkolenie w zakresie bezpieczeństwa pasażerów, ładunku i statku". Znacznie też częściej są ogłaszane alarmy ćwiczebne. Same statki podlegają wzmożonemu dozorowi przez towarzystwa klasyfikacyjne. Bezwzględnie przestrzega się zakazu przebywania pasażerów na pokładzie samochodowym podczas podróży morskiej.
Wszystkie powyższe środki są stosowane przede wszystkim na statkach pasażerskich typu ro-ro – promach morskich i ro-pax. Jednak większość owych rozwiązań znajduje też zastosowanie też na innych jednostkach ro-ro.
Statki ro-ro w eksploatacji u polskich armatorów.
Pierwszym polskim towarowym ro-ro (a więc nie licząc wcześniejszych promów pasażersko-samochodowych i kolejowych) był "MS Starogard Gdański", eksploatowany w PLO od roku 1973. W następnych latach PLO na liniach europejskich eksploatowały statki ro-ro "MS Inowrocław", "MS Puck" oraz con-ro na linii północnoamerykańskiej: "MS Tadeusz Kościuszko", "MS Kazimierz Pułaski", "MS Władysław Sikorski", "MS Stefan Starzyński" i ro-ro na linii australijskiej: "MS Katowice II", "MS Poznań", "MS Gdańsk", "MS Wrocław". W barwach PŻB pływała "MS Parsęta" i inne wyczarterowane od obcych armatorów statki m.in. "MS Gute" i "MS Kahlenberg". Statki ro-ro eksploatują obecnie w Polsce m.in. POL-Euro i POL-Levant z Gdyni oraz Euroafrica Linie Żeglugowe ze Szczecina.

</doc>
<doc id="479374" url="https://pl.wikipedia.org/wiki?curid=479374" title="Ro/ro">
Ro/ro



</doc>
<doc id="479376" url="https://pl.wikipedia.org/wiki?curid=479376" title="Kalyke">
Kalyke

Kalyke (Jowisz XXIII) – mały zewnętrzny księżyc Jowisza, odkryty w 2000 roku przez grupę astronomów z Uniwersytetu Hawajskiego, kierowaną przez Scotta Shepparda.
Nazwa.
W mitologii greckiej Kalyke była matką Endymiona. Wcześniej księżyc nosił tymczasowe oznaczenie S/2000 J 2.
Charakterystyka fizyczna.
Kalyke jest jednym z najmniejszych księżyców Jowisza, jego średnicę ocenia się na około 5 km. Średnia gęstość tego ciała ma wartość ok. 2,6 g/cm3, a składa się przeważnie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 21,8 magnitudo.
Kalyke obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Karme. Jest bardziej czerwony niż inne księżyce z tej grupy.

</doc>
<doc id="479378" url="https://pl.wikipedia.org/wiki?curid=479378" title="Katecholaminy">
Katecholaminy

Katecholaminy – organiczne związki chemiczne, pochodne aminokwasu – tyrozyny. Niektóre z nich to aminy biogenne. 
Katecholaminy są rozpuszczalne w wodzie i w 50% krążą we krwi związane z białkami osocza. W największym stężeniu występują adrenalina, noradrenalina i dopamina, które są produkowane głównie przez rdzeń nadnerczy, oraz pozazwojowe włókna układu sympatycznego. Adrenalina działa jak neurotransmiter w centralnym systemie nerwowym, a także jako hormon regulujący krążenie krwi. 
Noradrenalina jest głównie neurotransmiterem w obwodowej części układu sympatycznego, ale występuje również w krwi, dzięki zjawisku "wyciekania" z synaps. Ważną katecholaminą jest również izoprenalina, syntetyczna pochodna adrenaliny nie występująca w organizmie. 
Wysoki poziom katecholamin we krwi wiąże się ze stresem, który może być wywołany jako reakcja psychologiczna, bądź może powstać w odpowiedzi na stresory środowiskowe, takie jak hałas czy intensywne światło. Katecholaminy wywołują ogólne reakcje organizmu, które przygotowują ciało do wysiłku fizycznego związanego z walką lub ucieczką. Typowe efekty działania to: podniesienie ciśnienia krwi, przyspieszenie akcji serca, a także podniesienie poziomu glukozy we krwi. Niektóre leki, jak centralne inhibitory COMT, podnoszą poziom katecholamin.
Katecholaminy posiadają strukturę pierścienia benzenowego z dwiema grupami hydroksylowymi i bocznym łańcuchem etylowym połączonym z końcową grupą aminową. Okres biologicznego półtrwania katecholamin znajdujących się we krwi wynosi kilka minut.
Wytwarzanie i przemiany.
Synteza.
Katecholaminy są wytwarzane z –tyrozyny. Jej głównym źródłem jest białko pokarmowe, a także fenyloalanina (ulegająca hydroksylacji w wątrobie). 
Po wprowadzeniu grupy wodorotlenowej do pozycji "orto" pierścienia benzenowego powstaje 1–3,4–dihydroksyfenyloalanina (DOPA). Reakcja ta przebiega w mitochondriach przy udziale hydroksylazy tyrozynowej, 6–metylo–tetrahydropterydyny, NADPH, tlenu cząsteczkowego i aktywatora w postaci jonów dwuwartościowego żelaza.
DOPA ulega dekarboksylacji w cytoplazmie do dopaminy (3,4–dihydroksyfenyloetyloaminy). Reakcja zachodzi przy udziale DOPA-dekarboksylazy (dekarboksylaza aromatycznych 1–aminokwasów) oraz fosforanu pirydoksalu.
Dopamina jest pobierana do ziarnistości komórkowych, gdzie jej łańcuch boczny ulega utlenieniu dzięki β–hydroksylazie do 1–noradrenaliny. Reakcja zachodzi przy udziale jonów miedzi, tlenu cząsteczkowego, kwasu askorbinowego i kwasu fumarowego. 
Noradrenalina w cytoplazmie komórek chromochłonnych rdzenia nadnerczy, narządu Zuckerkandla i niewielkiej ilości komórek w sercu i mózgu ulega przekształcenia do adrenaliny. Proces polega na przeniesieniu grup metylowej z S–adenozynometioniny na grupę aminową noradrenaliny, przy udziale N–metylotransferazy. 
Katecholaminy regulują własną syntezą na zasadzie ujemnego sprzężenia zwrotnego, poprzez wpływ na hydroksylazę tyrozynową i β–hydroksylazę dopaminy. Wpływ na syntezę mają również ACTH, hormony kory nadnerczy, prostaglandyny E, angiotensyna II i bradykinina.
Magazynowanie.
Katecholaminy są magazynowane w pęcherzykach ziarnistych znajdujących się w dystalnych częściach neuronów. Mogą one wychwytywać krążącą dopaminę, noradrenalinę i adrenalinę, a także, dzięki obecności β–hydroksylazy, produkować noradrenalinę. W ziarnistościach zgromadzonych jest 2/3 ogólnej zawartości katecholamin; pozostała część znajduje się w cytoplazmie. Aminy katecholowe w ziarnistościach są wiązane z ATP (w stosunku 1:4 – na jedną cząsteczkę ATP przypadają cztery cząsteczki katecholamin), RNA i chromograniną A. Owe połączenia chronią katecholaminy przed rozkładem. 
Wyróżnia się 2 typy pęcherzyków ziarnistych. W mniejszych pęcherzykach magazynowane są wolne katecholaminy, szybko uwalniane pod wpływem pobudzenia nerwowego. W większych pęcherzykach gromadzona jest większa część amin; jest to pula magazynująca. 
W rdzeniu nadnerczy magazynowana jest głównie adrenalina, podczas gdy w pozazwojowych zakończeniach nerwowych – noradrenalina.
Rozkład.
W procesie rozkładu KA (katecholaminy) biorą udział dwa enzymy:

</doc>
<doc id="479381" url="https://pl.wikipedia.org/wiki?curid=479381" title="Eukelade">
Eukelade

Eukelade (Jowisz XLVII) – mały księżyc Jowisza, odkryty przez grupę astronomów z Uniwersytetu Hawajskiego pod przewodnictwem Scotta Shepparda w lutym 2003 roku.
Nazwa.
30 marca 2005 roku Międzynarodowa Unia Astronomiczna nadała mu oficjalną nazwę. Pochodzi ona od mitycznej Eukelade, córki Zeusa (Jowisza), zaliczaną przez starożytnych Greków do muz.
Charakterystyka fizyczna.
Eukelade jest jednym z najmniejszych księżyców Jowisza, jego średnicę ocenia się na około 4 km. Średnia gęstość tego ciała ma wartość ok. 2,6 g/cm3, a składa się przeważnie z krzemianów. Powierzchnia Eukelade jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 22,6 magnitudo.
Księżyc obiega Jowisza ruchem wstecznym, czyli w kierunku przeciwnym do obrotu planety wokół własnej osi. Należy do grupy Karme.

</doc>
<doc id="479382" url="https://pl.wikipedia.org/wiki?curid=479382" title="Fryderyki – album roku muzyka dawna i barokowa">
Fryderyki – album roku muzyka dawna i barokowa

Laureaci Fryderyków w kategorii album roku muzyka dawna / album roku muzyka dawna i barokowa.
Między 2008 a 2011 rokiem, a także w 2014 kategoria ta nosiła nazwę album roku muzyka dawna i barokowa.

</doc>
<doc id="479383" url="https://pl.wikipedia.org/wiki?curid=479383" title="Rorowiec">
Rorowiec



</doc>
<doc id="479384" url="https://pl.wikipedia.org/wiki?curid=479384" title="Józef Maroszek (inżynier)">
Józef Maroszek (inżynier)

Józef Maroszek (ur. 1904 w Boglewicach, zm. 6 stycznia 1985 w Warszawie) – polski inżynier, konstruktor broni i urządzeń mechanicznych. Przez większą część kariery zawodowej związany z Politechniką Warszawską i Wojskowym Instytutem Technicznym Uzbrojenia.
Był autorem m.in. konstrukcji karabinu samopowtarzalnego wz. 38M oraz rusznicy przeciwpancernej wz. 35, jednych z najnowocześniejszych broni w arsenale Wojska Polskiego przed II wojną światową.
Po wojnie przez kilkadziesiąt lat był wykładowcą akademickim na Wydziale Mechanicznym Technologicznym Politechniki Warszawskiej i kierownikiem Katedry Części Maszyn „C”.
Życiorys.
Józef Maroszek urodził się 13 czerwca lub 13 lipca 1904 w Boglewicach niedaleko Grójca. Pochodził z rodziny chłopskiej, jego ojcem był Paweł Oktawian Maroszek, a matką Franciszka z Małachowskich. Miał ośmioro rodzeństwa. Był dwukrotnie żonaty, pierwszą żoną była Helena z Piątkowskich (1899–1961), drugą – Maria Karolina ze Szczęsnych (1912–1995).
Po ukończeniu nauki w szkole powszechnej w Boglewicach przeniósł się do Warszawy, gdzie ukończył Gimnazjum Stefana Chrupczałowskiego. Maturę zdał w Gimnazjum Męskim Związku Zawodowego Nauczycielstwa Polskiego Szkół Średnich. W czasach nauki w gimnazjum zbudował miniaturową maszynę parową z kotłem zrobionym z łuski artyleryjskiej (155 milimetrowej), która miała dynamo zapewniające energię elektryczną podłączonej żarówce.
Konstruktor broni strzeleckiej.
W 1923 rozpoczął studia na Politechnice Warszawskiej na Wydziale Mechaniczno-Konstruktorskim. Uzyskał stypendium od Ministra Spraw Wojskowych na przygotowanie pracy dyplomowej pt. „Uproszczenie technologiczne karabinu krajowej produkcji”. Efektem tych prac był skonstruowany w warszawskiej Fabryce Karabinów karabinek KP-32, gruntownie przebudowana wersja karabinka wz. 29. Projekt Maroszka nigdy nie wszedł do produkcji seryjnej, jednak zwrócił na niego uwagę czynników wojskowych. Jeszcze przed ukończeniem studiów, 9 sierpnia 1931 ożenił się z Heleną z Piątkowskich, trzydziestoletnią wdową. 18 kwietnia 1932 Józef Maroszek uzyskał stopień inżyniera mechanika.
Po studiach został zatrudniony w Wojskowym Instytucie Technicznym Uzbrojenia w Warszawie (WITU). Przez kilkanaście miesięcy zajmował się dopracowaniem swojego projektu karabinka KP-32, do projektu wracał też w latach 1935–1936, jednak wszystkich wad nie usunięto i ostatecznie prototyp nie został skierowany do produkcji.
Tymczasem w latach 1934–1935 rozpoczął prace nad własnym projektem karabinu przeciwpancernego, ostatecznie przyjętego na stan Wojska Polskiego jako karabin przeciwpancerny wz. 35. Na przełomie 1935 i 1936 roku wykonano serię próbną prototypów nowej broni. Nowatorska konstrukcja inż. Maroszka wyposażona w hamulec wylotowy okazała się nie tylko dużo skuteczniejsza w przebijaniu pancerzy od bardziej tradycyjnych projektów, ale też była o blisko połowę lżejsza. W 1937 rozpoczęto jego produkcję seryjną, która w ścisłej tajemnicy trwała aż do wybuchu wojny. 
Równolegle w 1934 Instytut Badań Materiałów Uzbrojenia rozpisał konkurs na projekt pierwszego karabinu samopowtarzalnego polskiej konstrukcji. Zaprojektowany przez Maroszka karabin „Turniej” wraz z dwoma innymi projektami został skierowany do dalszych prób, a ostatecznie w 1936 został wybrany jako jedyna konstrukcja do dalszych prac. W 1938 dopracowany karabin samopowtarzalny wz. 38M został skierowany do produkcji seryjnej, jednak zdążono wyprodukować jedynie 150 sztuk serii informacyjnej.
Jednym z mniej znanych projektów broni jego autorstwa był opracowany przez niego wariant szkoleniowy ręcznego karabinu maszynowego wz. 28 „Browning” dostosowany do tańszej amunicji sportowej .22 Long Rifle. Inżynier Maroszek przygotował prototyp broni, jednak nie trafił on do produkcji seryjnej.
Po wybuchu wojny Maroszek wraz z całym WITU został ewakuowany na wschód. 16 września 1939 pociąg ewakuacyjny został zaatakowany przez Luftwaffe w okolicach Zdołbunowa na Wołyniu. Wedle relacji konstruktora, prywatnie posiadanym egzemplarzem karabinu samopowtarzalnego ostrzelał on atakujące samoloty, w wyniku czego jeden z nich został zmuszony do lądowania; pilot był ciężko ranny, a strzelec pokładowy został zabity celnymi strzałami z ziemi. Była to jedyna relacja o użyciu karabinu wz. 38M w czasie kampanii wrześniowej.
Po zajęciu Polski przez wojska ZSRR i Niemiec, powrócił do Warszawy. Od grudnia 1939 pracował jako brygadzista w zakładzie mechanicznym H. Żelezińskiego na Pradze, gdzie zajmował się m.in. odbudową Elektrowni Powiśle ze zniszczeń wojennych. W 1940 Rząd RP na uchodźstwie postanowił ściągnąć Maroszka do Francji, gdzie mógłby pracować nad udoskonaleniem swojej rusznicy przeciwpancernej i dostosowaniem jej do walki z ciężej opancerzonymi pojazdami. Po dotarciu do Krakowa kurier mający przeprowadzić go przez granicę na Węgry został aresztowany przez Gestapo, jednak Maroszkowi udało się uniknąć aresztowania i powrócić do Warszawy. W czerwcu 1942 znalazł zatrudnienie w firmie Stanisława Krasuskiego, gdzie kierował wydziałem obróbki mechanicznej, przez pewien czas pracował również w warsztacie naprawy motocykli oraz w firmie Kukiera i Lisowskiego.
W tym okresie współpracował z ruchem oporu. We własnym mieszkaniu produkował sprężyny i części zamienne do zdobycznej broni, zajmował się również jej akwizycją i przewożeniem do miejsc składowania. Kontuzjowany w czasie powstania warszawskiego, po jego upadku przez obóz przejściowy w Pruszkowie i Skierniewice trafił do rodziny w Sadurkach, jednak już w marcu 1945 powrócił do Warszawy, do ocalałego mieszkania na Mokotowie.
Nauczyciel akademicki.
Tuż po wojnie rozpoczął współpracę z firmą Władysława Kukiera, jednak dość szybko profesor Wacław Moszyński ściągnął go do współpracy przy organizacji powstającej Politechniki Łódzkiej, a następnie obaj wrócili do Warszawy. Od 1 października 1948 rozpoczął pracę jako starszy asystent w katedrze profesora Moszyńskiego na Politechnice Warszawskiej, następnie piastował stanowisko zastępcy profesora. Po wojnie porzucił prace nad bronią palną i skupił się na nauczaniu, m.in. podstaw konstrukcji maszyn i rysunku technicznego. 1 sierpnia 1950 rozpoczął pracę w Polskim Komitecie Normalizacyjnym. W 1951 został kierownikiem Katedry Części Maszyn „C” na Wydziale Mechanicznym Technologicznym. W 1961 owdowiał, dwa lata później ożenił się ponownie z Marią Karoliną ze Szczęsnych.
W latach powojennych opatentował ok. 10 wynalazków, m.in. zamka do drzwi własnej konstrukcji (patent zgłoszony 10 kwietnia 1954), „zamek zapadkowy bezkluczykowy do drzwi” (27 października 1960), „zamek do wywietrznika” (21 stycznia 1961) i „Fotel rzędowy” dla Teatru Polskiego w Warszawie (31 sierpnia 1961). Na przełomie lat 60. i 70. opublikował również trzy skrypty naukowe z dziedziny rysunku technicznego maszynowego (1969), połączeń mechanicznych (1974) oraz przekładni mechanicznych (1971). Ostatni ze skryptów doczekał się czterech kolejnych wydań i przez kilkanaście lat stanowił jedno z najważniejszych źródeł wiedzy dla studentów kierunków mechanicznych Politechniki Warszawskiej. Przez wiele lat był też prodziekanem do spraw studenckich, członkiem Wydziałowej Rady ds. Młodzieży i opiekunem domów studenckich.
25 listopada 1975 odszedł na emeryturę, pozostał jednak aktywny zawodowo. Sporządził m.in. jedną z ekspertyz badających przyczynę tragicznego wybuchu gazu w Rotundzie PKO w Warszawie w lutym 1979. W pracy tej wykorzystał m.in. obliczenia, których dokonał kilkadziesiąt lat wcześniej, podczas prac nad rozprawą doktorską na temat hamulca wylotowego, który zastosował m.in. w projekcie karabinu przeciwpancernego. Pracował też nad kolejnymi wydaniami swoich skryptów naukowych, a w wolnym czasie korespondował z historykami wojskowości (m.in. z Januszem Magnuskim) opisując historię swoich przedwojennych konstrukcji.
Józef Maroszek zmarł 6 stycznia 1985 w Warszawie, został pochowany na cmentarzu Wawrzyszewskim.

</doc>
<doc id="479386" url="https://pl.wikipedia.org/wiki?curid=479386" title="Norepinefryna">
Norepinefryna



</doc>
<doc id="479387" url="https://pl.wikipedia.org/wiki?curid=479387" title="Park Narodowy Wulkany Hawaiʻi">
Park Narodowy Wulkany Hawaiʻi

Park Narodowy Wulkany Hawaiʻi (ang. "Hawaiʻi Volcanoes National Park") – park narodowy położony w stanie Hawaje w Stanach Zjednoczonych. Park został utworzony w 1916 roku na powierzchni 1348 km2. Charakterystycznym elementem parku są krajobrazy wulkaniczne. W 1980 roku wraz z Parkiem Narodowym Haleakalā został zakwalifikowany jako rezerwat biosfery "Hawaii Islands". W 1987 roku Park Narodowy Wulkany Hawaiʻi został również wpisany na listę światowego dziedzictwa UNESCO.

</doc>
<doc id="479389" url="https://pl.wikipedia.org/wiki?curid=479389" title="Skala Likerta">
Skala Likerta

Skala Likerta – strategia pomiarowa, stosowana w kwestionariuszach ankiet i wywiadach kwestionariuszowych, dzięki której uzyskać można wiedzę o stopniu akceptacji zjawisk, poglądów, procesów, cech itp. Często wykorzystywana jest do mierzenia postaw wobec konkretnych oddziaływań, zachowań, zdarzeń, obiektów, projektów bądź problemów.
Nazwa skali pochodzi od nazwiska Rensisa Likerta, który opracował ją w 1932 r. Skala została stworzona na potrzeby liczenia wskaźników zbudowanych z sumy (lub średniej) wag liczbowych, przypisanych wypowiedziom respondentów wobec pakietu stwierdzeń (mikrotez) sformułowanych w kwestionariuszu. Różni się tym od skal porządkowych, że dane z pomiarów mogą być i z reguły są traktowane jako ilościowe.
W ujęciu uproszczonym często „skalą Likerta” nazywa się kafeterię pięciu wypowiedzi ułożonych w porządku od całkowitego odrzucenia do całkowitej akceptacji, np.:
Respondent wybiera tę wypowiedź, która najbardziej odpowiada jego odczuciom. Liczba możliwych opcji do wyboru powinna być nieparzysta (najczęściej 5), aby środkowe stwierdzenie było neutralne.
Obecnie zaleca się stosowanie siedmiostopniowej kafeterii, z wykorzystaniem różnych „symetrycznych” sformułowań, zależnych od treści stwierdzeń i najlepiej pasujących do narracji: bodziec-stwierdzenie → reakcja-wypowiedź. Przykładowa kafeteria wypowiedzi wobec problemowych zagadnień w kwestionariuszu:
Pełne, prawidłowe rozumienie pojęcia „skala Likerta” w metodologii badań powinno odnosić się do zoptymalizowanego narzędzia, które (oprócz kafeterii wzorowanej na Likercie) spełnia też ważne kryteria pomiarowe. Pierwszym założeniem w koncepcji Likerta było to, ażeby wszystkie szczegółowe sformułowania w kwestionariuszu dotyczyły tego samego problemu ogólnego ("indicatum"), dzięki czemu mo‭żliwe jest dodawanie elementarnych wskaźników. Tak skonstruowane narzędzie badawcze nazywa się Skalą sumowanych ocen. Zatem w procesie tworzenia i optymalizacji skali Likerta należy weryfikować kryterium trafności.
Drugim kryterium u Likerta była zdolność skali do różnicowania postaw respondentów. Kluczowe jest pozostawianie w kwestionariuszu tylko tych sformułowań (wybranych z większej liczby pierwotnie testowanych), które w badaniu pilotażowym najsilniej pobudzały do wyraziście zróżnicowanych wypowiedzi.
W badaniach poprawności tez, dzięki zawartej w wyskalowanym kwestionariuszu galerii stwierdzeń (mikrotez) i uzyskaniu skategoryzowanych wypowiedzi wyznacza się "predylekcje" (szczególne upodobanie, wysoką skłonność do kogoś albo czegoś). Pozwala to na określenie paradygmatu (najogólniejszego modelu), charakteryzującego zbiorowość bądź jednostki oraz umożliwia wyznaczenie jakościowych i ilościowych standardów ewaluatywnych dla danej populacji.

</doc>
<doc id="479391" url="https://pl.wikipedia.org/wiki?curid=479391" title="Pęd płonny">
Pęd płonny

Pęd płonny – u roślin jest to pęd, na którym nie występują organy rozrodcze, nie są wytwarzane zarodniki ani nasiona. Wiele gatunków roślin wytwarza wyłącznie pędy rozrodcze, u niektórych występują równocześnie zarówno pędy płonne, jak i pędy rozrodcze, u innych jeszcze gatunków pędy płonne wytwarzane są w innym czasie, niż pędy rozrodcze. Pędy płonne pełnią funkcję asymilacyjną, wytwarzając w drodze fotosyntezy substancje organiczne niezbędne do rozwoju i wzrostu rośliny. 
Skrzypy.
U skrzypów pęd płonny to pęd, na którym nie są wytwarzane kłosy zarodnionośne. W naszej strefie klimatycznej wytwarzany jest on zazwyczaj później niż pęd zarodnionośny. Pęd płonny jest pokoleniem bezpłciowym – sporofitem. Jego zadaniem jest przeprowadzanie fotosyntezy i wytworzenie substancji zapasowych, które zmagazynowane w kłączu i znajdujących się na nim bulwach pędowych umożliwią rozwój pędu zarodnionośnego i wytworzenie zarodników. 
Pęd płonny skrzypów wyrasta z podziemnego kłącza i zbudowany jest z na przemian ułożonych członów długich – międzywęźli i krótkich – węzłów. Z węzłów na pędach nadziemnych wyrastają okółkowo ułożone liczne pędy boczne (również członowane) i małe, łuskowate liście. Liście skrzypów są bardzo małe i nie biorą udziału w fotosyntezie, często są czarniawe. Wyrastają one w okółkach na pędzie, zrastając się dookoła węzłów tworzą pochwy podtrzymujące nasady międzywęźli. Pędy skrzypów są silnie wysycone krzemionką. Bardzo łatwo odrywają się w węzłach.
Rośliny nasienne.
U roślin nasiennych nazwą pędy płonne określa się pędy niewytwarzające kwiatów. Ich przeciwieństwem są pędy kwiatowe wytwarzające kwiaty. U niektórych gatunków tych roślin występują wyłącznie pędy kwiatowe, u niektórych obok pędów kwiatowych występują również pędy płonne.

</doc>
<doc id="479394" url="https://pl.wikipedia.org/wiki?curid=479394" title="Nostrzyk">
Nostrzyk

Nostrzyk ("Melilotus" ) – rodzaj roślin z rodziny bobowatych (motylkowatych) "Fabaceae". Należą do niego 23 gatunki. Występują na wszystkich kontynentach Starego Świata, jako introdukowane rosną też na innych kontynentach.
Nostrzyki uprawiane są na zielony nawóz, jako rośliny pastewne (aczkolwiek mogą być szkodliwe dla bydła i owiec) oraz miododajne. Największe znaczenie użytkowe ma nostrzyk biały "M. alba" i żółty "M. officinalis". Dobrze tolerujący zasolenie nostrzyk messyński "M. messanensis" wykorzystywany jest do poprawy właściwości gleb zasolonych, zwłaszcza w Australii.
Rozmieszczenie geograficzne.
Przedstawiciele rodzaju rosną w Afryce, Europie i Azji, największe zróżnicowanie osiągają w rejonie Morza Śródziemnego i w centralnej Azji. W Europie występuje 16 gatunków. Jako introdukowane rośliny z tego rodzaju obecne są także w Australii i na obu kontynentach amerykańskich.
W Polsce występują cztery gatunki z tego rodzaju jako rodzime w krajowej florze:
Jako antropofity zadomowione lub przejściowo tylko dziczejące stwierdzone zostały w Polsce:
Systematyka.
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l." W obrębie podrodziny należy do plemienia "Trifolieae".

</doc>
<doc id="479403" url="https://pl.wikipedia.org/wiki?curid=479403" title="CSN">
CSN



</doc>
<doc id="479404" url="https://pl.wikipedia.org/wiki?curid=479404" title="Centralny system nerwowy">
Centralny system nerwowy



</doc>
<doc id="479405" url="https://pl.wikipedia.org/wiki?curid=479405" title="Sebastian Mnich">
Sebastian Mnich

Sebastian "Sebek" Mnich (ur. w 1977 r. w Tarnowie) – polski perkusista rockowy.
Grał w kilku tamtejszych formacjach, m.in. Personel, SunFlowers i Boggart's Power (z tym trzecim występował przed Acid Drinkers i Sweet Noise). W sierpniu 2004 roku wszedł w skład zespołu KSU, w którym występował do stycznia 2007 roku. Jesienią 2006 roku dołączył do tarnowskiej grupy rockowej Totentanz.

</doc>
<doc id="479408" url="https://pl.wikipedia.org/wiki?curid=479408" title="Faza G0">
Faza G0

Faza GO, "faza spoczynku" – faza cyklu komórkowego.
U zwierząt w trakcie cyklu komórkowego komórka, która zakończyła fazę G1, zamiast wejść w fazę syntezy DNA (faza S - faza syntezy), może przejść w fazę spoczynku, czyli fazę G0. 
W przypadku roślin przejście komórki w stan spoczynku może nastąpić po zakończeniu fazy G1 lub G2. 
W fazie G0 komórki przeprowadzają wszystkie reakcje metaboliczne, ale nie mogą się dzielić. Podlegają specjalizacji. Charakteryzują się wówczas obniżonym tempem metabolizmu, mniejszą aktywnością transkrypcyjną. 
Wycofanie komórki do fazy G0 może być wynikiem np. braku składników odżywczych w środowisku, zakończenia procesu różnicowania komórki albo wykrycia rozległych uszkodzeń materiału genetycznego. Czas trwania tej fazy jest różny, od kilku dni do miesięcy, a nawet dłużej.
Komórka ma możliwość ponownej aktywacji cyklu komórkowego (zawsze do fazy w której nastąpiło jego przerwanie) - muszą tu zadziałać czynniki np. w postaci hormonów, czynników wzrostowych. Im dłużej komórki pozostają w fazie G0, tym więcej czasu zabiera im wejście w cykl komórkowy po pobudzeniu.
Faza G0 jest charakterystyczna m.in. dla dojrzałych neuronów, komórek kostnych (osteocyty), limfocytów.

</doc>
<doc id="479411" url="https://pl.wikipedia.org/wiki?curid=479411" title="Växjö">
Växjö

Växjö (szw. []) – miasto ("tätort") w południowej Szwecji. Siedziba władz ("residensstad") regionu administracyjnego ("län") Kronoberg. Ośrodek administracyjny ("centralort") gminy Växjö oraz siedziba władz diecezjalnych i biskupa diecezji Växjö. Do 1970 Växjö miało administracyjny status miasta. Rodzinne miasto pisarza Para Lagerkvista.
W 2010 Växjö liczyło 60 887 mieszkańców.
Geografia.
Växjö jest położone w południowej części prowincji historycznej ("landskap") Smalandia, pomiędzy jeziorami Helgasjön od strony północnej a jeziorami Norra Bergundasjön, Södra Bergundasjön, Växjösjön i Trummen od południa.
Przyroda.
Uznawane za najbardziej zielone miasto Europy (hasło promocyjne gminy Växjö – "Europas grönaste stad"). Już w latach 80. ropę zaczęto zastępować biomasą w celu zmniejszenia wydzielania szkodliwego dwutlenku węgla, właściciele willi przeszli na ogrzewanie peletami i za pomocą paneli słonecznych, a z samochodów wielu przesiadło się na rowery. Växjö nie tylko na obrzeżach, ale również w centrum wypełnione jest po brzegi zielenią, zagospodarowane parkami, alejami, ścieżkami rowerowymi oraz biegowymi.
Historia.
Miasto otrzymało prawa miejskie 13 lutego 1342 od króla Magnusa Erikssona.
Edukacja.
Växjö od 1999 jest ośrodkiem uniwersyteckim. 1 stycznia 2010 połączono Uniwersytet w Växjö z Wyższą Szkołą w Kalmar i utworzono działający w obu miastach Uniwersytet Linneusza.

</doc>
<doc id="479413" url="https://pl.wikipedia.org/wiki?curid=479413" title="Fryderyki – album roku muzyka kameralna">
Fryderyki – album roku muzyka kameralna

W 2022 kategoria została rozdzielona na 2 oddzielne kategorie: album roku muzyka kameralna - duety i album roku muzyka kameralna - większe składy.
Laureaci Fryderyków w kategorii album roku muzyka kameralna:

</doc>
<doc id="479415" url="https://pl.wikipedia.org/wiki?curid=479415" title="Tsu">
Tsu

 – miasto w Japonii, stolica prefektury Mie, w środkowej części wyspy Honsiu, nad zatoką Ise (Ocean Spokojny).
Położenie.
Miasto leży w centrum prefektry Mie nad zatoką Ise.
Sąsiaduje z Suzuką, Matsusaką, Nabari, Igą i Kameyamą oraz wsiami Soni, Mitsue w prefekturze Nara.

</doc>
<doc id="479416" url="https://pl.wikipedia.org/wiki?curid=479416" title="Manzanillo (Colima)">
Manzanillo (Colima)

Manzanillo – miasto i siedziba gminy w zachodnim Meksyku, w stanie Colima, nad Oceanem Spokojnym. Z liczbą około 103 tys. mieszkańców jest drugim miastem pod względem wielkości w tym stanie. Jest to najbardziej ruchliwy port na zachodnim wybrzeżu Meksyku. W mieście rozwinął się przemysł spożywczy oraz maszynowy.

</doc>
<doc id="479418" url="https://pl.wikipedia.org/wiki?curid=479418" title="Tarski">
Tarski



</doc>
<doc id="479419" url="https://pl.wikipedia.org/wiki?curid=479419" title="Peoria (Illinois)">
Peoria (Illinois)

Peoria – miasto w Stanach Zjednoczonych, w środkowej części stanu Illinois, port nad rzeką Illinois. W 2019 roku liczy ok. 110 tys. mieszkańców. Zostało założone w 1691 przez Henriego de Tontiego, co czyni je najstarszą europejską osadą w Illinois.
Gospodarka.
W mieście rozwinął się przemysł maszynowy, metalowy, spożywczy oraz chemiczny. W pobliżu miasta znajduje się port lotniczy
Demografia.
Ludność.
Według danych z 2019 roku 60,8% mieszkańców identyfikowało się jako biali (56,9% nie licząc Latynosów), 27,6% jako czarni lub Afroamerykanie, 6,4% miało pochodzenie azjatyckie, 2,8% było rasy mieszanej i 0,07% to byli rdzenni Amerykanie. Latynosi stanowili 6,7% ludności miasta.
Poza osobami pochodzenia afroamerykańskiego do największych grup należą osoby pochodzenia niemieckiego (17,3%), irlandzkiego (9,6%), angielskiego (7,8%), meksykańskiego (4,6%), włoskiego (3,0%), „amerykańskiego” (3,0%) i arabskiego lub afrykańskiego (3,0%).
Religia.
W 2010 roku największymi grupami religijnymi w aglomeracji Peorii były:
Muzułmanie stanowią 10,6% populacji hrabstwa Peoria co jest jednym z najwyższych odsetków w Stanach Zjednoczonych.

</doc>
<doc id="479421" url="https://pl.wikipedia.org/wiki?curid=479421" title="Agartala">
Agartala

Agartala (hindi अगरतला, trb.: "Agartala", trl.: "Agartalā"; bengalski আগার্তালা; ang. "Agartala") – miasto w północno-wschodnich Indiach, na Nizinie Hindustańskiej, przy granicy z Bangladeszem, stolica stanu Tripura. Około 203,6 tys. mieszkańców.

</doc>
<doc id="479423" url="https://pl.wikipedia.org/wiki?curid=479423" title="Bertold Brecht">
Bertold Brecht



</doc>
<doc id="479434" url="https://pl.wikipedia.org/wiki?curid=479434" title="Jezioro Suskie (Pojezierze Iławskie)">
Jezioro Suskie (Pojezierze Iławskie)

Jezioro Suskie – położone jest w dorzeczu rzeki Liwy na Pojezierzu Iławskim.
Zlewnia jeziora jest w 60% zagospodarowana rolniczo, 27% stanowią lasy, a 13% terenu jest zurbanizowane (miasto Susz). Jezioro nie posiada naturalnych dopływów powierzchniowych. Tereny zlewni są odwadniane niewielkimi rowami melioracyjnymi. Jezioro ma niewielką głębokość jak i pojemność misy jeziorowej. Powierzchnia Jeziora Suskiego wynosi 63 ha. Na jeziorze corocznie odbywają się zawody triathlonowe. Atrakcją jest także aleja spacerowo-rowerowa wokół całego jeziora z ławkami i oświetleniem.

</doc>
<doc id="479439" url="https://pl.wikipedia.org/wiki?curid=479439" title="Piotr Napoleon Bonaparte">
Piotr Napoleon Bonaparte

Piotr Napoleon (Pierre-Napoléon) Bonaparte (ur. 11 października 1815 w Rzymie, zm. 7 kwietnia 1881 w Wersalu) – polityk francuski. Był siódmym dzieckiem Lucjana Bonaparte z jego drugiego małżeństwa z Aleksandryną de Bleschamp, a więc bratankiem Napoleona I.
Już jako dziecko odznaczał się trudnym, nie do poskromienia charakterem. W wieku lat 15 przyłączył się do insurgentów przeciw władzy papieskiej w Państwie Kościelnym i działał jako partyzant w lasach koło Rzymu (rodzice mieszkali wówczas w Canino). W roku 1831 wyjechał do USA, do stryja Józefa, i rok później przyłączył się do oddziałów Francisco Santandera, walczących w Kolumbii przeciw ówczesnemu rządowi tzw. Wielkiej Kolumbii.
Po paru latach powrócił do Rzymu i został tam w 1835 r. na rozkaz papieża Grzegorza XVI wsadzony do więzienia. Po rocznym pobycie w więzieniu udał się do Wielkiej Brytanii.
Po obaleniu króla Ludwika Filipa powrócił do Francji i zaczął działać jako polityk o poglądach skrajnie lewicowych: został wybrany na posła Korsyki w Zgromadzeniu Ustawodawczym. Jego działalność zwiększyła popularność kuzyna, prezydenta Ludwika Napoleona Bonaparte. Piotr Napoleon był wprawdzie przeciwny zamachowi stanu kuzyna (1851), ale wkrótce się z nim pogodził i chętnie przyjął godność Księcia Cesarstwa ("Prince d’Empire", ale bez tytułu „Cesarskiej Wysokości”) oraz odpowiednie apanaże, co doprowadziło do całkowitego zerwania z republikanami i socjalistami.
Prowadził od tej chwili rozpustne życie, zapomniany przez wszystkich. Tuż przed upadkiem cesarstwa, w roku 1870, zastrzelił w czasie kłótni dziennikarza Wiktora Noira. Postawiony przed sądem został uniewinniony, o co po upadku Napoleona III obwiniano cesarza.
W roku 1853 ożenił się z prostą robotnicą paryską Jeanne Ruffin, z którą miał syna i córkę. Syn Roland został ojcem sławnej psychoanalityczki Marii Bonaparte.
Opuszczony przez wszystkich, Piotr Napoleon Bonaparte zmarł w wieku 66 lat w Wersalu i został tam pochowany.
Piotr Bonaparte zostawił bogatą spuściznę literacką i popularnonaukową. Pisał po włosku i francusku. Jego talent pisarski nie był wprawdzie wysokiego lotu, ale z książek jego przebija szczere umiłowanie wolności, wielki idealizm i głębokie zainteresowanie losem ruchów wyzwoleńczych w Polsce, Italii i Ameryce Południowej.

</doc>
<doc id="479443" url="https://pl.wikipedia.org/wiki?curid=479443" title="Piotr Rogucki">
Piotr Rogucki

Piotr Rogucki (ur. 5 maja 1978 w Łodzi) – polski aktor, wokalista, autor tekstów i piosenek. Członek zespołu rockowego Coma. Prowadzi również solową działalność artystyczną. Absolwent Państwowej Wyższej Szkoły Teatralnej im. Ludwika Solskiego w Krakowie. Członek Akademii Fonograficznej ZPAV.
Kariera.
Karierę sceniczną rozpoczął, śpiewając piosenki swojego autorstwa na przeglądach i festiwalach. Wygrał „Oranżerię” (2000), „Wrzosowisko” (2000), „Piostury” (2002) oraz „Spotkania Zamkowe w Olsztynie” (2003).
W 2003, podczas studiów na PWST, zadebiutował na scenie w roli Micky’ego w przedstawieniu Grzegorza Jarzyny "Zaryzykuj wszystko" w TR Warszawa (dawniej Teatr Rozmaitości), gdzie grał potem w spektaklach Jarzyny: "2007: Macbeth" (2005) z Cezarym Kosińskim w roli tytułowej jako oficer i "Giovanni" (2006) w roli Ziomala, a także wziął udział w nadawanym „na żywo” ze sceny i widowni programie specjalnym „Listy osobistej” radiowej Trójki (2012) i nagraniach wideo do sztuki Doroty Masłowskiej "Inni ludzie" (2020).
W 2001 zdobył II nagrodę na 37. Studenckim Festiwalu Piosenki w Krakowie. W 2004 wraz z zespołem Coma otrzymał Grand Prix, nagrodę im. Agnieszki Osieckiej i wyróżnienie na 25. Przeglądzie Piosenki Aktorskiej we Wrocławiu za interpretację piosenki „Underground” Toma Waitsa i „100 tysięcy jednakowych miast” własnego autorstwa. Jest też laureatem nagrody im. Grzegorza Ciechowskiego dla wszechstronnego młodego twórcy 2004. Wraz z zespołem Coma otrzymał w 2007 nagrodę „Złotego Bączka” na XIII Przystanku Woodstock. Uczestniczył w nagraniach wszystkich albumów zespołu.
W 2013 pojawił się gościnnie na albumie "Nie myśl o mnie źle" rapera Mam Na Imię Aleksander w utworze „Zaufanie”, poza tym wziął udział w nagraniu piosenki „Orzeł może” na potrzeby akcji promocyjnej radiowej Trójki. Rok później wystąpił gościnnie na polskiej edycji płyty "Hydra" zespołu Within Temptation w utworze „Whole World is Watching”, a także na drugim albumie polskiej piosenkarki Marceliny – "Wschody / Zachody" w utworze „Karmelove”.
W latach 2014–2015 był jurorem programu talent show telewizji Polsat – "Must Be the Music. Tylko muzyka", w którym zastąpił piosenkarza Wojciecha Łozowskiego. Zasiadał w jury przez 4 edycje (7–10), po czym zrezygnował ze sprawowanej funkcji. W 2016, w 11. edycji zastępował go Tymon Tymański.
Na gali Antyradia „Płyta Rocku 2014” otrzymał nagrodę w kategorii „Polski Wokalista Rocku”.
W 2019 Rogucki wraz z zespołem Coma zawiesił działalność w polskiej muzyce i wraz z producentem i muzykiem Jakubem Karasiem założył duet pod nazwą Karaś/Rogucki. W lutym 2020 ukazała się na polskim rynku płyta duetu pt. "Ostatni Bastion Romantyzmu". Trasa koncertowa promująca album obejmowała kilka polskich miast.
Życie prywatne.
Piotr Rogucki jest w związku małżeńskim z Zofią, lekarzem radiologiem, doktorem nauk medycznych. Mają córkę (ur. 2013 r.) oraz syna (ur. 2014 r.).
Filmografia.
Źródło: Filmpolski.pl.

</doc>
<doc id="479445" url="https://pl.wikipedia.org/wiki?curid=479445" title="Fryderyki – album roku muzyka współczesna">
Fryderyki – album roku muzyka współczesna

Laureaci Fryderyków w kategorii album roku muzyka współczesna:

</doc>
<doc id="479446" url="https://pl.wikipedia.org/wiki?curid=479446" title="Curzio Malaparte">
Curzio Malaparte

Curzio Malaparte, właśc. Kurt Erich Suckert (ur. 9 czerwca 1898 w Prato, zm. 19 lipca 1957 w Rzymie) – włoski pisarz, dziennikarz i dyplomata.
Życiorys.
Jego matka była Włoszką z Lombardii, ojciec Niemcem. Podczas I wojny światowej służył w armii włoskiej. Karierę dziennikarską rozpoczął w 1918 roku. Od 1925 roku publikował pod pseudonimem Malaparte (powstałym poprzez skojarzenie z Napoleonem Bonaparte). Pracował jako dyplomata. Na początku lat 20. XX wieku był attaché kulturalnym w Warszawie.
W tym samym okresie związał się z ruchem faszystowskim, brał udział w marszu na Rzym. Był członkiem Narodowej Partii Faszystowskiej. Pozostawał jednak w ostrym sporze z Benito Mussolinim. W 1931 roku, po publikacji antytotalitarnego pamfletu "Technika zamachu stanu", zerwał z tą partią i osiadł w Paryżu.
Po powrocie do Włoch w 1933 roku, został aresztowany, a następnie zesłany na wyspę Lipari. Malaparte zbudował na wyspie Capri swoją nadmorską willę w stylu modernizmu w 1937 r., gdzie gościł Le Corbusiera i Erwina Rommla; jest także miejscem znanym też z filmów fabularnych. Podczas II wojny światowej był korespondentem wojennym na froncie wschodnim, na którym przebywał w okupowanej przez Niemców Polsce, Rumunii, Finlandii, na Ukrainie oraz Bałkanach. To wtedy powstało najbardziej znane jego dzieło – "Kaputt".
Za serię nieprzychylnych dla Niemców artykułów Malaparte został odwołany z frontu, przez pewien czas przebywał w Finlandii, potem wrócił do Włoch. W latach 1943-1946 współpracował z amerykańskimi wojskami okupacyjnymi we Włoszech. Po wojnie interesował się komunizmem, zwłaszcza jego chińską wersją – maoizmem. Odbył nawet podróż po Chinach, którą jednak musiał zakończyć przedwcześnie z powodu choroby. Jego dziennik z tej podróży pt. "Io in Russia e in Cina" ukazał się pośmiertnie w 1958 roku.
Zmarł na raka w 1957 roku.
Twórczość.
"Kaputt".
"Kaputt" to książka reportażowa, pisana w latach 1941-1943, bezpośrednio pod wpływem działań wojennych oraz związanych z nimi zbrodni niemieckich. Książka szokuje okrucieństwem opisywanych w niej scen, jednak jeszcze bardziej wstrząsający jest brak reakcji ówczesnych sfer wyższych na doniesienia o zbrodniach. Wśród bohaterów książki znajdują się Hans Frank, Galeazzo Ciano, Ante Pavelić, generałowie Wehrmachtu, bokser Max Schmeling oraz przedstawiciele śmietanki towarzyskiej Rzymu, Berlina i Sztokholmu.
Inne utwory.
Poza "Kaputt", najważniejszymi utworami Malapartego są: "Zamach stanu" ("Tecnica del colpo di Stato", pierwsze wydanie w Paryżu w 1931) i "Skóra" ("La Pelle", 1949) – powieść o powojennym Neapolu. Publikował też opowiadania ("Szczęśliwy dzień", "Sodoma i Gomora").

</doc>
<doc id="479447" url="https://pl.wikipedia.org/wiki?curid=479447" title="Kurt Erich Suckert">
Kurt Erich Suckert



</doc>
<doc id="479448" url="https://pl.wikipedia.org/wiki?curid=479448" title="Kakhaber Tsakadze">
Kakhaber Tsakadze



</doc>
<doc id="479453" url="https://pl.wikipedia.org/wiki?curid=479453" title="Gejza II">
Gejza II

Gejza II z rodu Arpadów (ur. ok. 1130, zm. 1161 lub 31 maja 1162) – król węgierski i chorwacki od 1141, prowadził walki z Czechami, księstwem halickim (łac. "rex Galiciae et Lodomeriae") i Bizancjum.
Życiorys.
Był synem króla Beli II Ślepego i serbskiej księżniczki Heleny. Przyczynił się m.in. do osiedlenia na Węgrzech kolonistów z Saksonii. Podobnie było na dzisiejszych ziemiach polskich i słowackich, m.in. na Spiszu i Sądecczyźnie, gdzie w celu zwiększenia tempa kolonizacji, królowie Gejza II oraz Andrzej II zaczęli sprowadzać osadników, głównie z Saksonii. Król rozwijał przemysł górniczy i hutniczy, wydobywane było m.in. złoto, powstały tzw. miasta "bańskie". W 1150, jak podaje "Litopis hipacki", król węgierski Gejza II "przeszedł góry i wziął gród Sanok ...". W roku 1158 obdarzył dotacjami kościół w Tropiu pw. św. Emmerama.
W 1146 roku poślubił Eufrozynę, córkę księcia ruskiego Mścisława I Haralda. Z tego małżeństwa pochodzili:

</doc>
<doc id="479456" url="https://pl.wikipedia.org/wiki?curid=479456" title="Salacgrīva">
Salacgrīva

Salacgrīva (niem. "Salismünde", est. "Salatsi", pol. hist. "Salis") – miasto na północy Łotwy położone nad brzegiem Morza Bałtyckiego w odległości 103 km od Rygi. Około 6 tys. mieszkańców. Od paktu wileńskiego (1561) do rozejmu w Altmarku (1629) w granicach I Rzeczypospolitej. W miejscowości znajdował się niegdyś zamek zbudowany przez biskupów ryskich w XIII wieku. Siedziba administracji północnoliwońskiego rezerwatu biosfery.
Bitwa morska pod Salis.
W polskiej historiografii miasto Salacgrīva jest znane pod historyczną nazwą "Salis", z uwagi na stoczoną nocą 23/24 marca 1609, zwycięską bitwę morską podczas walk w Inflantach (wojna polsko-szwedzka (1600–1611)). Polska flota sformowana przez hetmana Chodkiewicza zniszczyła dwa szwedzkie okręty w miejscowym porcie.

</doc>
<doc id="479460" url="https://pl.wikipedia.org/wiki?curid=479460" title="Nagórki (Olsztyn)">
Nagórki (Olsztyn)

Nagórki (niem. "Bergenthal") – osiedle (jednostka pomocnicza gminy), będące częścią oficjalnego podziału administracyjnego Olsztyna, znajdujące się w południowo-centralnej części miasta.
Zabudowane głównie wieżowcami i blokami czteropiętrowymi pochodzącymi z lat 70' i 80' XX wieku.
Zabytki.
Do wojewódzkiego rejestru zabytków wpisane są obiekty:
Komunikacja.
Główną ulicą osiedla jest ul. Wańkowicza, rozciągająca się pomiędzy ulicami Krasickiego i Sikorskiego. Ulice Orłowicza, Barcza i Murzynowskiego stanowią największe na Nagórkach drogi międzyosiedlowe. Z Nagórek do centrum Olsztyna dostać się można ulicami Synów Pułku bądź Sikorskiego. Nagórki sąsiadują także z osiedlem Jaroty, do której prowadzą ulice Sikorskiego i Krasickiego.
Na terenie osiedla znajduje się obecnie 1 pętla autobusowa. Do końca 2015 przez teren osiedla przebiegały trasy 5 linii dziennych oraz jednej nocnej: 2, 11, 21, 25, 31 oraz 100. Nieopodal przebiegały również trasy linii 13, 15, 17, 20, 24, 26, 27, 30, 33, 34. Pierwszy autobus MPK pojawił się na Nagórkach w 1981 roku. Był to pojazd linii numer 2, jeżdżący podobnie jak dziś z Nagórek do Sanatorium.Obecnie jeździ linia 111, jeżdżący z Nagórek do Gutkowa (linia 2 została zlikwidowana). W związku z uruchomieniem linii tramwajowych w roku 2017,nastąpiła zmiana numeracji i przebiegu niektórych linii autobusowych. I tak przez centrum Nagórek ulicą Wańkowicza jeżdżą takie linie jak 121 i 205/linia dojazdowa do tramwaju/, a obok przejeżdżają takie jak: 117, 120, 126, 141 ulicą Krasickiego, oraz tramwaje 1, 2, 3 jak również autobusy 127, 130, 131, 136 ulicą Gen. Sikorskiego.
Handel i usługi.
Na terenie osiedla działają 8 supermarketów spożywczych: Rast, 3 Biedronki, Lidl, PSS Społem, Kaufland, Lidl. Na granicach znajdują się Carrefour i Auchan, Galeria Warmińska, Obi (do grudnia 2017 roku Praktiker) oraz otwarty 14 grudnia 2018 roku Leroy Merlin.

</doc>
<doc id="479461" url="https://pl.wikipedia.org/wiki?curid=479461" title="Kłos zarodnionośny">
Kłos zarodnionośny

Kłos zarodnionośny, kłos zarodniowy, sporofilostan, strobil, strobila – gęste skupienie drobnych liści zarodniowych (sporofilów) na szczycie pędów, mające postać szyszkowatego kłosa. Występuje u skrzypów, widłaków, niektórych paproci, sagowców. W kłosie zarodnionośnym znajdują się zarodnie wytwarzające zarodniki. U niektórych skrzypów kłosy zarodnionośne występują na wyspecjalizowanych pędach zarodnionośnych, u pozostałych roślin kłosy wyrastają na pędach pełniących równocześnie funkcje asymilacyjne. U niektórych gatunków, jak np. u widłaka goździstego sporofilostany są wyraźnie wyodrębnione, a u innych, jak np. u widliczki ostrozębnej, słabo odróżniają się od pędów płonnych. W niektórych przypadkach wyróżnia się makrostrobile (żeńskie), produkujące jedynie makrospory (zarodniki żeńskie) oraz mikrostrobile (męskie), produkujące jedynie mikrospory (zarodniki męskie). 
Morfologia sporofilostanów i tworzących je sporofili, ich wielkość i barwa ma duże znaczenie przy rozpoznawaniu niektórych gatunków roślin.
Określenie strobila (l.mn. "strobile") odnosi się także do segmentowanego ciała tasiemców oraz talerzykowatych, młodych meduz powstających w wyniku strobilizacji.

</doc>
<doc id="479462" url="https://pl.wikipedia.org/wiki?curid=479462" title="Dorota z Mątowów">
Dorota z Mątowów

Dorota z Mątowów (również Dorota z Mątów, właśc. "Dorota Schwartze"; ur. 25 stycznia 1347 w Mątowach Wielkich w ówczesnych Prusach, zm. 25 czerwca 1394 w Kwidzynie) − wdowa, tercjarka franciszkańska, rekluza, stygmatyczka oraz błogosławiona Kościoła katolickiego (w Niemczech uznawana za świętą).
Życiorys.
Urodziła się we wsi niem. Groß-Montau (dzisiejsze Mątowy Wielkie), położonej ok. 16 km na zachód od Malborka, w wielodzietnej i religijnej rodzinie jako siódme z dziewięciorga dzieci kolonisty niderlandzkiego Wilhelma Schwartze lub Swartze/ Swarcze/ Swarze (niderl. "Bauern Willem Swarte") i jego żony Agaty (1304−1401). Zdaniem Güntera Grassa rodzice Doroty jako Wilhelm i Agata Swarze przybyli z Dolnej Saksonii. Według niektórych źródeł Agata była Polką, a Wilhelm − Niemcem. Została ochrzczona 6 lutego tego samego roku w dzień pamięci patronki św. Doroty z Cezarei. Zdaniem Jana z Kwidzyna Dorotę ochrzczono dwa dni później: „Pośród tych dzieci była ona siódma, ochrzczona 8 lutego, doskonale wychowana w cnotach”.
Od najmłodszych lat wiodła życie pokutne. Mając sześć lat otrzymała dar ukrytych stygmatów i chciała wieść życie zakonne. W środę popielcową 6 lutego 1353 roku Dorota przystąpiła do pierwszej spowiedzi, a w Wielką Sobotę 8 kwietnia 1357 roku − do pierwszej komunii świętej. Jeden z braci Doroty został kapłanem.
W dniu 15 sierpnia 1363 roku, mając 16 lat, po śmierci ojca (ok. 1290−1359) i pod naciskiem najstarszego brata poślubiła starszego od siebie o ponad 20 lat mieszczanina gdańskiego Adalberta/Albrechta/Alberta ("Wojciecha") Swertvegera/Swertfegera (w powieści Grassa - Slichtinga), z którym miała dziewięcioro dzieci i zamieszkała z nim w Gdańsku, w kamienicy przy ulicy Długiej pod obecnym numerem 64. Małżeństwo nie było udane. Adalbert niekiedy dopuszczał się przemocy fizycznej wobec Doroty, próbując zmienić jej ekscentryczny tryb życia. Stając się pośmiewiskiem płatnerzy i sąsiadów, mąż usiłował zmienić przyzwyczajenia Doroty i utrudniał jej uczęszczanie na mszę świętą oraz praktykowanie skrajnych ćwiczeń ascetycznych kosztem domowych i matczynych obowiązków.
W czasie panującej w 1373 roku epidemii zmarło troje ich dzieci, a w 1382, również w wyniku zarazy, kolejnych pięcioro. Fakty te miały wpływ na dalsze zachowanie męża. Pierworodnym dzieckiem Swertvegerów była urodzona w październiku 1366 roku córka Agata (imię nadano na cześć matki Doroty). W wieku 15 lat (1381) Agatę wydano za mąż; zmarła młodo, doczekawszy się córki, która wybrała życie zakonne. Epidemię dżumy z 1382 roku i rodziców przeżyła tylko córka Gertruda, którą matka oddała do klasztoru benedyktynek w Chełmnie. Właściwiej byłoby jednak napisać, że Gertruda trafiła do klasztoru cysterek, albowiem w 1429 roku, jak podaje Jerzy Domasłowski, wydano ostatni dokument określający zakonnice z Chełmna jako cysterki. 
Po stracie dzieci Dorota odbyła z mężem kilka pielgrzymek do różnych sanktuariów w Europie, a po śmierci męża udała się po raz pierwszy i na krótko do Marienwerder (dzisiejszy Kwidzyn) 22 maja 1391 roku, następnie zaś − po otwartym konflikcie z gdańskimi władzami kościelnymi − na stałe, w dniu 30 września 1391. Początkowo umieszczono ją w przytułku, potem została przygarnięta przez mieszczankę kwidzyńską, Matheę Quodemosse, by ostatecznie wynająć komórkę u Katarzyny Mulner. W Kwidzynie spowiednikiem Doroty został dawny dziekan wydziału teologii na uniwersytecie w Pradze Jan z Kwidzyna. O ile poprzedni spowiednicy, Radislaus i Mikołaj z Olsztynka/Pszczółek, nie rozumieli potrzeb duchowych Doroty, o tyle krzyżacki dziekan kapituły, Jan z Kwidzyna, szybko uznał ją za mistyczkę dużej miary, przypominającą w swojej ascezie szkoły mistyczno-ascetyczne Niderlandów. Wbrew ówczesnym obyczajom Jan z Kwidzyna zezwolił Dorocie na częstą komunię świętą.
Dorota zmarła w czwartek, 25 czerwca 1394 roku, w budynku pełniącym funkcję pustelni (rekluzorium) jako pustelnica (rekluza). Jej pogrzeb odbył się 28 czerwca 1394 roku, w wigilię Apostołów Piotra i Pawła; była to niedziela. Jak podkreśla Jan z Kwidzyna w swoim dziele "Żywot Doroty z Mątów": "nabożeństwa zaś żałobne za nią ciągnęły się do trzydziestu dni. W pierwszych dwu dniach (...) były one tak bogate i uroczyste: co do stroju, co do wielości świateł, co do wspierania ubogich, co do liczby i godności osób odprawiających i co do rozdawnictwa darów, że podobnych i równych przed tym dniem żadnej niewieście w kościele pomezańskim nie wyprawiono". Nie jest natomiast historyczną prawdą, jakoby Dorota została zamurowana w małej celi przylegającej do prezbiterium kościoła katedralnego w Kwidzynie. Hipoteza ta, atrakcyjna ze względów głównie turystycznych, nie znajduje jednak żadnego potwierdzenia ani architektonicznego w obrębie rzekomej celi, ani źródłowego. Ze wspomnianego dzieła Jana z Kwidzyna jasno wynika, że rekluzorium było wolnostojącą budowlą położoną poza katedrą, lecz w jej pobliżu. Zostało wybudowane z cegły i drewna; niewykluczone, że było dodatkowo otoczone płotem. Do rekluzorium miał dostęp nie tylko spowiednik Doroty, czyli Jan z Kwidzyna, lecz także pielgrzymi. Dorota spotykała się z nimi i udzielała rad potrzebującym, za co niejednokrotnie była karcona przez Pana (Oblubieńca). Pustelnia została urządzona ubogo: stół, krzesło, łóżko. Jak zapewnia Jan z Kwidzyna, Dorota rezygnowała z wody do obmywań twarzy, nie potrzebowała także ustępu, ponieważ cały pokarm był przez nią wchłaniany. W rekluzorium były trzy okna i dwa dodatkowe otwory w murze. Jeden z nich, zewnętrzny, jako szuflada służył do podawania pustelnicy pokarmów, a drugi, wewnątrz rekluzorium, do przyjmowania eucharystii. Ten drugi otwór musiał być na wysokości mniej więcej podbródka klęczącej rekluzy. Z lektury Jana z Kwidzyna można wywnioskować, że jedno z okien wychodziło na wschód (z widokiem na katedrę), drugie – na zachód, a trzecie – na południe. W księdze siódmej, w rozdziale 29, Jan z Kwidzyna pozostawił potomnym informację na temat miejsca pochówku Doroty: "(...) ciało Boga umiłowanej, drogocenny skarb, [ksiądz Jan Mnich z Elbląga] osobiście złożył w ziemi w kaplicy, w której przodków, mianowicie biskupów, jest pochówek". 
Według kwidzyńskiego badacza, Bogumiła Wiśniewskiego, pustelnia Doroty z Mątów, tj. pustelnia właściwa wraz z przedsionkiem, została zbudowana poza katedrą, po jej południowej stronie, czyli od strony miasta. Wiśniewski uważa, że do dzisiaj zachowały się deski z przedsionka rekluzorium i znajdują się one w katedrze kwidzyńskiej. Kwidzyński historyk sugeruje potrzebę dokonania odwiertów archeologicznych we wskazanych przez niego miejscach, aby sprawdzić obecność albo brak pierwotnych fundamentów pustelni. Ma on także nadzieję, że badania dendrologiczne potwierdzą, że deski, które ma na myśli, rzeczywiście pochodzą z sieni kwidzyńskiej rekluzy. 
W 2008 r. badania archeologiczne przeprowadzone w katedrze w Kwidzynie przez naukowców z Uniwersytetu Mikołaja Kopernika w Toruniu ujawniły pod posadzką prezbiterium grób, który może być, według jednej z hipotez, grobem Doroty z Mątowów.
W maju 2015 roku w kwidzyńskim kwartalniku „Schody Kawowe” ukazał się wywiad z Grzegorzem Ojcewiczem, który wraz z Czesławem Karkowskim wytypował miejsce, w jakim najprawdopodobniej pomezański biskup Paul Speratus nakazał złożyć do grobu ziemnego, wyniesione z katedry około 1544 roku, relikwie św. matki Doroty z Mątów .
Duchowość.
Duchowość Doroty przypomina duchowość devotio moderna i św. Brygidy Szwedzkiej. Jan z Kwidzyna spisał jej objawienia w dwóch dziełach w formie dialogu: "Conffessiones" i "Apparitiones". Napisał także traktaty o jej życiu i duchowości "Septililium" i "Liber de festis". Bł. Dorota znana jest także z krytyki upadku moralnego zakonu krzyżackiego i osoby Konrada Wallenroda.
Legendy.
Legenda błogosławionej Doroty
"W 1410 r. po klęsce zakonu Krzyżackiego pod Grunwaldem Wielki Mistrz Zakonu Krzyżackiego Heinrich von Plauen udał się do Malborka by bronić zamku. Zorganizował obronę, a następnie oddał się modlitwie, prosząc błogosławioną Dorotę by uchroniła Malbork przed rycerstwem polsko-litewskim i wojskami sprzymierzonymi. Dorota ukazała się mu we śnie, w noc poprzedzającą przybycie wojsk króla Władysława Jagiełły i obiecała, że uchroni Malbork od zdobycia, za cenę tego iż… Ciało von Plauena nie spocznie w Malborku i przez następne 600 lat miejsce jego pochówku będzie nieznane. Nadejdzie jednak dzień, kiedy następca Wielkiego Mistrza przybędzie na wezwanie Błogosławionej Doroty i z należytą godnością uczci pamięć poprzedników."
W literaturze.
Dorota z Mątów była pierwowzorem Aldony, opisanej przez Adama Mickiewicza w powieści poetyckiej "Konrad Wallenrod", zamurowanej w wieży zamku w Malborku, która przez wskazanie Wallenroda jako „tego, który «ich» zniszczy” przyczyniła się do wybrania go na Wielkiego Mistrza Zakonu.
Günter Grass w drugim rozdziale powieści "Turbot" ("Der Butt") z 1977 roku (polskie wydanie 1995, Gdańsk), zatytułowanym "W drugim miesiącu", przedstawił charakterystyczne momenty z życia Doroty Swarze-panny i Doroty Slichting-mężatki w jednej osobie. Autor-narrator przyjął na siebie rolę męża Doroty, Albrechta Slichtinga, i przeniósł się ze współczesności do „rozkwitłego gotyku”, by w sposób niekorzystny dla Doroty z Mątowów zilustrować historię ich trudnego związku. Dorota nie jest dla Grassa reprezentantką świętości, lecz ekstrawagancji. Nie jest też ani dobrą żoną, ani matką, ani sąsiadką. Autor "Turbota" dostrzega jednak w przyszłej świętej (błogosławionej) przykład niedojrzałego jeszcze, lecz dramatycznego feministycznego sprzeciwu na miarę gotyku z końca XIV wieku, odważnego buntu kobiety przeciwko zastanemu porządkowi patriarchalnemu i przeciwko człowiekowi, za którego musiała wyjść za mąż bez miłości, bez wzajemności, by rodzić mu przez ponad dziesięć lat regularnie potomków: pięciu chłopców i cztery dziewczynki. Dorota z Mątowów stała się, jak uważa Grass, ofiarą swoich fanatycznych dążeń i spotkała ją ostatecznie śmierć. Mogła umrzeć wcześniej, na stosie, jako czarownica, mogła też umrzeć później, zostawszy za sprawą opata Jana z Kwidzyna, biskupów pomezańskich i najwyższych dostojników krzyżackich kandydatką na ołtarze. Historia postawiła na to drugie rozwiązanie, gdyż Krzyżacy z determinacją pragnęli mieć własną, wywodzącą się z Prus, patronkę pomocną Zakonowi w nadchodzącej wojnie z Polską.
Patronat.
Błogosławiona Dorota jest patronką Prus i Pomorza, kobiet, matek, hutników-odlewników, latarni i różańca.
Dzień obchodów.
Jej wspomnienie liturgiczne obchodzone jest w Kościele rzymskokatolickim w dzienną pamiątkę śmierci (25 czerwca), wspominana jest w niektórych diecezjach niemieckich oraz przez zakon krzyżacki.
W polskim Kościele katolickim ma rangę wspomnienia obowiązkowego w archidiecezji gdańskiej i warmińskiej oraz diecezji elbląskiej.
Beatyfikacja i kanonizacja.
9 stycznia 1976 roku papież Paweł VI podpisał dekret Kongregacji Spraw Kanonizacyjnych zatwierdzający długotrwały kult Doroty z Mątowów. Uroczystości dziękczynne z tej okazji odbyły się w Gdańsku, w katedrze oliwskiej, 13 grudnia 1976 roku.
Zgodnie z normami, odtąd Dorocie z Mątowów przysługiwał tytuł pod jakim była czczona w Kościele. W Polsce była nazywana błogosławioną, zaś w Niemczech świętą, dlatego Dorota z Mątowów raz jest nazywana błogosławioną, raz świętą Dorotą.
Do głębokich czcicieli bł. Doroty należy Benedykt XVI. Zdaniem dr Justyny Liguz z Kwidzyńskiego Towarzystwa Kulturalnego brak jest dowodów na to, by zasadnie twierdzić, że w 1999 roku (lub każdym innym), Joseph Ratzinger jako ówczesny prefekt Kongregacji Nauki Wiary, odbył podróż do Kwidzyna i by wówczas w kaplicy błogosławionej Doroty z Mątowów modlił się przed jej wizerunkiem.

</doc>
<doc id="479464" url="https://pl.wikipedia.org/wiki?curid=479464" title="Sporofilostan">
Sporofilostan



</doc>
<doc id="479465" url="https://pl.wikipedia.org/wiki?curid=479465" title="Kłos zarodniowy">
Kłos zarodniowy



</doc>
<doc id="479467" url="https://pl.wikipedia.org/wiki?curid=479467" title="Łazienka">
Łazienka

Łazienka – pomieszczenie o charakterze sanitarnym, służące do wykonywania czynności związanych z utrzymaniem higieny osobistej, wymagających użycia wody. W łazience można się umyć, wykąpać, wziąć prysznic. Jest zwykle jednym z pomieszczeń wchodzących w skład lokalu mieszkalnego, budynku zamieszkania zbiorowego, pokoju hotelowego, oraz stanowi niezbędny element każdego miejsca publicznego.
Program przestrzenny.
Prawo w Polsce.
Zgodnie z polskim prawem w łazience w mieszkaniach w budynkach wielorodzinnych musi być możliwe usytuowanie wanny kąpielowej lub prysznica, umywalki, pralki i kosza na bieliznę. Do łazienek publicznych odnoszą się inne wymagania.
W czasach PRL dopuszczano znaczne ograniczenia w programie łazienki: bez umywalki – w małych mieszkaniach, z miejscem na pralkę w kuchni, ze wspólną łazienką na piętrze dla kilku lokali. Podobnie budowano domy czynszowe o małym standardzie na całym świecie.
Instalacje.
W urządzeniach łazienki powinna znajdować się ciepła i zimna woda. Pomieszczenie powinno być wentylowane: grawitacyjnie, lub w ściśle określonych przepisami przypadkach mechanicznie.
Często łazienkę wyposaża się w grzejnik (zależnie od przepisów budowlanych).
Łazienka dla niepełnosprawnych.
Żeby łazienka mogła być uznana za przeznaczona dla niepełnosprawnych musi spełnić szereg wymogów, z których najważniejsze to :

</doc>
<doc id="479469" url="https://pl.wikipedia.org/wiki?curid=479469" title="Fryderyki – album roku muzyka solowa">
Fryderyki – album roku muzyka solowa

Laureaci Fryderyków w kategorii album roku muzyka solowa / solistyczna:

</doc>
<doc id="479472" url="https://pl.wikipedia.org/wiki?curid=479472" title="Fryderyki – album roku nagrania archiwalne">
Fryderyki – album roku nagrania archiwalne

Laureaci Fryderyków w kategorii album roku nagrania archiwalne:

</doc>
<doc id="479473" url="https://pl.wikipedia.org/wiki?curid=479473" title="Bela II Ślepy">
Bela II Ślepy

Bela II Ślepy, , (ur. 1110, zm. 13 lutego 1141) – król Węgier i Chorwacji od 1131 roku z dynastii Arpadów.
Życiorys.
Był synem Almosa i jego żony Przedsławy Światopełkówny, córki Światopełka II Michała, wielkiego księcia kijowskiego. Wraz z ojcem został oślepiony na polecenie swojego stryja Kolomana Uczonego, a następnie uwięziony w Dömös.
W 1131 roku po śmierci Stefana II, króla Węgier, został jego następcą. Koronowany 28 kwietnia tego samego roku, zwołał zjazd do Aradu, gdzie stracono 68 możnowładców odpowiedzialnych za oślepienie króla i jego ojca.
Bela musiał walczyć z Borysem Kolomanowicem, przyrodnim bratem zmarłego Stefana II. Belę wspierali m.in. Leopold III, margrabia austriacki, z kolei Borysa – Bolesław III Krzywousty, książę Polski. 22 czerwca 1132 roku Bela II odniósł zwycięstwo nad rzeką Sajó, w praktyce rozstrzygające kwestię sukcesji po Stefanie II.
W 1136 roku zajął Spalato, a w 1137 część Bośni.
Zmarł 13 lutego 1141 roku i został pochowany w katedrze w Székesfehérvár.
28 kwietnia 1129 poślubił Helenę, córkę Urosza I (zm. ok. 1131), księcia serbskiego. Ślub ten cementował traktat pokojowy zawarty między Węgrami a Bizancjum. Z tego małżeństwa pochodzili:
Istnieje hipoteza według której córką Beli II była też Elżbieta, pierwsza żona Mieszka III Starego.

</doc>
<doc id="479476" url="https://pl.wikipedia.org/wiki?curid=479476" title="Salacgriva">
Salacgriva



</doc>
<doc id="479477" url="https://pl.wikipedia.org/wiki?curid=479477" title="Edmund Bojanowski">
Edmund Bojanowski

Edmund Wojciech Stanisław Bojanowski herbu Junosza (ur. 14 listopada 1814 w Grabonogu, zm. 7 sierpnia 1871 w Górce Duchownej) – polski działacz społeczny, twórca ochronek wiejskich, tłumacz, założyciel Zgromadzenia Sióstr Służebniczek Najświętszej Marii Panny, błogosławiony Kościoła katolickiego.
Życiorys.
Był synem Walentego i Teresy z Umińskich. Matka była siostrą generała Jana Nepomucena Umińskiego. Edmund otrzymał wychowanie katolickie. W domu rodzinnym pielęgnowano polskie tradycje patriotyczne. Jak często w swoich listach i pamiętniku podkreślał błogosławiony, będąc dzieckiem, doświadczył łaski uzdrowienia z ciężkiej choroby, dzięki modlitwie matki w sanktuarium w Gostyniu. Rodzice chcieli zapewnić Edmundowi gruntowne wykształcenie. Początkowo pobierał prywatne lekcje w domu. W 1832 roku rozpoczął studia na Uniwersytecie Wrocławskim. W pierwszych latach nauki był wolnym słuchaczem, uzupełniając równocześnie średnie wykształcenie. Formalnie studentem został w 1835. W latach 1836–1838 kontynuował studia w Berlinie, korzystając także z wykładów z historii sztuki, muzyki, psychologii, poezji i logiki. Największą jego pasją stała się wówczas literatura: pisał między innymi artykuły o polskich zabytkach, przetłumaczył na język polski wiersze liryczne, pieśni serbskie i czeskie, a także „Manfreda” George’a Byrona. Poważna choroba uniemożliwiła mu ukończenie studiów filozoficznych, które podjął na uniwersytetach we Wrocławiu i w Berlinie. Problemy zdrowotne uniemożliwiły mu realizację marzeń o kapłaństwie, chociaż podejmował próby studiów seminaryjnych.
Był założycielem Zgromadzenia Sióstr Służebniczek Najświętszej Marii Panny. Jako osoba świecka otworzył 3 maja 1850 ochronkę w Podrzeczu, która dała początek Bractwu Ochroniarek, z którego z kolei rozwinęło się przyszłe Zgromadzenie Służebniczek. W Grabonogu założył „Dom miłosierdzia” dla sierot, ponadto apteki dla biednych, wypożyczalnie książek oraz czytelnie.
Gromadził zgłaszające się do niego dziewczęta i przygotowywał je do pracy w swoim dziele. W formacji przyszłych sióstr dbał o wychowanie religijne, uczył praktyk pobożnościowych, takich jak modlitwa, rachunek sumienia, czytanie duchowne, medytacja. W napisaniu reguły zgromadzenia współpracował z J. Koźmianem, ks. H. Kajsiewiczem i ks. P. Semenenką. W 1855 arcybiskup poznański Leon Przyłuski udzielił Bojanowskiemu tymczasowego pozwolenia na jej zachowywanie przez siostry. W 1858 abp Przyłuski przyjął zgromadzenie pod opiekę Kościoła, a jego następca, abp Mieczysław Ledóchowski 27 grudnia 1866 zatwierdził definitywnie statuty i konstytucje służebniczek. W 1869 Edmund Bojanowski wstąpił w Gnieźnie do Seminarium duchownego, lecz ze względu na powikłania związane z gruźlicą musiał je opuścić.
Przed śmiercią Bojanowskiego, która nastąpiła 7 sierpnia 1871 w Górce Duchownej, zgromadzenie miało w Wielkim Księstwie Poznańskim 22 domy i liczyło 98 sióstr. Za życia Bojanowskiego służebniczki zaczęły pracować także w innych częściach Polski rozbiorowej: w Galicji, w Królestwie Polskim oraz na terenie niemieckiej prowincji Śląsku.
Publikacje.
Publikował na łamach wrocławskiej „Marzanny” (m.in. 1934), w almanachu „Pokłosie” którego był założycielem i redaktorem, w roczniku „Rok wiejski” wychodzącym w Ostrowie. Do znaczniejszych publikacji należą:
Kult.
Od 11 sierpnia 1871 do 11 sierpnia 1930 r. ciało zmarłego spoczywało w kościele św. Barbary w Jaszkowie (gdzie znajdował się nowicjat Sióstr Służebniczek), o czym informuje tablica pamiątkowa. Następnie jego szczątki zostały przeniesione do sarkofagu w przyklasztornej Kaplicy Najświętszego Serca Pana Jezusa w Luboniu-Żabikowie.
Papież św. Jan Paweł II 13 czerwca 1999 w Warszawie dokonał beatyfikacji Bojanowskiego, a 8 września kaplica w Luboniu, w której znajduje się jego sarkofag, została ustanowiona Sanktuarium Bł. Edmunda Bojanowskiego, by szerzyć kult Bożej Opatrzności, tak obecnego w jego życiu.
Wspomnienie liturgiczne w Kościele katolickim obchodzone jest 7 sierpnia.
Jego relikwie znajdują się w parafii pw. św. Małgorzaty w Gostyniu, oraz w Parafii pw. Niepokalanego Serca Maryi w Piaskach.
Patronat.
Jest patronem:

</doc>
<doc id="479478" url="https://pl.wikipedia.org/wiki?curid=479478" title="Doridacea">
Doridacea

Doridacea (syn. Holohepatica) – rząd morskich, kosmopolitycznych ślimaków tyłoskrzelnych.
Nagie, z wtórnymi skrzelami w postaci wyrostków dookoła odbytu lub na grzbiecie.

</doc>
<doc id="479479" url="https://pl.wikipedia.org/wiki?curid=479479" title="Mikrodermabrazja">
Mikrodermabrazja

Mikrodermabrazja – pielęgnacyjny zabieg kosmetyczny, polegający na ścieraniu kolejnych warstw naskórka przez precyzyjnie kontrolowany strumień mikrokryształków. Mikropeeling kontrolowany jest jedną z wielu metod mechanicznego złuszczania naskórka. Polega na usunięciu - ścieraniu warstwy rogowej naskórka za pomocą specjalnego urządzenia.
Kontrolowana mikrodermabrazja jest nowoczesną techniką, która za pomocą łagodnego, mechanicznego peelingu poprawia funkcjonowanie skóry i pomaga uporać się ze specyficznymi problemami skórnymi. Stosowana jest od połowy lat 80. XX w. Na początku była zarezerwowana głównie dla dermatologów, a obecnie coraz częściej jest stosowana w gabinetach kosmetycznych. Zabieg choć jest mało inwazyjny nie może być przeprowadzony u każdego. Rany znajdujące się na obszarze który obejmuje zabieg są podatne na infekcje. Podobnie zabieg nie jest wykonywany w przypadku chorób skóry.
Rozróżnia się trzy rodzaje mikrodermabrazji: korundową, diamentową oraz tlenową.

</doc>
<doc id="479480" url="https://pl.wikipedia.org/wiki?curid=479480" title="Departament Sprawiedliwości Ministerstwa Spraw Wojskowych">
Departament Sprawiedliwości Ministerstwa Spraw Wojskowych

Departament Sprawiedliwości Ministerstwa Spraw Wojskowych (Dep. Sprawiedl. MSWojsk.) - organ pracy Ministra Spraw Wojskowych właściwy w sprawach służby sprawiedliwości (sądy i prokuratura wojskowa oraz więziennictwo wojskowe). Działał w ramach Ministerstwa Spraw Wojskowych pod różnymi nazwami od 1918 do 18 września 1939.
Struktura organizacyjna.
W grudniu 1918 powołano do życia Departament II Wojskowo-Prawny Ministerstwa Spraw Wojskowych. W jego strukturze organizacyjnej znajdowały się:
10 grudnia 1919 Departament II Prawno-Wojskowy M.S.Wojsk. został przemianowany na Departament VI Wojsko-Prawny o następującej strukturze i obsadzie personalnej:
Dnia 1 marca 1920 roku Departament II Wojskowo-Prawny został przemianowany na Oddział VI Prawny Sztabu M.S.Wojsk. 10 marca 1920 Naczelny Wódz mianował szefa oddziału i szefów sekcji.
10 sierpnia 1921, z chwilą wejścia w życie pokojowej organizacji Ministerstwa Spraw Wojskowych, Oddział VI Prawny został przeformowany w Departament IX Sprawiedliwości o następującej strukturze i obsadzie personalnej:
Od sierpnia 1923 do 11 lipca 1924 w strukturze departamentu występował Wydział Prawny.
11 lipca 1924 dotychczasowy Wydział Organizacji Sądownictwa został przemianowany na Wydział Ogólny, a w 1936 na Administracji Sądownictwa i Więziennictwa. Utworzono Wydział Konsultacji Prawnej i Samodzielny Referat Ustawodawczy, a zlikwidowano Wydział Więziennictwa.
W lipcu 1924 Minister Spraw Wojskowych, w uzupełnieniu rozporządzenia Sztabu Generalnego L.dz. 8670/Org. z 1921 „Organizacja służby sprawiedliwości na czas pokoju” oraz rozporządzenia Sztabu Generalnego L.dz. 4900/Org. z 1921 „Organizacja Ministerstwa Spraw Wojskowych na czas pokoju”, wydał rozkaz dzienny Nr 89, w którym sprecyzował zadania szefa Departamentu Sprawiedliwości i Naczelnego Prokuratora Wojskowego.
W lutym 1925 Samodzielny Referat Ustawodawczy został podniesiony do rangi wydziału, a Wydział Spraw Karnych przemianowany na Wydział Spraw Karnych i Nadzoru Prokuratorskiego.
19 maja 1927 Minister Spraw Wojskowych, marszałek Polski Józef Piłsudski zniósł numerację departamentów, a dla dotychczasowego Departamentu IX ustalił nazwę „Departament Sprawiedliwości”.
W styczniu 1930 w skład departamentu został włączony samodzielny referat personalny.
Obsada personalna Departamentu Sprawiedliwości Ministerstwa Spraw Wojskowych w sierpniu 1939 r.:
1 września 1939 w Kwaterze Głównej Naczelnego Wodza zostało utworzone Szefostwo Służby Sprawiedliwości. Na stanowisko naczelnego szefa służby sprawiedliwości został wyznaczony gen. bryg. Teofil Maresch, dotychczasowy szef Departamentu Sprawiedliwości i Naczelny Prokurator Wojskowy. Szefostwo składało się z trzech komórek organizacyjnych: referatu ogólnego, samodzielnego referatu konsultacji prawnej i samodzielnego referatu spraw karnych. W szefostwie pełniło służbę sześciu oficerów audytorów (szef i pięciu referentów) oraz dziewięciu podoficerów i szeregowców stanowiących personel pomocniczy. Do ewakuacji w dniu września 1939 Szefostwo Służby Sprawiedliwości KG NW mieściło się przy ulicy Ludwika Narbutta 33 w Warszawie.
Obsada personalna Szefostwa Służby Sprawiedliwości KG NW:
Przy Kwaterze Głównej NW funkcjonował Sąd Polowy Nr 76 w składzie trzech oficerów audytorów. Szefem sądu został ppłk aud. Kazimierz Sarnicki, dotychczasowy szef Wydziału Administracji Sądownictwa i Więziennictwa.
Obsada personalna departamentu.
Formalnie Departamentem kierował II Wiceminister Spraw Wojskowych, przez Szefa Departamentu. Szef Departamentu Sprawiedliwości był jednocześnie Naczelnym Prokuratorem Wojskowym. Zastępca Szefa, był odpowiednio Zastępcą Naczelnego Prokuratora Wojskowego.
Ważniejsze osoby pełniące funkcje kierownicze w Departamencie.
Opracowania Departamentu.
Opracowania w znacznej części powstałe dzięki inicjatywie, lub współpracy Departamentu Sprawiedliwości M.S.Wojsk.:

</doc>
<doc id="479485" url="https://pl.wikipedia.org/wiki?curid=479485" title="Narodowe Muzeum Morskie w Gdańsku">
Narodowe Muzeum Morskie w Gdańsku

Narodowe Muzeum Morskie w Gdańsku (do 10 grudnia 2013 Centralne Muzeum Morskie w Gdańsku) – narodowa instytucja kultury, muzeum przyjmujące za swoje posłannictwo ochronę dziedzictwa nautologicznego, poprzez gromadzenie i zabezpieczanie zabytków związanych z żeglugą, szkutnictwem, okrętownictwem, rybołówstwem oraz upowszechniające wiedzę o nich, a także o morskiej historii Polski i jej gospodarce.
Muzeum realizuje swoją misję poprzez prace badawcze, konserwację zabytków, organizację wystaw i uczestnictwo w stowarzyszeniach muzealniczych. Muzeum stara się skupić wokół siebie ludzi, instytucje, urzędy i firmy związane z gospodarką morską, tak aby móc przy ich wsparciu realizować swoje cele i wypełniać wyznaczoną misję.
W 2022 wszystkie oddziały Muzeum zwiedziło 385 431 osób, a w rekordowym 2017 - 469 836. 
Historia.
W 1958 powołane zostało Towarzystwo Przyjaciół Muzeum. Z jego inicjatywy, z udziałem Przemysława Smolarka (pracownika Muzeum Narodowego w Szczecinie), w Dworze Artusa zorganizowano wystawę „Od wiosła do napędu atomowego”. Przemysław Smolarek zabiegał o utworzenie Muzeum Morskiego i jego zabiegi zakończyły się sukcesem. W 1959 odpowiednie ministerstwa oraz Muzeum Techniki i Przemysłu NOT zadecydowały o utworzeniu takiego muzeum w Gdańsku i zleciły P. Smolarkowi prace przygotowawcze. Oficjalnie muzeum powołano 1 stycznia 1962, a Przemysław Smolarek został mianowany jego dyrektorem w marcu tego roku. Na tym stanowisku pozostał do swej śmierci w 1991.
Pierwszą siedzibą Muzeum był gdański Żuraw, lecz wkrótce Muzeum zaczęło się rozrastać. W 1963 otwarto nowy oddział Muzeum Latarnictwa w Rozewiu (obecnie w gestii Towarzystwa Przyjaciół Narodowego Muzeum Morskiego, ale nie jest już oddziałem) zaś w 1972 Muzeum Rybołówstwa w Helu. W tym samym roku zmieniono nazwę na Centralne Muzeum Morskie.
W 1977 Muzeum rozszerzyło się na odrestaurowany budynek przyległy do Żurawia zwany Składem Kolonialnym. W 1981 Muzeum przejęło parowiec Sołdek, pierwszy statek pełnomorski zbudowany po II wojnie światowej w Polsce, a w 1982 - Dar Pomorza – żaglowiec, będący wcześniej statkiem szkolnym Wyższej Szkoły Morskiej w Gdyni. W 1984 otwarto kolejny oddział - Muzeum Wisły w Tczewie. Od 1989 Muzeum przejmowało odrestaurowane spichrze na Ołowiance, będącej dawniej centrum gdańskiego portu. W 2010 Muzeum zostało odznaczone Srebrnym Medalem „Zasłużony Kulturze Gloria Artis”. W 2012 na miejscu dawnego budynku Składu Kolonialnego wybudowano Ośrodek Kultury Morskiej - kolejny oddział Muzeum. W grudniu 2013 nazwa Muzeum została zmieniona na Narodowe Muzeum Morskie w Gdańsku. W 2016 otwarto kolejny oddział - Centrum Konserwacji Wraków Statków w Tczewie, w sąsiedztwie Muzeum Wisły.
Działalność edukacyjna.
Dział Edukacji Narodowego Muzeum Morskiego w Gdańsku organizuje różne działania o charakterze edukacyjnym. Są to oprowadzania z przewodnikiem po wystawach, lekcje muzealne dla grup szkolnych, zajęcia dla rodzin z dziećmi, warsztaty plastyczne dla seniorów, a także warsztaty dla osób niepełnosprawnych. Edukatorzy prowadzą również zajęcia sezonowe w czasie ferii zimowych i wakacji letnich. W Muzeum odbywają się imprezy edukacyjne o charakterze masowym, np. promujące wystawy czasowe lub będące częścią wydarzeń ogólnopolskich, takich jak Noc Muzeów, Europejskie Dni Dziedzictwa, czy Weekend seniora z kulturą.

</doc>
<doc id="479486" url="https://pl.wikipedia.org/wiki?curid=479486" title="Pete Best">
Pete Best

Randolph Peter „Pete” Best (ur. 24 listopada 1941 w Madrasie (Ćennaj) jako Randolph Peter Scanland) – brytyjski muzyk, piosenkarz i autor tekstów, pierwszy perkusista The Beatles. 
Życiorys.
W 1959 występował w zespole The Blackjacks. W sierpniu 1960 dołączył do zespołu The Silver Beatles tuż przed wyjazdem grupy na występy do Hamburga. 17 sierpnia 1962 zakończył współpracę z zespołem. Przyjmuje się, że producent George Martin nie był zadowolony z jego gry, sami Beatlesi też chętniej widzieli na jego miejscu przyjaciela zespołu - Ringo Starra, który wkrótce zajął jego miejsce w formacji. Na początku lokalni fani nie chcieli zaakceptować tej zmiany.
Po odejściu z zespołu znalazł zatrudnienie w klubie The All Stars . Następnie bez powodzenia podejmował wiele przedsięwzięć muzycznych w Wielkiej Brytanii, a potem w USA, gdzie się przeprowadził. Pracował także w urzędzie zatrudnień. W 1965 podobno próbował popełnić samobójstwo.
Jedna z jego płyt nosiła tytuł "Best of the Beatles" (ang. "[Pete] Best z The Beatles", ale także "Najlepszy z Beatlesów" lub "najlepsze utwory Beatlesów"), co chociaż było zgodne z prawdą, to przez grę słów wprowadzało w błąd kupujących, którzy spodziewali się składanki najlepszych utworów Beatlesów. W 1995 ukazała się płyta "Anthology 1", zawierająca wczesne nagrania demo The Beatles, a wśród nich 10 utworów, w których nagraniu uczestniczył Best. Według pojawiających się w mediach informacji Best otrzymał z tego tytułu tantiemy w wysokości co najmniej 9 mln dol..
Założył zespół The Pete Best Band, którego został perkusistą wraz ze swoim młodszym bratem Roagiem. Zespół w swoim repertuarze ma m.in. wczesne przeboje The Beatles, m.in. "My Bonnie", Twist and Shout, "Money (That’s What I Want)" i "One After 909". W 2008 wydali album pt. "Hayman’s Green".

</doc>
<doc id="479487" url="https://pl.wikipedia.org/wiki?curid=479487" title="Edward Kaźmierski">
Edward Kaźmierski

Edward Kaźmierski (ur. 1 października 1919 w Poznaniu, zm. 24 sierpnia 1942 w Dreźnie) – wychowanek Salezjańskiego Oratorium w Poznaniu przy ul. Wronieckiej 9. Męczennik II wojny światowej oraz jeden z piątki błogosławionych wychowanków salezjańskich z Poznania.
Życiorys.
Syn Wincentego i Władysławy z domu Kaźmierczak był jednym z szóstki rodzeństwa (z których dwójka przedwcześnie zmarła). Gdy miał cztery lat umarł mu ojciec. Mając 17 lat przerwał naukę i podjął pracę jako "chłopiec na posyłki" w sklepie dekoracyjnym. Dzięki pomocy ks. Władysława Bartonia SDB zatrudniony został następnie jako pomocnik w warsztacie samochodowym, gdzie przyuczał się do zawodu ślusarsko-mechanicznego. Brał również udział w przedstawieniach oratoryjnych, grał na fortepianie i skrzypcach, komponował i śpiewał w chórze, tam też zetknął się ze Stefanem Stuligroszem. Przed wybuchem wojny, wraz z Czesławem Jóźwiakiem odbył pieszą pielgrzymkę na Jasną Górę.
We wrześniu 1939 r. zgłosił się na ochotnika do wojska, ze względu na szybką klęskę kampanii wrześniowej nie został do niego wcielony. Wstąpił do konspiracyjnej organizacji niepodległościowej "Wojsko Ochotnicze Ziem Zachodnich". Aresztowany został przez Gestapo 23 września 1940, torturowany, przeszedł przez więzienia na ulicy Młyńskiej i w Forcie nr VII. Następnie 16 listopada 1940 osadzono go w więzieniu we Wronkach, a 23 kwietnia 1941 w więzieniu Berlin-Spandau jako oskarżonego o zdradę stanu (niem.: Hochverrat). Skazany na śmierć przez zgilotynowanie dnia 1 sierpnia 1942. Wyrok wykonano 24 sierpnia tegoż roku o godzinie 20:40 w więzieniu w Dreźnie. 
W liście z więzienia w maju 1942 roku m.in. pisał:
Na podstawie zapisków w jego pamiętniku wiadomo, że nigdy nie chciał być księdzem.
Został beatyfikowany przez papieża Jana Pawła II w 1999 w grupie 108 błogosławionych męczenników. Jego wspomnienie obchodzi się 24 sierpnia.

</doc>
<doc id="479490" url="https://pl.wikipedia.org/wiki?curid=479490" title="Edward Klinik">
Edward Klinik

Edward Klinik (ur. 21 lipca 1919 w Bochum, zm. 24 sierpnia 1942 w Dreźnie) – polski męczennik II wojny światowej, wychowanek Salezjańskiego Oratorium w Poznaniu, gdzie koledzy nazywali go "Bebisiem", błogosławiony Kościoła rzymskokatolickiego.
Życiorys.
Był synem Wojciecha i Anastazji z domu Sreiber i miał siostrę Marię. Należał do organizacji "Wojsko Ochotnicze Ziem Zachodnich". Jako pierwszy z piątki aresztowany przez gestapo w sobotę, 21 września 1940 roku. Trafił do więzienia w Domu Żołnierza, następnie do hitlerowskiego obozu w Forcie VII i więzienia przy ulicy Młyńskiej. 16 listopada 1940 przewieziony został do Wronkach, a później do więzienia sądowego w Berlinie – Neukölln (23 kwietnia 1941) i od maja w ciężkim więzieniu Zwickau. Z wyrokiem śmierci wydanym 1 sierpnia 1942, za przygotowywania do zamachu stanu oczekiwał egzekucji w drezdeńskim więzieniu.
Zachowały się zapiski więzienne Edwarda Klinika:„O Boże, dlaczego włożyłeś tak ciężki krzyż na moje ramiona? Synu, patrz na mnie, jak ja obarczony ciężkim drzewem krzyża z miłości do ciebie szedłem na Golgotę i nie wydobyłem z piersi mojej słowa skargi, a ty już teraz narzekasz? Oddaj mi tylko miłość za miłość. Jam dobrowolnie oddał się tobie cały, stając się więźniem tabernakulum, a ty ile razy mnie odwiedziłeś? Czy chciałbyś mieć dzisiaj lepiej ode mnie? O Boże, jak ciężko zgrzeszyłem. Rzucając się na kolana, dzisiaj prosić Cię tylko mogę o miłosierdzie, przebaczenie i pokutę. Dziś, wyznając swe winy, wspólnie z żałującym łotrem wołać powinienem.”W ostatnim liście do rodziny pisał:„Dziwne są wyroki Boże, lecz musimy się z nimi zawsze pogodzić, gdyż wszystko jest dla dobra naszej duszy.”
Beatyfikował go papież Jan Paweł II w 1999 r. w gronie 108 błogosławionych męczenników.
Jego wspomnienie liturgiczne obchodzone jest w dies natalis (24 sierpnia) i w grupie męczenników (12 czerwca).

</doc>
<doc id="479494" url="https://pl.wikipedia.org/wiki?curid=479494" title="Eddie Murphy">
Eddie Murphy

Eddie Murphy, właśc. Edward Regan Murphy (ur. 3 kwietnia 1961 w Nowym Jorku) – amerykański aktor filmowy i głosowy, reżyser, producent, komik i wokalista. Według witryny Box Office Mojo, szósty najbardziej dochodowy aktor w historii kina. W latach 1980–1984 był stałym członkiem obsady "Saturday Night Live" i pracował jako komik stand-upowy.
Otrzymał kilka nominacji do Złotych Globów; dla najlepszego debiutującego aktora za występ w "48 godzin" oraz dla najlepszego aktora w musicalu lub komedii za role w filmach: "Gliniarz z Beverly Hills", "Nieoczekiwana zmiana miejsc" i "Gruby i chudszy". W 2007 roku zdobył Złoty Glob w kategorii najlepszy aktor drugoplanowy za rolę wokalisty soulowego Jamesa „Thundera” Early’ego w "Dreamgirls". Za tę samą kreację, w tej samej kategorii, nominowany był również do Oscara. Został umieszczony na 10. miejscu listy najlepszych komików stand-upowych wszech czasów według Comedy Central.
W kilku filmach zagrał jednocześnie kilka ról, m.in. w filmach "Książę w Nowym Jorku", "Gruby i chudszy" oraz "Norbit". Użyczył głosu w produkcjach, takich jak "Blokersi", "Mulan" i seria filmów "Shrek".
W 2007 roku stał się członkiem Amerykańskiej Akademii Sztuki i Wiedzy Filmowej.
Wczesne życie.
Murphy urodził się w nowojorskim Brooklynie. Jego matka, Lilian, była operatorką telefonu, zaś ojciec, Charles Edward Murphy, był policjantem oraz amatorskim aktorem i komikiem. Eddie, wraz z bratem Charliem, wychowywany był przez swoją matkę oraz ojczyma, brygadzistę w fabryce lodów, w Roosevelt, w stanie Nowy Jork. W wieku 15 lat Murphy zaczął pisać oraz wystawiać własne rutyny, które były inspirowane twórczością Billa Cosby’ego i Richarda Pryora.
Kariera.
Stand-upowe początki.
Dawał stand-upowe występy w Bay Area Comedy Club, w tym samym obiekcie, gdzie zaczynali Robin Williams i Whoopi Goldberg. Jego wczesne skecze dotyczyły różnych grup ludzi, m.in. Afroamerykanów, Amerykanów o włoskim pochodzeniu, gejów i ludzi otyłych. Występy inspirowane były twórczością Richarda Pryora, którego aktor wymienia jako inspirację, dzięki której zainteresował się komedią. Jednakże sam Pryor przyznał w swojej autobiografii "Pryor Convictions", że niekiedy skecze Murphy’ego wydawały mu się przesadnie nieczułe. Murphy przeprosił później za swoje skecze o gejach oraz HIV, które wydały mu się z czasem zbyt negatywne.
Występy stand-upowe Murphy’ego, "Delirious" oraz "Raw", zostały nagrane i wydane na DVD/VHS.
Lata 80.: kariera aktorska.
Zdobył rozgłos dzięki występom w "Saturday Night Live"; był wymieniany jako jeden z aktorów, który pomógł zrewitalizować program po gwałtownym spadku popularności na początku lat 80.
W 1982 roku zadebiutował na dużym ekranie w filmie "48 godzin" u boku Nicka Nolte. Obraz okazał się komercyjnym sukcesem, w odpowiedzi na co Nolte został zaproszony do poprowadzenia świątecznego odcinka "Saturday Night Live". Jednak ze względu na chorobę jego miejsce zajął Murphy. Tym samym stał się jedynym prowadzącym, który jednocześnie pozostawał regularnym członkiem obsady programu. Aktor rozpoczął tenże odcinek słowami: „Na żywo z Nowego Jorku, to Eddie Murphy Show!”. W 1983 roku wystąpił w "Nieoczekiwanej zmianie miejsc", gdzie partnerował mu inny wychowanek "Saturday Night Live", Dan Aykroyd. Film, wyreżyserowany przez Johna Landisa (który później nakręcił inne obrazy z udziałem Murphy’ego – "Książę w Nowym Jorku" oraz "Gliniarz z Beverly Hills III"), okazał się większym sukcesem kasowym od "48 godzin". Rok później Murphy wcielił się w główną rolę w obrazie "Gliniarz z Beverly Hills", mimo że początkowo to Sylvester Stallone miał zagrać tę postać. "Gliniarz z Beverly Hills" zarobił ponad 315 milionów dolarów na całym świecie i zajmuje 39. miejsce na liście najbardziej dochodowych filmów na terenie Stanów Zjednoczonych (3. w zestawieniu z kategorią „R”), z 234 milionami dolarów.
W 1984 roku wystąpił również w filmie "Najlepszą obroną jest atak"; aktor, którego udział wymieniany był jako gościnny, został dodany do obrazu po nakręceniu oryginalnej wersji, która jednak nie przypadła do gustu widzów. "Najlepszą obroną jest atak" okazał się finansowym i krytycznym rozczarowaniem. Prowadząc jeden z odcinków "Saturday Night Live", Murphy nazwał go „najgorszym filmem w historii wszystkiego”. W tym samym okresie spekulowano, że aktor wystąpi w filmie "Ghostbusters"; w napisaną z myślą o nim rolę wcielił się jednakże Ernie Hudson. Poza tym Murphy’emu zaproponowano udział w ""; po jego odmowie, rola, napisana na nowo, powędrowała do Catherine Hicks.
W 1986 roku zagrał w komedii "Złote dziecko". W założeniach "Złote dziecko" miał być filmem przygodowym z Melem Gibsonem w roli głównej. Jednak kiedy Gibson odrzucił propozycję, ofertę otrzymał Eddie. Następnie scenariusz został napisany na nowo, włączając do starej wersji elementy komediowe. Mimo że obraz był komercyjnym sukcesem, nie otrzymał tak dobrych recenzji od krytyków, jak "48 godzin", "Nieoczekiwana zmiana miejsc" i "Gliniarz z Beverly Hills". W 1987 roku kontynuował rolę Axela Foleya w "Gliniarzu z Beverly Hills II". Film odniósł równie duży sukces, co pierwsza część, zarabiając niemal 300 milionów dolarów. Producenci obrazu, zachęceni jego popularnością, pragnęli stworzyć serial telewizyjny oparty na filmie. Propozycję tę odrzucił jednak Murphy, wyrażając jednocześnie zainteresowanie udziałem w kolejnej odsłonie "Gliniarza z Beverly Hills".
Był jednym z ostatnich aktorów filmowych, którzy podpisali kontrakty na wyłączność z jednym studiem. W jego przypadku było to Paramount Pictures, które wydało wszystkie filmy z początków kariery Murphy’ego.
Kariera wokalna.
Jest również wokalistą i muzykiem, który miał znaczny wkład w twórczość The Bus Boys. Jako artysta solowy, wydał dwa popularne single: „Party All the Time” oraz „Put Your Mouth on Me”. Jego początki muzyczne sięgają jednak debiutu w roli komika; właśnie wtedy Murphy stworzył piosenki „Boogie in Your Butt” i „Enough is Enough” – parodię utworu „No More Tears (Enough Is Enough)” Barbry Streisand oraz Donny Summer z 1979 roku. Obie wokalistki pojawiły się gościnnie na debiutanckim albumie komediowym Murphy’ego, wydanym w 1982 roku. Trzy lata później miał premierę jego kolejny album, "How Could It Be", z którego pochodził jeden z najpopularniejszych singli artysty, „Party All the Time”. W 2004 roku piosenka ta umieszczona została na 7. miejscu listy 50 najgorszych utworów wszech czasów według VH1 oraz magazynu "Blender". W 2006 roku sampli „Party All the Time” użył w swoim singlu „PATT (Party All the Time)” wokalista Sharam.
Na początku lat 90. nagrał płytę "Love's Alright". Jednym z pochodzących z niej singli był „Whatzupwitu”, nagrany z udziałem Michaela Jacksona. W 1992 roku Murphy wystąpił w wideoklipie do „Remember the Time” Jacksona.
W filmie "Książę w Nowym Jorku" imitował Jackiego Wilsona, śpiewając „To Be Loved”. Jednocześnie musiał użyć specjalnego akcentu, którym operował grany przez niego charakter.
W późniejszych latach nagrał kilka piosenek na ścieżkę dźwiękową serii "Shrek". W finałowej scenie pierwszego filmu śpiewał cover „I'm a Believer”; natomiast w "Shrek 2" wykonywał w duecie z Antonio Banderasem hit Ricky’ego Martina, „Livin’ la Vida Loca”.
Problemy z prawami autorskimi.
Harris Haith, przyjaciel Murphy’ego z dzieciństwa, napisał w książce "Growing Up Laughing With Eddie", że na długo nim Murphy stworzył scenariusz do filmu "Książę w Nowym Jorku", Art Buchwald zgłosił się do Paramount Pictures z pomysłem na podobny obraz. Jego materiał został odrzucony, ale studio zachowało informacje o projekcie. Przedstawicielom spodobała się koncepcja, ale nie chcieli płacić Buchwaldowi, dlatego zdecydowali o przechowaniu planów na przyszłość. Kilka lat później, Paramount zaprezentowało pomysł na "Księcia w Nowym Jorku" Murphy’emu, podpisując z nim kontrakt. W 1988 roku Buchwald pozwał Murphy’ego i Paramount Pictures, ale sąd orzekł, że studio nie złamało prawa, gdyż w legalny sposób pozyskało materiał.
Zapaść w karierze.
Od 1989 roku do połowy lat 90. oraz ponownie na początku lat 10 XXI w., wyniki filmów Murphy’ego w box office’ach były w większości rozczarowujące. Przykład stanowi "Gliniarz z Beverly Hills III" (1994), którego dochód, mimo że zarobił 120 milionów dolarów, był o ponad połowę mniejszy niż obu wcześniejszych części. Jednakże nawet w tych okresach kilka obrazów z udziałem Murphy’ego odniosło sukces, a wśród nich były: "Fałszywy senator", "Bumerang", "Następne 48 godzin" oraz "Wampir w Brooklynie".
W tym samym okresie został skrytykowany przez reżysera Spike’a Lee za niedostateczne wykorzystywanie swojej pozycji w show-biznesie do promowania czarnoskórych aktorów, mimo że w filmach Murphy’ego (zwłaszcza tych, których był producentem) często Afroamerykanie stanowili większość obsady ("Książę w Nowym Jorku", "Noce Harlemu", "Bumerang", "Wampir w Brooklynie", "Życie").
Mimo że komercyjny sukces Murphy’ego został zapoczątkowany w "Saturday Night Live", aktor nigdy nie brał udziału w spotkaniach obsady lub rocznicowych wydaniach. Murphy nie miał również wkładu w tworzenie "Live From New York: An Uncensored History of Saturday Night Live" (2002), retrospekcyjnej książki o historii programu autorstwa Toma Shalesa i Jamesa Andrew Millera.
Powrót i odbudowa wizerunku.
Wyniki Murphy’ego w box office’ach zaczęły się poprawiać w 1996 roku, począwszy od filmu "Gruby i chudszy". Jego sukces kontynuowały kolejne obrazy familijne, a wśród nich: "Mulan", "Dr Dolittle" i jego kontynuacja, seria "Shrek", "Małolaty u taty" oraz "Nawiedzony dwór", a także "". Z drugiej strony, większość filmów dla dorosłej publiczności nie była aż tak popularna; "Gliniarz z metropolii", "Ja, szpieg" oraz "Showtime" zarobiły poniżej 40 milionów dolarów na terenie Stanów Zjednoczonych, w przypadku "Cudotwórcy" było to tylko 12 milionów dolarów, a "Pluto Nash" był jednym z największych finansowych niepowodzeń w historii, przynosząc dochód w wysokości 7 milionów dolarów, przy 110 milionach dolarów budżetu. Wyjątkiem wśród obrazów dla szerokiej audiencji był jedynie dobrze przyjęty przez krytyków "Bowfinger".
W 2006 roku wystąpił w filmowej adaptacji broadwayowskiego musicalu "Dreamgirls", w której wcielił się w postać soulowego wokalisty Jamesa „Thundera” Early’ego. Za swoją kreację Murphy otrzymał Złoty Glob dla najlepszego aktora drugoplanowego, a także Nagrodę Gildii Aktorów Filmowych oraz wyróżnienie Broadcast Film Critics Association w tej samej kategorii. Za tę samą rolę, w tej samej kategorii Murphy nominowany był również do Oscara w 2007 roku. "Dreamgirls" był pierwszym filmem dystybuowanym przez Paramount Pictures, w którym zagrał Murphy od czasu "Wampira w Brooklynie" w 1995 roku. Od tego czasu Paramount dystrybuowało również inne obrazy z jego udziałem: "Norbita", "Shreka Trzeciego", "Mów mi Dave" oraz "Wyobraź sobie".
W 2011 roku zagrał u boku Bena Stillera w komedii kryminalnej "Tower Heist". W niedalekiej przyszłości planowane jest rozpoczęcie prac na planie "Gliniarza z Beverly Hills IV".
Życie osobiste.
Murphy pozostawał w długoletnim związku z Nicole Mitchell, którą poznał na gali NAACP Image Awards w 1988 roku. Para spotykała się przez półtora roku, po czym 18 marca 1993 roku wzięła ślub w nowojorskim The Plaza Hotel. Murphy i Mitchell mają razem piątkę dzieci: Bria L. Murphy (urodzona 18 listopada 1989), Myles Mitchell (ur. 7 listopada 1992), Shayne Audra (ur. 10 października 1994), Zola Ivy (ur. 24 grudnia 1999) i Bella Zahra (ur. 29 stycznia 2002). W sierpniu 2005 roku Mitchell złożyła pozew o rozwód, wynikający z „różnic nie do pogodzenia”. Rozwód został sfinalizowany 17 kwietnia 2006 roku.
W maju 1997 roku Murphy został zatrzymany przez policję, kiedy jechał samochodem wraz z prostytutką-transwestytą, na krótko przed premierą filmu "Cudotwórca". Sytuacja została szeroko nagłośniona i przyczyniła się do problemów z relacjami publicznymi, mimo że sam aktor twierdził, iż nic go nie łączyło z transwestytą.
Murphy mieszka obecnie w Long Island, w Nowym Jorku.
Związki.
Po rozwodzie z Mitchell, Murphy spotykał się z byłą członkinią Spice Girls, Melanie Brown, która zaszła z nim w ciążę. Jednak aktor, pytany o tę sytuację w grudniu 2006 roku, powiedział: „Nie wiem, czyje to dziecko, dopóki nie poznam wyników badań na ojcostwo.” Brown urodziła dziewczynkę, Angel Iris Murphy, w dniu 46. urodzin Murphy’ego, 3 kwietnia 2007 roku. W wydaniu magazynu "People" z 22 czerwca, reprezentanci wokalistki ogłosili, że test DNA potwierdził, że Murphy jest ojcem dziecka. W jednym z wywiadów, Brown przyznała, że aktor nie utrzymuje kontaktów z Angel.
Murphy wymienił przysięgę małżeńską z producentką filmową Tracey Edmonds, byłą żoną Kenny’ego „Babyface’a” Edmondsa, podczas prywatnej ceremonii na wyspie Bora-Bora, 1 stycznia 2008 roku. 16 stycznia okazało się, że nie był to ślub o mocy prawnej, a dwójka zdecydowała się zrezygnować z legalizacji związku, pozostając przyjaciółmi.
W 2012 zaczął spotykać się z modelką Paige Butcher. Mają dwoje dzieci: córkę Izzy (ur. 3 maja 2016) oraz syna Maxa (ur. listopad 2018). Zaręczyli się we wrześniu 2018.

</doc>
<doc id="479497" url="https://pl.wikipedia.org/wiki?curid=479497" title="Cecha postaci">
Cecha postaci



</doc>
<doc id="479500" url="https://pl.wikipedia.org/wiki?curid=479500" title="Geza II">
Geza II



</doc>
<doc id="479501" url="https://pl.wikipedia.org/wiki?curid=479501" title="Filipinka (czasopismo)">
Filipinka (czasopismo)

Filipinka – polskie czasopismo przede wszystkim dla dziewcząt, wydawane od 1957 do 2006 roku.
Historia pisma.
"Filipinka" została stworzona z inicjatywy pisma "Kobieta i Życie"; miała na celu wykształtowanie wśród dziewcząt przyszłych czytelniczek tego tygodnika dla kobiet oraz odpowiadała na ich liczne prośby, podczas gdy obie gazety redagował ten sam zespół.
Pierwszy numer pisma (o charakterze „społeczno-kulturalnym”) ukazał się 15 maja 1957 roku w nakładzie 100 000 egzemplarzy; pod koniec lat 80. osiągnął on 550 000. Wydawcą "Filipinki" było Warszawskie Wydawnictwo Prasowe, część Robotniczej Spółdzielni Wydawniczej „Prasa - Książka - Ruch”.
2 maja 1990 roku powstała Dziennikarska Spółdzielnia Pracy „Filipinka”, z Anną Mazurkiewicz na czele (faktyczna działalność instytucji rozpoczęła się jednak blisko rok później). W 1991 roku podpisano porozumienie z wydawcą pisma "Twój Styl"; po kilku miesiącach, redakcja "Filipinki" zdecydowała się na wycofanie się ze współpracy. Nowym inwestorem stał się Dom Wydawniczy BBiP. Trudności finansowe doprowadziły, w 1998 roku, do sprzedania pisma spółce Twój Styl, i redaktorką naczelną została Liliana Fabisińska, a następnie Joanna Dowgiałło-Tyszka.
W 2002 roku pismo (wraz ze spółką Twój Styl) zostało przejęte przez wydawnictwo H. Bauer i jego redaktor naczelną została, od stycznia 2003, Anna Damięcka.
"Filipinka" jako zjawisko kulturowe.
Od początku istnienia pisma, jego ważnym elementem był dział listów i interwencji. Od 1976 roku, pojawił się dział dla chłopców, pt. „Filip”. "Filipinka" stała się zjawiskiem kulturotwórczym, a jej imieniem nazywano instytucje i produkty (także zespół muzyczny Filipinki). Istniały kluby skupiające czytelniczki i czytelników gazety. "Czarne Strony" poświęcone tematyce humorystycznej, redagowane były przez „Filipa” (z zielonymi, piwnymi lub niebieskimi oczami; pod pseudonimem tym kryły się dziennikarki, m.in. A. Mazurkiewicz i Laura Bakalarska) stanowiły rozpoznawalny element pisma.
Zmiany redakcyjne pod koniec lat 90. zmieniły charakter pisma, zwiększając liczbę ilustracji i stron poświęconych modzie i wyglądowi, a zmniejszając działy publicystyczne i kulturalne. W tym okresie opuściła pismo m.in. pisarka Małgorzata Musierowicz, jego stała felietonistka. Do pisma pisywała również Katarzyna Nosowska, zastąpiona później przez Kubę Wojewódzkiego.
Pod koniec kwietnia 2006 r. wydawca magazynu „Filipinka” uznał wydawanie tego czasopisma za nieopłacalne i zawiesił jego działalność. Ostatni numer tego czasopisma (już znacznie różniącego się od swoich pierwszych numerów) ukazał się w maju 2006 roku.

</doc>
<doc id="479509" url="https://pl.wikipedia.org/wiki?curid=479509" title="Kempton Park">
Kempton Park

 
Kempton Park – miasto w Południowej Afryce, w prowincji Gauteng, na obszarze górniczo-przemysłowym Witwatersrand, na północny wschód od Johannesburga. Około 40 tys. mieszkańców.

</doc>
<doc id="479518" url="https://pl.wikipedia.org/wiki?curid=479518" title="Fidelis Chojnacki">
Fidelis Chojnacki

Fidelis Chojnacki, właśc. "Hieronim Chojnacki" (ur. 1 listopada 1906 w Łodzi, zm. 9 lipca 1942 w Dachau) – polski duchowny katolicki, kapucyn (OFMCap.), męczennik chrześcijański i błogosławiony Kościoła katolickiego.
Życiorys.
Błogosławiony Fidelis był jednym z sześciorga dzieci Wacława i Leokadii (z domu Sprusińskiej). Po ukończeniu nauki w szkole średniej przez rok był w Podchorążówce Wyższej Szkoły Wychowania Fizycznego, potem pracował jako urzędnik – w Powszechnym Zakładzie Ubezpieczeń w Szczuczynie Nowogródzkim i na Poczcie Głównej w Warszawie. W Warszawie pomagał wujowi ks. Stanisławowi Sprusińskiemu w działalności w Akcji Katolickiej.
Do zakonu kapucynów wstąpił 27 sierpnia 1933 w Nowym Mieście. Studiował filozofię w Zakroczymiu i tam założył Klub Intelektualnej Współpracy dla seminarzystów. Naukę kontynuował na studiach teologicznych w Lublinie. Pracę duszpasterską prowadził w środowiskach alkoholików. Konsekwentnie podążał drogą św. Franciszka. Cechowała go głęboka wiara i wielka pracowitość. W czasopiśmie „Rodzina Seraficka” ogłosił kilka artykułów: "Prawdziwa pobożność w życiu tercjarza" (1937), "Trzeci zakon w zamiarach Kościoła" (1937), "Tercjarstwo wobec wymagań współczesnego życia" (1937), "Tercjarz w życiu parafii" (1937), "Dzień porachunku" (1938), "Misje kapucyńskie" (1939).
Wybuch wojny przerwał jego studia. Aresztowany został 25 stycznia 1940 i uwięziony, następnie 18 czerwca 1940 został przeniesiony do niemieckiego obozu koncentracyjnego Sachsenhausen (KL), a 14 grudnia 1940 wywieziony do Dachau i zarejestrowany pod numerem 22473.
Zmarł z wyczerpania, a jego ciało zostało spalone w obozowym krematorium.
Beatyfikacja i kult.
Beatyfikował go papież Jan Paweł II w 1999 jako jednego ze 108 polskich męczenników II wojny światowej.
Wspomnienie liturgiczne obchodzone jest w dies natalis (9 lipca) lub 12 czerwca w grupie 108 męczenników (Kościół katolicki w Polsce); w zakonach kapucynów 16 czerwca.

</doc>
<doc id="479520" url="https://pl.wikipedia.org/wiki?curid=479520" title="STS-95">
STS-95

STS-95 – dwudziesta piąta misja amerykańskiego wahadłowca kosmicznego Discovery i dziewięćdziesiąta druga programu lotów wahadłowców.
Uczestniczący w misji Pedro Duque został pierwszym Hiszpanem, który odbył lot orbitalny. Jednocześnie był to drugi lot dla Johna Glenna – pierwszego Amerykanina na orbicie.
Cel misji.
Lot naukowy z laboratorium Spacehab-RSM, powrót na orbitę pierwszego amerykańskiego astronauty Johna Glenna (Program Mercury „Friendship 7” w lutym 1962 r.) w wieku 77 lat. Umieszczono na orbicie, a po dwóch dniach przechwycono satelitę Spartan 201, który prowadził badania korony słonecznej. Był to piąty lot tego odzyskiwalnego satelity.

</doc>
<doc id="479526" url="https://pl.wikipedia.org/wiki?curid=479526" title="STS-91">
STS-91

STS-91 (ang. "Space Transportation System") – misja amerykańskiego wahadłowca Discovery na rosyjską stację kosmiczną Mir. Był to dwudziesty czwarty lot promu kosmicznego Discovery i dziewięćdziesiąty pierwszy programu lotów wahadłowców.
Załoga.
Odwieziony na Ziemię ze stacji Mir.
Andy Thomas (2)
Cel misji.
Dziewiąty i ostatni lot wahadłowca na rosyjską stację kosmiczną Mir. Na Ziemię wrócił astronauta Andrew Thomas (przyleciał na stację promem Endeavour w misji STS-89, spędził 140 dni 15 godz. 13 min w kosmosie).

</doc>
<doc id="479527" url="https://pl.wikipedia.org/wiki?curid=479527" title="STS-90">
STS-90

STS-90 (ang. "Space Transportation System") – dwudziesta piąta misja amerykańskiego promu kosmicznego Columbia i dziewięćdziesiąta programu lotów wahadłowców. 
Cel misji.
Lot naukowy z laboratorium Neurolab (ostatni lot europejskiego laboratorium Spacelab, eksploatowanego od 1983 roku).

</doc>
<doc id="479532" url="https://pl.wikipedia.org/wiki?curid=479532" title="STS-89">
STS-89

STS-89 (ang. "Space Transportation System") – misja wahadłowca kosmicznego Endeavour do kompleksu orbitalnego Mir w ramach programu Shuttle-Mir. Była to dwunasta misja wahadłowca Endeavour, osiemdziesiąta dziewiąta programu lotów wahadłowców i dziesiąta misja promu w programie Shuttle-Mir.
Cel misji.
Ósme dokowanie wahadłowca do rosyjskiej stacji kosmicznej Mir. Na Ziemię powrócił astronauta David Wolf (127 dni 20 godz. 1 min w kosmosie – przyleciał na stację w misji STS-86), którego miejsce zajął Andy Thomas.

</doc>
<doc id="479534" url="https://pl.wikipedia.org/wiki?curid=479534" title="Rekluz">
Rekluz

Rekluz, rekluza – zakonnik lub zakonnica zobowiązujący się do nieopuszczania własnej celi i niekontaktowania się z innymi zakonnikami. Skrajnym rodzajem rekluzji było zamurowanie w celi aż do śmierci. 
W monastycyzmie prawosławnym analogiczna forma umartwienia się nosi nazwę "zatworniczestwa".

</doc>
<doc id="479535" url="https://pl.wikipedia.org/wiki?curid=479535" title="STS-87">
STS-87

STS-87 (ang. "Space Transportation System") – dwudziesta czwarta misja wahadłowca kosmicznego Columbia i osiemdziesiąta ósma programu lotów wahadłowców.

</doc>
<doc id="479537" url="https://pl.wikipedia.org/wiki?curid=479537" title="Franciszek Drzewiecki">
Franciszek Drzewiecki

Franciszek Drzewiecki FDP (ur. 26 lutego 1908 w Zdunach k. Łowicza, zm. 13 września 1942 w Hartheim) – polski duchowny katolicki, orionista, błogosławiony Kościoła katolickiego, męczennik II wojny światowej.
Życiorys.
Syn Jana i Rozalii. Miał czterech braci i sześć sióstr. Jego rodzina była głęboko religijna. Po szkole podstawowej podjął naukę w seminarium nauczycielskim w Łowiczu. Ten typ szkoły jednak mu nie odpowiadał. Jesienią 1922 r. rozpoczął naukę w kolegium księży orionistów w Zduńskiej Woli. Następnie rozpoczął studia filozoficzne, które ukończył 1931 r. 10 grudnia 1930 r. złożył pierwszą profesję zakonną. W 1931 r. został wysłany na studia do Włoch, gdzie po kursie języka studiował teologię w Wenecji i Tortonie. W latach 1933-1934 odbył nowicjat. Po zakończeniu nowicjatu 15 sierpnia 1934 r. złożył profesję wieczystą na ręce ks. Alojzego Orione. Święcenia kapłańskie przyjął 6 czerwca 1936 r. z rąk ks. bp. Egisto Melchiori. Po święceniach kapłańskich pozostał we Włoszech. Pracował w Genui w Małym Kottolengo. W grudniu 1937 r. wrócił do Polski. Został prefektem Krucjaty Eucharystycznej oraz uczył religii w kolegium. Organizował adoracje, uczył katechizmu, organizował przedstawienia religijne. W okresie wakacyjnym 1939 r. został wysłany do pracy w Małym Kottolengo i parafii Najświętszego Serca Jezusowego we Włocławku. W tej pracy wykazywał dużo gorliwości i poświęcenia.
Po wybuchu II wojny światowej pozostał we Włocławku i prowadził rekolekcje, organizował nabożeństwa, spowiadał. 7 listopada 1939 r. w mieście Niemcy przeprowadzili masowe aresztowania księży. Ojciec Franciszek, a z nim i ks. Henryk Demrych, zostali również aresztowani. W więzieniu znajdowało się już 43 innych księży i kleryków z ks. bp. Michałem Kozalem na czele. 16 stycznia 1940 r. zostali oni przewiezieni do miejsca odosobnienia w Lądzie, gdzie księża salezjanie mieli swój konwent, zamieniony przez władze okupacyjne na więzienie dla duchownych. Przed wywiezieniem w głąb Niemiec do niemieckiego nazistowskiego obozu koncentracyjnego KL Dachau, ojciec Franciszek nie skorzystał z możliwości zwolnienia wyrażając wolę pracy wśród uwięzionych. 15 grudnia 1940 r. trafił do obozu Dachau jako numer 22666. Dostał się do pracy na plantacji ziół. Z powodu silnych odmrożeń kończyn, z niedożywienia i ciężkiej pracy fizycznej jego organizm doprowadzony został do stanu głębokiego wycieńczenia. Ten zły stan zdrowia był przyczyną wywiezienia go 10 sierpnia 1942 do zamku Hartheim, w pobliżu Linzu gdzie został zagazowany.
Kult.
Franciszka Drzewieckiego beatyfikował papież Jan Paweł II w dniu 13 czerwca 1999 w grupie 108 polskich męczenników.
Ich wspomnienie liturgiczne obchodzone jest 12 czerwca lub 10 sierpnia.

</doc>
<doc id="479542" url="https://pl.wikipedia.org/wiki?curid=479542" title="Wybory parlamentarne w Hiszpanii w 2004 roku">
Wybory parlamentarne w Hiszpanii w 2004 roku

Wybory parlamentarne w Hiszpanii odbyły się 14 marca 2004 roku.

</doc>
<doc id="479543" url="https://pl.wikipedia.org/wiki?curid=479543" title="Mittlere Einheintswaffenträger">
Mittlere Einheintswaffenträger

Mittlerer Einheitswaffenträger – opracowane w końcowym okresie II wojny światowej podwozie działa samobieżnego oparte na konstrukcji niszczyciela czołgów Jagdpanzer 38(t) Hetzer. Modyfikacje polegały na zmniejszeniu grubości opancerzenia, usunięciu górnej części kadłuba oraz zwiększeniu jego długości. Powstały dwa prototypy różniące się długością kadłuba. Pojazdy seryjne miały być budowane z wykorzystaniem podzespołów podwozia i układu napędowego niszczyciela czołgów Jagdpanzer 38(d).
Na podwoziu "Mittlerer Einheitswaffenträger" miały być montowane następujące typy uzbrojenia:
Z powodu zakończenia wojny produkcji seryjnej podwozia "Mittlerer Einheitswaffenträger" nie uruchomiono.

</doc>
<doc id="479544" url="https://pl.wikipedia.org/wiki?curid=479544" title="Mittlere Einheintswaffentrager">
Mittlere Einheintswaffentrager



</doc>
<doc id="479547" url="https://pl.wikipedia.org/wiki?curid=479547" title="Yves-Marie-Joseph Congar">
Yves-Marie-Joseph Congar



</doc>
<doc id="479549" url="https://pl.wikipedia.org/wiki?curid=479549" title="Franciszek Kęsy">
Franciszek Kęsy

Franciszek Kęsy (ur. 13 listopada 1920 w Berlinie, zm. 24 sierpnia 1942 w Dreźnie) – polski męczennik II wojny światowej, jeden spośród Poznańskiej Piątki, błogosławiony Kościoła rzymskokatolickiego.
Życiorys.
Był jednym z pięciorga dzieci Stanisława i Anny z domu Pieczki. W Polsce zamieszkali w 1921 roku. Wychowanek Salezjańskiego Oratorium w Poznaniu.
Należał do organizacji „Wojsko Ochotnicze Ziem Zachodnich”. Aresztowany przez gestapo 23 września 1940 roku, razem z Edwardem Kaźmierskim, Czesławem Jóźwiakiem, Edwardem Klinikiem i Jarogniewem Wojciechowskim trafił do więzienia gestapo w Domu Żołnierza, następnie do niemieckiego obozu w Forcie VII i więzienia przy ulicy Młyńskiej.
16 listopada 1940 przewieziony został do Wronek, a później do więzienia sądowego w Berlinie – Neukölln (23 kwietnia 1941) i od maja w ciężkim więzieniu Zwickau. Z wyrokiem śmierci wydanym 1 sierpnia 1942 oczekiwał egzekucji w Dreźnie. Wyrok na Piątce, liderach katolickiej młodzieży, wykonano poprzez zgilotynowanie 24 sierpnia też tego roku.
W liście pożegnalnym napisał:
Franciszka Kęsego beatyfikował papież Jan Paweł II w gronie 108 polskich męczenników 13 czerwca 1999.
Jego wspomnienie liturgiczne obchodzone jest w dzienną pamiątkę śmierci, wraz z pozostałymi męczennikami Poznańskiej Piątki straconymi tego samego dnia.

</doc>
<doc id="479552" url="https://pl.wikipedia.org/wiki?curid=479552" title="Kochaj mnie, kochaj">
Kochaj mnie, kochaj



</doc>
<doc id="479555" url="https://pl.wikipedia.org/wiki?curid=479555" title="Baltona">
Baltona

Przedsiębiorstwo Handlu Zagranicznego „Baltona” Spółka Akcyjna – przedsiębiorstwo handlowe, funkcjonujące na rynku międzynarodowym w obszarze obsługi pasażerów na lotniskach i przejściach granicznych.
Sklepy wolnocłowe Baltona Duty Free można znaleźć na takich portach lotniczych, jak Lotnisko Chopina w Warszawie, Lotnisko Katowice – Pyrzowice, Lotnisko Wrocław, Lotnisko Kraków, Lotnisko Poznań-Ławica, Lotnisko Rzeszów-Jasionka, Lotnisko Bydgoszcz, Lotnisko Montpellier, Lotnisko Lwów, Lotnisko Rumunia. Poza tym, sklep Baltona można znaleźć na przejściu granicznym w Świnoujściu.
W lutym 2020 roku, Przedsiębiorstwo Handlu Zagranicznego Baltona zostało wykupione przez Przedsiębiorstwo „Państwowe Porty Lotnicze”.
Baltona dysponuje największą w Polsce siecią sklepów wolnocłowych w portach lotniczych (obiekty w Bydgoszczy, Gdańsku, Katowicach, Krakowie, Łodzi, Poznaniu, Rzeszowie i Wrocławiu) oraz sklepami poza Polską, m.in. w porcie lotniczym Alghero, porcie lotniczym Montpellier, porcie lotniczym Lwów, porcie lotniczym Rotterdam i innych. Firma jest europejskim centrum operacyjnym grupy Flemingo International z Dubaju.
Według stanu na połowę 2015 PHZ Baltona S.A. posiada wszystkie bądź większościowe udziały w 19 spółkach na terenie Polski (siedem spółek), Belgii, Cypru, Holandii, Francji, Niemiec, Rumunii, Ukrainy, Wielkiej Brytanii i Włoch, w tym (od 2013) 62% udziałów w holenderskiej grupie spółek Chacalli De-Decker.
Historia.
3 września 1946 podpisany został akt notarialny powołujący w Gdyni spółkę z ograniczoną odpowiedzialnością „Baltona”. Jej główną działalnością było zaopatrywanie statków. Etymologia nazwy: dostawy towarów – Tona, na Bałtyku – Bal. 16 listopada 1949 specjalnym rozporządzeniem Minister Żeglugi powołał przedsiębiorstwo państwowe pod nazwą „Baltona Zaopatrzenie Statków”. W następnym roku Baltona została podporządkowana, uchwałą Prezydium Rządu z 23 grudnia, Ministerstwu Handlu Zagranicznego. Od 1955 przedsiębiorstwo zaczęło zaopatrywać polskie placówki dyplomatyczne za granicą. W 1956 Baltona stała się członkiem ISSA (Międzynarodowego Zrzeszenia Dostawców Okrętowych), w tym też roku rozpoczęła również sprzedaż detaliczną w sklepach dla marynarzy oraz na przejściach granicznych. Zadaniem firmy było również zaopatrywanie samolotów, portów lotniczych, a nawet wypraw naukowych.
Od 1977 przedsiębiorstwo działało już jako centrala handlu zagranicznego, prowadząca własną działalność eksportową na tzw. małe rynki, tj. Watykan, Wyspy Karaibskie, Malta, Wyspy Kanaryjskie.
Sklepy detaliczne „Baltony” w PRL umożliwiały legalne zakupy towarów importowanych osobom, które zatrudnione były za granicą i otrzymywały wynagrodzenie lub jego część w dewizach. Dotyczyło to w szczególności: marynarzy, rybaków, pracowników zatrudnionych na kontraktach dewizowych (w tzw. II obszarze płatniczym), dyplomatów oraz personelu latającego LOT-u. W tamtych czasach na potrzeby Baltony drukowano bony baltonowskie (Marynarskie Bony Towarowe), których wartość podawana była w dolarach USA. Bony te wypłacane były marynarzom i rybakom w ramach tzw. dodatku dewizowego przysługującego podczas podróży zagranicznych.
W 1984 przedsiębiorstwo zostało przekształcone w spółkę akcyjną pod nazwą Przedsiębiorstwo Handlu Zagranicznego Baltona S.A. z siedzibą w Gdyni. Od tego czasu organizowana była też sieć sklepów, która w 1989 liczyła ok. 260 placówek w całym kraju.
Marką „Baltona” oznaczane były linie produktów, m.in.: konserwy, kiełbasy, pieczywo, słodycze, a także piwo. Artykuły te charakteryzowały się długim okresem trwałości, były też synonimem dobrej jakości.
W 2010 inwestorem strategicznym spółki została Ashdod Holdings Limited – spółka zależna firmy Flemingo International zarejestrowanej na Wyspach Dziewiczych, z siedzibą w Dubaju, wyspecjalizowana w sprzedaży wolnocłowej w portach lotniczych; Baltona stanowi centrum operacji europejskich Flemingo.
Ashdod Holdings Ltd. posiada 80,68% ogólnej liczby akcji. Posiada biura w Gdyni (dawna siedziba spółki), Gdańsku, Świnoujściu, Szczecinie.
Od czerwca 2011 akcje spółki były notowane na rynku NewConnect. 15 stycznia 2013 akcje PHZ Baltona zadebiutowały na rynku głównym GPW.
8 października 2019 Przedsiębiorstwo Państwowe „Porty Lotnicze” zawarło z Flemingo International Ltd. umowę inwestycyjną na kupno 80,68% udziałów w PHZ Baltona S.A. W dniu 26 lutego 2020 Przedsiębiorstwo Państwowe „Porty Lotnicze” nabyło 93,71% akcji Baltony, a po doliczeniu akcji własnych Spółki, posiada łącznie 96,98% akcji, zostając tym samym większościowym udziałowcem Baltony. 
W 2022 roku spółka miała ok. 50 placówek w Polsce i Europie.

</doc>
<doc id="479556" url="https://pl.wikipedia.org/wiki?curid=479556" title="Hed Planet Earth">
Hed Planet Earth



</doc>
<doc id="479561" url="https://pl.wikipedia.org/wiki?curid=479561" title="Franciszek Rosłaniec">
Franciszek Rosłaniec

Franciszek Rosłaniec (ur. 19 grudnia 1889 w Wyśmierzycach, zm. w październiku 1942 w Hartheim) – błogosławiony Kościoła katolickiego, męczennik II wojny światowej, polski duchowny katolicki, profesor i dziekan Wydziału Teologii Katolickiej Uniwersytetu Warszawskiego, teolog biblista.
Życiorys.
Studiował na uniwersytecie biblijnym w Rzymie. Uczestnik strajku szkolnego w Wyśmierzycach w 1905. Ukończył WSD w Sandomierzu. Studiował w Rzymie. Tam w 1914 otrzymał święcenia kapłańskie z rąk kard. Basilio Pompilja. Po powrocie do Polski był profesorem i dziekanem teologii na Uniwersytecie Warszawskim. Przez 19 lat prowadził zajęcia jako wykładowca teologii bibijnej, historii egzegezy, archeologii i historii biblijnej. Był jednym z pionierów teologii biblijnej na terenie Polski. Wraz z innymi biblistami stworzył najbardziej dynamiczny ośrodek biblijny w Polsce okresu międzywojennego.
Działał w Polskim Towarzystwie Teologicznym w Warszawie, gdzie był sekretarzem w latach 1934-1935. Udzielał się jako kurator Sodalicji Młodzieży Akademickiej. Piastował stanowisko zastępcy kuratora Koła Teologicznego Studentów. Przez wiele lat prowadził publiczne odczyty z biblistyki i publikował popularnonaukowe artykuły w „Przeglądzie Katolickim” i „Głosie Kapłańskim”. Był również kapelanem w Przytulisku przy ul. Belwederskiej, spowiednikiem i kapelanem Sióstr Westiarek Jezusa oraz spowiednikiem przy Zakładzie Wychowawczym dla Sierot przy ul. Brackiej w Warszawie.
Aresztowany w listopadzie 1939, po pobycie w kolejnych więzieniach osadzony w niemieckim obozie koncentracyjnym Sachsenhausen (KL), a następnie w obozie koncentracyjnym Dachau. W połowie października 1942 został wywieziony do niemieckiego ośrodka eutanazyjnego w zamku Hartheim i tam zamordowany w komorze gazowej. Według oficjalnego powiadomienia władz obozowych miał umrzeć 20 listopada 1942.
W jednym z ostatnich listów pisał:
Ks. Franciszek miał opinię kapłana żywej i głębokiej wiary i jako takiego beatyfikował papież Jan Paweł II 13 czerwca 1999 w grupie 108 błogosławionych męczenników.

</doc>
<doc id="479563" url="https://pl.wikipedia.org/wiki?curid=479563" title="(hed)p.e.">
(hed)p.e.



</doc>
<doc id="479564" url="https://pl.wikipedia.org/wiki?curid=479564" title="(hed)pe">
(hed)pe



</doc>
<doc id="479565" url="https://pl.wikipedia.org/wiki?curid=479565" title="HED pe">
HED pe



</doc>
<doc id="479568" url="https://pl.wikipedia.org/wiki?curid=479568" title="Transport w Rzeszowie">
Transport w Rzeszowie

Rzeszów jest ważnym węzłem komunikacyjnym. W mieście krzyżują się ważne trakty drogowe biegnące ze wschodu na zachód i z północy na południe oraz przebiega przez nie kolejowy szlak na Ukrainę. Znaczący wpływ na rozwój nie tylko miasta, ale i całego regionu ma także położenie w podrzeszowskiej Jasionce Międzynarodowy Port Lotniczy. 
Samo miasto dysponuje dobrej jakości drogami i dobrze rozwiniętą siecią komunikacyjną. Jest to zasługą ostatnio realizowanych inwestycji (m.in. budowa północnej obwodnicy i Mostu Zamkowego, modernizacja obwodnicy południowej oraz ulic w centrum).
Lotnisko.
Międzynarodowy Port Lotniczy w Jasionce jest rzeszowskim oknem na świat. Obecnie port lotniczy jest w trakcie gruntownej modernizacji. W 2005 przedłużono do 3200 m pas startowy, dzięki czemu lotnisko może przyjmować nawet najcięższe i największe samoloty. W najbliższych latach planowana jest budowa nowego terminalu pasażerskiego oraz terminalu cargo. Według założeń dzięki rozbudowie przepustowość lotniska ulegnie znacznemu wzrostowi.
Podrzeszowskie lotnisko rywalizowało z Rygą o budowę drugiej obok Glasgow bazy technicznej Ryanair i Singapore Technologies Aerospace, która miała serwisować samoloty z całego świata. Jednak po wycofaniu się z inwestycji azjatyckiego partnera firma Ryanair zrezygnowała z budowy bazy w Jasionce.
Port lotniczy jest częścią Doliny Lotniczej. W jego obrębie funkcjonują: Aeroklub Rzeszowski oraz Ośrodek Kształcenia Lotniczego Politechniki Rzeszowskiej (jedyna w kraju cywilna szkoła pilotów).
Tranzyt.
Najbardziej oczekiwanymi inwestycjami drogowymi w regionie są budowy autostrady A4 (Drezno – Kijów oraz drogi ekspresowej Suwałki – Barwinek. Te dwie drogi, z węzłem w okolicach Trzebowniska, mają utworzyć tranzytową obwodnicę miasta z prawdziwego zdarzenia.
Obecnie pojazdy przejeżdżające przez miasto korzystają ze zmodernizowanej obwodnicy południowej i fragmentu powstającej obwodnicy północnej.
Komunikacja wewnątrz miasta.
Dzięki budowie nowych dróg i stale prowadzonym pracom mającym na celu poprawić stan ulic Rzeszowa komunikacja wewnątrz miasta działa bardzo sprawnie.
Na początku roku 2006 oddano do użytku kolejny odcinek północnej obwodnicy miasta z dwoma wiaduktami na Załężu. Od kilku lat etapowo modernizowana jest część międzynarodowej drogi E40 będącej zarazem południową obwodnicą śródmieścia miasta.
Wybudowany w ostatnich latach Trasa Zamkowa wraz z mostem na Wisłoku częściowo rozładowała korki w centrum i znacznie skróciła czas przejazdu z lewo- do prawobrzeżnej części miasta.
Inwestycje drogowe realizowane w ostatnich latach sprawiły, że Rzeszów dysponuje drogami dobrej jakości i dobrze rozwiniętą siecią komunikacyjną.
Transport miejski.
Największym rzeszowskim przewoźnikiem jest Miejskie Przedsiębiorstwo Komunikacyjne obsługujące 58 linii autobusowych (35 miejskich, 17 podmiejskich, 3 nocne oraz 3 specjalne do stref ekonomicznych). Dopełnienie komunikacji miejskiej stanowią autobusy komunikacji międzygminnej [MKS Rzeszów] obecnie przewoźnik należący do podrzeszowskich gmin posiada kilkanaście linii autobusowych. W 2019 roku planowana jest synchronizacja komunikacji miejskiej Rzeszowa z komunikacją międzygminną celem doprowadzenia do wspólnego systemu komunikacyjnego jak i wspólnego biletu miesięcznego.
Kolej.
Obecnie w administracyjnych granicach Rzeszowa znajdują się dwie stacje kolejowe:
oraz cztery przystanki osobowe:

</doc>
<doc id="479570" url="https://pl.wikipedia.org/wiki?curid=479570" title="Drogomira">
Drogomira

Drogomira, Drogmira, Dragomira, Drahomira, Drohomira, Dargomiera – słowiańskie imię żeńskie, złożone z członów "Drogo-" ("drogi") i "-mir" ("pokój, spokój, dobro"). Mogło ono oznaczać "ta, której drogi jest pokój". Odpowiednik męskiego imienia Drogomir i podobnych.
Drogomira imieniny obchodzi 18 lipca, 9 września, 17 listopada i 22 grudnia.

</doc>
<doc id="479572" url="https://pl.wikipedia.org/wiki?curid=479572" title="Franciszek Stryjas">
Franciszek Stryjas

Franciszek Stryjas (ur. 26 stycznia 1882 r. w Popowie, zm. 31 lipca 1944 r. w Kaliszu) – polski błogosławiony Kościoła katolickiego, męczennik II wojny światowej, katecheta, wierny świecki spod Kalisza, wzorowy ojciec rodziny.
Jego rodzice byli rolnikami. Franciszek Stryjas ożenił się w 1901 r. z Józefą z domu Kobyłka. Miał z nią siedmioro dzieci, mieszkali w Kuczowoli. Po jej śmierci ożenił się z wdową Józefą Nosal i przeniósł do Takomyśli. Za potajemne nauczanie dzieci religii w okolicznych wioskach, by przygotować je do I Komunii, został aresztowany przez policję niemiecką. Osadzony w więzieniu gestapo w Kaliszu, gdzie po dziesięciu dniach tortur zmarł w wyniku odniesionych obrażeń.
Beatyfikował go papież Jan Paweł II 13 czerwca 1999 w Warszawie w grupie 108 błogosławionych męczenników.

</doc>
<doc id="479578" url="https://pl.wikipedia.org/wiki?curid=479578" title="Ann Roth">
Ann Roth

Ann Roth (ur. 30 października 1931 w Hanoverze w stanie Pensylwania) – amerykańska projektantka kostiumów filmowych. Nagrodzona Oscarem za kostiumy do filmu "Angielski pacjent". Zdobyła też Oskara za kostiumy do filmu "Ma Rainey: Matka bluesa". Jest jednym z najbardziej rozchwytywanych projektantów kostiumów filmowych.

</doc>
<doc id="479579" url="https://pl.wikipedia.org/wiki?curid=479579" title="Waldemar II Zwycięzca">
Waldemar II Zwycięzca



</doc>
<doc id="479583" url="https://pl.wikipedia.org/wiki?curid=479583" title="Alojs Andricki">
Alojs Andricki

Alojzy Andricki, właśc. górnołuż. Alojs Andricki (ur. 2 lipca 1914 w Radworze, zm. 3 lutego 1943 w KL Dachau) – błogosławiony i męczennik Kościoła katolickiego, serbołużycki ksiądz rzymskokatolicki, przeciwnik narodowego socjalizmu. Zamordowany w niemieckim obozie koncentracyjnym, beatyfikowany 13 czerwca 2011.
Życiorys.
Alojs Andricki urodził się w Radworze na Górnych Łużycach w wielodzietnej rodzinie Jana i Magdaleny z domu Cyž. Jego ojciec był nauczycielem i kierownikiem szkoły ludowej w Radworze. Jego stryjem był ksiądz Mikławš Andricki, serbołużycki działacz społeczno-kulturalny.
10 czerwca 1928 w Radworze otrzymał sakrament bierzmowania udzielony przez bpa Christiana Schreibera i przyjął imię Stanisław. Uczęszczał do katolickiego gimnazjum w Budziszynie, w którym w 1934 zdał z wyróżnieniem maturę. W latach 1934–1937 studiował teologię w Akademii Teologiczno-Filozoficznej w Paderbornie. 30 lipca 1939 otrzymał święcenia kapłańskie z rąk bpa Petrusa Legge w Katedrze św. Piotra w Budziszynie i został skierowany do pracy w Katedrze św. Trójcy w Dreźnie.
21 stycznia 1941 został aresztowany, a 15 sierpnia uznany za winnego działań przeciw NSDAP i III Rzeszy, i przewieziony do niemieckiego obozu koncentracyjnego KL Dachau. 3 lutego 1943 ksiądz Alojs został zamordowany zastrzykiem z fenolem.
Urnę z prochami Alojsa Andrickiego złożono 15 kwietnia 1943 na starym cmentarzu katolickim przy Friedrichstraße w Dreźnie.
Patronat.
Ksiądz Andricki jest patronem polskiej szkoły podstawowej w Rząsinach. Jego imieniem nazwano ulice w Budziszynie, Dreźnie i Radworze.
Proces beatyfikacyjny.
2 lipca 1998 biskup Joachim Reinelt rozpoczął proces informacyjny do beatyfikacji kapłana Andrickiego, na szczeblu lokalnym proces beatyfikacyjny został zakończony 22 marca 2001, a cała dokumentacja przesłana do Rzymu. 5 lutego 2011 urny z prochami księży Alojsa Andrickiego, Alojsa Scholze i Bernharda Wenscha zamordowanych przez nazistów zostały uroczyście przeniesione z cmentarza przy Friedrichstraße do Katedry św. Trójcy w Dreźnie. 13 czerwca 2011 w drezdeńskiej katedrze ksiądz Alojs Andricki został ogłoszony pierwszym błogosławionym Serbołużyczaninem.

</doc>
<doc id="479584" url="https://pl.wikipedia.org/wiki?curid=479584" title="MBOiR">
MBOiR



</doc>
<doc id="479585" url="https://pl.wikipedia.org/wiki?curid=479585" title="Franciszka Siedliska">
Franciszka Siedliska

Franciszka Siedliska (imię zakonne Maria od Pana Jezusa Dobrego Pasterza; ur. 12 listopada 1842 w Roszkowej Woli, zm. 21 listopada 1902 w Rzymie) – polska zakonnica, założycielka Zgromadzenia Sióstr Nazaretanek, tercjarka franciszkańska, błogosławiona Kościoła katolickiego.
Życiorys.
Urodziła się 12 listopada 1842 w ziemiańskiej rodzinie w Roszkowej Woli koło Nowego Miasta nad Pilicą. Z czasem przeniosła się do miejscowości Żdżary. Ciężka choroba wypełniła jej lata dzieciństwa. Otrzymała staranne i solidne wychowanie w domu. Nieśmiała, łagodna, ciągle cierpiąca, pragnęła wstąpić do klasztoru, jednak sprzeciw ojca opóźnił tę decyzję. Jej matka również była chorowita, a brat – Adam zmarł młodo, najprawdopodobniej w wyniku jakiegoś wypadku.
Zakonnicą została dopiero w 1870. Najpierw jako tercjarka franciszkańska, potem jako twórczyni i organizatorka nowego zgromadzenia zakonnego Najświętszej Rodziny z Nazaretu – nazaretanek (1873). Przyjęła imię zakonne Maria od Pana Jezusa Dobrego Pasterza.
Zgromadzenie podjęło pracę w szkołach, sierocińcach, ochronkach, internatach – w Rzymie, Stanach Zjednoczonych, Paryżu, Londynie, Krakowie, Częstochowie, Lwowie.
Zmarła 21 listopada 1902 w Rzymie.
Została beatyfikowana przez Jana Pawła II 23 kwietnia 1989.
Patronuje Polskiej Misji Katolickiej w Anglii i Walii.
Wspomnieniem liturgicznym bł. Franciszki Siedliskiej jest 25 listopada.

</doc>
<doc id="479586" url="https://pl.wikipedia.org/wiki?curid=479586" title="IBRD">
IBRD



</doc>
<doc id="479587" url="https://pl.wikipedia.org/wiki?curid=479587" title="Departament Sprawiedliwości M.S.Wojsk.">
Departament Sprawiedliwości M.S.Wojsk.



</doc>
<doc id="479588" url="https://pl.wikipedia.org/wiki?curid=479588" title="Hidetoshi Nakata">
Hidetoshi Nakata

 – japoński piłkarz występujący na pozycji pomocnika. Jest jednym z najbardziej znanych i rozpoznawanych piłkarzy azjatyckich. Podczas swojej generacji był jednym z najlepszych pomocników świata. Został umieszczony przez Pelego na liście 100 najlepszych żyjących piłkarzy w 2004 roku. Największą popularność zdobył grając na boiskach włoskiej Serie A, w sezonie 2000-2001 zdobył mistrzostwo Włoch a w sezonie następnym Puchar Włoch. Ponadto wystąpił na wielu ważnych międzynarodowych turniejach z reprezentacją Japonii, między innymi trzykrotnie na mistrzostwach świata.
Kariera klubowa.
Karierę rozpoczął w japońskim klubie Bellmare Hiratsuka. Jego sezony w Japonii były bardzo udane, w 1997 roku został wybrany do jedenastki J. League, został także wybrany do najlepszej jedenastki 20 wieku, mimo że rozegrał tam tylko 4 niepełne sezony. Zauważony przez klub AC Perugia, został kupiony za 4 miliony dolarów. W swoim debiucie ligowym przeciwko Juventusowi zdobył dwie bramki, jego klub przegrał jednak 4-3. Nakata zaliczył bardzo dobre spotkanie przeciwko Romie, zaliczył asystę a jego klub zwyciężył 3-2. W sezonie 1998–1999 zaliczył 5 asyst i zdobył 10 goli. W 1998 roku został ogłoszony najlepszym piłkarzem Azji. Kolejny czas spędzony w Perugii trwał pół sezonu, po którym został kupiony przez AS Romę za blisko 22 milionów euro.
W Romie w pierwszym sezonie często wychodził w pierwszym składzie, w drugim było to już o wiele rzadsze, a głównym powodem była duża rywalizacja w linii pomocy. Najbardziej pamiętnym meczem Nakaty w klubie ze stolicy Włoch był mecz przeciwko Juventusowi w którym wszedł na boisko na 30 minut. Strzelił wtedy bramkę oraz przyczynił się do strzelenia drugiej, zanim wszedł na boisko Roma przegrywała 2-0. Był to ważny remis powodujący utrzymanie przewagi nad Białą Damą. W tym sezonie wygrał swoje pierwsze Serie A. Nakata miał okazję w przyszłym sezonie zagrać w Lidze Mistrzów, przeniósł się jednak do AC Parmy. Rozegrał tam 3 sezony. Był kluczowym zawodnikiem podczas zdobycia przez Parmę Pucharu Włoch. W fazie pucharowej zdobył bramkę w wygranym meczu z Brescią 2-0, a także gola zdobytego przewrotką w finale z Juventusem Turyn. Dwa lata później wypożyczony do klubu z Bolonii. Następnie grał w Fiorentinie, ostatni sezon spędził na wypożyczeniu w Bolton Wanderers, nie był to udany pobyt Nakaty. Zdobył jedną bramkę i grał poniżej oczekiwań. Podczas kariery w Anglii dostał swoją jedyną czerwoną kartkę w rozgrywkach ligowych, była to podwójna żółta kartka w potyczce z Blackburn Rovers. W wieku zaledwie 29 lat zakończył karierę piłkarską.
Kariera reprezentacyjna.
Początki.
Nakata zadebiutował w seniorskiej reprezentacji 1997 roku w maju z Koreą Południową. Przedtem wielokrotnie występował w drużynach młodzieżowych. Pierwszym ważnym wydarzeniem w reprezentacji były igrzyska olimpijskie w 1996 roku, wystąpił we wszystkich meczach fazy grupowej także w tym wygranym z Brazylią, który jest nazywany przez Japończyków cudem w Miami. Kariera w kadrze narodowej zaczęła się w 1997 roku. Tego roku zadebiutował przeciwko Korei Południowej.
Mistrzostwa świata we Francji.
Po świetnych występach eliminacyjnych, Nakata został powołany do kadry Japonii na mundial we Francji. Japonia odpadła z grupy przegrywając wszystkie trzy mecze i zdobywając tylko jedną bramkę. Było to wielkie rozczarowanie. Nakata zaprezentował się jednak z dobrej strony, rozegrał wszystkie możliwe minuty. Pokazał dobrą grę. Podczas meczu z Chorwacją w jednej akcji wywalczył piłkę i zagrał fantastyczne otwierające długie podanie do kolegi z drużyny. Jego kolega nie wykorzystał jednak szansy sam na sam.
W 2000 roku odbyły się igrzyska olimpijskie w Sydney, Nakata zdobył bramkę przeciwko Słowacji. Japonia zagrała w ćwierćfinale remisując 2-2 i odpadając w karnych. Nakata jako jedyny nie wykorzystał jedenastki trafiając w słupek. Dwa lata po mundialu odbył się puchar Azji. Japonia wygrała turniej. Nakata nie został powołany ze względu na kontuzję. 4 lata później na kolejnym pucharze Azji, Japończyk także nie wystąpił, a Japonia zdobyła pierwsze miejsce kolejny raz.
Puchar Konfederacji w 2001 roku.
Po trzech meczach Japonia wyszła z grupy zdobywając 7 punktów. W półfinale zmierzyli się z Australią, którą pokonali. Gola zdobył Nakata po mocnym uderzeniu z rzutu wolnego. Zdobył drugie miejsce turnieju, co było dużym sukcesem. Nie zagrał jednak w finale, ponieważ był bardzo potrzebny w swoim klubie. Został nagrodzony brązową piłką.
Mistrzostwa świata w Korei Południowej i Japonii.
Hidetoshi podczas mundialu w swoim kraju był najważniejszą postacią ze względu na swoje osiągnięcia we Włoszech. W pierwszym meczu Japonia zremisowała z Belgią 2-2. Kolejny mecz z Rosją zakończył się zwycięstwem. W ostatnim meczu grupy Japończycy zwyciężyli 2-0, w 48 minucie na listę strzelców wpisał się Morishima, w 75 minucie Daisuke Ichikawa po imponującej akcji indywidualnej wrzucił do Nakaty, a ten mocnym strzałem głową pokonał bramkarza. Został on wybrany zawodnikiem meczu. Japonia wychodząc pewnie z grupy, z pierwszego miejsca musiała zmierzyć się ze świetnie grającą Turcją. Już w 12 minucie Davala zdobył bramkę. Mecz był bardzo wyrównany, Japonii jednak nie udało się zdobyć gola przeciwko bardzo stabilnej defensywie tureckiej. Turcja niespodziewanie zajęła 3. miejsce turnieju. Japończycy pokazali wysoki poziom w całym turnieju. Nakata został wybrany do rezerw drużyny turnieju.
Mistrzostwa świata w Niemczech.
Japonia w pierwszym meczu prowadziła 1-0 z Australią, jednak w ostatnich minutach straciła trzy bramki i mecz zakończył się porażką. Kolejne mecze były także nieudane. Drugi z Chorwacją zremisowany, a z Brazylią kolejna porażka. Japonia odpadła z rozgrywek zajmując ostatnie miejsce. Nakata czuł duży niedosyt, że nie udało się osiągnąć korzystnego rezultatu. Po mundialu zakończył karierę piłkarską. Dla reprezentacji Japonii rozegrał 77 meczów, zdobywając 11 bramek.
Styl gry.
Nakata jest piłkarzem uniwersalnym. Dobrze grającym w ofensywie i defensywie. Zazwyczaj grał jako środkowy pomocnik posiadał dobre przyspieszenie i dośrodkowania dlatego czasami grał na boku. Był bardzo dobrze wyszkolony technicznie. Posiadał znakomite podania krótkie jak i długie, drybling, kontrolę piłki a także precyzyjny strzał. Zdobywał wiele goli z dalekich pozycji. Charakteryzował się walecznością, często pomagał w defensywie. Japoński zawodnik był piłkarzem inteligentnym, zdobywał wiele asyst. Posiadał dobrą orientację. Słynął z widowiskowych bramek, dzięki swojej zwinności i precyzji wiele goli zdobywał po uderzeniach z woleja. Posiadał także mocne uderzenie głową.

</doc>
<doc id="479589" url="https://pl.wikipedia.org/wiki?curid=479589" title="Podatek od towarów i usług">
Podatek od towarów i usług

Podatek od towarów i usług (PTiU) (, VAT) – podatek od wartości dodanej, podatek pośredni, pobierany na każdym kolejnym etapie obrotu towarami lub usługami (tak jak podatek obrotowy), którego konstrukcja zakłada brak kaskadowego nakładania się podatku poprzez zastosowanie mechanizmu odliczenia podatku pobranego w poprzednich etapach obrotu.
W Polsce został wprowadzony przez ustawę z dnia 8 stycznia 1993 o podatku od towarów i usług oraz o podatku akcyzowym (). Jednak konieczność harmonizacji polskiego prawa podatkowego z prawem UE zmusiła polskiego ustawodawcę do uregulowania tej kwestii w nowej ustawie o podatku od towarów i usług z dnia 11 marca 2004 (, z późn. zm.).
Twórcą koncepcji tego podatku był niemiecki przedsiębiorca Carl Friedrich von Siemens, który w swoich pracach z 1920 wyłożył jego ideę, ale powszechnie za twórcę VAT uważany jest francuski ekonomista Maurice Lauré.
Podstawowe cechy podatku od towarów i usług.
Zakres przedmiotowy i miejsce świadczenia czynności.
Opodatkowaniu podatkiem od towarów i usług podlega:
Odpłatną dostawą towarów na terytorium kraju jest przeniesienie prawa do rozporządzania towarami jak właściciel. Odpłatną dostawą jest również:
Odpłatne świadczenie usług na terytorium kraju to każde świadczenie na rzecz osoby fizycznej, osoby prawnej lub jednostki organizacyjnej niemającej osobowości prawnej, które nie stanowi dostawy towarów.
Będzie to m.in.:
Wewnątrzwspólnotowe nabycie towarów za wynagrodzeniem jest to nabycie prawa do rozporządzania jak właściciel towarami, które w wyniku dokonanej dostawy są wysyłane lub transportowane na terytorium innego państwa członkowskiego niż państwo wysyłki.
Będzie to m.in.:
Wewnątrzwspólnotową dostawą towarów jest wywóz towarów z terytorium kraju na terytorium państwa członkowskiego inne niż terytorium kraju, poprzez wykonanie takich czynności jak:
Odpłatne świadczenie usług przez podatnika działającego w takim charakterze na terytorium państwa członkowskiego stanowi jedną z czynności podlegających opodatkowaniu podatkiem od wartości dodanej. Tym samym rozpoznanie określonej czynności jako odpłatnego świadczenia usług może wiązać się z koniecznością opodatkowania takiej czynności podatkiem od wartości dodanej.
W świetle art. 24 ust. 1 Dyrektywy VAT „świadczenie usług” oznacza każda transakcję, która nie stanowi dostawy towarów. Jednocześnie, zgodnie z art. 25 Dyrektywa VAT, świadczenie usług może zawierać między innymi jedną z następujących czynności:
Nadto, stosowanie do art. 26 Dyrektywy VAT, za odpłatne świadczenie usług uznaje się takie czynności, jak:
W świetle art. 26 ust. 2 Dyrektywy VAT, państwa członkowskie mogą odstąpić od opodatkowania nieodpłatnego świadczenia usług pod tym jednak warunkiem, iż takie odstępstwo nie będzie prowadzić do zakłóceń konkurencji. W tym miejscu warto podkreślić, iż państwo polskie nie skorzystało z wyżej wskazanej możliwości.
Mając na uwadze przywołane wyżej przepisy, należy stwierdzić, iż czynności odpłatnego świadczenia usług obejmują swym zakresem bardzo szeroki krąg transakcji. Polskie przepisy dotyczące świadczenia usług zostały oparte na przywołanych przepisach Dyrektywy VAT. W większości przepisy te stanowią wierne odzwierciedlenie przepisów unijnych.
W tym miejscu warto podkreślić, że polski ustawodawca przy definiowaniu świadczenia usług posłużył się sformułowaniem „każde świadczenie”. Z kolei w przepisach Dyrektywy VAT, do zdefiniowania świadczenia usług wykorzystano określenie „każda transakcja”. Różnica ta jednak nie ma wypływu na rozumienie pojęcia „świadczenia usług”. W konsekwencji należy stwierdzić, iż następnym warunkiem, który musi być spełniony, aby w danej czynności rozpoznać usługę, jest wystąpienie „świadczenia”.
Przez import towarów – rozumie się przywóz towarów z terytorium państwa trzeciego na terytorium kraju.
Przez eksport towarów – rozumie się potwierdzony przez urząd celny określony w przepisach celnych wywóz towarów z terytorium kraju poza terytorium Wspólnoty.
Szczególne rodzaje przedmiotu opodatkowania:
Ustawa o podatku od towarów i usług wyklucza z kategorii przedmiotu opodatkowania:
Przy ustalaniu istnienia obowiązku podatkowego duże znaczenie ma:
Zakres podmiotowy.
Podatnikami podatku są:
Podatnikami nie są:
Obowiązek podatkowy.
Kwestie obowiązku podatkowego w ustawie o podatku od towarów i usług z dnia 11.03.2004 r. zostały uregulowane w art. 19.
Obowiązek podatkowy powstaje z chwilą wydania towaru lub z chwilą wykonania usługi. Ustawodawca polski określił też niektóre szczególne sytuacje, w których został inaczej określony moment powstania obowiązku podatkowego:
Przy wewnątrzwspólnotowej dostawie towarów i w wewnątrzwspólnotowym nabyciu towarów oraz u małych podatników obowiązek podatkowy powstaje w inny sposób. Mianowicie:
Podstawa opodatkowania.
Co do zasady podstawą opodatkowania jest obrót. Przez obrót rozumie się kwotę należną z tytułu sprzedaży, pomniejszona o kwotę należnego podatku, a kwota należna obejmuje całość świadczenia należnego od nabywcy. Obrotem jest także:
Jeżeli przy wykonywaniu czynności podlegających opodatkowaniu nie została określona cena, to podstawą opodatkowania jest wartość towarów lub usług obliczona według cen stosowanych w obrotach z głównym odbiorcą, pomniejszona o kwotę należnego podatku.
Jeżeli przedmiotem opodatkowania jest świadczenie usług, to podstawą opodatkowania jest koszt świadczenia tych usług poniesiony przez podatnika.
Przy imporcie towarów podstawą opodatkowania jest wartość celna powiększona o należne cło.
Przy wewnątrzwspólnotowym nabyciu towarów podstawą opodatkowania jest kwota, jaką nabywca jest zobowiązany zapłacić.
Stawki podatku.
Minimalną podstawową (nieobniżoną) stawką podatku VAT jaką mogą stosować państwa członkowskie Unii Europejskiej jest 15%. Granica ta wynika z Dyrektywy Rady Europejskiej 2006/112/EC. Górna granica stawki podstawowej nie jest ograniczona, a jedynie w 2005 roku Państwa Członkowskie podjęły niewiążące zobowiązanie do nie wprowadzania stawek VAT powyżej 25% do końca 2010 roku. W praktyce Państwa Członkowskie stosują różne stawki podatku VAT, od najniższych (15% – Luksemburg) do najwyższych (27% – Węgry).
Podstawową stawką w Polsce (od 1 stycznia 2011 do końca roku, w którym zostaną spełnione wskazane w ustawie warunki) jest stawka 23% (wcześniej wynosiła ona 22%). Dla niektórych towarów i usług przewidziano stawki obniżone: 8% oraz 5% (stawka 5% obejmuje produkty żywnościowe, książki na wszystkich nośnikach fizycznych oraz czasopisma). Istnieje również stawka w wysokości 7% – jest to naliczana przez nabywcę towarów od rolnika ryczałtowego (art. 115 ust. 2 ustawy o podatku od towarów i usług). Nie jest to w zasadzie stawka, którą są opodatkowane towary lub usługi, ale zryczałtowana kwota zwrotu VAT dla rolnika ryczałtowego, który jest z VAT zwolniony.
Istnieje również stawka 0%, która obowiązuje przy:
Przy świadczeniu usług w handlu i gastronomii podatnik może obliczać kwotę VAT od wartości brutto towaru (art. 85 ustawy z dnia 11 marca 2004 o podatku od towarów i usług) stosuje wówczas stawki:
Ponadto niektóre czynności są zwolnione od podatku. Oznacza to między innymi, że świadczący czynności zwolnione w przeciwieństwie do tych, którzy świadczą usługi opodatkowane stawką 0%, nie mogą dokonać odliczenia podatku naliczonego zapłaconego podczas świadczenia tych usług np. biegły lekarz w celu świadczenia usług wydawania orzeczeń (co jest zwolnione od podatku VAT), dokonał zakupu biurka. Przy zakupie biurka zapłacił 23% podatek. Ten podatek nie może zostać przez niego odliczony, gdyż świadcząc usługę wydania orzeczenia nie opodatkowuje jej – czyli nie jest od niej odprowadzany podatek, który lekarz miałby przekazać do urzędu skarbowego.
Zasady obliczania podatku.
W zakresie, w jakim towary i usługi są wykorzystywane do wykonywania czynności opodatkowanych, podatnikowi przysługuje prawo do obniżenia kwoty podatku należnego o kwotę podatku naliczonego.
Podatkiem naliczonym jest:
Podatnik ma prawo do obniżenia podatku należnego o podatek naliczony, jeżeli importowane lub nabyte towary i usługi dotyczą dostawy towarów lub świadczenia usług przez podatnika poza terytorium kraju. Ponadto podatnik ma również prawo do obniżenia podatku należnego o podatek naliczony, jeżeli importowane lub nabyte towary i usługi dotyczą określonych czynności wykonywanych na terytorium kraju.
W przypadku gdy kwota podatku naliczonego jest w okresie rozliczeniowym wyższa od kwoty podatku należnego, podatnik ma prawo do obniżenia o tę różnicę podatku należnego za następne okresy.
Podatnikom, którzy dokonują obrotu opodatkowanego w całości lub w części, stawką niższą niż 23%, przysługuje prawo do zwrotu z urzędu skarbowego różnicy podatku do wysokości nieprzekraczającej równowartości 23% obrotu opodatkowanego stawkami obniżonymi oraz podatku naliczonego wynikającego z nabycia towarów i usług.
Podatnikom dokonującym sprzedaży opodatkowanej wyłącznie stawką 23%, u których podatek naliczony jest wyższy od podatku należnego, przysługuje zwrot różnicy podatku z urzędu skarbowego w kwocie wyższej od kwoty podatku naliczonego przy nabyciu towarów i usług.
Przykład obliczania podatku VAT.
Podatek VAT, czyli podatek od wartości dodanej – jest płacony przez każdego przedsiębiorcę w łańcuchu dostaw od różnicy pomiędzy kosztami zakupu a ceną dalszej sprzedaży. Do ceny zakupu wlicza się także pozostałe koszty działalności gospodarczej, jednak tylko te, które są objęte podatkiem VAT. Na przykład z 23% podatkiem łańcuch dostaw mógłby wyglądać następująco:
W tym systemie „właściciel lasu”, tartak i sklep są „podatnikami VAT” i odliczają podatek naliczony od należnego – końcowy odbiorca – konsument nie ma takiego prawa i w cenie zakupu płaci pełną stawkę VAT.
Łącznie do budżetu, w związku z tą produkcją odprowadzona jest kwota 57,50 zł (bezpośrednio 52,90, a 4,60 z kosztów pośrednich), czyli tyle samo ile wynosi wartość 23% z ceny netto 250 zł. Kwota ta została wpłacona "w częściach" przez "wszystkich" uczestników łańcucha dostaw.
Firmom – płatnikom podatku VAT – nie opłaca się „omijanie” podatku. Np. gdyby tartak kupił drewno bez faktury VAT np. za 100 zł („na lewo” – brutto) i sprzedał za 150 zł to zapłaci podatek od 150 zł – czyli 35 zł. System ten powoduje, że proces naliczania i odprowadzania podatku VAT jest szczelniejszy niż funkcjonujący wcześniej podatek obrotowy, w którym podatek naliczał i odprowadzał tylko dostawca towaru dla konsumentów. Główną wadą w tym systemie jest jednak konieczność opłacenia (odprowadzenia) podatku VAT z chwilą wystawienia faktury, co niekoniecznie jest równoznaczne z otrzymaniem należności od kupującego. Mogą mieć więc miejsce różne sytuacje, np. „właściciel lasu” sprzedaje drewno z 30-dniowym terminem płatności, od kwoty faktury VAT odprowadza podatek, choć nie uzyskał zapłaty, ale właściciel tartaku nalicza podatek od zakupów i odlicza go, choć nie poniósł jeszcze żadnych wydatków, w tej sytuacji jeżeli ma do zapłaty podatek od innych sprzedaży, to zakup pomniejsza mu podatek do zapłaty. Może też okazać się, że podatek od zakupów może przekroczyć podatek od sprzedaży, wówczas może wystąpić o zwrot podatku do urzędu skarbowego. W Polsce podatek jest bowiem obliczany (księgowany, ale i odprowadzany) z chwilą wystawienia faktury, a nie otrzymania zapłaty za towar czy usługę.
Porównanie z podatkiem od sprzedaży.
Dla porównania, w systemie z podatkiem od sprzedaży wartość odprowadzonego podatku (też 23%) mogłaby być identyczna – z tą różnicą, że całą wartość 57,50 zł odprowadziłby "ostatni" podmiot w łańcuchu dostaw:
Podatek od sprzedaży jest stosowany np. w USA.
Istotną różnicą dla konsumenta jest to, że w Europie cena detaliczna uwidoczniona przy towarze zawiera w sobie kwotę podatku, natomiast ceny w USA nie zawierają podatku. Kwota podatku jest wyliczana dopiero przy zapłacie.
Cechy obu systemów.
Podatek VAT nakłada na wszystkie podmioty w łańcuchu dostaw większą dyscyplinę podatkową oraz większą motywację do unikania zakupów w szarej strefie – podstawą odliczenia podatku jest bowiem faktura. Jeśli tej podstawy nie ma, to dany przedsiębiorca musi odprowadzić niezmniejszoną kwotę podatku VAT.
Podatek od sprzedaży wymaga od kolejnych podmiotów weryfikacji deklaracji, że kupujący nie jest konsumentem, która uprawnia do nienaliczania podatku. Podatek VAT z kolei wymaga fakturowania każdej transakcji oraz szczególnej dbałości o formę oraz sposób doręczenia faktury do kupującego. W przypadku VAT każdy podmiot w łańcuchu dostaw jest zaangażowany w naliczanie, odliczanie i odprowadzanie podatku oraz ewidencję sprzedaży za pomocą faktur lub kas fiskalnych.
W obu systemach, jeśli stawka podatku jest zróżnicowana dla różnych towarów i usług, mogą istnieć wątpliwości interpretacyjne dotyczące zaszeregowania konkretnych przedmiotów sprzedaży.
Procedury szczególne.
Procedury szczególne w zakresie podatku od towarów i usług dotyczą:
Drobnych przedsiębiorców (tzw. małych podatników VAT) zwalnia się z podatku wówczas, gdy wartość sprzedaży opodatkowanej nie przekroczyła łącznie w poprzednim roku podatkowym 200 tys. złotych. Do wartości sprzedaży nie wlicza się kwoty podatku.
Rolnikowi ryczałtowemu, który dokonuje dostawy produktów rolnych, przysługuje zryczałtowany zwrot podatku z tytułu nabywania niektórych środków produkcji dla rolnictwa opodatkowanych podatkiem od towarów i usług. Nabywca produktów rolnych od rolnika ryczałtowego nalicza do wartości netto zakupionego towaru podatek w wysokości 7% i wypłaca go rolnikowi. Kwota ta jest zaliczana u nabywcy jako podatek naliczony. Stosowanie tej zasady obwarowane jest kilkoma warunkami.
Przy świadczeniu usług turystycznych podstawę opodatkowania stanowi kwota marży pomniejszona o kwotę podatku należnego. Przez marżę rozumie się różnicę między kwotą należności, którą ma zapłacić nabywca usługi, a ceną nabycia przez podatnika towarów i usług od innych podatników, dla bezpośredniej korzyści nabywcy usługi.
Sposób zapłaty podatku.
Zarejestrowani podatnicy podatku VAT są obowiązani składać w urzędzie skarbowym deklaracje podatkowe za okresy miesięczne w terminie do 25. dnia miesiąca następującego po miesiącu, w którym powstał obowiązek podatkowy. Mali podatnicy (podatnicy, u których wartość sprzedaży – wraz z kwotą podatku, nie przekroczyła w poprzednim roku podatkowym wyrażonej w złotych kwoty odpowiadającej równowartości 1 200 000 euro – w roku 2011 tą równowartością jest 4 736 000 zł), którzy wybrali metodę kasową mogą składać w urzędzie skarbowym deklaracje podatkowe za okresy kwartalne w terminie do 25. dnia miesiąca następującego po każdym kolejnym kwartale.
Import VAT.
Importem usług ustawodawca nazywa sytuacje, w której dochodzi do świadczenia usług, z tytułu których podatnikiem jest usługobiorca (art. 2 pkt 9 ustawy o VAT), a więc gdy polski podmiot (osoba fizyczna mająca miejsce zamieszkania w Polsce, osoba prawna lub jednostka organizacyjna niemająca osobowości prawnej) nabywa usługi od podatnika posiadającego siedzibę lub miejsce zamieszkania albo pobytu poza terytorium Polski (art. 17 ust. 1 pkt 4 ustawy o VAT). Chcąc ustalić, czy w danym przypadku, gdy polski podmiot korzysta z usług firmy zagranicznej, wystąpił import usług należy:
W przypadku nabycia określonych usług przez podatników polskich od zagranicznych kontrahentów, miejscem ich świadczenia jest kraj siedziby nabywcy, tj. w tym wypadku Polska. Polski podatnik jest wówczas zobowiązany do rozliczenia podatku VAT z tytułu tej transakcji na zasadzie importu usług. Rozliczenie to polega na tym, że kontrahent zagraniczny wystawia fakturę bez zagranicznego podatku VAT z adnotacją, że podatek VAT powinien rozliczyć nabywca usługi, a polski nabywca wystawia fakturę wewnętrzną i wykazuje w tej samej deklaracji VAT podatek VAT należny i naliczony w tej samej wysokości. Kwotę podatku naliczonego stanowi bowiem także kwota podatku należnego z tytułu importu usług, a prawo do odliczenia podatku naliczonego powstaje w rozliczeniu za okres, w którym powstał obowiązek podatkowy w podatku należnym u nabywcy od importu usług.
W pierwszej kolejności należy więc zidentyfikować moment powstania podatku należnego, tj. moment powstania obowiązku podatkowego z tytułu importu usług. Z art. 19 ust. 19 ustawy o VAT wynika, że do identyfikacji momentu powstania obowiązku podatkowego w przypadku importu usług należy zastosować takie same zasady, jak gdyby podatnik sam świadczył daną usługę. Zgodnie z tymi zasadami obowiązek podatkowy powstaje z chwilą wydania towaru lub wykonania usługi. Jeżeli jednak wykonanie usługi powinno być potwierdzone fakturą, to obowiązek podatkowy powstaje z chwilą wystawienia faktury, nie później jednak niż w siódmym dniu, licząc od dnia wydania towaru lub wykonania usługi. Do importu usług zastosowanie mają także inne, „szczególne” momenty powstania obowiązku podatkowego, np.
W przedmiotowej sprawie najwięcej wątpliwości interpretacyjnych dotyczy sytuacji, w których świadczenie usługi powinno być potwierdzone fakturą VAT i dla których ustawodawca nie przewidział „szczególnego” momentu powstania obowiązku podatkowego. Zgodnie z ogólną zasadą przy świadczeniu usług, obowiązek podatkowy powstaje w momencie wystawienia faktury VAT, o ile jest ona wystawiona w terminie siedmiu dni od wykonania usługi. Jeżeli podatnik nie wystawi faktury w tym terminie, to mimo to obowiązek podatkowy powstanie u niego 7. dnia po wykonaniu usługi. Polscy podatnicy są zobowiązani do wystawienia faktury w terminie 7 dni od wykonania usług, ale rzecz jasna w przypadku usługodawcy zagranicznego kwestię tę regulują wewnętrzne przepisy kraju usługodawcy, a nie polska ustawa o VAT. W efekcie tego podatnik zagraniczny może wystawić fakturę np. miesiąc po wykonaniu usługi i dopiero po kolejnym miesiącu może ona dotrzeć do polskiego nabywcy. Dopiero wówczas nabywca wystawi fakturę wewnętrzną.
Do rozliczenia podatku w ramach importu usług obowiązani są nie tylko podatnicy w rozumieniu art. 15 ustawy o VAT, ale także wszystkie osoby fizyczne mające miejsce zamieszkania na terytorium Polski oraz osoby prawne i jednostki organizacyjne niemające osobowości prawnej mające siedzibę na terytorium Polski.
Wyjątek stanowią usługi niematerialne, w których wypadku do importu usług dochodzi wyłącznie wówczas, gdy nabywca jest podatnikiem, o którym mowa w art. 15 ustawy o VAT. We wszystkich innych przypadkach zakup od zagranicznego podatnika usługi, jakiej miejsce świadczenia znajduje się na terytorium Polski wiąże się, co do zasady, z obowiązkiem rozliczania podatku z tytułu importu usług.
Unikanie opodatkowania VAT.
W ramach Unii Europejskiej funkcjonuje wspólny system podatku od wartości dodanej VAT. Zadaniem prawa wspólnotowego w zakresie podatku VAT jest ujednolicenie krajowych przepisów regulujących opodatkowanie podatkiem VAT, ze szczególnym naciskiem na dążenie do unikania podwójnego opodatkowania czy nieopodatkowania towarów i usług na terenie Unii Europejskiej. Pomimo spójnych regulacji prawnych nieuczciwi przedsiębiorcy oraz zorganizowane grupy przestępcze wykorzystują mechanizmy zwrotu podatku VAT w związku z eksportem czy wewnątrzwspólnotową dostawą towarów, aby wyłudzić nienależne kwoty podatku. Niezbędne stały się nie tylko podatkowe kontrole krajowe, ale i nadzór o wymiarze międzynarodowym, ogólnoeuropejskim. Temu właśnie służyć ma sieć szybkiej wymiany informacji o podatku od towarów i usług EUROFISC, ustanowiony Rozporządzeniem Rady Nr 904/2010 z 7 października 2010 r. w sprawie współpracy administracyjnej oraz zwalczania oszustw w dziedzinie podatku od wartości dodanej (Dz.U. L 268 z 12.10.2010 r. s.1).
Kraje członkowskie udostępnią sobie na żądanie informacje:
W obejmujących różne rodzaje zagrożeń polach roboczych EUROFISC uczestniczą tzw. oficerowie łącznikowi, delegowani przez poszczególne kraje członkowskie.
Skalę unikania opodatkowania lub wyłudzeń VAT w Polsce szacuje się na ok. 35 mld zł.
Krytyka podatku.
Podatek od towarów i usług służy opodatkowaniu konsumpcji, dlatego też niektórzy uznają, iż uderza on przede wszystkim w ludzi biednych – osoba zarabiająca niewiele większość zarobków wydaje na utrzymanie, czyli w większości towary i usługi obłożone podatkiem VAT. Osoba zarabiająca więcej może np. zakupić mieszkanie (na rynku wtórnym opodatkowane tylko podatkiem od czynności cywilnoprawnych) albo zainwestować na giełdzie (podatek od dochodów kapitałowych o stawce 19%).
Podatek VAT generuje znaczne koszty zewnętrzne związane ze skomplikowanym sposobem jego naliczania, fakturowania oraz odliczania przez kolejne podmioty. Koszty te, ponoszone przez przedsiębiorców, wpływają na końcową cenę produktów i usług.
Dzięki istnieniu zerowej stawki VAT możliwe jest wyłudzanie nienależnych zwrotów tego podatku dla fikcyjnych „transakcji karuzelowych”. W skali całej Unii Europejskiej wielkość tych wyłudzeń oceniana jest od 50 miliardów euro rocznie do 100 miliardów rocznie.
Równocześnie odliczeniowy charakter podatku VAT skutkuje istnieniem czarnego rynku „kosztów”, polegającego na księgowaniu faktur VAT za niewykonane w rzeczywistości usługi w celu obniżenia należnej stawki VAT.
Podatek od wartości dodanej w Polsce jest dość szeroko krytykowany z powodu relatywnie wysokiej stawki (od 1 stycznia 2011 wynoszącej 23%).
Po wejściu do Unii Europejskiej, Polska straciła w dużej części możliwość stosowania preferencyjnych stawek wobec niektórych towarów i usług, jak np. 3-procentowej stawki podatku VAT na środki produkcji rolnej. Różne kraje UE są na różnych etapach rozwoju i dla Polaków wzrost cen żywności może być bardziej znaczący niż dla obywateli bardziej rozwiniętych krajów UE.
W Polsce liczne problemy po stronie przedsiębiorców powoduje niezwykle skomplikowana konstrukcja prawa opisującego zasady odprowadzania podatku VAT, niejasności dotyczące klasyfikacji poszczególnych towarów i usług, a co za tym idzie stawek podatku, jakie należy do nich zastosować oraz równie niejasne, skomplikowane i często zmieniane zasady jego odliczania (np. samochody „z kratką”). Problemy te występują także w innych krajach – w Niemczech wskazywany jest przykład klasyfikacji kiełbasy na gorąco, która spożywana na stojąco jest objęta stawką 7%, a na siedząco 19%.
Niekorzystny dla przedsiębiorców jest także moment, w którym powstaje zobowiązanie podatkowe, czyli w momencie wystawienia faktury, a nie w momencie wpłynięcia środków od kupującego – przedsiębiorcy muszą odprowadzić pełną wartość podatku VAT nawet jeśli kupujący zwleka z płatnością.

</doc>
<doc id="479592" url="https://pl.wikipedia.org/wiki?curid=479592" title="Ekspedycja 11">
Ekspedycja 11

Ekspedycja 11 była misją jedenastej stałej załogi Międzynarodowej Stacji Kosmicznej.
Włoski astronauta ESA (ang. "European Space Agency") Roberto Vittori, który wystartował razem z załogą Ekspedycji 11 – rakietą Sojuz TMA-6, powrócił na Ziemię po 7 dniach (24 kwietnia 2005), razem z załogą Ekspedycji 10 na pokładzie Sojuza TMA-5.
Załoga.
Załoga rezerwowa

</doc>
<doc id="479595" url="https://pl.wikipedia.org/wiki?curid=479595" title="UNIDO">
UNIDO



</doc>
<doc id="479596" url="https://pl.wikipedia.org/wiki?curid=479596" title="Nakata Hidetoshi">
Nakata Hidetoshi



</doc>
<doc id="479597" url="https://pl.wikipedia.org/wiki?curid=479597" title="Filet">
Filet



</doc>
<doc id="479599" url="https://pl.wikipedia.org/wiki?curid=479599" title="Wybory parlamentarne w Hiszpanii w 2000 roku">
Wybory parlamentarne w Hiszpanii w 2000 roku



</doc>
<doc id="479600" url="https://pl.wikipedia.org/wiki?curid=479600" title="ZMS">
ZMS



</doc>
<doc id="479601" url="https://pl.wikipedia.org/wiki?curid=479601" title="Bolesław Wratysławowic">
Bolesław Wratysławowic

Bolesław Wratysławowic (ur. po 1062, zapewne ok. 1064 r., zm. 11 sierpnia 1091) – czeski królewicz, książę ołomuniecki. Był najstarszym synem Wratysława II, króla Czech, i jego trzeciej żony Świętosławy Swatawy, księżniczki polskiej. Imię otrzymał po swoim wuju, Bolesławie II Śmiałym.
Brat czeskich książąt Brzetysława II, Borzywoja II, Władysława I i Sobiesława I.

</doc>
<doc id="479604" url="https://pl.wikipedia.org/wiki?curid=479604" title="Harold Arlen">
Harold Arlen

Harold Arlen, właśc. Hyman Arluck (ur. 15 lutego 1905 w Nowym Jorku, zm. 23 kwietnia 1986 tamże) – amerykański kompozytor muzyki popularnej.
Popularny od lat 30. na Broadwayu. Otrzymał w 1939 Oscara za piosenkę Over the Rainbow.

</doc>
<doc id="479605" url="https://pl.wikipedia.org/wiki?curid=479605" title="Flaga Organizacji Jedności Afrykańskiej">
Flaga Organizacji Jedności Afrykańskiej



</doc>
<doc id="479606" url="https://pl.wikipedia.org/wiki?curid=479606" title="Florian Stępniak">
Florian Stępniak

Florian Stępniak OFMCap., "Józef Stępniak" (ur. 3 stycznia 1912 w Żdżarach, zm. 12 sierpnia 1942 w Dachau) – błogosławiony Kościoła katolickiego, polski duchowny katolicki, kapucyn.
Jego rodzice byli rolnikami. Ukończył miejscową szkołę powszechną a następnie kapucyńskie Kolegium im. św. Fidelisa w Łomży. W 1931 wstąpił do Zakonu Braci Mniejszych Kapucynów w Nowym Mieście nad Pilicą, gdzie otrzymał imię Florian. Po złożeniu ślubów wieczystych w 1935 rozpoczął studia filozoficzno-teologiczne w Lublinie. Trzy lata później otrzymał święcenia kapłańskie. W 1938 rozpoczął studia biblijne na Katolickim Uniwersytecie Lubelskim, podejmując jednocześnie pracę duszpasterską w klasztorze Ojców Kapucynów w Lublinie. Kapłan zakonny z klasztoru kapucynów w Lublinie, człowiek szczególnej wiary i dobroci, został aresztowany 25 stycznia 1940 roku i osadzony w niemieckim obozie koncentracyjnym KL Dachau. Poniósł śmierć w komorze gazowej w zamku Hartheim, wywieziony 12 sierpnia 1942 w tzw. transporcie inwalidów.
O. Florian Stępniak został beatyfikowany przez papieża Jana Pawła II w Warszawie 13 czerwca 1999 w grupie 108 polskich męczenników II wojny światowej.

</doc>
<doc id="479608" url="https://pl.wikipedia.org/wiki?curid=479608" title="San Carlos (Negros Occidental)">
San Carlos (Negros Occidental)

San Carlos – miasto na Filipinach, na północno-wschodnim wybrzeżu wyspy Negros, nad cieśniną Tanon. Około 118,2 tys. mieszkańców.

</doc>
<doc id="479609" url="https://pl.wikipedia.org/wiki?curid=479609" title="Hymne Cherifien">
Hymne Cherifien



</doc>
<doc id="479610" url="https://pl.wikipedia.org/wiki?curid=479610" title="Eugène Ysaÿe">
Eugène Ysaÿe

Eugène Ysaÿe (ur. 16 lipca 1858 w Liège, Belgia, zm. 12 maja 1931 tamże) – belgijski kompozytor i skrzypek.
W latach 1886–1897 był profesorem konserwatorium w Brukseli. Był również dyrygentem oraz autorem koncertów i solowych utworów skrzypcowych. Uczeń m.in. Henryka Wieniawskiego. Uczył m.in. Nathana Milsteina.
Z jego licznych kompozycji skrzypcowych, dziś najbardziej znane jest "Sześć sonat na skrzypce solo". Każda z nich zadedykowana została jednemu z wielkich skrzypków. I tak:

</doc>
<doc id="479614" url="https://pl.wikipedia.org/wiki?curid=479614" title="Jacques Fromental Halévy">
Jacques Fromental Halévy

Jacques François Élie Fromental Halévy, ur. jako Elias Lévy (ur. 27 maja 1799 w Paryżu, zm. 17 marca 1862 w Nicei) – francuski kompozytor i wykładowca pochodzenia żydowskiego. Twórca wielkich oper heroicznych ("Grand opéra") o tematyce historycznej, fantastycznej i biblijnej, z których największą sławę zdobyła "Żydówka" ("La Juive"). Nauczyciel m.in. Georges’a Bizeta, Charles’a Gounoda i Camille’a Saint-Saënsa. Był teściem Bizeta.
Dokończył także operę "Ludovic" (1835) Hérolda; na temat jednej z melodii z tejże opery Chopin napisał "Wariacje B-dur op.12". Zdobywca "Prix de Rome" za kantatę "Herminia" (1819).
Jego uczniem był m.in. Feliks Jaroński.
Życiorys.
Rodzicami Halévy’ego byli pochodzący z Fürth poeta i uczony Elias Lévy oraz Julie Mayer z Nancy. W 1807 zmienili nazwisko na Halévy. Przyszły kompozytor w wieku 9 lat został uczniem Konserwatorium Paryskiego, aby w 1819 zakończyć naukę kompozycji u Luigiego Cherubiniego. Jego nauczycielami byli również Henri-Montan Berton (harmonia) i Étienne Méhul.
W 1858 roku otrzymał tytuł komandora Legii Honorowej.
Wybrane dzieła.
Opracowano na podstawie materiału źródłowego:

</doc>
<doc id="479617" url="https://pl.wikipedia.org/wiki?curid=479617" title="Chetumal">
Chetumal

Chetumal – miasto w Meksyku, na półwyspie Jukatan, przy granicy z Belize, nad zatoką Chetumal (Morze Karaibskie), przy ujściu rzeki Hondo, stolica stanu Quintana Roo oraz siedziba władz gminy Othón P. Blanco.
W 2005 roku miasto liczyło 136 825 mieszkańców.
W mieście rozwinął się przemysł materiałów budowlanych oraz spożywczy.
Ośrodek turystyczno-wypoczynkowy.
W mieście znajduje się port morski oraz lotnisko.
Miasto leży na trasie huraganów i co najmniej dwa razy było pustoszone przez huragany 5 klasy – Janet w 1955 oraz Dean w 2007 roku.
W okresie prekolmbijskim było to lokalne centrum Majów.

</doc>
<doc id="479618" url="https://pl.wikipedia.org/wiki?curid=479618" title="Sturminfanteriegeschütz 33B">
Sturminfanteriegeschütz 33B

Sturminfanteriegeschütz 33B – niemieckie działo pancerne oparte na podwoziu działa StuG III.
Historia.
Po ataku na ZSRR okazało się, że niemiecka piechota nie dysponuje środkiem ogniowym pozwalającym na skuteczne zwalczanie ufortyfikowanych stanowisk ogniowych. Ogień działa 7,5 cm StuK 37 w które uzbrojone było podstawowe niemieckie działo szturmowe "StuG III" był często nieskuteczny wobec stanowisk ogniowych znajdujących się wewnątrz betonowych fortyfikacji.
Tego rodzaju cele mogły być skutecznie zwalczane przez działa kalibru 150 mm, ale obsługi dział piechoty 15 cm sIG 33 ponosiły duże straty podczas wykonywania tego rodzaju zadań, a wersja samobieżna tego działa (Sturmpanzer I) miała słabe opancerzenie co sprawiało, że była stosunkowo łatwym celem dla obsług broni przeciwpancernej.
W 1942 roku zapadła decyzja o opracowaniu nowego działa pancernego uzbrojonego w działo 150 mm. Miało ono wykorzystywać podwozie czołgu PzKpfw IV, ale nowe działo (Sturmpanzer IV Brummbär) miało być dostępne dopiero w 1943. Postanowiono więc zbudować samobieżne działo na podwoziu innego pojazdu. Uzbrojeniem Sturminfantieregeschütza 33, bo tak nazwano pojazd, miało być ciężkie działo piechoty 15 cm sIG 33 L/11 kalibru 150 mm. Wcześniejsze próby montażu tego działa na gąsienicowych podwoziach, szczególnie czołgów Panzerkampfwagen I i Panzerkampfwagen II, były nieudane. 22 września 1942 roku na konferencji u Hitlera wydano dyrektywę nakazującą montaż takiego działa w wieży czołgu Panzerkampfwagen III lub Panzerkampfwagen IV. Gdyby okazało się to niemożliwe, zamierzano podjąć próbę instalacji działa na Sturmgeschützu. Umieszczenie działa sIG 33 na podwoziu StuG III wymagało podwyższenia kadłuba. Pojazd został dodatkowo opancerzony. Ochrona załogi była uważana za najwyższy priorytet. Zmiany konstrukcyjne spowodowały wzrost masy pojazdu. Ponieważ układ napędowy pozostał bez zmian obniżeniu uległy parametry trakcyjne pojazdu, zwłaszcza prędkość i zasięg, ale uznano, że w pojeździe traktowanym od początku jako rozwiązanie tymczasowe obniżenie parametrów jest dopuszczalne.
Dyrektywa zakładała budowę sześciu, a następnie 12 takich pojazdów. Dostawy pojazdów żądano w bardzo krótkim terminie 14 dni. Pierwsze sześć pojazdów ukończono przed 7 października, a następne sześć przed 10 października. Kolejne 12 pojazdów wyprodukowano do końca miesiąca. 12 pojazdów wysłano do Stalingradu i przydzielono po sześć do 177 Batalionu Dział Szturmowych i 244 Batalionu Dział Szturmowych. Brały one udział w walkach w rejonie Stalingradu do 8 listopada 1942 roku. Drugie 12 pojazdów również zostało wysłane do Stalingradu i przydzielone do baterii dział szturmowych piechoty w XVII batalionie szkolnym będącym w składzie XVII Korpusu Armijnego. Miały one pomóc w przełamaniu radzieckiego okrążenia Stalingradu. Po 11 kwietnia jednostka ta, w której pozostało siedem Sturminfanteriegeschützów, została włączona w skład 201 Pułku Pancernego z 23 Dywizji Pancernej. Drugą wojnę światową przetrwał tylko jeden pojazd tego typu zdobyty przez Rosjan. Obecnie znajduje się on w muzeum czołgów w Kubince. 

</doc>
<doc id="479619" url="https://pl.wikipedia.org/wiki?curid=479619" title="Sturminfanteriegeschutz 33B">
Sturminfanteriegeschutz 33B



</doc>
<doc id="479621" url="https://pl.wikipedia.org/wiki?curid=479621" title="Durgapur">
Durgapur

Durgapur (beng. দুর্গাপুর) – miasto w północno-wschodnich Indiach, w stanie Bengal Zachodni, nad rzeką Damodar. Około 500 tys. mieszkańców.

</doc>
<doc id="479623" url="https://pl.wikipedia.org/wiki?curid=479623" title="Marcin Zamoyski (zm. 1689)">
Marcin Zamoyski (zm. 1689)

Marcin Zamoyski herbu Jelita (ur. ok. 1637 roku, zm. 4 czerwca 1689 roku) – polski magnat, podskarbi wielki koronny od 1685, kasztelan lwowski, podstoli lwowski od 1677, wojewoda bracławski od 1678, wojewoda podolski (1682), wojewoda lubelski od 1683, starosta bełski w latach 1677-1689, starosta płoskirowski, rostocki, starosta bolemowski w 1685 roku, pułkownik królewski.
Syn Zdzisława Jana Zamoyskiego i Anny Zofii Lanckorońskiej.
Był czwartym ordynatem zamojskim (od 1676), ale pierwszym ordynatem z tzw. młodszej linii Zamoyskich. Ordynację uzyskał wskutek długoletnich procesów sądowych. Był członkiem konfederacji malkontentów w 1672 roku.
Poseł województwa bełskiego na sejm nadzwyczajny 1677 roku. Jako senator brał udział w sejmach: 1678/1679, 1681, 1683 i 1685 roku.
Żonaty z Anną Franciszką Gnińską (kapelanem na jej na dworze w 1701 został Jan Delamars, architekt-jezuita), miał z nią dzieci:

</doc>
<doc id="479626" url="https://pl.wikipedia.org/wiki?curid=479626" title="Niccolo Paganini">
Niccolo Paganini



</doc>
<doc id="479628" url="https://pl.wikipedia.org/wiki?curid=479628" title="Jackie Chan">
Jackie Chan

Jackie Chan SBS OBE PMW, kant. Sing Lung, mand. Chéng Lóng, pierw. Chan Kong-sang, , pinyin Chén Gǎngshēng (ur. 7 kwietnia 1954 na Wzgórzu Wiktorii, w Victorii) – hongkoński aktor, reżyser, scenarzysta, producent filmowy, kaskader, muzyk, przedsiębiorca i komik, ambasador dobrej woli UNICEF.
W 2016 zajął 23. miejsce na liście najlepiej zarabiających celebrytów dwutygodnika „Forbes”. Zajął także drugie miejsce na liście najlepiej zarabiających aktorów tego dwutygodnika.
Życiorys.
Wczesne lata.
Urodził się na Wzgórzu Wiktorii, jednym z pierwszych osiedli miejskich Hongkongu, w Victorii w Chinach, jako syn Lee-Lee i Charlesa Chanów, którzy pracowali w ambasadzie francuskiej; ojciec jako kucharz, a matka jako gospodyni. Rodzice nadali mu na imię Chan Kong-Sang (co oznacza: „urodzony w Hongkongu”). Kiedy miał 7 lat, jego rodzice przenieśli się do Australii, aby znaleźć nowe miejsca pracy w ambasadzie amerykańskiej. Ćwiczył kung-fu od najmłodszych lat. W wieku siedmiu lat uczęszczał do Chinese Opera Institute (COI) z internatem. Przez następne 10 lat Chan studiował sztuki walki, pantomimę, dramat, taniec, akrobacje i śpiew. Nauka i ćwiczenia trwały 19 godzin dziennie. Poznał tam Sammo Hunga i Yuena Biao. Był poddany surowej dyscyplinie, w tym karom cielesnym za słabe wyniki.
Kariera filmowca.
W wieku ośmiu lat podczas pobytu w Chińskiej Akademii Dramatu wraz z jej członkami, zadebiutował w hongkońskim filmie "Big and Little Wong Tin Bar" (1962) i pojawił się w wielu filmach muzycznych. Następnie wystąpił w grupie The Seven Little Fortunes.
W 1971 zagrał główną rolę w filmie "Guang dong xiao lao hu". Nie zagrał w nim jednak do końca z powodu cięć budżetowych. W 1972 nawiązał współpracę z Bruce’em Lee. Wystąpił w dwóch filmach (m.in. w "Wejściu smoka") jako kaskader i statysta.
Jackie Chan zagrał w kilkunastu niskobudżetowych produkcjach m.in. w "Hua fei man cheng chun" w 1975, gdzie brał udział w scenie erotycznej. W 1976 na planie filmowym "Ręki śmierci" Johna Woo został zauważony przez reżysera Lo Weia. Wyjechał do pracy do Australii. Pracował w restauracji, gdzie otrzymał przydomek „Jackie”. W tym czasie współpracownik Lo Weia zaproponował mu pracę aktora. Chan wrócił do Hongkongu i zaczął być rozpoznawany. Nawiązał współpracę z Yuenem Woo-pingiem, u którego w 1978 zagrał w dwóch filmach: "Wąż i cień orła" i "Pijany mistrz".
W 1979 wyreżyserował film "Nieustraszona hiena", w którym pokazał zarówno kunszt walk kung-fu, jak i talent komediowy. Następnie wyjechał do Stanów Zjednoczonych, ale szybko wrócił do Hongkongu, gdzie zaczął śpiewać. W 1984 został wydany jego drugi studyjny album "Love Me", który zdobył uznanie krytyków. W następnych latach nagrywał kolejne albumy studyjne. W 1990 wystąpił w filmie "Więzień". Zagrał w filmach: "Draka w Bronksie" i "".
W 2008 odbyła się premiera filmu "Zakazane królestwo", w którym zagrał m.in. wraz z Jetem Li. W 2010 roku został wydany remake filmu "Karate Kid" o tym samym tytule, gdzie Chan zagrał m.in. wraz z Jadenem Smithem.
W 2011 film "Xinhai geming" był promowany jako setny film Jackiego Chana.
W 2012 podczas pobytu w Cannes zapowiedział zakończenie kariery w filmach akcji.
Kariera przedsiębiorcy.
Prowadzi kilkanaście restauracji i firm, jest również założycielem studia dystrybucyjnego i produkcyjnego JCE Movies Limited.
Działalność charytatywna.
W 1993 przekazał 2 miliony dolarów na cele charytatywne fundacji Operation Smile.
W 2004 w Hongkongu zainicjował w Victoria Park organizację wystawy okręgu United Buddy Bears promującej pokój na świecie. Podczas otwarcia wystawy przekazał na ręce przedstawicieli UNICEF oraz innych organizacji pomagających dzieciom czeki na łączną sumę 4,14 miliona dolarów hongkońskich. Wystawa odwiedza od tego czasu metropolie na wszystkich kontynentach.
Życie prywatne.
W 1982 ożenił się z Lin Feng-jiao, z którą ma syna Jaycee.

</doc>
<doc id="479633" url="https://pl.wikipedia.org/wiki?curid=479633" title="Wybory parlamentarne w Hiszpanii w 1996 roku">
Wybory parlamentarne w Hiszpanii w 1996 roku

Wybory parlamentarne w Hiszpanii odbyły się 3 marca 1996. Frekwencja wyborcza wyniosła 77,4%.

</doc>
<doc id="479634" url="https://pl.wikipedia.org/wiki?curid=479634" title="Suburban Noize Records">
Suburban Noize Records

 Suburban Noize Records - wytwórnia płytowa z północnej Kalifornii wydająca głównie hip-hop (np. Kottonmouth Kings) oraz punk rock (np. Humble Gods), hardcore (np. Mower), reggae (np. Too Rude) i mieszającej różne gatunki (np. (hed)p.e.). Została założona w 1995 roku przez Daddy X'a z Kottonmouth Kings.
Aktualni artyści.
W kolejności alfabetycznej:

</doc>
<doc id="479635" url="https://pl.wikipedia.org/wiki?curid=479635" title="Wybory parlamentarne 1996 w Hiszpanii">
Wybory parlamentarne 1996 w Hiszpanii



</doc>
<doc id="479636" url="https://pl.wikipedia.org/wiki?curid=479636" title="Prokuj Siemomysłowicz">
Prokuj Siemomysłowicz



</doc>
<doc id="479638" url="https://pl.wikipedia.org/wiki?curid=479638" title="Nikopol (Ukraina)">
Nikopol (Ukraina)

Nikopol (ukr. Нікополь) – miasto w południowej części Ukrainy, w obwodzie dniepropetrowskim, port nad Dnieprem (Kachowski Zbiornik Wodny). Około 127 tys. mieszkańców.
Wraz z miastami: Pokrow i Marganiec oraz osadą Tomakiwka wchodzi w skład aglomeracji Nikopolskiej.
W mieście rozwinął się przemysł hutniczy, maszynowy, spożywczy, materiałów budowlanych, włókienniczy oraz odzieżowy.
Wojna rosyjsko-ukraińska (2022).
W 2022 r., podczas rosyjskiej inwazji na Ukrainę, Nikopol od 1 lipca jest stale poddawany rosyjskiemu ostrzałowi. Ostrzał prowadzony jest z miasta Enerhodar, które znajduje się na przeciwległym brzegu Dniepru, zdobytego przez siły rosyjskie. Aby uniknąć odwetowych uderzeń wojsk ukraińskich, Rosjanie, stosując szantaż nuklearny, rozmieszczają broń na terenie Zaporoskiej Elektrowni Jądrowej. W podobnej sytuacji znalazła się sąsiednia osada Marganiec.

</doc>
<doc id="479641" url="https://pl.wikipedia.org/wiki?curid=479641" title="Wybory parlamentarne 2004 w Hiszpanii">
Wybory parlamentarne 2004 w Hiszpanii



</doc>
<doc id="479642" url="https://pl.wikipedia.org/wiki?curid=479642" title="Wybory parlamentarne w Hiszpanii (2000)">
Wybory parlamentarne w Hiszpanii (2000)



</doc>
<doc id="479643" url="https://pl.wikipedia.org/wiki?curid=479643" title="Zaruski">
Zaruski



</doc>
<doc id="479646" url="https://pl.wikipedia.org/wiki?curid=479646" title="Ekspedycja 12">
Ekspedycja 12

Ekspedycja 12 była misją dwunastej stałej załogi Międzynarodowej Stacji Kosmicznej.
Amerykanin Gregory Olsen, który wystartował razem z załogą Ekspedycji 12, został trzecim kosmicznym turystą. Po 10 dniach pobytu w kosmosie powrócił na Ziemię 11 października 2005 na pokładzie Sojuza TMA-6 – razem z załogą Ekspedycji 11.
Załoga.
Załoga rezerwowa

</doc>
<doc id="479652" url="https://pl.wikipedia.org/wiki?curid=479652" title="Aleksander Pik">
Aleksander Pik

Aleksander Pik (ur. 10 maja 1873 w Łodzi, zm. 20 października 1943 w Warszawie) – generał major Armii Imperium Rosyjskiego i generał brygady Wojska Polskiego, adwokat.
Życiorys.
Był synem Karola i Marii z Kurnatowskich. Od 8 stycznia 1906 żonaty z Reginą z Marszałków, primo voto Chołodecką. Prawdopodobnie bezdzietny. Edukację odbierał w gimnazjum w Kaliszu (1883–1891), potem wstąpił do Oficerskiej Szkoły Kwalerii w Twerze, skończywszy ją w 1893, po czym w 1896 ukończył studia na Wydziale Prawa Uniwersytetu Warszawskiego.
W latach 1902–1908 pełnił służbę w korpusie sądownictwa marynarki wojennej. W latach 1908–1917 był szefem Wydziału Ustawodawczego w Głównym Zarządzie Sądownictwa Morskiego. W 1915 awansował na generała majora. Od czerwca 1917 pracował w Ministerstwie Sprawiedliwości Rosji.
20 listopada 1918 został przyjęty do Wojska Polskiego, w stopniu generała podporucznika, i przydzielony do Sekcji Prawnej Ministerstwa Spraw Wojskowych. 7 grudnia 1918 został mianowany szefem Departamentu II Wojskowo-Prawnego Ministerstwa Spraw Wojskowych. 21 lipca 1919 został członkiem Rady Wojskowej. W grudniu 1919 został wyznaczony na stanowisko szefa Departamentu VI Wojsko-Prawnego M.S.Wojsk. 10 marca 1920, po kolejnej reorganizacji ministerstwa, Naczelny Wódz mianował go szefem Oddziału VI Prawnego Sztabu M.S.Wojsk. 10 sierpnia 1921, z chwilą wejścia w życie pokojowej organizacji Ministerstwa Spraw Wojskowych, został szefem Departamentu IX Sprawiedliwości. 3 kwietnia 1924 minister spraw wojskowych zwolnił go ze stanowiska Naczelnego Prokuratora Wojskowego i pozostawił nadal na stanowisku szefa departamentu. 31 lipca 1924 Prezydent RP Stanisław Wojciechowski mianował go prezydentem Najwyższego Sądu Wojskowego w Warszawie, a Minister Spraw Wojskowych zwolnił ze stanowiska szefa departamentu. 10 czerwca 1926 Prezydent RP, Ignacy Mościcki zwolnił go ze stanowiska prezesa Najwyższego Sądu Wojskowego. Z dniem 1 marca 1927 roku został mu udzielony dwumiesięczny urlop z zachowaniem uposażenia, a z dniem 30 kwietnia 1927 roku został przeniesiony w stan spoczynku. Od 1930 był adwokatem w Warszawie.
Zmarł 20 października 1943 w Warszawie. Pochowany na cmentarzu ewangelicko-augsburskim (aleja 47-1-1).

</doc>
<doc id="479655" url="https://pl.wikipedia.org/wiki?curid=479655" title="Radibor">
Radibor

Radibor (górnołuż. Radwor) – miejscowość i gmina w Niemczech, w kraju związkowym Saksonia, w okręgu administracyjnym Drezno, w powiecie Budziszyn, na Łużycach Górnych. Gmina liczy 3 434 mieszkańców (2009), większość z nich to Serbołużyczanie.
Historia.
Osada Serbołużyczan po raz pierwszy wymieniona w dokumencie z 1359 (nazwa oznacza "miejsce walki"). Ważny ośrodek kultury i języka górnołużyckiego.
W 1914 w Radworze urodził się Alojs Andricki.

</doc>
<doc id="479656" url="https://pl.wikipedia.org/wiki?curid=479656" title="Ferran Fages">
Ferran Fages

Ferran Fages (ur. 1974 r. w Barcelonie) – hiszpański instrumentalista. Gra na gitarze, gramofonach. Jest członkiem kolektywu IBA od 1999 roku. Regularnie bierze udział w następujących improwizujących projektach: Cremaster (z Alfredo Costa Monteiro), trio Barberán - Costa Monteiro - Fages, trio Fages - Gross - Guthrie, duet Guthrie - Fages, Fagus (z Pascal Battus), duet Rega - Fages oraz Mut (Saavedra, Fernández, Rega, Costa Monteiro, Fages).
Współpracował z choreografami i tancerzami, takimi jak: Olga Mesa, Carme Torrent i Constanza Brncic. 
Grał z wieloma muzykami, wśród których byli: Mattin, Margarida García, Ivan Palacky, Manuel Mota, Xavier Charles, Francisco López, Thomas Chamertant, Andrea Neumann, Taku Unami, Masahiko Okura, Masafumi Ezaki, Bukhard Beins, Ingar Zach, Guiseppe Ielasi czy Mark Wastell.
Pracuje również nad własnymi kompozycjami na gitarę, wydanymi na płycie przez Creative Sources z Portugalii.
Występował podczas takich festiwali jak: Nits de la Fundació Miró, Sonar, OFFF i LEM (Barcelona), Sonicscope (Lisbona), Ertz (Bera), Arteleku (Donosti), Sound 323 i LMC festival (Londyn), Instants Chavirés i Les Voutes (Paryż), Off-site (Tokyo), A4 (Bratysława), Cave 12 (Genewa).
Fages jest również aktywny jako poeta.

</doc>
<doc id="479658" url="https://pl.wikipedia.org/wiki?curid=479658" title="Ríana">
Ríana

Postacie ze stworzonej przez J.R.R. Tolkiena mitologii Śródziemia:

</doc>
<doc id="479659" url="https://pl.wikipedia.org/wiki?curid=479659" title="Riana">
Riana



</doc>
<doc id="479661" url="https://pl.wikipedia.org/wiki?curid=479661" title="Teemu Hautamäki">
Teemu Hautamäki

Teemu Hautamäki (ur. 9 lutego 1977) – fiński muzyk, kompozytor, wokalista i instrumentalista. Teemu Hautamäki znany jest przede wszystkim z wieloletnich występów w gothic metalowym zespole Charon. Od 2004 roku występuje w deathmetalowym zespole Napoleon Skullfukk. W 2006 roku napisał cztery teksty na potrzeby płyty "The Last Embrace" grupy Embraze.

</doc>
<doc id="479662" url="https://pl.wikipedia.org/wiki?curid=479662" title="Alfredo Costa Monteiro">
Alfredo Costa Monteiro

Alfredo Costa Monteiro (ur. 1964 w Porto) – portugalski muzyk.
Od 1992 roku mieszka i tworzy w Barcelonie. W tym samym roku zakończył studia na akademii sztuk pięknych w Paryżu, gdzie obronił dyplom w dziedzinie rzeźby i multimediów. Od tego momentu działa i tworzy na pograniczu instalacji, poezji wizualnej i dźwięku. Poza działalnością w zakresie sztuk plastycznych, od 1995 roku zaangażował się w muzykę improwizowaną jako multiinstrumentalista (akordeon, gitara elektryczna, gramofon). Ma na swoim koncie wiele wystaw plastycznych jak również występy na licznych festiwalach muzycznych. Współpracował z wieloma muzykami i odbywał trasy koncertowe po Europie i Japonii. Od 1998 roku jest członkiem 22a, niezależnego kolektywu twórców sztuki współczesnej. Jest też członkiem IBA col.lectiu d’improvisació. W zakresie poezji dźwiękowej jego współpracownikiem jest Leos Ator, pisze i występuje po francusku, hiszpańsku i portugalsku.
W Polsce Alfredo Costa Monteiro wystąpił m.in. podczas 4 edycji PARKOWANIA - interdyscyplinarnego projektu realizowanego w sierpniu 2010 w Parku Oliwskim w Gdańsku. Efektem tego była nagrana wspólnie przez uczestników płyta "Audioteka - 4 żywioły". Monteneiro był odpowiedzialny za stworzenie dźwiękowego obrazu żywiołu ognia i posłużyły mu do tego nagrania terenowe zrealizowane w śródziemnomorskich pustych przestrzeniach miejskich.
Jest członkiem następujących grup:

</doc>
<doc id="479666" url="https://pl.wikipedia.org/wiki?curid=479666" title="Jacques Halévy">
Jacques Halévy



</doc>
<doc id="479667" url="https://pl.wikipedia.org/wiki?curid=479667" title="Thomas Ankersmit">
Thomas Ankersmit

Thomas Ankersmit (ur. 1979 w Lejdzie) – holenderski saksofonista. Obecnie mieszka w Berlinie. Studiował w Gerrit Rietveld Academy w Amsterdamie; Hochschule der Künste w Berlinie i The School of Visual Arts w Nowym Jorku. Saksofonista, improwizator wykorzystujący w swojej muzyce zarówno analogowe syntezatory, jak i laptop. W ciągu ostatnich lat koncertował i nagrywał m.in. z Takehisa Kosugi, Alvin Lucier, Borbetomagus, Phill Niblock, Kevin Drumm, Jim O’Rourke, Taku Sugimoto, Gert-Jan Prins and Axel Dörner. Twórca instalacji prezentowanych w galeriach i muzeach w Amsterdamie, Berlinie, Kolonii, Nowym Jorku, Chicago, Los Angeles, Tokio i Osace. 

</doc>
<doc id="479668" url="https://pl.wikipedia.org/wiki?curid=479668" title="1861 w literaturze">
1861 w literaturze



</doc>
<doc id="479669" url="https://pl.wikipedia.org/wiki?curid=479669" title="Wybory parlamentarne w Hiszpanii w 1993 roku">
Wybory parlamentarne w Hiszpanii w 1993 roku

Wybory parlamentarne w Hiszpanii odbyły się 6 czerwca 1993. Frekwencja wyborcza wyniosła 76,4%.

</doc>
<doc id="479671" url="https://pl.wikipedia.org/wiki?curid=479671" title="Euporie">
Euporie

Euporie (Jowisz XXXIV) – mały księżyc Jowisza, odkryty przez grupę astronomów z Uniwersytetu Hawajskiego pod przewodnictwem Scotta Shepparda w 2001 roku.
Nazwa.
Nazwa pochodzi od mitycznej Euporie, bogini obfitości. Była jedną z trzeciej generacji Hor, córką Zeusa (Jowisza).
Charakterystyka fizyczna.
Euporie jest jednym z najmniejszych księżyców Jowisza, jego średnicę ocenia się na około 2 km. Średnia gęstość tego ciała to ok. 2,6 g/cm3, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 23,1 magnitudo.
Euporie obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Ananke.

</doc>
<doc id="479674" url="https://pl.wikipedia.org/wiki?curid=479674" title="Ríana (matka Tuora)">
Ríana (matka Tuora)



</doc>
<doc id="479676" url="https://pl.wikipedia.org/wiki?curid=479676" title="Wybory parlamentarne w Hiszpanii w 1989 roku">
Wybory parlamentarne w Hiszpanii w 1989 roku

Wybory parlamentarne w Hiszpanii odbyły się 29 października 1989. Frekwencja wyborcza wyniosła 69,7%.

</doc>
<doc id="479677" url="https://pl.wikipedia.org/wiki?curid=479677" title="Oscylacja północnoatlantycka">
Oscylacja północnoatlantycka

Oscylacja północnoatlantycka, NAO (od ang. "North Atlantic oscillation") – zjawisko meteorologiczne występujące w obszarze północnego Atlantyku i wpływające na klimat na otaczających go kontynentach. Jest związane z globalną cyrkulacją powietrza i wody oceanicznej, a manifestuje się poprzez fluktuacje ciśnienia atmosferycznego, temperatury powietrza, prędkości wiatru, ilości opadów i innych parametrów.
Do ilościowego opisu zjawiska jest stosowany „indeks NAO”, analogiczny do indeksu oscylacji południowej, czyli El Niño. Indeks NAO został zdefiniowany w latach 20. XX w. przez Gilberta Walkera z wykorzystaniem południkowej znormalizowanej różnicy ciśnienia atmosferycznego między dwoma quasi-stacjonarnymi układami barycznymi – Wyżem Azorskim i Niżem Islandzkim.
Historia badań korelacji parametrów meteorologicznych.
Oscylacja północnoatlantycka jest jednym z najdłużej badanych systemów cyrkulacyjnych. Badania – wykonywane z wykorzystaniem coraz doskonalszych barometrów i barografów – pozwoliły wykazać istnienie zależności pogody w Europie oraz innych obszarach wokół Północnego Atlantyku, od położenia i głębokości wielkich quasi-stacjonarnych układów barycznych – Wyżu Azorskiego (szer. geogr. ok. 38°N) i Niżu Islandzkiego (szer. geogr. 60–65°N), badanych standardowo w wytypowanych punktach. Początkowo w zakres tych badań wchodziły procesy zachodzące w atmosferze, bardzo szybkie w porównaniu do powiązanych z nimi procesów zachodzących w innych geosferach.
W toku wieloletnich badań stwierdzono, że zjawisk meteorologicznych w ziemskiej atmosferze nie uda się wyjaśnić bez uwzględnienia wymiany ciepła i masy pomiędzy powietrzem i powierzchnią oceanów.
Zwrócono m.in. uwagę, że w przypadku północnego Atlantyku występuje istotne podobieństwo okresów dwóch różnych cykli – czas między seriami lat o podobnej charakterystyce mas powietrza (parametry powietrza w układach barycznych) jest podobny do średniego czasu przebycia przez cząsteczkę wody trasy nazywanej „niezwykłą pętlą” lub globalnym „transporterem ciepła” (zob. cyrkulacja termohalinowa i północnoatlantyckie wody głębinowe, (NADW, od ang. "North Atlantic Deep Water"). Sformułowano hipotezę, że rolę stabilizującego klimat ujemnego sprzężenia zwrotnego może odgrywać np. wzajemna zależność szybkości topnienia północnej ziemskiej czapy polarnej, opadania NADW (zasilanie oceanicznych prądów głębinowych) i parametrów Prądu Zatokowego. Zgodnie z tą hipotezą duże ilości dostarczanej do oceanu lekkiej wody słodkiej powodują zmniejszenie się prędkości transportera termohalinowego i jego długości. Po dziesiątkach lat dostawa ciepła ze strefy międzyzwrotnikowej do Arktyki i szybkość topienia się lodowców powinna się zmniejszyć, co powinno ponownie przyspieszyć zapadanie się NADW i – po kolejnych dziesiątkach lat – spowodować przyspieszenie transportera.
Hipoteza jest zgodna z obserwacjami cyklicznych zmian ciśnienia w Niżu Islandzkim i Wyżu Azorskim oraz cyklicznych przesunięć centrum Wyżu Azorskiego. Centrum to przemieszcza się na południowy wschód w okresach, gdy wyż słabnie, i wraca na północny zachód, gdy się wzmacnia. Zaproponowano (Barnston i Livezey 1987) wyodrębnienie na całym Północnym Atlantyku dwóch regionów, w których przemieszczają się oba centra NAO: region 1 – 10–70°W i 55–70°N oraz region 2: 10–70°W i 35–45°N.
Wyniki pomiarów meteorologicznych, wykonywanych na lądach w otoczeniu Atlantyku (m.in. w Polsce), potwierdziły, że oscylacja NAO jest skorelowana m.in. z wielkością plonów i wydajnością połowów ryb. Wykazano również istnienie korelacji ze zjawiskami występującymi na innych kontynentach; stwierdzono np. że intensywność letnich monsunów w Indiach była w latach 1881–1988 w istotnym stopniu skorelowana z poprzedzającymi je zjawiskami NAODJF (ang. "December–January–February"), przy czym jest to korelacja ujemna (współczynnik korelacji &lt; 0).
Chronologiczny wykaz podstawowych publikacji, zamieszczony w 2001 w serwisie internetowym Uniwersytet Stanu Ohio, otwierają prace z roku 1924, m.in. publikacje Gilberta Walkera – twórcy pojęcia indeksu NAO, stosowanego do dzisiaj:
Badania są kontynuowane, a ich wyniki ukazują się w publikacjach, na przykład: 
Bogate zbiory danych meteorologicznych – wyników pomiarów gromadzonych przez dwa stulecia – umożliwiają obecnie formułowanie długofalowych prognoz pogody, ale nie doprowadziły dotychczas do ostatecznego wyjaśnienia mechanizmu oscylacji. Stwierdzono, że tzw. dodatnia faza NAO pojawia się coraz częściej, jednak nie wiadomo, czy te zmiany są zjawiskiem naturalnym, czy też jednym ze spowodowanych przez ludzi objawów globalnego ocieplenia.
Dodatnia faza NAO.
O dodatniej fazie NAO mówi się wówczas, gdy średnia dla okresu badań (np. miesiąca lub sezonu) wartość ciśnienia jest w Wyżu Azorskim większa od średniej wartości wieloletniej, a równocześnie odpowiednia wartość ciśnienia w Niżu Islandzkim jest mniejsza od średniej wieloletniej. Różnica ciśnień pomiędzy Azorami i Islandią jest wtedy większa od przeciętnej (przede wszystkim w okresie DJF – grudzień-styczeń-luty). Centrum Wyżu Azorskiego znajduje się wówczas stosunkowo daleko od wybrzeża Portugalii i Afryki i jest przesunięte na północ (szer. geogr. ok. 35°N). W obu sąsiadujących silnych układach barycznych zachodzi intensywna cyrkulacja w typowych dla nich kierunkach (na półkuli północnej w niżach barycznych powietrze cyrkuluje w kierunku przeciwnym do ruchu wskazówek zegara, a w wyżach zgodnie z tym ruchem). Masa ciepłego i wilgotnego powietrza, które opuszcza przestrzeń między wirem wyżowym i niżowym, kieruje się nad północno-zachodnią Europę. Charakterystyczne jest występowanie nad Atlantykiem silnych północno-wschodnich wiatrów (sztormy). W Europie zimy są stosunkowo ciepłe i wilgotne, a lata dość chłodne i deszczowe (zob. klimat morski). W Kanadzie i na Grenlandii występują silne wiatry północno-zachodnie, a zimy są zimne, z małą ilością opadów atmosferycznych. Stosunkowo zimne i suche zimy występują również w rejonie Morza Śródziemnego.
Ujemna faza NAO.
O ujemnej fazie NAO mówi się wówczas, gdy średnia dla okresu badań (np. miesiąca lub sezonu) wartość ciśnienia jest w Wyżu Azorskim mniejsza od średniej wartości wieloletniej, a równocześnie odpowiednia wartość ciśnienia w Niżu Islandzkim jest większa od średniej wieloletniej (słaby Wyż Azorski i słaby Niż Islandzki). Różnica ciśnień pomiędzy Azorami i Islandią jest wtedy mniejsza od przeciętnej. Centrum Wyżu Azorskiego znajduje się stosunkowo blisko wybrzeża Portugalii i Afryki (przesunięte na SE, szer. geogr. ok. 30°N). W tej sytuacji opuszczające przestrzeń między układami barycznymi masy ciepłego i wilgotnego powietrza są kierowane w rejon obszaru Morza Śródziemnego, gdzie zwiększa się ilość opadów. Nad północną Europę, w tym nad Polskę, mogą wówczas docierać zimne i suche masy powietrza z północy lub ciepłe i wilgotne – z południa.
Metody ilościowego opisu NAO.
Indeksy oscylacji można obliczać dla każdego z miesięcy, poszczególnych sezonów lub całego roku. Indeks odniesiony do miesiąca (m) oblicza się na podstawie wyników wieloletnich pomiarów ciśnienia ("p" n.p.m.), wykonywanych w dwóch wytypowanych punktach (stacjach meteorologicznych). Indeks odniesiony do miesiąca oblicza się np. korzystając z wzoru:
formula_4 – wartość średnia długookresowa (T) z różnic (rm) wyznaczonych w tym samym miesiącu w poprzednich latach,
Wyniki obliczeń są podawane w postaci liczb całkowitych. Dzięki mnożnikowi 10 mieszczą się w zakresie od –35 do ok. 35.
Indeksy oscylacji El Niño są obliczane na podstawie danych gromadzonych w Darwin (północne wybrzeże Australii) i na Tahiti (południowa część Pacyfiku). W przypadku badań oscylacji północnoatlantyckiej korzysta się z danych rejestrowanych w parach stacji:
Obliczenia są wykonywane z użyciem wyników regularnych pomiarów współczesnych oraz niekompletnych zbiorów historycznych. Zbiory dotyczące ciśnień w Ponta Delgada i Akureyri w latach 1874–2005 zostały opracowane i udostępnione w internecie przez "Jeff Rogers Group" (Uniwersytet Stanu Ohio, Uniwersytet Stanu Pensylwania).
Największe znaczenie w synoptyce ma wskaźnik NAODJFM, obliczany dla miesięcy grudzień–marzec (D–M, ang. "December"–"March").

</doc>
<doc id="479678" url="https://pl.wikipedia.org/wiki?curid=479678" title="Eugene Ysaye">
Eugene Ysaye



</doc>
<doc id="479681" url="https://pl.wikipedia.org/wiki?curid=479681" title="Jacques Halevy">
Jacques Halevy



</doc>
<doc id="479682" url="https://pl.wikipedia.org/wiki?curid=479682" title="Taygete (księżyc)">
Taygete (księżyc)

Taygete (Jowisz XX) – mały zewnętrzny księżyc Jowisza, odkryty w 2000 roku przez grupę astronomów z Uniwersytetu Hawajskiego, kierowaną przez Scotta Shepparda.
Nazwa.
W mitologii greckiej Taygete (Tajgete) była jedną z Plejad, córek tytana Atlasa i Okeanidy Plejone lub Okeanidy Ajtry, a także jedną z kochanek Zeusa (Jowisza).
Charakterystyka fizyczna.
Taygete jest jednym z najmniejszych księżyców Jowisza, jego średnicę ocenia się na około 5 km. Średnia gęstość tego ciała to ok. 2,6 g/cm3, składa się ona głównie z krzemianów. Powierzchnia księżyca jest bardzo ciemna – jej albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 21,9 magnitudo.
Taygete obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Karme.

</doc>
<doc id="479684" url="https://pl.wikipedia.org/wiki?curid=479684" title="Wybory parlamentarne w Hiszpanii w 1986 roku">
Wybory parlamentarne w Hiszpanii w 1986 roku

Wybory parlamentarne w Hiszpanii odbyły się 22 czerwca 1986. Frekwencja wyborcza wyniosła 70,5%.

</doc>
<doc id="479685" url="https://pl.wikipedia.org/wiki?curid=479685" title="Harpalyke">
Harpalyke

Harpalyke (Jowisz XXII) – mały księżyc Jowisza, odkryty przez grupę astronomów z Uniwersytetu Hawajskiego, kierowaną przez Scotta Shepparda w 2000 roku.
Nazwa.
Nazwa pochodzi od mitycznej Harpalyke, córki Klymenosa.
Charakterystyka fizyczna.
Harpalyke jest jednym z mniejszych księżyców Jowisza, jego średnicę ocenia się na około 4 km. Średnia gęstość tego ciała to ok. 2,6 g/cm3, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04.
Z Ziemi można go zaobserwować jako obiekt o jasności wizualnej co najwyżej 22,2 magnitudo.
Harpalyke obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Ananke.

</doc>
<doc id="479686" url="https://pl.wikipedia.org/wiki?curid=479686" title="Ryszard Badoń-Lehr">
Ryszard Badoń-Lehr

Ryszard Edmund Badoń-Lehr (ur. 29 marca 1941 w Szamotułach, zm. 5 kwietnia 2006 w Białymstoku) – polski dyplomata, działacz samorządowy, prezydent Legnicy.
Życiorys.
Ukończył studia na wydziale historii na Uniwersytecie im. Adama Mickiewicza w Poznaniu. Pracował w placówkach kulturalnych w Szamotułach i Głogowie. W Legnicy był m.in. dyrektorem Wydziału Kultury i Sztuki Urzędu Wojewódzkiego, dyrektorem Wydziału Kultury Urzędu Miasta, dyrektorem Legnickiej Biblioteki Publicznej. W latach 1994–1995 pełnił funkcję prezydenta Legnicy. Od 1995 pracował w dyplomacji. Na Litwie pełnił funkcję radcy Ambasady RP w Wilnie oraz dyrektora Instytutu Polskiego w Wilnie (1997-2000). Od października 2003 był wicekonsulem RP w Grodnie.
Zmarł w tragicznych okolicznościach. Został znaleziony nieprzytomny w mieszkaniu w Grodnie 22 marca 2006, początkowo stwierdzono udar mózgu. Po trzydniowym pobycie w szpitalu w Grodnie został przewieziony do szpitala w Białymstoku, gdzie zmarł nie odzyskując przytomności na krwiak śródczaszkowy. Niejasne są okoliczności, w jakich dyplomata doznał obrażeń.. Został pochowany na cmentarzu komunalnym w Legnicy.
Odznaczony Krzyżem Kawalerskim Orderu Wielkiego Księcia Giedymina (2000).
Rodzina.
Syn Edmunda Lehra (1881–1958) oraz Ireny Badoń-Lehr z domu Wilk (1904–1990). Dwukrotnie żonaty. Z Janiną Badoń z d. Nitka (ślub w 1966, rozwód w 1980) miał córki Katarzynę i Agnieszkę. Z Danutą Badoń-Lehr z d. Maciejak miał córkę Kamilę i syna Michała.

</doc>
<doc id="479689" url="https://pl.wikipedia.org/wiki?curid=479689" title="Ironwood">
Ironwood

Ironwood – miasto w Stanach Zjednoczonych w stanie Michigan, przy granicy ze stanem Wisconsin.
Ludność 6 293 (2000), powierzchnia 17 km², gęstość zaludnienia 371 os./km². 97,52% mieszkańców to biali.
W miejscowości znajduje się skocznia narciarska „Copper Peak”, o punkcie K wynoszącym 175 m. Rekordzistami tego obiektu są Mathias Wallner i Werner Schuster, którzy w zawodach Pucharu Kontynentalnego w skokach narciarskich w 1994 r. skoczyli po 158 m.

</doc>
<doc id="479690" url="https://pl.wikipedia.org/wiki?curid=479690" title="3,7 cm Flakzwilling auf PzKpfw V">
3,7 cm Flakzwilling auf PzKpfw V

3,7 cm Flakzwilling auf PzKpfw V, Flakpanzer Coelian – projekt samobieżnego działa przeciwlotniczego wykorzystującego skrócone podwozie czołgu PzKpfw V Panther opracowany przez firmę Rheinmetall-Borsig. Uzbrojeniem pojazdu miało być dwulufowe działko kalibru 37 mm umieszczone w opancerzonej, zamkniętej wieży. Miało ono kąt ostrzału od -15° do +80° w pionie i 360° w poziomie.
Powstała tylko makieta tego pojazdu.

</doc>
<doc id="479692" url="https://pl.wikipedia.org/wiki?curid=479692" title="Wybory parlamentarne w Hiszpanii w 1982 roku">
Wybory parlamentarne w Hiszpanii w 1982 roku

Wybory parlamentarne w Hiszpanii odbyły się 28 października 1982. Frekwencja wyborcza wyniosła 80.0%.

</doc>
<doc id="479694" url="https://pl.wikipedia.org/wiki?curid=479694" title="Jednopienne rośliny">
Jednopienne rośliny



</doc>
<doc id="479695" url="https://pl.wikipedia.org/wiki?curid=479695" title="Harpalyke (księżyc)">
Harpalyke (księżyc)



</doc>
<doc id="479699" url="https://pl.wikipedia.org/wiki?curid=479699" title="Wybory parlamentarne w Hiszpanii w 1979 roku">
Wybory parlamentarne w Hiszpanii w 1979 roku

Wybory parlamentarne w Hiszpanii odbyły się 1 marca 1979. Frekwencja wyborcza wyniosła 68,3%.

</doc>
<doc id="479701" url="https://pl.wikipedia.org/wiki?curid=479701" title="Stefan IV węgierski">
Stefan IV węgierski

Stefan IV, węg. "IV. István" (zm. 11 kwietnia 1165) – trzeci syn króla Beli II Ślepego i Heleny, córki żupana Serbii Urosza I Nemanjicia. Panował krótko na Węgrzech razem ze swoim bratem Władysławem II, a potem samodzielnie w 1163.
Życiorys.
Jego sukcesja miała miejsce dzięki poparciu kandydatury Stefana przez bizantyjskiego cesarza – Manuela I (Stefan był mężem Marii Komneny, wnuczki cesarza Jana II Komnena). Stefan zmarł bezdzietnie, z żoną – Marią Komneną nie doczekał się żadnego potomka.

</doc>
<doc id="479704" url="https://pl.wikipedia.org/wiki?curid=479704" title="Ekspedycja 13">
Ekspedycja 13

Ekspedycja 13 – trzynasta stała załoga Międzynarodowej Stacji Kosmicznej (ISS), przebywała na pokładzie stacji w 2006 roku.
Marcos Pontes, który wystartował razem z załogą Ekspedycji 13, został pierwszym (i jedynym dotąd) brazylijskim astronautą; powrócił na Ziemię po dziewięciu dniach (8 kwietnia 2006) na pokładzie Sojuza TMA-7 – razem z załogą Ekspedycji 12.
Praca załogi na pokładzie.
Dowódca Pawieł Winogradow i inżynier pokładowy Jeffrey Williams wystartowali 30 marca 2006 roku razem z brazylijskim astronautą Marcos Pontesem, na pokładzie Sojuza TMA-8. Dwa dni później Sojuz zadokował do modułu Zwiezda Międzynarodowej Stacji Kosmicznej.
Powrót 12. stałej załogi ISS, razem z brazylijskim astronautą nastąpił 8 kwietnia na pokładzie Sojuza TMA-7.
Początkowo NASA planowała sprowadzić Williama McArthura (Ekspedycja 12) na Ziemię za pomocą promu kosmicznego, jednak z powodu problemów i opóźnień w grafiku lotów floty wahadłowców, zrezygnowano z tego pomysłu. Ponadto planowano również, że należący do Ekspedycji 13 niemiecki astronauta Thomas Reiter, zostanie dostarczony na stację z misją STS-121 jesienią 2005. Z powodów technicznych misja STS-121 została przeniesiona na lato kolejnego roku. To spowodowało, że Reiter dotarł na stację dopiero 6 lipca 2006 jako trzeci członek Ekspedycji 13. Dzięki temu na stacji, po raz pierwszy od 2003 roku, znów była trzyosobowa załoga.
Po krótkim czasie przystosowania się astronautów do warunków panujących w kosmosie i zapoznania się z załogą zakończyły się pierwsze eksperymenty. Chodzi tu przede wszystkim o badania nad zamrażaniem cieczy w stanie nieważkości. Pod koniec kwietnia 2006 dotarł na stację pierwszy statek transportowy Progress M-65, który przywiózł 2,3 tony wyposażenia, powietrza, wody i pożywienia.
Kolejnym eksperymentem, który został przeprowadzony w połowie maja był SPHERES (Synchronized Posision Hold, Engage, reorient, Experimental Satellites) – mały satelita, którego średnica wynosi 20 cm. Został on umieszczony w środku stacji i był sterowany za pomocą pilota przez astronautów. SPHERES mógł jednak wykonywać również automatyczne ruchy. Satelita został wykorzystany do przetestowania nowych technologii, które mogą zostać użyte podczas misji z większą ilością satelitów w formacji.
Równocześnie do tego trwały przygotowania do pierwszego spaceru kosmicznego. Miał on miejsce w nocy 1 na 2 lipca pod dowództwem kosmonauty Pawła Winogradowa, i przez to odbył się on w rosyjskich skafandrach Orłan. Astronauci wyszli z rosyjskiej śluzy powietrznej Pirs o 22:48 UTC. Podczas spaceru kosmicznego została zastąpiona jedna dysza, która wydala w przestrzeń kosmiczną oddzielony on cząstek wody, przez system Elektron, wodór. Poza tym astronauci zebrali dużą ilość eksperymentów zamontowanych na zewnątrz stacji i wymienili zepsutą kamerę na nową. Wszystkie zaplanowane inne czynności zostały wykonane zgodnie z planem.
Naprawiony system Elektron został po paru dniach od spaceru kosmicznego ponownie włączony, jednak po 7 godzinach pracy został wyłączony z powodu problemów z elektrycznością. Nie stanowiło to jednak żadnego zagrożenia dla załogi, gdyż mogła ona pobierać powietrze ze zbiorników statku Progress. Problemy z elektrycznością zostały ostatecznie zażegnane 11 lipca. Od tego czasu system Elektron funkcjonował normalnie.
6 lipca załoga ISS powiększyła się o jedną osobę, gdy dołączył do niej niemiecki astronauta Thomas Reiter, który dotarł na stację za pośrednictwem promu Discovery. Gdy o 16:30 UTC otworzono luki pomiędzy stacją i wahadłowcem, były to dla Winogradowa i Williamsa pierwsze odwiedziny odkąd przejęli oni stację od 12. stałej załogi ISS.
3 sierpnia odbył się kolejny spacer kosmiczny. Tym razem na zewnątrz wyszli astronauci Thomas Reiter i Jeff Williams. Byli oni ubrani w amerykańskie skafandry kosmiczne. Spacer kosmiczny rozpoczął się o 14:04 UTC – dziewięć minut późnej niż planowano, gdyż zablokował się luk śluzy Quest. Podczas prawie sześciogodzinnego spaceru kosmicznego astronauci na samym początku zajęli się instalacją urządzenia do mierzenia ładunków elektrycznych na stacji. Następnie zamontowali dwa kolejne przyrządy, które miały sprawdzić działanie przestrzeni kosmicznej na różne materiały. Zainstalowano również kamerę na podczerwień do badania powłoki wahadłowców oraz wymieniono zepsutą antenę GPS.
18 września, kilka dni po tym jak prom Atlantis w misji STS-115 odłączył się od stacji, doszło do awarii systemu Elektron. Powodem było przegrzanie urządzenia, co natomiast spowodowało wydostanie się z niego wodnego roztworu wodorotlenku potasu, który rozprowadził po stacji dziwny zapach. Astronauci założyli maski ochronne i rękawice, po czym przystąpili do naprawy uszkodzeń. Po krótkim czasie załoga ogłosiła, że uszkodzenia udało się zneutralizować i nie ma żadnego zagrożenia.
Po ponad 180 dniach na pokładzie ISS astronauci Winogradow i Williams powrócili na Ziemię 29 września 2006 Sojuzem TMA-8. Wraz z nimi na Ziemię wróciła kosmiczna turystka Anousheh Ansari, która przyleciała na stację 20 września wraz z załogą Ekspedycji 14 na pokładzie statku Sojuz TMA-9. Thomas Reiter pozostał na stacji jako członek Ekspedycji 14 przez kolejne 3 miesiące i wrócił na Ziemię w misji STS-116 22 grudnia 2006.
Zaopatrzenie i loty.
Po misji STS-121 w lipcu 2006, na stację, po zaledwie dwóch miesiącach, dotarła misja STS-115. Na jej pokładzie znajdował się moduł kratownicy P3/P4. Podczas trzech spacerów kosmicznych o łącznej długości 20 godzin, udało się pomyśle zamontować kratownice. Dzięki temu stacja powiększyła się po raz pierwszy od czterech lat.
Podczas trwania Ekspedycji 13 na stację przyleciały dwa statki Progress (raz w kwietniu i raz w lipcu), dostarczając na stację nowe wyposażenie, powietrze, wodę, ubrania, eksperymenty i korespondencję dla załogi. Oba statki pozostały zadokowane do stacji aż do końca trwania Ekspedycji 13

</doc>
<doc id="479705" url="https://pl.wikipedia.org/wiki?curid=479705" title="Yasunori Mitsuda">
Yasunori Mitsuda

 – japoński kompozytor i muzyk.
Tworzył głównie ścieżki dźwiękowe do gier. Pracował przy ponad 40 produkcjach, z których najbardziej znane to: Chrono Trigger, Xenogears, Mario Party i Chrono Cross. Współpracował z firmą Square (obecnie Square Enix).
Ponadto skomponował muzykę do drugiego sezonu anime "Kuroshitsuji", serii "Inazuma Eleven", "", "Pugyuru" i do odcinka OVA "Jikū bōken nūmamonjaa".
W 1992 roku założył wytwórnię Procyon Studio, której jest również jej właścicielem.

</doc>
<doc id="479706" url="https://pl.wikipedia.org/wiki?curid=479706" title="Bela III">
Bela III

Bela III (węg. III. Béla; ur. 1148, zm. 23 kwietnia 1196) – król Węgier i Chorwacji w latach 1172–1196 z dynastii Arpadów.
Życiorys.
Był synem króla Gejzy II i księżniczki ruskiej Eufrozyny, córki księcia Mścisława I.
W roku 1161 jego ojciec nadał mu tytuł księcia Chorwacji. Nadanie to po śmierci ojca 31 maja 1162 roku potwierdził brat Beli, król Stefan III. W roku 1164 na podstawie postanowień traktatu między Stefanem III a cesarzem bizantyjskim Manuelem I Komnenem, Bela został wysłany na nauki do Konstantynopola. Cesarz Manuel, który nie miał ślubnych synów, planował ożenić Belę ze swoją córką – Marią Komneną i uczynić go swoim następcą. Zaręczyny miały miejsce w 1163 roku. Bela otrzymał greckie imię "Aleksy". W 1166 roku urodził się jednak Aleksy – syn Manuela I i jego drugiej żony, Marii z Antiochii, a zaręczyny Beli zerwano. Manuel zaaranżował małżeństwo Beli z Agnieszką z Châtillon, przyrodnią siostrą Marii z Antiochii, i tak on i Bela zostali szwagrami.
4 marca 1172 roku zmarł bezdzietnie brat Beli – Stefan III, a Bela zastąpił go na tronie Węgier. Jego matka Eufrozyna i niektórzy baronowie woleli jednak widzieć na tronie jego młodszego brata, Gejzę. Bela porozumiał się z Manuelem I, który dostarczył mu pieniędzy w zamian za obietnicę, że Bela nie zaatakuje Bizancjum za życia cesarza i jego syna. Kiedy Bela przybył na Węgry, Lukas, arcybiskup Ostrzyhomia odmówił koronowania go, Bela napisał do papieża Aleksandra III i ten wyznaczył arcybiskupa Kalocsa. Drugi arcybiskup koronował Belę 13 stycznia 1173 roku. Po koronacji Bela aresztował brata, ale Gejzie udało się uciec do Austrii. Bela razem z księciem Czech zaatakował Austrię, która nie wydała mu Gejzy. Jednak Czesi ujęli Gejzę przy próbie jego przedostania się do Niemiec.
W czasie swego panowania umocnił pozycję Węgier odzyskując Slawonię. Wraz z wielkim żupanem Serbii Stefanem Nemania zdobył Belgrad i Nisz. Przeprowadził skutecznie reformę urzędów państwowych i usprawnił system ściągania podatków co według spisu z 1186 roku zapewniło dochód roczny 160 000 grzywien srebra. Dzięki temu Bela był jednym z najbogatszych władców europejskich. Zbudował również pałac królewski w Ostrzyhomiu oraz sprowadził na Węgry zakon cystersów. Za czasów jego panowania został zbudowany również pałac w Ostrzyhomiu.
Pochowany został w katedrze w Székesfehérvár. 12 grudnia 1848 roku odkryto jego grób wraz z grobem małżonki. W październiku 1898 szczątki przeniesiono do kościoła Macieja w Budapeszcie, gdzie odbył się uroczysty, powtórny pogrzeb pary królewskiej.
Żony i potomstwo.
Około 1170 roku ożenił się z Agnieszką de Châtillon (1154–1184), córką Renalda z Châtillon i Konstancji z Antiochii. Ich ślub miał miejsce w 1172 roku. Mieli 6 dzieci: 

</doc>
<doc id="479707" url="https://pl.wikipedia.org/wiki?curid=479707" title="Zmiany poziomu morza">
Zmiany poziomu morza



</doc>
<doc id="479711" url="https://pl.wikipedia.org/wiki?curid=479711" title="Wybory parlamentarne w Hiszpanii w 1977 roku">
Wybory parlamentarne w Hiszpanii w 1977 roku

Wybory parlamentarne w Hiszpanii odbyły się 15 czerwca 1977. Były to pierwsze wybory po śmierci gen. Franco. Frekwencja wyborcza wyniosła 78,8%.

</doc>
<doc id="479714" url="https://pl.wikipedia.org/wiki?curid=479714" title="Wybory parlamentarne w Izraelu w 1999 roku">
Wybory parlamentarne w Izraelu w 1999 roku

Wybory parlamentarne w Izraelu do piętnastego Knesetu odbyły się 17 maja 1999, równolegle z wyborami na premiera.
Oddano 4 285 428 głosów, w tym ważnych: 3 309 416. Próg wyborczy wynosił 1.5%, a więc aby uzyskać miejsce w Knesecie, należało otrzymać minimum 49 672 głosów. Średnio na jedno miejsce przypadło 25 936 głosów. Łącznie 15 ugrupować bądź koalicji wprowadziło swoich posłów do Knesetu.
Posłowie.
Posłowie wybrani w wyborach:

</doc>
<doc id="479719" url="https://pl.wikipedia.org/wiki?curid=479719" title="Francisco II Alvarez Martinez">
Francisco II Alvarez Martinez



</doc>
<doc id="479720" url="https://pl.wikipedia.org/wiki?curid=479720" title="Boston Public">
Boston Public

Boston Public – amerykański serial telewizyjny, którego twórcą jest David E. Kelley. Tematem serialu są losy nauczycieli i uczniów bostońskiej szkoły średniej Winslow High. Serial składa się z osiemdziesięciu jeden odcinków podzielonych na cztery serie (sezony):
W Polsce serial emitowany był przez telewizję Polsat (bez dwóch ostatnich odcinków) i TV4.

</doc>
<doc id="479721" url="https://pl.wikipedia.org/wiki?curid=479721" title="Bardzo długa podróż poślubna">
Bardzo długa podróż poślubna

Bardzo długa podróż poślubna (oryg. "The Honeymooners") – amerykańska komedia z 2005 roku, oparta na amerykańskim serialu telewizyjnym z lat pięćdziesiątych "The Honeymooners".
Opis fabuły.
Ralph Kramden pracuje jako kierowca autobusu w Nowym Jorku i bez przerwy obmyśla plany, które mają mu umożliwić bezproblemowe zdobycie wielkiej gotówki. Wszystkie akcje Ralpha wspomaga jego największy przyjaciel Ed Norton, który pracuje w zakładzie oczyszczania ścieków i podobnie jak Kramden marzy o wydostaniu się z Brooklynu. W spełnieniu marzeń wspomagają ich żony, Alice i Trixie. Gdy się już wydaje, że uzbierali odpowiednią ilość pieniędzy, Ralph wpada na kolejny 'genialny' pomysł podwojenia gotówki i traci całą sumę. Teraz musi nie tylko odzyskać utracone oszczędności, ale i udobruchać wściekłą żonę.

</doc>
<doc id="479722" url="https://pl.wikipedia.org/wiki?curid=479722" title="Emeryk węgierski">
Emeryk węgierski

Emeryk, węg. Imre (ur. w 1174, zm. w 1204) – król Węgier i Chorwacji w latach 1174–1204 (koronowany w 1182) z dynastii Arpadów.
Życiorys.
Syn króla Beli III i Agnieszki, córki księcia Rejnalda de Châtillon i Konstancji z Antiochii. Starszy brat Andrzeja II.
Jego żoną była Konstancja Aragońska, matka jego jedynego syna, Władysława III.

</doc>
<doc id="479728" url="https://pl.wikipedia.org/wiki?curid=479728" title="Władysław III węgierski">
Władysław III węgierski

Władysław III (węg. III. László) (ur. ok. 1200, zm. 7 maja 1205) – król Węgier i Chorwacji od 1204 z dynastii Arpadów.
Syn króla Emeryka i Konstancji Aragońskiej, córki Alfonsa II, króla Aragonii.
Władysław został koronowany w roku 1204 jeszcze za życia swojego ojca. Emeryk przed śmiercią wyznaczył na opiekuna Władysława swojego brata, Andrzeja. Gdy Emeryk zmarł 30 listopada 1204, Andrzej II postanowił zdobyć tron.
Władysław razem z matką uciekł na dwór Leopolda VI, księcia austriackiego. Konstancja zabrała ze sobą koronę królewską. Andrzej II planował inwazję na Austrię w celu odzyskania korony.
Do najazdu nie doszło, gdyż Władysław III zmarł w maju 1205 roku. Został pochowany w katedrze w Székesfehérvár na Węgrzech. Jego matka nigdy nie powróciła na Węgry, wyszła ponownie za mąż za cesarza Fryderyka II Hohenstaufa.

</doc>
<doc id="479730" url="https://pl.wikipedia.org/wiki?curid=479730" title="Barwenowate">
Barwenowate

Barwenowate (Mullidae) – rodzina ryb okoniokształtnych.
Poławiane jako ryba konsumpcyjna o smacznym mięsie.
Występowanie.
Głównie ciepłe wody oceaniczne, rzadziej wody umiarkowane lub chłodne, sporadycznie spotykane w wodach słonawych.
Klasyfikacja.
Rodzaje zaliczane do tej rodziny :
"Mulloidichthys" — "Mullus" — "Parupeneus" — "Pseudupeneus" — "Upeneichthys" — "Upeneus"

</doc>
<doc id="479733" url="https://pl.wikipedia.org/wiki?curid=479733" title="Premierzy Jugosławii">
Premierzy Jugosławii

Królestwo Serbów, Chorwatów i Słoweńców (1918–1929).
"Źródło".

</doc>
<doc id="479734" url="https://pl.wikipedia.org/wiki?curid=479734" title="Bela II Arpadowicz">
Bela II Arpadowicz



</doc>
<doc id="479735" url="https://pl.wikipedia.org/wiki?curid=479735" title="Mieczysław Hryniewicz">
Mieczysław Hryniewicz

Mieczysław Hryniewicz (ur. 31 sierpnia 1949 w Wąsoszu) – polski aktor teatralny, filmowy i dubbingowy.
Życiorys.
Absolwent Zespołu Szkół Budownictwa nr 1 na ul. Rybaki 17 w Poznaniu, następnie Wydziału Aktorskiego PWST w Warszawie (1973). Aktor związany z warszawskimi teatrami: Narodowym (do 1980) i Studio (1982-1988) oraz poznańskim Teatrem Polskim (1998-2000), gościnnie występował w Teatrze Ochoty i Teatrze Adekwatnym.
W telewizji zadebiutował w 1973 w serialu "Droga", rok później zagrał w filmie Andrzeja Trzosa-Rastawieckiego "Zapis zbrodni". Duży rozgłos przyniosła mu rola taksówkarza Jacka Żytkiewicza w serialu Stanisława Barei "Zmiennicy" z 1986. Przez kolejne lata grywał głównie w teatrze oraz w drugoplanowych i epizodycznych rolach filmowych. Od 2003 występuje w serialu "Na Wspólnej" jako Włodek Zięba, mąż Marii i ojciec Grzegorza, Renaty oraz Moniki.
Z pierwszego małżeństwa ma syna. W 2000 zawarł drugi związek małżeński z Ewą Strebejko, scenografką i malarką, z którą ma córkę.
W październiku 2014 aktor stał się twarzą instytucji finansowej „Wielkopolska“ SKOK, promując „pożyczkę za zero“.
7 października 2017 roku we Wrocławiu na DSW został nagrodzony nagrodą honorową – Złotą Rybą – 15. Festiwalu Filmów Optymistycznych „Happy End” za wspieranie kina niezależnego i młodych twórców.

</doc>
<doc id="479737" url="https://pl.wikipedia.org/wiki?curid=479737" title="Frankfurt-Hahn">
Frankfurt-Hahn



</doc>
<doc id="479741" url="https://pl.wikipedia.org/wiki?curid=479741" title="Republika Teksasu">
Republika Teksasu

Republika Teksasu (; ) – państwo w Ameryce Północnej, istniejące w latach 1836–1845. 
Historia.
Teksas uzyskał niepodległość 2 marca 1836 roku w wyniku rewolucji teksańskiej (bitwa o Alamo). W jego granicach znajdowały się wówczas części terytoriów Nowego Meksyku, Oklahomy, Kansas, Kolorado i Wyoming. Łączna powierzchnia wynosiła 1 007 935 km², zaś liczba ludności około 70 tysięcy (dane z roku 1840). Pierwszy tymczasowy rząd Republiki Teksasu powstał . Uchwalił on powołanie stanowiska gubernatora (został nim Sam Houston) oraz stworzył kilka urzędów, które stały się zalążkami przyszłych ministerstw i departamentów. Deklaracja niepodległości Teksasu została uchwalona dnia 20 grudnia 1835 roku w miejscowości Goliad i została ona zaakceptowana zarówno przez mieszkających tam Tejanos (pierwotnych mieszkańców tych terenów) jak i przez nowo przybyłych osadników.
Państwo zakończyło żywot 29 grudnia 1845 roku, w chwili przystąpienia do USA jako 28. stan. Stało się to bezpośrednią przyczyną wybuchu wojny amerykańsko–meksykańskiej w kwietniu 1846 roku.

</doc>
<doc id="479743" url="https://pl.wikipedia.org/wiki?curid=479743" title="Nokturnal Mortum">
Nokturnal Mortum

Nokturnal Mortum – ukraińska grupa muzyczna wykonująca muzykę zaliczaną do black metalu oraz folk metalu. Powstała 1994 roku w Charkowie.
Początkowo grupa wykonywała symfoniczny black metal, od strony lirycznej nawiązująca do antychrześcijaństwa, satanizmu i pogaństwa. W późniejszym okresie, od wydania płyty zatytułowanej "NeChrist", w muzyce zaczęły przeważać elementy folkowe, od strony lirycznej dominują wątki pogańskie i nacjonalistyczne. 
Muzycy oprócz klasycznych instrumentów używanych w tego typu muzyce (gitara, gitara basowa, perkusja, instrumenty klawiszowe), stosują również tradycyjne instrumenty związane z ukraińskim folklorem.

</doc>
<doc id="479744" url="https://pl.wikipedia.org/wiki?curid=479744" title="Wybory premiera w Izraelu w 1999 roku">
Wybory premiera w Izraelu w 1999 roku

W latach 1992-2001 szefa rządu Izraela wybierano w bezpośrednich wyborach, równolegle ze składem Knesetu (parlamentu).
17 maja 1999 przeprowadzono takie równoczesne wybory. Upoważnionych do głosowania było 4 504 769 obywateli Izraela. Oddano 3 193 494 ważnych głosów.

</doc>
<doc id="479745" url="https://pl.wikipedia.org/wiki?curid=479745" title="Port lotniczy Frankfurt-Hahn">
Port lotniczy Frankfurt-Hahn

Port lotniczy Frankfurt-Hahn (niem. "Flughafen Frankfurt-Hahn", ang.: "Frankfurt-Hahn Airport", IATA: HHN, ICAO: EDFH) – międzynarodowy przesiadkowy port lotniczy tanich linii lotniczych usytuowany niedaleko miast Kirchberg (Hunsrück) (10 km) i Simmern/Hunsrück (20 km) w Niemczech. Wbrew swojej nazwie, jest odległy o ponad 130 km (odległość drogowa) na zachód od Frankfurtu nad Menem.
Historia.
Lotnisko powstało w 1951 roku (zbudowane przez okupacyjne siły francuskie). W roku 1952 przejęte przez siły zbrojne USA (7356th Air Base Group USAF), następnie funkcjonowało jako baza 50 Skrzydła Myśliwskiego (50th Fighter Wing) USAFE, pod nazwą Hahn Air Base (ICAO: EDAH). 30 września 1993 roku częściowy nadzór nad lotniskiem przejęły władze cywilne, a od roku 2012 lotnisko całkowicie utraciło swój militarny charakter i stało się wyłącznie portem lotniczym.
Informacja techniczna.
Port lotniczy Frankfurt-Hahn może obsługiwać duże samoloty typu Boeing 747 i większe. Posiada on wydłużoną w ostatnim czasie drogę startową o długości 3800 m.
Połączenia komunikacyjne.
Port lotniczy Frankfurt-Hahn jest łatwo osiągalny samochodem lub autobusem. Autobusy kursują co dwie godziny pomiędzy portem lotniczym a najbliższym głównym dworcem kolejowym, w Moguncji ("Mainz"), odległym o 60 km, który jest obsługiwany połączeniami kolejowymi z całych Niemiec.
Port lotniczy Hahn nie posiada własnego połączenia kolejowego, natomiast cogodzinne autobusowe połączenie obsługuje główny dworzec kolejowy we Frankfurcie, po drodze zatrzymując się przy "Terminalu 1" portu lotniczego Ren-Men we Frankfurcie ("Frankfurt-am-Main"). Istnieje również połączenie autobusowe z głównym dworcem kolejowym w Kolonii ("Köln") oraz regularne połączenia autobusami rejsowymi z Luksemburgiem.
Przy porcie lotniczym Hahn znajdują się obszerne parkingi, obsługiwane autobusem do terminalu.

</doc>
<doc id="479747" url="https://pl.wikipedia.org/wiki?curid=479747" title="Stefan V węgierski">
Stefan V węgierski

Stefan V, węg. V. István (ur. w 1239, zm. 6 sierpnia 1272) – król Węgier i Chorwacji od 1270 roku, z dynastii Arpadów.
Był najstarszym synem króla Beli IV i Marii Laskariny, córki Teodora I Laskarysa cesarza Nicei, i Anny Angeliny. Gdy osiągnął pełnoletniość, ojciec oddał mu w zarząd Siedmiogród. Po 1263 roku doszło do podziału Węgier między Belę IV a Stefana; temu ostatniemu przypadła wschodnia część państwa. Jednocześnie przybrał tytuł „młodszego króla Węgier” ("iunior rex Hungariae"). W 1267 roku razem z ojcem wydał "Złotą Bullę".
Około 1253 roku Stefan został przez swojego ojca ożeniony z córką kumańskiego chana Kocjana, Elżbietą, która do ślubu pozostawała poganką. Z małżeństwa Stefana V i Elżbiety pochodzili:

</doc>
<doc id="479748" url="https://pl.wikipedia.org/wiki?curid=479748" title="Bassowate">
Bassowate

Bassowate, , (Centrarchidae) – rodzina słodkowodnych ryb okoniokształtnych, nazywanych również okoniami słonecznymi. Niektóre gatunki poławiane dla celów konsumpcyjnych. Wykorzystywane w badaniach laboratoryjnych. Bass pawik, bass tarczowy i bass słoneczny hodowane w akwariach.
Zasięg występowania.
Rzeki i wody stojące Stanów Zjednoczonych. Kilka gatunków zaaklimatyzowano w Europie, m.in. w
Polsce (bass słoneczny i bass wielkogębowy).
Klasyfikacja.
Rodzaje zaliczane do tej rodziny :
"Acantharchus" — "Ambloplites" — "Archoplites" — "Centrarchus" — "Enneacanthus" — "Lepomis" — "Micropterus" — "Pomoxis"

</doc>
<doc id="479751" url="https://pl.wikipedia.org/wiki?curid=479751" title="HyperTerminal">
HyperTerminal

HyperTerminal – program narzędziowy w systemie Microsoft Windows używany do łączenia się z innymi komputerami, które pracują pod kontrolą odmiennych systemów operacyjnych. Możliwe sposoby połączenia obejmują połączenie modemowe (telefoniczne), bezpośrednie kablowe poprzez łącze szeregowe (kablem "null modem") oraz łącze TCP poprzez sieć lokalną lub rozległą.
Systemy Microsoft Windows Vista i nowsze nie zawierają już tego oprogramowania.

</doc>
<doc id="479752" url="https://pl.wikipedia.org/wiki?curid=479752" title="The Jesus and Mary Chain">
The Jesus and Mary Chain

The Jesus and Mary Chain – szkocki zespół indierockowy i noise popowy założony w East Kilbride w 1983.
Muzyka The Jesus and Mary Chain charakteryzowała się nietypowym połączeniem hałaśliwej, gitarowej ściany dźwięku (inspirowanej przede wszystkim twórczością The Velvet Underground) i popowych melodii w stylu The Beach Boys. Grupa jest uznawana za protoplastę nurtu shoegaze.

</doc>
<doc id="479753" url="https://pl.wikipedia.org/wiki?curid=479753" title="Jelenia Góra (stacja kolejowa)">
Jelenia Góra (stacja kolejowa)

Jelenia Góra – węzłowa stacja kolejowa w Jeleniej Górze, w województwie dolnośląskim, w Polsce. Według klasyfikacji PKP ma kategorię dworca regionalnego.
Położenie.
Stacja Jelenia Góra została ulokowana blisko 2 km w kierunku wschodnim od ścisłego centrum miasta.
Historia.
Przed 1945 rokiem.
Budynek dworca powstał w roku 1866, wraz z doprowadzeniem do miasta po dwuletniej budowie Śląskiej Kolei Górskiej od strony Rybnicy. Połączenie kolejowe Jeleniej Góry z Wrocławiem powstało po doprowadzeniu bezpośredniego torowiska do stacji Wałbrzych Szczawienko w roku 1868. Pierwsze pociągi łączące Jelenią Górę ze stolicą Dolnego Śląska były złożone z kilku dwuosiowych wagonów „boczniaków”, prowadzonych przez parowozy. Pociąg pokonywał początkowo dystans ponad 100 kilometrów w dwie godziny i stanowił najszybszy środek transportu w tej relacji.
Do pierwszych obiektów pasażerskiej części stacji, prócz dworca, należały: szalet, budynek mieszkalny, lokomotywownia, wieża wodna, posterunki zwrotniczych.
W 1868 roku radni miejscy zdecydowali o zmianie nazwy dotychczasowej ulicy Wojanowskiej (niem. "Schildauerstrasse"), przy której wzniesiono dworzec Śląskiej Kolei Górskiej, na Dworcową ("Bahnhofstrasse").
Gmach dworca i perony rozbudowano w roku 1882 wraz z wprowadzeniem do stacji nowej linii od Kowar. Wraz z doprowadzeniem linii od kierunku Szklarskiej Poręby w roku 1891 wyposażono stację w kolejny peron.
Od 8 kwietnia 1897 roku dworzec połączono z centrum miasta i koszarami linią tramwajową.
Stacja została zmodernizowana w latach 1902–1910, uzyskując kształt zbliżony do istniejącego do przebudowy w latach 2015–2017. Zmieniono układ torów pasażerskich i towarowych, przedłużono i zadaszono perony, wykonano przejście podziemne do dwóch peronów wyspowych, powiększono magazyn towarowy, rozbudowano lokomotywownię i wzniesiono mieszkania dla pracowników stacji. Przejazd kolejowo-drogowy na obecnej ulica Wincentego Pola został wówczas przeniesiony na wiadukt nad stacją.
Ostateczny kształt jeleniogórski węzeł kolejowy uzyskał po 40 latach od doprowadzenia do miasta pierwszej linii kolejowej.
Po I wojnie światowej główna linia Zgorzelec – Wałbrzych została zelektryfikowana. Ruch pociągów elektrycznych zainaugurowano 15 lipca 1920 roku. Elektryfikacją objęto również sieć odnóg od głównej trasy, m.in. w kierunku Szklarskiej Poręby i Karpacza.
Na przełomie lat 20. i 30 XX w. Jelenia Góra posiadała bezpośrednie połączenie kolejowe z Berlinem. W latach 30. XX wieku istniała możliwość podróży do Pragi z jedną przesiadką.
W okresie PRL.
Krótko po wojnie poniemiecka sieć elektryczna na Dolnym Śląsku została zdemontowana i wywieziona do ZSRR.
Na stację w Jeleniej Górze przywożono zaraz po wojnie osadników polskich w pociągach złożonych z wagonów bydlęcych. Lokomotywy z pociągów z osadnikami, według relacji, miały trafiać na stan miejscowej parowozowni. Ulica za dworcem kolejowym wiodąca do lokomotywowni otrzymała nazwę Krakowska – według legendy miejskiej za sprawą osadników z Krakowa, którzy zajęli budynki za stacją kolejową. 30 marca 1946 roku rozpoczęła powojenną działalność wagonownia.
22 października 1946 roku w pociągu z Warszawy do Jeleniej Góry i Kudowy-Zdroju przyjechały pierwsze po II wojnie światowej wagony sypialne, jakie dotarły do okręgu dolnośląskiego (DOKP).
Wraz z kapitulacją Niemiec wysadzono w powietrze łukowy most na Bobrze na szlaku Jelenia Góra – Jelenia Góra Zachodnia. Odbudowany obiekt uruchomiono 30 września 1953 roku, wznawiając bezpośrednią komunikację z dworca głównego w kierunku Szklarskiej Poręby, Lubania i Lwówka Śląskiego.
17 grudnia 1966 roku zakończono reelektryfikację odcinka Wałbrzych – Jelenia Góra, a tym samym zelektryfikowanego szlaku z Wrocławia. W latach 1966–1970 stacja, równolegle z pozostałymi stacjami na odcinku linii kolejowej nr 274 Jelenia Góra – Wrocław Świebodzki, otrzymała nowe semafory.
Przejściowo w latach siedemdziesiątych XX w. kursował pierwszy pociąg ekspresowy Jelenia Góra – Warszawa. Istniały wówczas również pociągi nocne do Berlina i Eisenach.
Eksploatację trakcji parowej w węźle jeleniogórskim zakończono w 1984 roku. Ostatnią linią obsługiwaną parowozami była trasa w kierunku Lwówka Śląskiego i Zebrzydowej.
Na przełomie lat 70 i 80 pogarszający się stan lokalnych linii kolejowych w pobliżu Jeleniej Góry powodował stopniowe ograniczanie oferty dostępnej ze stacji. W 1986 roku zlikwidowano połączenia kolejowe w kierunku Kowar i Kamiennej Góry. Od roku 1988 pociągi elektryczne wysłano na ponownie zelektryfikowaną linię w kierunku Szklarskiej Poręby, jednak frekwencja w jednostkach elektrycznych na tej trasie była niezadowalająca.
W drugiej połowie lat 80. rozpoczęto szeroko zakrojoną modernizację zaplecza stacji. Dotychczasowy obiekt stołówki pracowniczej PKP rozebrano pod rozbudowę zakładowej przychodni zdrowia. Za stacją wzniesiono obiekt planowany jako noclegownia drużyn konduktorskich, ostatecznie zagospodarowany jako hotel.
Planowano budowę nowej lokomotywowni (w miejscu rozebranego wówczas starego obiektu) i pasażerskiej stacji postojowej. Planów nie zrealizowano.
Po 1989 r..
Od 1988 roku na Dolnym Śląsku trwała systematyczna likwidacja ruchu na liniach kolejowych uznanych przez PKP za nierentowne.
Z dniem 3 kwietnia 2000 roku Polskie Koleje Państwowe zawiesiły połączenia pasażerskie na 1028,5 km linii kolejowych. Oprócz niedostatecznej rentowności jako przyczynę likwidacji połączeń PKP wskazywały pogłębiającą się niewydolność modelu ograniczonego dotowania kolei wyłącznie z budżetu centralnego i finansowania połączeń pasażerskich przez PKP wpływami z przewozów towarowych. Ze stacji Jelenia Góra zlikwidowano wówczas pociągi pasażerskie do Karpacza.
Pozostałe połączenia w węźle jeleniogórskim w kolejnych latach były ograniczane.
Po roku 2000 na głównej linii kolejowej nr 274 na skutek niedostatecznego utrzymania doszło do zapaści technologicznej. Odcinek między Jelenią Górą a Wrocławiem pociągi pasażerskie przemierzały w blisko 4 godziny. W rozkładzie jazdy 2003/2004 na linii kolejowej nr 274 nie zaplanowano żadnego pociągu pospiesznego.
Z początkiem XXI wieku w budynku dworca przestała funkcjonować świetlica PKP, restauracja oraz bar. Pomieszczenia, przeznaczone dla wynajmujących, przez wiele lat były niezagospodarowane. Baraki służące przez lata funkcjonującej przy stacji zasadniczej szkoły zawodowej PKP, zlikwidowanej w latach dziewięćdziesiątych, zostały rozebrane.
Na przełomie 2007 i 2008 roku Polskie Koleje Państwowe zdecydowały o przebudowie parteru dworca, polegającej na zmniejszeniu hallu o połowę i wydzieleniu pomieszczeń przeznaczonych pod wynajem. Podczas trwającej pół roku modernizacji we wschodniej części dworca zaaranżowano nowy, dostosowany do potrzeb osób niepełnosprawnych hall. Powierzchnię w pierwotnym gmachu dworca ograniczono do strefy kas biletowych i gastronomicznej. Prace trwały pół roku i kosztowały 1,5 miliona złotych.
Po roku 2007 podjęto modernizację linii kolejowej nr 274, dzięki czemu czas przejazdu się skrócił, przywrócono również pociągi kwalifikowane.
12 czerwca 2015 PKP PLK podpisały z konsorcjum firm Infrakol i Track Tec Construction umowę na modernizację stacji, która objęła m.in. podwyższenie peronów, odnowienie wiat, instalację nowego oświetlenia, monitoringu, wind przy peronach oraz jednej platformy przyschodowej i paletowych tablic informacyjnych. Odnowione zostały również przejścia podziemne. Prace trwały 2 lata (2016-2017), ich zakres został rozszerzony w stosunku do pierwotnego planu i pochłonęły 27 milionów złotych.
Infrastruktura.
Budynek dworca.
Gmach dworca został wzniesiony w latach 1865–1866 r. według projektu architekta budynków dworcowych Śląskiej Kolei Górskiej Hermanna Cuno, inspirowanego szkołą Karla Friedricha Schinkla. Projekt rozmieszczono na planie dwóch, zwartych ze sobą, niesymetrycznych czworokątów. Dworzec, podobnie jak większość obiektów na linii został wzniesiony na fundamentach kamiennych. Ściany wykonano z ciosów kamiennych. Zastosowano drewniane stropy międzykondygnacyjne i dwuspadowy dach pokryty papą bitumiczną na lepiku. Obiekt uzyskał eklektyczną elewację łączącą cechy neoklasycyzmu i neogotyku wykonaną z ciosanego piaskowca. Dworzec w Jeleniej Górze, jako jeden z nielicznych na linii, posiada klasycyzujący fronton oraz fryzy imitujące porządek dorycki.
Budynek był rozbudowywany wraz ze stacją w latach: 1882 oraz 1904-1906 z zachowaniem spójności architektonicznej i wizualnej z pierwotnym założeniem. W latach 1912–1922 we wschodniej części gmachu powstało nowe, odbiegające wyglądem od starszych części skrzydło administracyjne, do którego podczas remontu w latach 2008–2009 przeniesiono hall dworca.
Przez wiele lat powojennych elewacja starego gmachu wykonana z piaskowca była pokrywana kolejnymi warstwami farby. Po roku 2000 elewacja została oczyszczona i przywrócono jej oryginalny wygląd.
Perony.
Na stacji znajdują się cztery perony pasażerskie.
Nastawnie.
Sterowanie ruchem pociągów na stacji odbywa się z jednej, współczesnej nastawni dysponującej "JG".
Na stacji istnieją jednak zachowane, nieczynne budynki nastawni JGB i JGC.
Infrastruktura towarzysząca.
Przy stacji istnieją obiekty po zapleczu technicznym (częściowo zachowana dawna lokomotywownia), które były użytkowane zgodnie z przeznaczeniem do końca 2015 roku.
Ruch pociągów.
Wiodąca przez stację linia kolejowa nr 274 została zakwalifikowana przez Biuro Eksploatacji spółki PKP Polskie Linie Kolejowe na odcinku Wrocław Główny – Jelenia Góra jako „linia o priorytecie pasażerskim”, natomiast na odcinku Jelenia Góra – Zgorzelec jako „linia o priorytecie towarowym”.
Ruch pasażerski.
Przewozy.
W roku 2017 wymiana pasażerska wyniosła 913 tys. osób (2,5 tys. dziennie), co dało jej 97. miejsce w Polsce.
W roku 2018 stacja obsługiwała 2,3 tys. pasażerów na dobę (łącznie 840 tys. osób).
W roku 2019 wymiana pasażerska wyniosła 949 tys. osób (2,6 tys. dziennie).
W roku 2020 wymiana pasażerska wyniosła 586 tys. osób (1,6 tys. dziennie), co dało jej 98. miejsce w Polsce.
W roku 2021 wymiana pasażerska wyniosła 730 tys. osób (2 tys. dziennie), co dało jej 97. miejsce w Polsce.
Połączenia dalekobieżne.
Prace rewitalizacyjne na linii nr 274 umożliwiły wprowadzenie taboru generacji i uruchomienie nowych połączeń dalekobieżnych. Od 29 kwietnia 2016 roku jedną parę pociągów Express InterCity Premium (EIP) spółki PKP Intercity dotychczasowej relacji Warszawa Wschodnia – Wrocław Główny przedłużono torami linii kolejowej nr 274 przez Wałbrzych do Jeleniej Góry. Pociągi ED250 "Pendolino" poruszają się po linii z maksymalną prędkością 130 kilometrów na godzinę. W pobliżu Wałbrzycha pociągi zwalniają do 60 kilometrów na godzinę ze względu na geometrię torowiska (ciasne łuki). W rozkładzie jazdy 2015/2016 po linii rozpoczęły również kursowanie pociągi PKP Intercity kategorii Intercity (IC) z Białegostoku i Warszawy do Jeleniej Góry, obsługiwane jednostkami Pesa Dart.
Komunikacja z dworcem.
Przy dworcu znajduje się przystanek autobusowy „Dworzec Kolejowy 03” na którym zatrzymują się przewoźnicy: MZK Jelenia Góra, PKS Tour Jelenia Góra, Flixbus oraz mniejszych, lokalnych przewoźników.

</doc>
<doc id="479755" url="https://pl.wikipedia.org/wiki?curid=479755" title="GSpot">
GSpot

GSpot – darmowy program dla środowiska Windows pozwalający sprawdzić, jakie kodeki audio i wideo potrzebne są do odtworzenia wskazanego pliku wideo. Program informuje również, czy wymagane przez film kodeki są zainstalowane w systemie, a także, czy istnieje kilka różnych, kompatybilnych kodeków umożliwiających dekompresję pliku wideo. 
GSpot podaje także szereg szczegółowych informacji: czas odtwarzania, rozmiar obrazu, liczbę klatek na sekundę, sposób zakodowania dźwięku. Jeśli w pliku wideo zapisane zostały dodatkowe informacje, np. tytuł filmu, reżyser itd., również zostaną wyświetlone. GSpot potrafi również wyświetlać informacje o wszystkich kodekach audio i wideo zainstalowanych w systemie.

</doc>
<doc id="479756" url="https://pl.wikipedia.org/wiki?curid=479756" title="Flaga Adygei">
Flaga Adygei

Zieleń symbolizuje islam. Dwanaście gwiazdek oznacza plemiona, które w XIX wieku wspólnie walczyły o niepodległość. Strzały są symbolem braterstwa, męstwa i jedności wszystkich narodowości Adygei.
Ustanowiona w 1830 roku. Przywrócono 24 marca 1992 roku. Proporcje 1:2.

</doc>
<doc id="479757" url="https://pl.wikipedia.org/wiki?curid=479757" title="Władysław IV Kumańczyk">
Władysław IV Kumańczyk

Władysław IV Kumańczyk węg.: "IV László" (ur. ok. 1262, zm. 10 lipca 1290) – król Węgier od 1272 z dynastii Arpadów. 
Syn króla Stefana V i Elżbiety, córki wodza Kumanów (Połowców), Kocjana.
Życiorys.
Swój przydomek zawdzięcza pochodzeniu matki. Prowadził rozwiązły tryb życia oraz objął protekcją pogańskich Kumanów. Przez naciski z zewnątrz zmuszony został do narzucenia chrześcijaństwa poganom, a także do odepchnięcia z dworu księżniczki kumańskiej. Z jej inicjatywy zawiązał się spisek przeciw królowi, którego w 1290 zasztyletowano w jego namiocie.
Jego następcą został Andrzej III, syn księcia Slawonii Stefana Pogrobowca i Tomasiny Morosini, córki patrycjusza weneckiego Michała Morosiniego.

</doc>
<doc id="479759" url="https://pl.wikipedia.org/wiki?curid=479759" title="Irapuato">
Irapuato

Irapuato – miasto w środkowym Meksyku, w stanie Guanajuato, na obszarze Mesy Centralnej, na wysokości 1800 metrów. Około 440,1 tys. mieszkańców.
Historia.
W okresie pre-hiszpańskim rejon zamieszkiwali Indianie z koczowniczego szczepu Czichimeków. Później teren został podbity przez Indian Tarascan, którzy tworząc stałą siedzibę nadali miastu nazwę oznaczającą "miejsce bagienne". Obecna nazwa pochodzi o tego słowa i jest używana od założenia miasta przez kolonizatorów hiszpańskich w 1547 roku. Prawa miejskie nadano w 1893.
Gospodarka.
Irapuato jest ważnym ośrodkiem rolniczym z ogromnymi plantacjami truskawek.
Rozwinął się tu również przemysł, szczególnie chemiczny, młynarski i skórzano-obuwniczy. W okolicach Irapuato wydobywa się srebro i złoto.

</doc>
<doc id="479762" url="https://pl.wikipedia.org/wiki?curid=479762" title="Raszt">
Raszt

Raszt () – miasto w północnym Iranie, w pobliżu ujścia rzeki Safidrud do Morza Kaspijskiego, ośrodek administracyjny ostanu Gilan. Około 560,1 tys. mieszkańców. Przemysł jedwabniczy, rzemiosło, uniwersytet.
Miasta partnerskie.
Miasta partnerskie Rasztu:

</doc>
<doc id="479765" url="https://pl.wikipedia.org/wiki?curid=479765" title="DSD II">
DSD II



</doc>
<doc id="479766" url="https://pl.wikipedia.org/wiki?curid=479766" title="Shoegazer">
Shoegazer



</doc>
<doc id="479770" url="https://pl.wikipedia.org/wiki?curid=479770" title="Bramowate">
Bramowate

Bramowate (Bramidae) – rodzina morskich ryb okoniokształtnych (Perciformes).
Występowanie.
Ocean Atlantycki, Ocean Indyjski i Ocean Spokojny – ciepłe wody, pelagial i batypelagial.
Cechy charakterystyczne.
Ciało elipsoidalne, dość krótkie i wygrzbiecone, ze smukłym trzonem ogonowym i zaokrągloną głową o tępym pysku. Pojedyncza płetwa grzbietowa, u niektórych gatunków rozciągająca się na niemal całej długości ciała. Przednie jej kolce są znacznie wyższe, nierozgałęzione. Wydłużone płetwy piersiowe. Płetwa odbytowa długa, bez kolców; płetwa ogonowa wcięta na kształt księżyca. Liczba kręgów: 36–54. Największe gatunki ("Taractichthys longipinnis") osiągają do 85 cm długości.
Klasyfikacja.
Rodzaje zaliczane do tej rodziny:
"Brama" — "Eumegistus" — "Grammonus" — "Pteraclis" — "Pterycombus" — "Taractes" — "Taractichthys" — "Xenobrama"

</doc>
<doc id="479773" url="https://pl.wikipedia.org/wiki?curid=479773" title="Flaga Baszkortostanu">
Flaga Baszkortostanu

Flaga Baszkortostanu – w centrum, w stylizowanej formie "kuraj" – solanka kolczysta – w miejscowej kulturze, symbolizująca przyjaźń. Siedem płatków, oznacza siedem plemion, które doprowadziły do jedności Baszkirów. Poszczególne kolory symbolizują:
Przyjęta 25 lutego 1992 roku. Proporcje 2:3.
NHR:165.
Barwy z flagi Baszkortostanu przejęły, jako kolory klubowe, baszkirskie drużyny hokejowe Saławat Jułajew Ufa i Toros Nieftiekamsk. 

</doc>
<doc id="479775" url="https://pl.wikipedia.org/wiki?curid=479775" title="Muzeum Wsi Kieleckiej w Kielcach">
Muzeum Wsi Kieleckiej w Kielcach

Muzeum Wsi Kieleckiej w Kielcach – polskie muzeum etnograficzne z siedzibą w Kielcach. Celem działania muzeum jest gromadzenie, ochrona i udostępnianie zabytków kultury ludowej z obszaru województwa świętokrzyskiego, ze szczególnym uwzględnieniem budownictwa ludowego oraz popularyzacja kultury ludowej.
Muzeum zostało powołane do życia decyzją wojewody kieleckiego z dn. 21 sierpnia 1976. Samodzielną działalność rozpoczęło 1 stycznia 1977.
Muzeum Wsi Kieleckiej składa się z oddziałów:
Siedziba dyrekcji muzeum mieści się w nowo wybudowanym budynku wystawienniczo-administracyjnym na tyłach zabytkowego Dworku Laszczyków w Kielcach.
Park Etnograficzny w Tokarni.
Głównym obiektem muzeum jest Park Etnograficzny (skansen) w Tokarni koło Chęcin, położony przy drodze krajowej nr 7 z Kielc do Krakowa. Zadaniem skansenu jest zachowanie zabytków budownictwa wiejskiego i małomiasteczkowego Kielecczyzny oraz prezentowanie ich w otoczeniu zbliżonym do pierwotnego i w naturalnych zespołach fragmentów wsi.
Teren parku etnograficznego w 1995 r. został wpisany do rejestru zabytków nieruchomych (nr rej.: A.269 z 17.07.1995).
Park Etnograficzny, w którym znajdują się stałe ekspozycje budownictwa wiejskiego, małomiasteczkowego i dworskiego, usytuowany jest w Tokarni, około 20 kilometrów od Kielc. Skansen, położony w malowniczym zakolu Czarnej Nidy, liczy aż 65 hektarów, z czego 20 hektarów stanowi las. Zróżnicowanie terenu skansenu pozwala prezentować zabytkowe budynki w warunkach zbliżonych do naturalnych.
Założenia merytoryczne i naukowe ekspozycji opracował w 1971 roku etnograf, prof. dr hab. Roman Reinfuss z Pracowni Badania Polskiej Sztuki Ludowej Instytutu Sztuki przy Polskiej Akademii Nauk.
Plan zabudowy Parku Etnograficznego przewiduje gromadzenie i eksponowanie zabytków architektury w kilku zwartych sektorach. Są one reprezentatywne dla etnograficznych subregionów Kielecczyzny, czyli kolejno terenów: Gór Świętokrzyskich, Wyżyny Sandomierskiej, Niecki Nidziańskiej i Wyżyny Krakowsko-Częstochowskiej. Dodatkowo, w skansenie przewidziano stworzenie repliki małomiasteczkowego rynku, nawiązującego do dziewiętnastowiecznego układu urbanistycznego miejscowości takich jak Daleszyce, Chęciny, Wąchock, Łagów czy Suchedniów. Dla odtworzenia pełnego, wiarygodnego historycznie obrazu życia społeczności wsi i miasteczek, w Muzeum prezentuje się również wysokiej klasy zabytki sakralne, a także małą architekturę tego typu: przydrożne krzyże, kapliczki i figury. W skansenie zobaczyć można także wspaniałe przykłady budownictwa dworsko-folwarcznego. Na podstawie badań archiwalnych i terenowych, odtworzono tu również istotne elementy dawnego środowiska przyrodniczego. Zgodnie z naukowymi ustaleniami przy poszczególnych obiektach zaaranżowane są przydomowe ogródki, a także pola uprawne.
W Parku Etnograficznym w Tokarni lokalizacja zagród, domostw mieszkalnych i zabudowań gospodarczych ma odwzorowywać historyczne układy osadnicze spotykane na Kielecczyźnie – na przykład sektor budownictwa wyżynnego prowadzi zwiedzających „ulicówką”, znaną m.in. z terenów Wyżyny Krakowsko-Częstochowskiej. W skansenie znajdują się przykłady budownictwa drewnianego datowane od XVII wieku do pierwszej połowy XX wieku.
W najcenniejszych zabytkach drewnianych przeniesionych do skansenu urządzane są stałe ekspozycje wyposażenia wnętrz, dzięki którym poznać można warunki życia między pierwszą połową XIX wieku do drugą połową XX wieku. Obiekty muzealne wyposażone są w oryginalne sprzęty, meble oraz narzędzia pozyskane w toku etnograficznych badań terenowych. W chałupach można zobaczyć również ekspozycje dotyczące ginących rzemiosł wiejskich – w Tokarni znajdują się m.in. kompletne warsztaty stolarza, kowala, gonciarza, plecionkarza i szewca. Na terenie skansenu podziwiać można również wszystkie spotykane na terenie Kielecczyzny typy wiatraków, a także drewniane młyny wodne budowane na kamiennych podmurówkach.
Wśród najpiękniejszych obiektów należy wymienić: barokowy kościół z Rogowa (1763 r.), modrzewiowy Dwór z Suchedniowa (XIX w.), czy Organistówkę z Bielin z poł. XIX w., w której zaaranżowano wnętrze dawnej apteki. Na szczególną uwagę zasługuje fakt, że muzeum w Tokarni, jako jedyne tego typu w Polsce, może pochwalić się stałą ekspozycją pokazującą w pełni wyposażony gabinet i mieszkanie małomiasteczkowego lekarza z okresu międzywojennego. Wśród ciekawych ekspozycji znalazł się także zakład prowincjonalnego fotografa w chałupie z Wąchocka, rozbudowaną aranżację sklepiku małomiasteczkowego z lat 30. XX w., wnętrze domu z Ćmielowa, czy chałupę z Szydłowa (1705 r.), zamieszkiwaną przez rodzinę żydowskiego krawca. Wśród stałych ekspozycji pojawiły się też realizacje przybliżające turystom rzadko pokazywane w skansenach rytuały związane z pochówkiem i śmiercią: wystawę opowiadającą o ludowych zwyczajach pogrzebowych obejrzeć można w chałupie z Kobylnik w sektorze lessowym.
Walory historyczne oraz wartość edukacyjną Parku Etnograficznego w Tokarni wzbogacają wystawy tematyczne poświęcone kulturze ludowej. Wiele z nich okresowo aranżowanych jest we wnętrzach XVIII-wiecznego Spichlerza Dworskiego ze Złotej Pińczowskiej.
W Zagrodzie z Bukowskiej Woli można podziwiać kilkaset prac znanego twórcy ludowego Jana Bernasiewicza: „Ogród Rzeźb”.
Warto też wspomnieć o istniejącej od 2012 roku w Stodole Dworskiej z Radkowic ekspozycji składającej się z kilkudziesięciu najciekawszych wozów, bryczek, sań i pojazdów konnych, pochodzących ze znanej w całej Polsce prywatnej kolekcji Jana Wzorka.
W ostatnich latach docelowy plan rozbudowy Parku Etnograficznego w Tokarni uległ znacznej modyfikacji. W latach 2010-2013, w ramach pozyskanych funduszy unijnych, wsparcia Ministerstwa Kultury i Dziedzictwa Narodowego (Program Promesa) oraz dzięki funduszom Województwa Świętokrzyskiego, w skansenie pojawiły się 42 zabytkowe obiekty drewniane – w tym wspominane już elementy zabudowy zespołu małomiasteczkowego rynku, XVII-wieczny spichlerz z Rogowa, najstarsza obecnie w Muzeum Chałupa z Szydłowa (1705 r.), czy zachowany w całości wraz z urządzeniami, drewniany młyn wodny ze wsi Piasek. Drugi etap rozbudowy Parku Etnograficznego uwzględnił też rozpoczęcie odkładanej od wielu lat realizacji sektora nadwiślańskiego.
Rozbudowie w ostatnim okresie uległa także infrastruktura Muzeum Wsi Kieleckiej. Dzięki funduszom zewnętrznym powstały dwa obiekty użytkowe zlokalizowane poza właściwym terenem ekspozycyjnym skansenu. W 2013 roku ukończono prace budowlane przy budynku konferencyjno-dydaktycznym, stylizowanym na staropolski zajazd oraz obiekcie wzorowanym na XVIII-wiecznym Dworze z Mirogonowic, w którym znajdą swoje miejsce pracownie, biblioteka i archiwum.
Muzeum Wsi Kieleckiej organizuje w Tokarni wiele plenerowych imprez folklorystycznych, m.in. „Wytopki Ołowiu”, „Święto Chleba” czy „Świętokrzyski Jarmark Agroturystyczny”.

</doc>
<doc id="479777" url="https://pl.wikipedia.org/wiki?curid=479777" title="DriveSpace">
DriveSpace

DriveSpace – program narzędziowy wbudowany w systemy operacyjne MS-DOS (rodzina 6.x) oraz Microsoft Windows (od wersji Windows 95), służący do kompresji całych partycji dysków twardych. Zastąpił on program DoubleSpace, znajdujący się w pierwszych edycjach systemu MS-DOS z rodziny 6.x, i odpowiada mu całkowicie pod względem funkcjonalnym. Maksymalna wielkość partycji skompresowanej programem DriveSpace wynosi 2 GB.
Wszystkie dane, które mają zostać skompresowane tym programem, są zapisywane w jednym dużym pliku umieszczonym na partycji, która podlega kompresji. Partycja ta od tej chwili jest nazywana „dyskiem hosta”, a plik zawierający skompresowane dane jest montowany w systemie jako „dysk skompresowany”. Podawana przez system ilość wolnego miejsca na dysku skompresowanym jest tylko wartością szacunkową, ponieważ różne pliki zajmują ją w różnym stopniu, zależnym od tego jaki jest ich współczynnik kompresji, np. pliki tekstowe kompresują się zwykle bardzo dobrze, a pliki muzyczne .mp3 lub graficzne .jpg – prawie wcale. W systemie Windows 98 narzędziem uzupełniającym funkcjonalność programu DriveSpace jest program "Agent Kompresji", który poprawia stopień kompresji plików na dyskach skompresowanych.

</doc>
<doc id="479780" url="https://pl.wikipedia.org/wiki?curid=479780" title="Béla II">
Béla II



</doc>
<doc id="479781" url="https://pl.wikipedia.org/wiki?curid=479781" title="Świętokrzyskie">
Świętokrzyskie



</doc>
<doc id="479783" url="https://pl.wikipedia.org/wiki?curid=479783" title="Andrzej III Arpadowicz">
Andrzej III Arpadowicz



</doc>
<doc id="479784" url="https://pl.wikipedia.org/wiki?curid=479784" title="Rezerwat przyrody Nowa Wieś">
Rezerwat przyrody Nowa Wieś

Rezerwat przyrody Nowa Wieś – leśny rezerwat przyrody położony w gminie Złoczew, w powiecie sieradzkim, w województwie łódzkim.
Utworzony został Zarządzeniem Ministra Leśnictwa i Przemysłu Drzewnego z 30 października 1957 r. na powierzchni 41,78 ha w celu zachowania fragmentu wielogatunkowego lasu mieszanego o charakterze naturalnym z udziałem jodły pospolitej ("Abies alba") i buka zwyczajnego ("Fagus silvatica"), występujących przy granicy ich zasięgów oraz stanowisk licznych gatunków roślin chronionych. W 1984 r. rezerwat został połączony z sąsiednim rezerwatem Komasówka, który istniał od 1959 r.
Rezerwat obejmuje powierzchnię 117,65 ha lasu w leśnictwie Potok w pobliżu Złoczewa i Nowej Wsi, w zlewni rzeki Żegliny, dopływu Warty. W jego skład wchodzą części uroczysk: Komasówka, Zimne Łąki, Paza i Modrzewiowa Poręba. Występują tu niskie grądy z udziałem jodły, łęgi przystrumykowe i dystroficzny zespół olsu torfowcowego.
Według obowiązującego planu ochrony ustanowionego w 2011 roku (z późniejszymi zmianami), obszar rezerwatu objęty jest ochroną ścisłą, z wyjątkiem obszarów wydzieleń leśnych 154a i 165b, które podlegają ochronie czynnej.
Flora.
Gatunkowy świat florystyczny reprezentowany jest przez 262 gatunki roślin, w tym 32 gatunki mchów i 230 gatunków roślin naczyniowych. Nowa Wieś posiada charakter lasu naturalnego. Znaleźć tu można liczne rośliny z list gatunków chronionych: widłak goździsty, wawrzynek wilczełyko, barwinek pospolity, bluszcz pospolity, kopytnik pospolity, kruszyna pospolita, marzanka wonna, kalina koralowa, konwalia majowa oraz 4 gatunki storczykowatych: podkolan zielonawy, kruszczyk szerokolistny, listera jajowata i gnieźnik leśny.
Licznie występują okazy kwitnącego bluszczu pospolitego oplatające drzewa do samych wierzchołków. Spotkać także można sromotnika bezwstydnego oraz soplówkę.
Fauna.
Bogactwo siedlisk i różnorodność florystyczna sprawia, iż świat zwierzęcy rezerwatu jest bardzo bogaty. Licznie występują też różne owady i pajęczaki. Z płazów spotkać można: ropuchę szarą i ropuchę zieloną, żabę wodną i żabę trawną, rzekotkę drzewną oraz ropuchę paskówkę i traszkę grzebieniastą. Gady reprezentuje żmija zygzakowata, padalec, jaszczurka żyworodna, zaskroniec oraz jaszczurka zwinka. Z dużych saków: sarny, jelenie, dziki, a przejściowo również łosie. Obok jeleniowatych są tu lisy, gronostaje, łasice, kuny leśne, borsuki i jenoty. Występują też gryzonie: myszy leśne, nornice, norniki, wiewiórki. Owadożerne reprezentują: jeż, ryjówka aksamitna i ryjówka malutka. Spotkać można nietoperze takie jak: nocek duży, karlik malutki oraz borowiec.
Najwięcej życia całemu kompleksowi leśnemu nadają ptaki: jest ich kilkadziesiąt gatunków, niektóre występują bardzo licznie.

</doc>
<doc id="479791" url="https://pl.wikipedia.org/wiki?curid=479791" title="Shoegaze">
Shoegaze

Shoegaze, shoegazing lub shoegazer – podgatunek rocka alternatywnego, powstały pod koniec lat 80. XX wieku w Wielkiej Brytanii.
Historia.
Najprawdopodobniej ten podgatunek zdefiniował irlandzko-brytyjski zespół My Bloody Valentine albumem "Isn’t Anything" (1988). Nazwę ukuli dziennikarze branżowego czasopisma brytyjskiego „New Musical Express” (NME), obserwując wspólną tendencję gitarzystów zespołów określanych tym mianem do patrzenia w czasie koncertów w dół. Stąd termin „shoegaze”, oznaczający „wpatrywanie się w buty”. 
Najważniejszym elementem brzmienia shoegaze’u jest gitarowa ściana dźwięku i ściszony, „niewyraźny”, lecz bardzo melodyjny wokal. Muzyka shoegaze ma introspekcyjny, emocjonalny charakter. Wśród najważniejszych albumów charakterystycznych dla tego podgatunku są m.in. "Loveless" zespołu My Bloody Valentine i "Nowhere" grupy Ride. Ten pierwszy często pojawia się w rankingach podsumowujących lata 90. czy całą historię muzyki popularnej.
Wśród protoplastów gatunku wymienia się m.in. Slowdive, Chapterhouse, Pale Saints, The Boo Radleys, Lush, Plastic Tree, Moose, Teenage Fanclub, Drop Nineteens, Swervedriver, The Field Mice, The Jesus and Mary Chain, Spacemen 3, Cocteau Twins, Galaxie 500; Secret Shine.

</doc>
<doc id="479794" url="https://pl.wikipedia.org/wiki?curid=479794" title="Kraśniakowate">
Kraśniakowate

, Kraśnikowate (Emmelichthyidae) - rodzina morskich ryb okoniokształtnych. 
Występowanie: ciepłe wody Indopacyfiku, południowego Pacyfiku, wschodniego Atlantyku oraz Karaiby.
Klasyfikacja.
Rodzaje zaliczane do tej rodziny :
"Emmelichthys" — "Erythrocles" — "Plagiogeneion"

</doc>
<doc id="479795" url="https://pl.wikipedia.org/wiki?curid=479795" title="ODF">
ODF



</doc>
<doc id="479797" url="https://pl.wikipedia.org/wiki?curid=479797" title="OpenDocument Format">
OpenDocument Format



</doc>
<doc id="479799" url="https://pl.wikipedia.org/wiki?curid=479799" title="Biblioteka Uniwersytecka Katolickiego Uniwersytetu Lubelskiego Jana Pawła II">
Biblioteka Uniwersytecka Katolickiego Uniwersytetu Lubelskiego Jana Pawła II

Biblioteka Uniwersytecka Katolickiego Uniwersytetu Lubelskiego Jana Pawła II – biblioteka akademicka KUL. 
Historia.
Została założona w 1918. Jej utworzenie było jednym z podstawowych zadań komitetu organizacyjnego tworzonej w Lublinie uczelni. Za jej podstawę posłużył księgozbiór zgromadzony w piotrogrodzkiej Akademii Duchownej przez działaczy miejscowych Polaków (40 tys. woluminów). Pierwszą siedzibą biblioteki był budynek byłego klasztoru Ojców Bernardynów przy ul. Dolnej Panny Marii. Przed wybuchem II wojny światowej biblioteka liczyła 80 tys. woluminów. W listopadzie 1939 została zamknięta przez władze okupacyjne. Jej zbiory jednak przetrwały w stanie nienaruszonym okres okupacji. W 1949 roku została przeniesiona do swojej obecnej siedziby przy ul. Chopina. 
Dynamiczny rozwój biblioteki rozpoczął się w 1948, kiedy to jej dyrektorem został o. Romuald Gustaw (1950–1976). W okresie tym biblioteka osiągnęła strukturę biblioteki uniwersyteckiej, powiększając swoje zbiory ośmiokrotnie. W rezultacie w latach 1975–1976 liczba jednostek w księgozbiorze wynosiła niemal 700 tys. woluminów.
W okresie komunistycznym wiele zagranicznych – zachodnich – wydawnictw seryjnych i redakcji czasopism przysyłało bibliotece egzemplarze swoich tytułów. W efekcie biblioteka KUL była w tym okresie najlepiej zaopatrzoną polską biblioteką uniwersytecką pod względem zachodnich periodyków humanistycznych, społecznych i teologicznych.
Na przełomie XX i XXI w. gmach biblioteki uległ poważnej przebudowie i rozbudowie, która zmieniała jego wygląd zewnętrzny i zwiększyła powierzchnię użytkową.

</doc>
<doc id="479808" url="https://pl.wikipedia.org/wiki?curid=479808" title="Powstanie wielkopolskie (1846)">
Powstanie wielkopolskie (1846)

Powstanie wielkopolskie 1846 roku – powstanie przeciwko Królestwu Pruskiemu, które wybuchło w Poznaniu i podpoznańskiej wsi Górczyn (obecnie w granicach miasta). Miało ono charakter demokratyczny i nie dążyło do odtworzenia rzeczypospolitej szlacheckiej, ale powstania nowego państwa polskiego.
Historia.
W 1846 r. grupa spiskowców planowała jednoczesny wybuch powstania we wszystkich trzech zaborach, jednak plany zostały wykryte, a przywódców aresztowano w nocy z 21 na 22 lutego 1846. Aresztowano również, dzięki zeznaniom Henryka Ponińskiego, przywódców wielkopolskich – Karola Libelta i Ludwika Mierosławskiego (ten ostatni miał być dyktatorem całego powstania) i osadzono ich w poznańskiej cytadeli. Mimo to w Poznaniu i okolicach doszło 4 marca do walk. Oddział z Kórnika pod dowództwem leśniczego Trąmpczyńskiego wsparty przez rewolucyjnie nastawioną przez wcześniejsze akcje Mierosławskiego biedotę Poznania miał zaatakować cytadelę i uwolnić przywódców. Władze jednak dowiedziały się o planowanym szturmie i zatrzymały powstańców podczas bitwy na Moście Chwaliszewskim.
Inna grupa powstańców – kosynierzy dowodzeni przez Macieja Palacza – opanowała Górczyn i oczekiwała polecenia ataku na miasto. Rozkaz jednak nigdy nie nadszedł, a powstańcy zostali aresztowani przez wojska pruskie.
Towarzystwo Ludwika Mierosławskiego przygotowywało również powstanie na Kaszubach i Kociewiu, którego dowództwo objął Florian Ceynowa. Po nieudanym ataku na garnizon pruski w Starogardzie Gdańskim, jaki miał miejsce z 21 na 22 lutego 1846, aresztowano Ceynowę i skazano na karę śmierci, zamieniając ją później na dożywocie, któremu dała kres berlińska rewolucja marcowa roku 1848.
Większe powodzenie odniosło powstanie w zachodniej Galicji (lecz tylko chwilowo), gdzie władze austriackie nie aresztowały spiskowców, licząc, że rozruchy pozwolą im zlikwidować Rzeczpospolitą Krakowską.

</doc>
<doc id="479811" url="https://pl.wikipedia.org/wiki?curid=479811" title="Mike Kroeger">
Mike Kroeger

Michael Douglas Henry Kroeger (ur. 25 czerwca 1972 w Hanna) – basista kanadyjskiego zespołu Nickelback, przyrodni brat wokalisty Chada Kroegera. Mają dwóch różnych ojców. Jest żonaty, ma synka o imieniu Dawson i córkę Avalon Marie Chloe. W młodości pracował przy składowaniu i roznoszeniu towaru, cegieł oraz worków z cementem. Następnie pracował w restauracji „Starbucks”, gdzie wymyślił nazwę dla zespołu. Odszedł ze szkoły muzycznej.
Początkowo w 1995 roku założył wraz z bratem Chadem amatorski zespół, który nazywał się "Village Idiot", jednak szybko tę nazwę zmienili, gdyż nie podobała się ona właścicielom klubów w których grali. Po roku grania postanowili się rozejść, gdyż znudziło im się grywanie w lokalnych klubach, coverów innych zespołów. Mike zaczął w Vancouver grywać w kilku heavymetalowych grupach. Grał m.in. w grupach Black Dogs oraz Depression. Ponownie zeszli się w 1996 roku. Przyjaciel Mike'a zarezerwował im czas w studiu należącym do "Turtle Records". Podczas prac nad demem "Hesher", Mike zasugerował nazwę "Nickelback", którą reszta członków grupy zaakceptowała. Gra na 5-strunowej gitarze basowej.
Do jego ulubionych wykonawców muzycznych należą m.in.: Metallica, Led Zeppelin, Alice in Chains, Fear Factory.

</doc>
<doc id="479813" url="https://pl.wikipedia.org/wiki?curid=479813" title="Stefan II węgierski">
Stefan II węgierski

Stefan II, węg. II. István (ur. ok. 1101, zm. 1 marca 1131) – król Węgier i Chorwacji od 1116 z dynastii Arpadów.
Był synem króla Kolomana z jego pierwszego małżeństwa z Felicją de Hauteville, córką Rogera I, hrabiego Sycylii. W 1121 ożenił się z Adelajdą, córką Stefana, burgrabiego Ratyzbony. W 1127 zdobył Belgrad, Sofię i Nisz. Znaczna część literatury przyjmuje, że zmarł bezpotomnie. Kazimierz Jasiński wysunął hipotezę, że jego córką była Elżbieta, pierwsza żona Mieszka III Starego. Został pochowany w kościele opactwa premonstratensów w Várad (obecnie Oradea).

</doc>
<doc id="479817" url="https://pl.wikipedia.org/wiki?curid=479817" title="Sprawność językowa">
Sprawność językowa

Sprawność językowa – zdolność posługiwania się językiem w sposób odpowiedni do sytuacji i celu, pozwalający nadawcy na przekazanie zamierzonego komunikatu w sposób zrozumiały. Sprawność językową osiąga się poprzez dobór właściwych środków językowych. Dobór ten powinien uwzględniać takie czynniki jak:
Osiągnięcie sprawności językowej wymaga świadomości językowej, polegającej na znajomości różnych odmian języka (stylistycznych, środowiskowych, terytorialnych i chronologicznych), posiadania bogatego zasobu słownictwa, a także umiejętności korzystania z tej wiedzy.
Sprawnością językową bywają również określane umiejętności językowe dziecka, odpowiednie dla jego wieku i etapu rozwojowego.

</doc>
<doc id="479820" url="https://pl.wikipedia.org/wiki?curid=479820" title="Calopteryx splendens">
Calopteryx splendens



</doc>
<doc id="479823" url="https://pl.wikipedia.org/wiki?curid=479823" title="Koloman Uczony">
Koloman Uczony

Koloman I Uczony (węg: "Könyves Kálmán"; ur. ok. 1070, zm. 3 lutego 1116) – król węgierski w latach 1095-1116 i chorwacko-dalmatyński w latach 1102-1116, w czasie I krucjaty walczył przeciw krzyżowcom dopuszczającym się łupiestw i mordów na terytorium Węgier.
Życiorys.
Wczesne lata.
Był synem Gejzy I i Zofii z Looz. Jego bezdzietny stryj, król Węgier Władysław I życzył sobie, aby został biskupem (przypuszczalnie Agrii bądź Varadinum), wyznaczając w 1095 na swojego następcę młodszego brata Kolomana, Almosa i nadając mu tytuł króla Chorwacji. Koloman jednakże nie porzucił swoich aspiracji i schronił się w Polsce, gdzie znalazł wsparcie księcia Władysława I Hermana. Niedługo po powrocie wraz z oddziałem Władysława na Węgry i upomnieniu się o koronę, zmarł Władysław 29 lipca r. 1095. Wkrótce Koloman pogodził się ze swoim bratem, któremu przyznawał w zamian za zrzeczenie się tytułu królewskiego „terciam partem Regni” (tj. trzecią część królestwa węgierskiego) jako lenno. Koronacja Kolomana miała miejsce na początku 1096 r.
Okres I krucjaty.
Podczas pierwszej wyprawy krzyżowej w tym samym 1096 r. zmuszony był stawić czoła problemowi krzyżowców przebywających królestwo węgierskie w drodze do Ziemi Świętej. Początkowo wszystko przebiegało bez incydentów. Pierwsza grupa zmierzająca do Jerozolimy północnym szlakiem przez Węgry, dowodzona przez Waltera Bez Mienia wyruszyła natychmiast po Świętach Wielkanocnych, prawdopodobnie w pierwszy wtorek (15 kwietnia 1096) i do granicy węgierskiej dotarła w dniu 8 maja. Wysłano gońców do Kolomana z prośbą o zezwolenie na przemarsz i pomoc w uzyskaniu żywności dla ludzi Waltera. Koloman odniósł się do prośby życzliwie i zezwolił wojskom na przebycie kraju. Z końcem miesiąca znalazły się one w Zemuniu, na południowej granicy królestwa, i po przeprawie w Belgradzie przez Sawę wkroczyły do Bizancjum.
Wraz z docieraniem do północnej granicy węgierskiej kolejnych armii sytuacja stawała się wszelako coraz trudniejsza. Kiedy oddziały Piotra Eremity wkroczyły do Węgier w Sopronie, przez ostatnie dni maja i początek czerwca posuwano się bez zakłóceń, jednakże wraz z dotarciem i tej grupy krzyżowców do Zemunia 20 czerwca zaczęły się kłopoty. Ludzie Gotfryda Burela, jednego ze stronników Piotra zaatakowali cytadelę miejską w próbie przeciwdziałania domniemanemu spiskowi naczelników Zemunu i Belgradu. Poległy 4 tys. Węgrów, zaś w ręce napastników dostały się znaczne zapasy żywności. W strachu przed zemstą króla węgierskiego krzyżowcy z najwyższym pośpiechem przeprawili się przez Sawę niedługo po zamieszkach, 26 czerwca.
Z końcem kwietnia niejaki Volkmar, rycerz niemiecki wyruszył z Nadrenii na czele hufca w sile ponad 10 tys. ludzi, aby połączyć się z Piotrem Eremitą na Wschodzie, poruszony zapewne płomiennymi kazaniami kaznodziei. Jego oddział skierował się na Węgry drogą przez Czechy i zatrzymał się w Pradze, gdzie 30 czerwca przystąpił do rzezi ludności żydowskiej. Po wyruszeniu w dalszą drogę Volkmar próbował przeprowadzić podobną akcję w Nitrze, jednakże Koloman nie tolerował takiego postępowania. Kiedy krzyżowcy mimo upomnienia nadal zachowywali się agresywnie, Węgrzy zaatakowali ich i rozproszyli. Wielu popleczników Volkmara poległo, niektórzy dostali się do niewoli.
Pacyfikacją zakończyła się też próba przedostania się do Ziemi Świętej innego hufca krzyżowców, dowodzonego przez Gotszalka, kolejnego ucznia Piotra Eremity. Koloman zezwolił na przejście i tej armii oraz sprzedaż jej żywności, póki zachowywać się będzie przyzwoicie, wszelako jej drogę od samego początku znaczyły grabieże wsi i kradzieże, król ściągnął więc własne wojsko i otoczył Gotszalka pod Białogrodem Królewskim, zmusił jego ludzi do oddania broni i zwrócenia wszystkich skradzionych rzeczy. Następnie wojsko królewskie uderzyło na bezbronnych bez litości, być może kiedy Koloman dowiedział się o wydarzeniach w Nitrze. Doszło do masakry, w której zginęli wszyscy ludzie Gotszalka.
Kilka tygodni później zapytanie o udzielenie zgody na przemarsz przez Węgry skierował do Kolomana ostatni z przywódców tzw. krucjaty ludowej, Emicho z Leiningen, którego drogę znaczyły kolejne pogromy niemieckiej ludności żydowskiej. Wojsko Emicha było liczniejsze i groźniejsze od armii Gotszalka, Koloman poważnie się więc zaniepokoił i mając w pamięci ostatnie wydarzenia udzielił petentowi odmowy, po czym wysłał wojsko z zadaniem obrony mostu na odnodze Dunaju, którym prowadziła droga do Mosonu. Nie zamierzający ustąpić Emicho przez sześć tygodni staczał z Węgrami walki na przedpolu mostu, tymczasowo budując drugi most, jednocześnie grabiąc wiejskie obszary po swojej stronie rzeki. Po zbudowaniu drugiego mostu krzyżowiec przystąpił do oblężenia twierdzy w Mosonie. Wkrótce mimo dobrego wyekwipowania oblegających doszło wśród nich do paniki i zamętu, być może, jak chce historyk Steven Runciman, z przyczyny plotki o bliskim nadejściu odsieczy wojsk Kolomana. Wtedy węgierski garnizon zamku dokonał wypadu i zaatakował obóz krzyżowców. Krótka bitwa zakończyła się klęską hufców Emicha, większość jego armii poległa na jej polu, a jedynie garstce rycerzy udało się umknąć, z których większość powróciła do kraju, zaś niektórzy przyłączyli się do innych wypraw zmierzających do Ziemi Świętej, m.in. tej, dowodzonej przez Hugona z Vermandois.
Pomimo tak negatywnych doświadczeń z wojskami krucjaty ludowej 20 września 1096 r. Koloman zezwolił siłom dowodzonym przez Gotfryda z Bouillon na przejście przez terytoria węgierskie w drodze do Bizancjum, być może pod wpływem osobistego uroku księcia. Na mocy umowy zawartej między królem a krzyżowcem z Dolnej Lotaryngii, Koloman wziął zakładników (w tym młodszego brata Gotfryda Baldwina, który później został pierwszym królem Jerozolimy wraz z jego żoną i dziećmi). Król obiecał Gotfrydowi zaopatrzyć jego oddziały w prowiant, zaś książę zagroził swym podwładnym, iż każdy akt gwałtu na ziemiach madziarskich karany zostanie śmiercią. Ostatnie przemierzające Węgry wojsko krzyżowe przeszło tedy przez kraj pokojowo, bacznie obserwowane przez ludzi króla i w końcu października Gotfryd przeprawił się przez Sawę do Belgradu, po czym król odesłał mu zatrzymanych zakładników.
Kampanie wojskowe.
Wiosną 1099 przekroczył północny łuk Karpat uderzając na księstwo halickie, gdzie w bitwie nad Wiarem doznał porażki. Przeprowadził reformę administracyjną bazującą na systemie feudalnym. W latach 1097 i 1102 skutecznie podbił Chorwację i całą Dalmację. W 1107 zawarł przymierze z księciem Bolesławem III Krzywoustym, co umożliwiło mu skuteczne odparcie najazdu cesarza Henryka V Salickiego.
Reformy państwa.
Koloman w trakcie swego panowania umocnił władzę królewską. Wszyscy możni byli zobowiązani do przekazywania do skarbca królewskiego 2/3 swoich dochodów oraz odpowiednio do swych dochodów dostarczania wojska. Został utworzony sejm jako ciało doradcze króla.
Rodzina.
W 1098 ożenił się z Felicją de Hauteville, córką Rogera I, hrabiego Sycylii. Miał z nią syna Stefana II. Aby zapewnić mu sukcesję rozkazał oślepić własnego brata Álmosa oraz jego syna Bélę II Ślepego.
W 1112 ożenił się z Eufemią (zm. 1139), córką Włodzimierza II Monomacha. Po kilku miesiącach małżeństwa Eufemia została oskarżona o zdradę męża i odesłana z powrotem do Kijowa. W Kijowie urodziła syna, który nie został uznany przez Kolomana:

</doc>
<doc id="479825" url="https://pl.wikipedia.org/wiki?curid=479825" title="Marius Leblond">
Marius Leblond



</doc>
<doc id="479826" url="https://pl.wikipedia.org/wiki?curid=479826" title="Ary Leblond">
Ary Leblond



</doc>
<doc id="479827" url="https://pl.wikipedia.org/wiki?curid=479827" title="Kamil Seyfried">
Kamil Seyfried

Kamil Jan Seyfried (ur. 2 stycznia 1872 we Lwowie, zm. 12 kwietnia 1960 w Warszawie) – doktor prawa, generał brygady Wojska Polskiego.
Życiorys.
Urodził się w rodzinie Kamila Dominika, oficera cesarskiej i królewskiej Armii, i Aurelii z domu Heidrich. Edukację odbierał w IV Gimnazjum we Lwowie i na Wydziale Prawa Uniwersytetu Lwowskiego, który ukończył w 1897. Na wydziale zainicjował utworzenie Towarzystwa Filomatów, któremu przewodniczył.
Wraz z ukończeniem studiów wstąpił do cesarskiej i królewskiej Armii. W latach 1894–1895 odbył ochotniczą, jednoroczną służbę wojskową w 11 pułku artylerii korpuśnej we Lwowie. W latach 1897–1913 był audytorem w: Sądzie Garnizonowym w Czerniowcach, 30 pułku piechoty we Lwowie, 17 pułku piechoty, 10 pułku piechoty, Sądu Garnizonowego w Przemyślu (od maja 1913), Sądu Dywizyjnego w Przemyślu (od czerwca 1914). W sierpniu 1914 został kierownikiem Sądu Polowego Twierdzy Przemyśl. 23 marca 1915, po zakończeniu II oblężenia i kapitulacji twierdzy, dostał się do niewoli rosyjskiej. 3 maja 1918 zbiegł z niewoli i dotarł do Lwowa.
22 listopada 1918 został przyjęty do Wojska Polskiego i mianowany kierownikiem Sądu Polowego we Lwowie. Na tym stanowisku pełnił służbę w czasie obrony miasta przed Ukraińcami. 26 lutego 1919 mianowany został szefem Sądu Okręgu Generalnego w Kielcach. W maju 1919 objął stanowisko szefa Wojskowego Sądu Okręgowego w Lublinie. W styczniu 1922 mianowany został sędzią Najwyższego Sądu Wojskowego w Warszawie. 31 lipca 1924 Prezydent RP zwolnił go ze stanowiska sędziego NSW, a minister spraw wojskowych mianował szefem Departamentu IX Ministerstwa Spraw Wojskowych w Warszawie. 22 stycznia 1925 Prezydent RP mianował go sędzią Najwyższego Sądu Wojskowego w Warszawie. Z dniem 30 czerwca 1925 Prezydent RP zwolnił go ze stanowiska sędziego NSW, a minister spraw wojskowych przeniósł w stan spoczynku.
Po przejściu w stan spoczynku do 1939 praktykował w Warszawie jako adwokat i obrońca wojskowy. Po 1926 także kierownik administracji Funduszu Kwaterunku Wojskowego. Doświadczenie to pozwoliło mu po wojnie zatrudnić się w warszawskiej administracji mieszkaniowej. Był założycielem i wieloletnim członkiem Zespołu Tłumaczy Przysięgłych. Zmarł 12 kwietnia 1960 w Warszawie. Pochowany na Cmentarzu Wojskowym na Powązkach w Warszawie (kwatera A29-5-30).
Kamil Jan Seyfried był żonaty z Hildegardą Hintergruber, z którą miał syna Kamila (ur. 1906), późniejszego sinologa i dyplomatę.

</doc>
<doc id="479830" url="https://pl.wikipedia.org/wiki?curid=479830" title="Leet speak">
Leet speak

Leet speak // (1337 5p34K) od , hack-mowa – oparty na języku angielskim slang, rozpowszechniony na różnego rodzaju czatach sieciowych, IRC, forach, popularny także wśród nastoletnich włamywaczy komputerowych, script kiddies, crackerów oprogramowania, piratów oprogramowania i fanów sieciowych gier wieloosobowych. Polska nazwa tego slangu, używana zamiennie z oryginałem angielskim, wynika z odczuwanej negatywnej konotacji określenia „haker” oraz subkultury hakerskiej.
Żargon ten charakteryzuje częsta transliteracja słów z wykorzystaniem cyfr i innych znaków ASCII spoza alfabetu łacińskiego (np. "1337" zamiast "leet" wymawiane jak "el eat", to znaczy "elite"; pierwotnie miało formę 31337 – czyli po prostu elit), fonetyczny lub zbliżony zapis/odczyt liter i angielskich słów (np. „b” czytane jak nazwa litery zamiast czasownika "be", „r” zamiast "are"), opuszczanie niewymawianych liter, umyślne odstępstwa typograficzne (np. "pr0n" zamiast "porn"), nadużywanie „z” w miejsce „s” jako końcówki liczby mnogiej itp.
Powstawanie takich zniekształceń ma swoją przyczynę w próbach uniknięcia cenzury nakładanej przez niektórych usługodawców sieciowych na treści stron kolidujące z obowiązującym prawem, na przykład nielegalne oprogramowanie, pornografię, włamania komputerowe. "Leet speak", jak większość żargonów, stale i dość szybko ewoluuje, dostosowując się do filtrów cenzorskich.
Zjawisko to jest szczególne widoczne w przypadku języka angielskiego. Rozpowszechnieniu "leet speak" sprzyja także ograniczenie długości wiadomości SMS w telefonii komórkowej i dlatego tutaj niektóre wyrażenia przyjęły się w charakterze skrótowców.

</doc>
<doc id="479832" url="https://pl.wikipedia.org/wiki?curid=479832" title="Leetspeak">
Leetspeak



</doc>
<doc id="479835" url="https://pl.wikipedia.org/wiki?curid=479835" title="Marius-Ary Leblond">
Marius-Ary Leblond

Marius-Ary Leblond – pseudonim literacki dwóch francuskich pisarzy, historyków, krytyków literackich i dziennikarzy pochodzących z Reunionu. Ich prawdziwe nazwiska to Georges Athénas (Marius Leblond, ur. 26 lutego 1877 w Saint-Denis, zm. 8 maja 1953 w Paryżu) oraz Aimé Merlo (Ary Leblond, ur. 30 lipca 1880 w Saint-Pierre, zm. 7 kwietnia 1958). Georges i Aimé byli ze sobą spokrewnieni.
W 1909 ich powieść "En France" otrzymała prestiżową Nagrodę Goncourtów. .

</doc>
<doc id="479836" url="https://pl.wikipedia.org/wiki?curid=479836" title="Gejza I">
Gejza I

Géza I (ur. 1044 lub 1045 w Polsce, zm. 25 kwietnia 1077 w Vác) – król Węgier; panował od 1074 do 1077.
Był najstarszym synem Beli I, późniejszego króla Węgier, i jego żony, nieznanej z imienia córki Mieszka II Lamberta, króla Polski. Urodził się w Polsce. W 1048 roku wraz z całą rodziną znalazł się na Węgrzech. Wiązało się to z otrzymaniem przez Belę trzeciej części królestwa.
Po śmierci Beli I królem Węgier nie został najstarszy syn zmarłego (czyli Gejza), lecz bratanek – Salomon. Bracia stryjeczni zdołali się porozumieć: Salomon wydzielił Gejzie osobne księstwo, a wspólnie zorganizowali wyprawę przeciwko Bizancjum, zajmując w 1071 roku Belgrad. W 1074 roku wybuchł konflikt między krewnymi. W bitwie pod Magyaród Gejza pokonał Salomona i został kolejnym władcą. Pokonawszy interweniującego na rzecz Salomona jego szwagra, niemieckiego króla Henryka IV, koronował się w 1075 roku. Koronę otrzymał z Bizancjum.
Ufundował opactwo benedyktynek w Garamszentbenedek.
Dwukrotnie żonaty; jego drugą żoną była księżniczka bizantyńska Synadene. Ojciec Kolomana Uczonego i Almosa.

</doc>
<doc id="479837" url="https://pl.wikipedia.org/wiki?curid=479837" title="Georges Athénas">
Georges Athénas



</doc>
<doc id="479838" url="https://pl.wikipedia.org/wiki?curid=479838" title="Strzępielowate">
Strzępielowate

Strzępielowate, (Serranidae) – rodzina ryb okoniokształtnych. Większe gatunki poławiane jako ryby konsumpcyjne o smacznym mięsie, a wiele spośród mniejszych spotyka się w hodowlach akwariowych.
Występowanie.
Gorące wody oceaniczne, niektóre gatunki wpływają do rzek.
Klasyfikacja.
Rodzaje zaliczane do tej rodziny są zgrupowane w podrodzinach Anthiinae, Epinephelinae, Grammistinae, Liopropomatinae, Serraninae:
"Acanthistius" – "Aethaloperca" – "Alphestes" – "Anatolanthias" – "Anthias" – "Anyperodon" –"Aporops" – "Aulacocephalus" – "Baldwinella" - "Bathyanthias" – "Belonoperca" – "Bullisichthys" – "Caesioperca" – "Caprodon" - "Centropristis" – "Cephalopholis" – "Chelidoperca" – "Choranthias" - "Chromileptes" – "Cratinus" – "Dactylanthias" – "Dermatolepis" – "Diplectrum" – "Diploprion" – "Dules" – "Epinephelides" – "Epinephelus" – "Giganthias" – "Gonioplectrus" – "Gracila" – "Grammistes" – "Grammistops" – "Hemanthias" – "Hemilutjanus" - "Holanthias" – "Hypoplectrodes" – "Hypoplectrus" – "Hyporthodus" - "Jeboehlkia" – "Lepidoperca" – "Liopropoma" –"Luzonichthys" – "Meganthias" - "Mycteroperca" – "Nemanthias" – "Niphon" – "Odontanthias" – "Othos" – "Paralabrax" – "Paranthias" – "Parasphyraenops" – "Plectranthias" – "Plectropomus" – "Pogonoperca" – "Pronotogrammus" –"Pseudanthias" – "Pseudogramma" – "Rabaulichthys" – "Rainfordia" – "Rypticus" – "Sacura" – "Saloptia" – "Schultzea" – "Selenanthias" – "Serraniculus" – "Serranocirrhitus" –"Serranus" - "Suttonia" – "Tosana" – "Tosanoides" – "Trachypoma" - "Triso" – "Variola"

</doc>
<doc id="479839" url="https://pl.wikipedia.org/wiki?curid=479839" title="Aimé Merlo">
Aimé Merlo



</doc>
<doc id="479840" url="https://pl.wikipedia.org/wiki?curid=479840" title="Kálmán">
Kálmán

Osoby o tym nazwisku:
Inne:

</doc>
<doc id="479841" url="https://pl.wikipedia.org/wiki?curid=479841" title="Calopteryx virgo">
Calopteryx virgo



</doc>
<doc id="479847" url="https://pl.wikipedia.org/wiki?curid=479847" title="Jesus and Mary Chain">
Jesus and Mary Chain



</doc>
<doc id="479848" url="https://pl.wikipedia.org/wiki?curid=479848" title="Jesus &amp; Mary Chain">
Jesus &amp; Mary Chain



</doc>
<doc id="479849" url="https://pl.wikipedia.org/wiki?curid=479849" title="Jesus And Mary Chain">
Jesus And Mary Chain



</doc>
<doc id="479850" url="https://pl.wikipedia.org/wiki?curid=479850" title="The Jesus And Mary Chain">
The Jesus And Mary Chain



</doc>
<doc id="479851" url="https://pl.wikipedia.org/wiki?curid=479851" title="The Jesus &amp; Mary Chain">
The Jesus &amp; Mary Chain



</doc>
<doc id="479852" url="https://pl.wikipedia.org/wiki?curid=479852" title="Gliwice (stacja kolejowa)">
Gliwice (stacja kolejowa)

Gliwice – węzłowa stacja kolejowa w Śródmieściu Gliwic przy ul. Bohaterów Getta Warszawskiego 12. Dworzec kolejowy w Gliwicach jest drugim pod względem wielkości dworcem kolejowym konurbacji górnośląskiej. Stacja kolejowa została otwarta 2 października 1845 wraz z otwarciem linii kolejowej z Wrocławia. W latach 2015–2016 dworzec i perony zostały gruntownie przebudowane. Według klasyfikacji PKP stacja ma najwyższą kategorię Premium.
Historia.
2 października 1845 otwarto linię kolejową łączącą Wrocław z Gliwicami, wraz z którą wybudowano gliwicki dworzec. Budowę linii zakończono ostatecznie 3 października 1846 w Mysłowicach. Linia liczyła 196,3 km, a otwarcia dokonał król pruski Fryderyk Wilhelm IV.
Po raz pierwszy budynek dworca rozbudowano w 1873 roku. W 1913 roku powstał projekt rozbudowy dworca do obecnych rozmiarów, który został kilkukrotnie zmodyfikowany zanim doczekał się realizacji. Po przerwie spowodowanej I wojną światową, w 1923 roku podjęto przebudowę otoczenia dworca, a budowę samego dworca rozpoczęto 24 kwietnia. Obiekt oddano do użytku 9 grudnia 1925.
1 czerwca 1957 zakończono elektryfikację linii kolejowej do Warszawy Wschodniej, wraz z którą zelektryfikowano stację Gliwice&lt;ref name="ŚK 2/2011"&gt;&lt;/ref&gt;. Elektryfikacja kolejnych linii trwała do 23 grudnia 1980, kiedy to jako ostatnią zelektryfikowano linię do Bytomia. Tym samym wszystkie linie kolejowe przebiegające przez stację Gliwice zostały zelektryfikowane.
W 1993 roku rozbudowano dworzec poprzez dobudowę czwartego peronu. Zbudowano go rozbierając wcześniej trzeci peron bagażowy.
1 października 2011 w Gliwicach zadebiutowały pociągi Kolei Śląskich na trasie Gliwice – Częstochowa.
23 września 2013 PKP podpisało umowę na opracowanie dokumentacji projektowej i technicznej przebudowy kompleksu dworcowego z pracownią PAS Projekt Archi Studio, a 29 grudnia 2014 z konsorcjum firm Aldesa Construcciones Polska oraz Aldesa Construcciones już na samą przebudowę kompleksu (dworca, tuneli, peronów i torów w obrębie stacji). Właściwe prace remontowe rozpoczęły się w połowie stycznia 2015, a 3 marca obsługa podróżnych została przeniesiona do tymczasowego dworca kontenerowego. 4 marca PKP podpisało z Centrum Unijnych Projektów Transportowych umowę na dofinansowanie inwestycji w ramach Programu Operacyjnego Infrastruktura i Środowisko na kwotę 81 mln zł (z czego 57 mln zł pochodzi od Unii Europejskiej), przy całkowitych kosztach wynoszących 157 mln zł. Według pierwotnych planów remont dworca oraz 3 pierwszych peronów miał zakończyć się pod koniec 2015 roku, a 4. peronu w 2016 roku, jednakże dopiero 22 lipca 2016 udostępniono podróżnym halę główną dworca i zamknięto dworzec tymczasowy. We wrześniu 2016 natomiast dostępne były oba przejścia podziemne. Sam remont zakończył się pod koniec listopada. W ramach przebudowy dworzec został dostosowany do potrzeb osób niepełnosprawnych, powstał korytarz łączący obie hale, obiekt został wyposażony w nowy system informacji dla podróżnych, system monitoringu został rozbudowany. Perony zyskały schody ruchome, windy, całkowicie nową nawierzchnię oraz nowe zadaszenie z przeszkleniami. 14 grudnia odbyło się oficjalne otwarcie.
28 marca 2017 przed dworcem uruchomiona została stacja wypożyczania rowerów, natomiast 9 listopada 2018 uruchomiono stację ładowania samochodów elektrycznych.
27 sierpnia 2020 miasto podpisało z konsorcjum firm Mostostal Zabrze i PRUiM umowę na budowę centrum przesiadkowego po północnej stronie torów kolejowych połączonego poprzez tunel z dworcem kolejowym po południowej stronie torów. 3 grudnia 2022 centrum przesiadkowe zostało otwarte
Linie kolejowe.
Przez gliwicką stację kolejową przebiega linia kolejowa nr 137, będąca częścią europejskiej linii kolejowej E 30. Dodatkowo od gliwickiej stacji rozpoczynają się linie w kierunku zachodnim – 168 oraz wschodnim 141, 147 i 200. Wszystkie linie są normalnotorowe i zelektryfikowane.
W ruchu pasażerskim wykorzystywane są linie 137 (Katowice, Kędzierzyn-Koźle, Lubliniec, Opole) oraz 147 (Bytom). Pozostałe linie wykorzystywane są jedynie w ruchu towarowym.
Infrastruktura.
Budynek dworca.
Budynek dworca usytuowany jest na poziomie ulicy, torowisko zaś na wyższym poziomie, dzięki czemu nie ma konieczności dwukrotnego pokonywania schodów. W budynku są 2 połączone hole oraz 2 ogólnodostępne przejścia podziemne prowadzące na perony. Pierwsze przejście podziemne, łączące główną halę dworca z peronami, posiada schody ruchome prowadzące na perony i zakończone jest pochylnią i schodami prowadzącymi do ul. Tarnogórskiej po przeciwnej stronie torów w pobliżu Centrum Handlowego Forum. Drugie łączy drugą halę dworca z peronami i wyposażone jest w windy prowadzące na perony. Oprócz tego istnieją jeszcze przejścia podziemne na wschodnim i zachodnim krańcu peronów, niedostępne dla podróżnych (dawniej były to odpowiednio tunel bagażowy i tunel pocztowy, połączone z powierzchnią peronów windami). Powierzchnia całkowita obiektu wynosi 9810 m², powierzchnia użytkowa 5284 m², łączna wysokość 21 m (licząc wszystkie poziomy), a kubatura wynosi ponad 36 222 m³.
Na dworcu znajdują się kasy PKP Intercity, Kolei Śląskich i punkt sprzedaży międzynarodowych biletów autobusowych GTV oraz automaty biletowe Kolei Śląskich i PKP Intercity. 
Według kategoryzacji PKP obiekt posiada najwyższą dworcową kategorię – "Premium".
Perony.
Na stacji Gliwice znajdują się 4 przelotowe, wyspowe perony pasażerskie o wysokości 76 cm nad poziomem główki szyny i długości 284 m – 373 m. Perony posiadają wspólne zadaszenie oraz wyposażane w wyświetlacze elektroniczne i urządzenie nagłaśniające.
Pomiędzy peronami pasażerskimi dawniej znajdowały się dwa niskie (o wysokości 30 cm nad poziomem główki szyny) perony służbowe, niedostępne dla pasażerów, a wykorzystywane przy naprawach i przeglądach lokomotyw i wagonów, które używane były także jako perony bagażowe i pocztowe.
Nastawnie.
Ruch kolejowy na stacji Gliwice jest sterowany przy pomocy 3 nastawni dysponujących: "GLA", "GLB" i "GLC" oraz 3 nastawni wykonawczych "GL11", "GL2" i "GL23".
Wieże ciśnień.
W bezpośrednim sąsiednie pasażerskiej części stacji, od strony ul. Kolberga, znajduje się żelbetowa wieża ciśnień, która dawniej zaopatrywała w wodę cały obiekt dworcowy wraz z instalacjami zasilającymi wodą parowozy przejeżdżające przez Gliwice.
Na terenie zakładów taborowych znajdują się jeszcze 2 ceglane wieże ciśnień, które obsługiwały pobliskie obiekty kolejowe, głównie pobliską parowozownię i kolejowe zakłady naprawcze.
Bocznice.
Stacja Gliwice posiada bocznice do firm:
Baza Kolei Śląskich.
Koleje Śląskie wynajmują od PKP 15 torów grupy dojazdowej gdzie stacjonować może 18 pojazdów. Pojazdy objęte są całodobową ochroną.
Ruch pociągów.
Pasażerowie.
W roku 2017 wymiana pasażerska wyniosła 3,76 mln osób (10,3 tys. dziennie), co dało jej 19. miejsce w Polsce.
W 2018 roku średnio ze stacji korzystało 10,9 tys. pasażerów dziennie (łącznie 3,98 mln osób), co było 2. co do wielkości wynikiem w województwie (po Katowicach) i 17. w kraju.
W roku 2019 wymiana pasażerska wyniosła 4,53 mln osób (12,4 tys. dziennie), co dało jej 19. miejsce w Polsce.
W roku 2020 wymiana pasażerska wyniosła 1,61 mln osób (4,4 tys. dziennie), co dało jej 36. miejsce w Polsce.
W roku 2021 wymiana pasażerska wyniosła 2,23 mln osób (6,1 tys. dziennie), co dało jej 32. miejsce w Polsce.
Pociągi regionalne.
Dworzec w Gliwicach jest główną stacją początkową i końcową pociągów łączących województwo śląskie z opolskim. W rozkładzie jazdy 2021/2022 ze stacji odjeżdżają pociągi osobowe relacji Gliwice – Częstochowa i Gliwice – Bytom obsługiwanej przez Koleje Śląskie oraz Gliwice – Kędzierzyn-Koźle i Gliwice – Opole obsługiwane przez Polregio.
Pociągi dalekobieżne.
Z gliwickiego dworca odjeżdżają pociągi dalekobieżne (Express InterCity Premium, Express InterCity, InterCity i TLK) do większości największych miast Polski. Pociągi te są obsługiwane przez PKP Intercity.
Komunikacja z dworcem.
Centrum przesiadkowe.
Po północnej stronie dworca znajduje się centrum przesiadkowe, w którym znajduje się : zespół przystanków autobusowych komunikacji metropolitalnej, dworzec autobusowy komunikacji międzymiastowej, postoje taxi, zespoły parkingowe z podziałem na postoje krótkoterminowe i długoterminowe w systemie park&amp;ride, parkingi dla rowerów oraz budynek dworcowy północny z pomieszczeniami obsługi podróżnych.
Plac przed dworcem.
Po południowej stronie dworca znajduje się stacja Gliwickiego Roweru Miejskiego, a przy ulicy Bohaterów Getta Warszawskiego przystanek autobusowy "Gliwice Dworzec PKP" obsługiwany przez autobusy kursujące na zlecenie Zarządu Transportu Metropolitalnego.

</doc>
<doc id="479856" url="https://pl.wikipedia.org/wiki?curid=479856" title="Andrzej Marek (artysta)">
Andrzej Marek (artysta)

Andrzej Marek, właśc. Marek Arnstein lub Arenstein bądź Arnsztejn (ur. 2 stycznia 1880 w Warszawie, zm. 1943) – polski dramaturg, teatrolog i reżyser teatralny oraz filmowy pochodzenia żydowskiego.
Życiorys.
Urodził się w żydowskiej rodzinie inteligenckiej jako syn Adama Arnsteina i Dory z domu Gotsfart. Ukończył szkołę średnią w Sanoku. Był konwertytą na katolicyzm. Do 14 roku życia nie znał języka polskiego, później samodzielnie się go nauczył. Podczas I wojny światowej pracował w rosyjskiej służbie sanitarnej.
Od 1900 roku był dziennikarzem w wydawanym w Warszawie piśmie "Izraelita". Autor sztuk o tematyce żydowskiej, które napisał w języku polskim: "Chasydzi" (1900), "Wieczna bajka" (1901), "Pieśniarze" (1902), "Fanatycy", "Królestwo krzywdy", "Nędzarze", "Królowa Sabat", "Gdy liście spadają", "Noemii". Adaptował dla teatru także utwory literatury żydowskiej m.in. "Dybuk", "Golem", "Mirełe Efros", "Żyda na stos", "Bóg-szatan i człowiek", "Ta, która zwycięża", "Tajemnica powodzenia", "Fenomenalna umowa". Jako reżyser i scenarzysta filmowy debiutował w 1911 roku niemym filmem "Chasydka i odstępca". Pod koniec tego samego roku nakręcił dramat "Okrutny ojciec" a w 1912 roku zaadaptował na potrzeby filmu sztukę "Mirełe Efros". W 1912 roku wyjechał do Los Angeles, gdzie ukończył kurs teatrologiczny oraz współpracował z wybitnymi działaczami teatru żydowskiego N. Zemachem i M. Schwartzem. Następnie współtworzył teatr Habima w Moskwie, a także współpracował z innymi teatrami żydowskimi na świecie.
W 1924 wrócił do Polski i otrzymał ze Związku Artystów Scen Polskich dyplom reżyserski i prawo reżyserowania sztuk teatralnych. Reżyserował wyłącznie sztuki o tematyce żydowskiej w większości dla scen teatrów żydowskich. Rzadko wystawiał w teatrach polskich. W 1928 wystawił jako jeden z pierwszych w Polsce przedstawienie na scenie kolistej ze scenografią (przedstawienie "Golem" na arenie cyrku warszawskiego). Był również autorem esejów, humoresek, pieśni, opowiadań i recenzji publikowanych w prasie polskiej i żydowskiej. W 20-leciu międzywojennym był pionierem kina jidysz, jako współpracownik przedsiębiorstwa filmowego „Siła”, które należało do Mordechaja Towbina i blisko współpracowało z Warszawskim Żydowskim Teatrem Artystycznym Idy Kamińskiej. To właśnie Andrzej Marek był reżyserem i jednocześnie scenarzystą pierwszych produkcji wytwórni: "„Okrutny ojciec”", "„Chasydka i odstępca”", "„Macocha”", "„Mirełe Eros”" i "„Chasia sierotka”". Był popularyzatorem sztuki żydowskiej wśród ludności polskiej wystawiając na scenach teatrów polskich w latach 1925-1929 kilka najbardziej popularnych sztuk pisarzy żydowskich. Spośród wystawionych przez Marka sztuk największy sukces odniósł "„Golem”" H. Lejwika, prezentowany na okrągłej scenie warszawskiego cyrku. Został uznany jednym z najwybitniejszych reżyserów żydowskich swojej epoki.
Podczas II wojny światowej przebywał w getcie warszawskim, gdzie pisał sztuki dla teatrzyków żydowskich. Był jurorem w konkursach młodych talentów w departamencie kultury Gminy. Był twórcą i kierownikiem literacko-artystycznym otwartego tam w lipcu 1941, mieszczącego się w kościele św. Augustyna przy ul. Nowolipki i grającego języku polskim Nowego Teatru Kameralnego. Wyreżyserował tam sztuki pt. "Finał małżeństwa", "Moje żony mnie zdradzają", "Potęga pieniądza", "Pieśniarzy Ghetta" wystawione jako "Boski śpiewak". Teatr został zlikwidowany wraz z likwidacją dzielnicy żydowskiej. Przemawiał podczas jubileuszu artystycznego aktora Michała Znicza.
Poniósł śmierć w 1943 po likwidacji warszawskiego getta. Według różnych źródeł zmarł w czasie likwidacji getta, został zamordowany przez Niemców w komorze gazowej w niemieckim obozie śmierci Treblinka, lub deportowany do obozu na Majdanku został zamordowany w komorze gazowej razem z Abrahamem Pfeferem (według relacji syna Abrahama - Jerzego Pfeifera).

</doc>
<doc id="479861" url="https://pl.wikipedia.org/wiki?curid=479861" title="Marek Arnstein">
Marek Arnstein



</doc>
<doc id="479862" url="https://pl.wikipedia.org/wiki?curid=479862" title="Świt (Słowacja)">
Świt (Słowacja)

Świt (słow. "Svit") – miasto na Słowacji, w powiecie popradzkim kraju preszowskiego. Położone u stóp Tatr Wysokich nad rzeką Poprad na wysokości 715 m n.p.m. Znajduje się w odległości 5 km na zachód od miasta Poprad. Ludność: 7,6 tys. (2011).
Świt jest jednym z najmłodszych miast Słowacji. Zostało założone w 1934 na terenach odkupionych od gminy "Veľká" jako osada przyfabryczna przez firmę obuwniczą Bata. Firma ta miała wówczas paternalistyczną politykę tworzenia nowych miejscowości dla swoich pracowników. Od 1937 używało nazwy "Obec Veľká – Osada Svit", następnie tylko "Svit", a w 1961 otrzymało prawa miejskie.
Nazwa miasta (Svit) to skrót od "Slovenské Vizkózové Továrne", czyli "słowacka fabryka wiskozy".
Świt znane jest również jako najmniejsze pod względem powierzchni miasto Słowacji – zajmuje powierzchnię 4,5 km².

</doc>
<doc id="479864" url="https://pl.wikipedia.org/wiki?curid=479864" title="Parliament/Funkadelic">
Parliament/Funkadelic



</doc>
<doc id="479865" url="https://pl.wikipedia.org/wiki?curid=479865" title="P-funk">
P-funk



</doc>
<doc id="479866" url="https://pl.wikipedia.org/wiki?curid=479866" title="P-Funk">
P-Funk



</doc>
<doc id="479867" url="https://pl.wikipedia.org/wiki?curid=479867" title="Parliament">
Parliament



</doc>
<doc id="479869" url="https://pl.wikipedia.org/wiki?curid=479869" title="Wyższa Szkoła Humanitas w Sosnowcu">
Wyższa Szkoła Humanitas w Sosnowcu

Wyższa Szkoła Humanitas – niepubliczna uczelnia, która powstała 23 kwietnia 1997 roku w Sosnowcu pod nazwą Wyższa Szkoła Zarządzania i Marketingu. Jej założycielem był Aleksander Dudek, pełniący funkcję Kanclerza Uczelni. Na mocy decyzji Ministra Edukacji Narodowej szkołę wpisano do Rejestru Uczelni Niepaństwowych pod numerem 110. Uczelnia ma za sobą w sumie 25 lat tradycji kształcenia, a jej początki sięgają 1990 roku. WSH była pierwszą niepubliczną szkołą wyższą w Sosnowcu i drugą w Zagłębiu Dąbrowskim.
Humanitas prowadzi studia na poziomie I i II stopnia, studia jednolite magisterskie, studia podyplomowe. W ofercie znajduje się także wachlarz szkoleń, jak również szereg propozycji dla najmłodszych oraz ich rodziców, a nawet dziadków. W ramach Humanitas funkcjonują:
Władze uczelni.
Lista osób, które pełnią funkcje na uczelni:
Wydziały Zamiejscowe w Czechach.
Jednym z celów strategicznych Wyższej Szkoły Humanitas jest wielokierunkowy rozwój, w tym poszerzanie zakresu terytorialnego swojej działalności i umiędzynarodowienie Wyższej Szkoły Humanitas zarówno w aspekcie dydaktycznym, jak i naukowo-badawczym. Dlatego też uczelnia w 2014 roku otworzyła zagraniczny Wydział Zamiejscowy w miejscowości Vsetin w Republice Czeskiej, dołączając tym samym do grona zaledwie 7 uczelni w Polsce, mogących poszczycić się swoją jednostką poza granicami Polski. Decyzję pozwalającą na utworzenie czeskiego Wydziału WSH wydał Minister Nauk i Szkolnictwa Wyższego, po uzyskaniu pozytywnej opinii Polskiej Komisji Akredytacyjnej oraz Ministerstwa Spraw Zagranicznych RP.
Wydział Zamiejscowy Wyższej Szkoły Humanitas we Vsetinie utworzony został przez uczelnię w ścisłej współpracy z niepubliczną placówką edukacyjną Szkoła Średnia Kostka (Střední Škola Kostka), działającą na terenie miasta i powiatu Vsetin od 1991 roku. Wydział zlokalizowany jest w nowoczesnym gmachu głównym Szkoły Średniej Kostka, mieszczącym się w centrum miasta i posiadającym zaplecze dydaktyczne m.in. w postaci sal wykładowych, sal ćwiczeniowych, laboratoriów, biblioteki, hali sportowej, sal rekreacyjnych, stołówki, akademika i hotelu asystenckiego.
Władze Wydziału Zamiejscowego:
Na początku 2016 r. Wyższa Szkoła Humanitas w Sosnowcu, decyzją Ministra Nauki i Szkolnictwa Wyższego, otrzymała zgodę na utworzenie drugiego Wydziału Zamiejscowego, tym razem w stolicy Czech – Pradze.
Działalność naukowa.
Szkoła prowadzi liczne badania naukowe, jest także organizatorem krajowych i międzynarodowych konferencji i sympozjów, m.in. takich jak:
Współpraca z otoczeniem społecznym i gospodarczym.
Uczelnia na szeroką skalę współpracuje z otoczeniem społeczno-gospodarczym, wspierając przedsiębiorców, organizując zajęcia dla uczniów szkół gimnazjalnych oraz ponadgimnazjalnych, a także inicjując i włączając się w organizację szeregu przedsięwzięć o charakterze naukowym, prospołecznym, kulturalnym, biznesowym, w tym konferencji, sympozjów, spotkań, prelekcji.
Najważniejsze obszary współpracy to:
Zagłębiowska Nagroda „Humanitas”.
Od 2006 roku Wyższa Szkoła Humanitas, działając na rzecz umacniania tożsamości Zagłębia Dąbrowskiego, promowania regionalnych osiągnięć oraz integrowania mieszkańców wokół lokalnych wartości, przyznaje unikatową w skali regionu i całego województwa Zagłębiowską Nagrodę „Humanitas”. Stanowi ona wyróżnienie dla osób i instytucji, które swoją działalnością przyczyniają się do promowania Zagłębia, umacniania lokalnej tożsamości, tworzenia fundamentów społeczeństwa obywatelskiego. Zagłębiowska Nagroda „Humanitas” ma charakter honorowy lub promocyjny.
Nagrody i wyróżnienia.
Humanitas cieszy się opinią jednej z najlepszych uczelni niepublicznych w województwie śląskim. WSH jest zwycięzcą i liderem licznych rankingów, w tym trzy razy z rzędu laureatem 2. miejsca w ogólnopolskim rankingu najlepszych studiów podyplomowych w kraju miesięcznika Forum Samorządowe.
Ponadto kierunki Dziennikarstwo oraz Psychologia zostały nagrodzone w „Konkursie o milion” organizowanym przez Ministerstwo Nauki i Szkolnictwa Wyższego, otrzymując nagrodę w wysokości 1 mln zła za innowacyjne i nowoczesne programy kształcenia.
Kierunki Administracja, Zarządzanie, Filologia angielska oraz Pedagogika otrzymały akredytację Polskiej Komisji Akredytacyjnej.
Pozostałe wybrane nagrody i wyróżnienia:

</doc>
<doc id="479870" url="https://pl.wikipedia.org/wiki?curid=479870" title="Wodorowęglany">
Wodorowęglany

Wodorowęglany – grupa związków chemicznych, wodorosoli kwasu węglowego.
Wodorowęglany dysocjują w wodzie na kationy metali (np. ) lub kation amonowy () oraz na aniony wodorowęglanowe (), np.:
Jony w roztworze wodnym współistnieją w równowadze chemicznej z na ogół niewielką ilością anionów węglanowych ():
a powstające w reakcji hydrolizy jony nadają roztworom wielu wodorowęglanów odczyn kwaśny.
Stałe wodorowęglany ulegają termicznemu rozkładowi do węglanów.
Znane wodorowęglany.
Powstałe gazy wydostając się z ciasta powodują wzrost wypieku.

</doc>
<doc id="479873" url="https://pl.wikipedia.org/wiki?curid=479873" title="Władcy Kurlandii">
Władcy Kurlandii



</doc>
<doc id="479875" url="https://pl.wikipedia.org/wiki?curid=479875" title="Claudio Chiappucci">
Claudio Chiappucci

Claudio Chiappucci (ur. 28 lutego 1962 w Uboldo) – włoski kolarz szosowy, wicemistrz świata. Na początku lat 90. był najlepiej wspinającym się kolarzem zawodowego peletonu.
Kariera.
Nazywano go "Il diabolo" ("diabeł") z powodu jego walecznego stylu jazdy. W 1985 roku został zawodowcem, lecz dopiero w roku 1990 dał się dostrzec podczas Tour de France, kiedy to na pierwszym etapie wraz z trzema uciekinierami uzyskał na mecie przewagę ponad 10 minut nad resztą peletonu. Wiódł prowadzenie przez wszystkie górskie etapy i dopiero Greg LeMond na przedostatnim etapie podczas jazdy indywidualnej na czas był w stanie odebrać mu pozycję lidera wyścigu. Niespodziewane drugie miejsce w Tourze 1990 zostało potwierdzone w następnym roku, kiedy to Chiappucci stanął na trzecim stopniu podium, za Indurainem i Giannim Bugno, oraz wygrał klasyfikację na "najlepszego górala". W 1992 roku Włoch był ponownie drugi i odniósł zwycięstwo w Sestriere po samotnej, 125-kilometrowej ucieczce przez cztery górskie przełęcze. Poza tym znowu wygrał klasyfikację górską. Także na Giro d'Italia zdobył dwukrotnie koszulkę najlepszego górala (1990 i 1994).
Chiappucci odnosił również sukcesy na wyścigach jednodniowych: w 1991 roku wygrał w Mediolan-San Remo, a w 1993 w Clasica de San Sebastian. W 1994 roku był drugi na mistrzostwach świata w Agrigento. W zawodach tych wyprzedził go jedynie Francuz Luc Leblanc, a trzecie miejsce zajął inny reprezentant Francji, Richard Virenque.
W roku 1999 Chiappucci wycofał się z kolarstwa po tym, jak jego kilka testów antydopingowych dało wynik pozytywny.

</doc>
<doc id="479879" url="https://pl.wikipedia.org/wiki?curid=479879" title="Karol Krystian">
Karol Krystian



</doc>
<doc id="479880" url="https://pl.wikipedia.org/wiki?curid=479880" title="Nadmierna potliwość">
Nadmierna potliwość

Nadmierna potliwość (łac. "hyperhidrosis") – stan, w którym dochodzi do nadmiernej produkcji potu.
Klasyfikacja.
Rozróżniamy nadmierną potliwość:

</doc>
<doc id="479881" url="https://pl.wikipedia.org/wiki?curid=479881" title="Grochów (Warszawa)">
Grochów (Warszawa)

Grochów – osiedle i obszar MSI w dzielnicy Praga-Południe w Warszawie.
Historia.
Należał do tzw. dóbr skaryszewskich nadanych w 1347 przez książąt mazowieckich kapitule płockiej. Jako Grochowo wymieniony w 1570 wraz z wsiami Kawęczyno (Kawęczyn), Kamion (Kamionek) i Gocław, należącymi do tejże kapituły i leżącymi w archidiakonacie pułtuskim. Wieś duchowna Grochowo w 1580 znajdowała się w powiecie warszawskim ziemi warszawskiej województwa mazowieckiego.
Grochów wraz z okolicznymi miejscowościami ucierpiał podczas potopu szwedzkiego. Król Stanisław August Poniatowski postanowił uporządkować tereny na prawym brzegu Wisły i zaproponował kapitule płockiej zamianę dóbr skaryszewskich na inne. Została ona zatwierdzona przez sejm w 1766.
W 1780 Stanisław August Poniatowski wszedł w formalne posiadanie dóbr i odstąpił je swemu bratankowi, podskarbiemu wielkiemu litewskiemu księciu Stanisławowi Poniatowskiemu, który jeszcze w tym roku założył kolonię Grochów, podzielił ją na osiem części i nadał różnym osobom. Na części te Grochów był podzielony jeszcze na początku XX w., co widać i dziś w księgach hipotecznych, przy podawaniu poprzedniej nomenklatury:
Grochów I nadano przywilejem z dn. 30 grudnia 1784 r. kasztelanowi chełmińskiemu Janowi Dziewanowskiemu. W 1819 r. nabył go hr. Bruno Kiciński znany wydawca i tłumacz. Później przechodzi na własność Karola Osterloffa.
Grochów II nadano przywilejem z dn. 6 stycznia 1790 r. Janowi Millerowi administratorowi dóbr ks. Stanisława Poniatowskiego. W 1880 r. należał do Władysława Hermana.
Grochów III nadano przywilejem z dn. 12 stycznia 1785 r. księdzu Wichertowi kustoszowi inflanckiemu. W 1880 r. należał wraz z poprzednią częścią dóbr do Władysława Hermana, zaś pałacyk wraz z ogrodem przeszedł w posiadanie Mathiasa Bersohna. W okresie międzywojennym dwór należał do Karola Myślińskiego.
Grochów IV nadano przywilejem z dn. 20 września 1784 r. kapitanowi Boguckiemu z korpusu pontonierów. W 1800 r. w posiadaniu Bertholdiego.
Grochów V nosił nazwę Zapowiednia i stanowił część dóbr Kawęczyn. Nadano go przywilejem z dn. 7 stycznia 1784 r. Franciszkowi Samsonowiczowi obywatelowi miasta Pragi. W 1840 r. w posiadaniu Jana Emanuela Brühla.
Grochów VI nadano przywilejem z dn. 23 kwietnia 1784 r. Piotrowi Sumińskiemu kasztelanowi brzeskokujawskiemu. W r. 1880 wraz z częścią V w rękach Brühlów. Grunta te podzielono na cząstki, które następnie przekazano w dzierżawę m.in. Janowi Hochowi i Stenzlowi (Stenclowi). Powstały tu mydlarnie i inne fabryki. W 1880 r. powstała tu fabryka zapałek Teofila Bieńkowskiego.
Grochów VII (późniejszy Witolin) nadano przywilejem z dn. 1 lipca 1789 Feliksowi Szamborskiemu. W 1880 r. w posiadaniu Łempickiego.
Grochów VIII nadano przywilejem z dn. 1 lipca 1789 Grzegorzowi Szamborskiemu. W 1880 r. w posiadaniu Baliszewskiego. Na gruntach tej osady znajdował się lasek, pamiętający bitwę stoczoną na gruntach Grochowa w czasie powstania listopadowego w 1831 r., którego relikty zachowały się pomiędzy ulicą Dobrowoja i aleją Waszyngtona.
Posiadacze oddzielnych części Grochowa uzyskali je na własność zupełną na mocy carskiego dekretu z dn. 24 czerwca 1870.
W latach 1822–1823 po wybudowaniu szosy brzeskiej w rejonie dzisiejszej ulicy Grochowskiej zaczęli osiedlać się tkacze i przędzalnicy korzystający z surowca (len, konopie siewne, wełna) sprowadzanego ze wschodnich obszarów Królestwa Polskiego i zachodnich prowincji Imperium Rosyjskiego, a miejscowe produkty szybko zyskały dobre opinie.
W 1831 pod ówczesną wsią 25 lutego miała miejsce największa podczas powstania listopadowego bitwa o Olszynkę Grochowską, w której uczestniczyły wojska polskie dowodzone przez Józefa Chłopickiego oraz wojska rosyjskie pod dowództwem Iwana Dybicza. Toczyły się tu ciężkie walki na przedpolach Warszawy o opanowanie traktu brzeskiego. W tej bitwie odznaczył się 4 pułk piechoty – tzw. „Czwartacy”. Mimo wysiłku Rosjanie nie zdobyli warszawskiej Pragi.
Od początku XIX wieku do lat 60. XX wieku na Grochowie działał targ koni i bydła, w miejscu, gdzie pod koniec XIX wieku wzniesiono gmach Instytutu Weterynaryjnego, a po likwidacji targowiska założono park. W XIX wieku Grochów i okolica słynne były z piwa typu monachijskiego i portera z browaru wybudowanego w latach 50. przez Szweda Karola Osterloffa, który na części gruntów Gocławka i Grochowa rozwinął też produkcję win, wódek, likierów i octu. W XIX wieku dobrą opinią cieszyły się też wyrabiane na Grochowie świece z fabryk Hocha, Stencla i Maetzego, zapałki Bieńkowskiego, skóry z garbarni braci Jeromimów.
8 kwietnia 1916 generał-gubernator Hans Hartwig von Beseler wydał rozporządzenie włączające do Warszawy (od 1 kwietnia 1916) m.in. Grochów I i Grochów II, znajdujące się w tamtym czasie w gminie Wawer. Powstał okręg o tej nazwie obejmujący prawie cały teren obecnej dzielnicy Praga-Południe i nastąpił szybki przyrost jego mieszkańców: 1921 – ok. 6 000, 1930 – ok. 13 000, 1938 – ok. 43 200. Na terenie dawnych manufaktur powstawały nowoczesne na owe czasy fabryki. M.in. przy ul. Terespolskiej mieściły się Państwowe Zakłady Inżynieryjne produkujące samochody i inne pojazdy pod marką PZInż., a przy ul. Gocławskiej fabryka sprzętu elektroenergetycznego Kazimierza Szpotańskiego. Przed II wojną światową, dużą rolę na Grochowie odgrywało gospodarstwo ogrodnicze Witolda Zajdla, który pomagał nowo osiadłym mieszkańcom w rozpoczęciu życia na tych ziemiach. W czasie wojny pomagał ludziom z narażeniem własnego życia i życia własnej rodziny. Działał jako społecznik wspierając m.in. księdza Sztukę przy budowie Kościoła Najczystszego Serca Maryi. Inną znaną postacią Grochowa był Teodor Rajchert, którego piekarnia stoi do dziś przy ul. Wiatracznej – w czasie okupacji przechowywał dokumenty cechowe z królewskimi przywilejami z XVI-XVII wieku, a w latach 1942–1943 przekazywał duże ilości chleba bezpłatnie dla organizacji społecznych.
W okresie międzywojennym nazwa Grochów określano obwód starostwa praskiego o powierzchni zbliżonej do dzisiejszej Pragi-Południe, która to nazwa określała tylko obszar obejmujący część dzisiejszej Pragi-Północ (była wtedy mniejsza) do ulic Waszyngtona i Wiatracznej. Są sugestie by zmienić nazwę dzielnicy Praga-Południe na Grochów (równolegle Praga-Północ na Praga).
Znaczna rozbudowa Grochowa nastąpiła w 1951, kiedy zaczął się rozbudowywać przemysł. W 1950 przy ul. Mińskiej uruchomiono największą w Polsce drukarnię im. Rewolucji Październikowej – w miejscu Fabryki Samochodów Osobowych i Półciężarowych P.Z. Inż. Na Grochowie powstały też Polskie Zakłady Optyczne, a przy ul. Terespolskiej w 1949 – na tyłach Instytutu Weterynaryjnego SGGW w Warszawie powstały zakłady odzieżowe „Cora”. W miejscu zakładów amunicyjnych „Pocisk” uruchomiono po II wojnie światowej samochodowe warsztaty remontowe, przekształcone w 1951 w Warszawską Fabrykę Motocykli, przeniesionych później do WSK Świdnik. Okres wojny przetrwała Warszawska Fabryka Sprzętu Spawalniczego „Perun”, istniejąca do dziś.
W 1977 przy rondzie Wiatraczna wzniesiono nowoczesny wtedy budynek handlowo-usługowy Uniwersam Grochów, który skupiał pod jednym dachem różne sklepy i placówki usługowe. Budynek został zburzony w 2016.
Komunikacja.
Grochów posiada dwie pętle tramwajowe: Wiatraczna i Gocławek (ta druga wbrew nazwie leży w obrębie historycznego Grochowa Małego, a nie Gocławka) i cztery autobusowe (Wiatraczna, PKP Olszynka Grochowska, Witolin i Podskarbińska). Kursuje tu kilkadziesiąt linii autobusowych i kilka tramwajowych, planowane jest też metro.
Planowana jest obwodnica na trasie rondo Wiatraczna, ulica Wiatraczna, Emilianów (tu nowy przystanek kolejowy na linii otwockiej Warszawa Wiatraczna), Targówek Fabryczny, rondo Żaba.
Przez Grochów przebiegają takie arterie jak ul. Ostrobramska, al. Stanów Zjednoczonych, ul. Grochowska i al. Waszyngtona. Sercem komunikacyjnym Grochowa jest rondo Wiatraczna, na którym jest wyżej wymieniona pętla tramwajowa i autobusowa oraz skrzyżowanie trzech arterii.
Zdrowie i edukacja.
Na Grochowie istnieją dwa szpitale: MON (Wojskowy Instytut Medyczny) i cywilny (Szpital Grochowski przy ul. Grenadierów), kilka szkół podstawowych, szkół średnich i jedna szkoła wyższa.

</doc>
<doc id="479884" url="https://pl.wikipedia.org/wiki?curid=479884" title="Pasmo Orłowińskie">
Pasmo Orłowińskie

Pasmo Orłowińskie – pasmo Gór Świętokrzyskich rozciągające się od przełomu rzeki Belnianki na zachodzie, po dolinę Łagowicy na wschodzie. Zbudowane głównie z piaskowców i kwarcytów kambryjskich. Zachodnia część porośnięta jest lasem (m.in. jodły, buki, dęby i sosny). Wschodni kraniec pasma jest terenem rolniczym.
Pasmo Orłowińskie wchodzi w skład Cisowsko-Orłowińskiego Parku Krajobrazowego.
Przez pasmo przebiega niebieski szlak turystyczny z Chęcin do Łagowa.

</doc>
<doc id="479885" url="https://pl.wikipedia.org/wiki?curid=479885" title="Barchan (tkanina)">
Barchan (tkanina)

Barchan ( "barrakān") – rodzaj tkaniny lniano-bawełnianej, jednostronnie barwionej, ze splotem skośnym lub płóciennym. 
Początkowo była puszysta (drapana) tylko lewostronnie, od XIX wieku jest drapana dwustronnie. Może być barwiona lub drukowana. Głównie używana do wyrobu bielizny. 
W Polsce znana od XIV w., natomiast manufaktury niemieckie (Szwajcaria, Prusy, Kolonia, Ulm, Augsburg, Śląsk, Czechy, Słowacja) barchan produkowały już wcześniej.

</doc>
<doc id="479886" url="https://pl.wikipedia.org/wiki?curid=479886" title="Bogusław Kaczyński">
Bogusław Kaczyński

Bogusław Kaczyński (ur. 2 maja 1942 w Białej Podlaskiej, zm. 21 stycznia 2016 w Warszawie) – polski dziennikarz, publicysta i krytyk muzyczny, popularyzator opery, operetki i muzyki poważnej, twórca telewizyjny, animator kultury, prezenter i autor programów w TVP.
Życiorys.
Mając 3 lata, zaczął uczyć się muzyki u boku ojca. Pół roku później po raz pierwszy wystąpił publicznie, grając na fortepianie w Domu Strażaka „Skala” w Białej Podlaskiej. W młodości udzielał korepetycji z gry na fortepianie. Uczył się w Akademii Muzycznej.
Pierwsze występy przed kamerą telewizyjną zaliczył w czasach studenckich, kiedy to występował w Telewizyjnym Ekranie Młodych. Był gościem "Tele-Echa" Ireny Dziedzic.
Był autorem felietonów i recenzji w czasopismach, takich jak „Sowieckaja Muzyka”,„Taniec”, „Teatr”, „Ruch Muzyczny” czy „Kultura”, był również autorem audycji radiowych i telewizyjnych, m.in. "Operowe qui pro quo" (1974–1978), "Zaczarowany świat operetki" (1979–1981), "Rewelacja miesiąca" (od 1979). Można było go zobaczyć w programach telewizji TVP2 oraz w innych stacjach telewizyjnych w kraju i za granicą, np. w Nowym Jorku, Berlinie, Rzymie, Hawanie, Paryżu i Moskwie.
Był twórcą Festiwalu Muzyki w Łańcucie, którym kierował w latach 1980–1990. Od 1984 przez 28 lat pełnił funkcję dyrektora Festiwalu im. Jana Kiepury w Krynicy, powrócił do kierowania festiwalem w sierpniu 2007, po wielotygodniowej rehabilitacji po udarze mózgu.
W latach 1993–1996 był prorektorem Akademii Muzycznej w Warszawie, zaś w latach 1994–1998 był dyrektorem Teatru Muzycznego „Roma”. Udzielał konsultacji muzycznych do filmów i spektakli. W 2006 był jednym z jurorów programu TVP2 "Supertalent".
Prowadził transmisje telewizyjne najważniejszych wydarzeń muzycznych w kraju i za granicą, takich jak np. Konkurs Chopinowski, Konkurs im. Henryka Wieniawskiego, koncerty Pavarottiego, Plácido Domingo, jubileusz Filharmonii Narodowej czy Koncerty Noworoczne z Wiednia.
Jest autorem serii płytowej „Bogusław Kaczyński – Złota kolekcja”.
W wyniku plebiscytu "Koniec wieku", przygotowanego przez tygodnik „Polityka”, zaliczony został do grona dziesięciu największych osobowości telewizyjnych XX stulecia. Jesienią 2002 podczas gali z okazji 50-lecia TVP otrzymał statuetkę i tytuł „Gwiazda Telewizji Polskiej”. Został również uhonorowany nagrodą „Piękniejsza Polska”.
Był założycielem Fundacji ORFEO, która wspiera kulturę narodową, propagował sztukę wśród dzieci i młodzieży oraz promował ambitne inicjatywy artystyczne.
Życie prywatne.
Był żonaty z malarką Jadwigą Marią Jarosiewicz, z którą rozwiódł się po pięciu latach małżeństwa. Kolekcjonował figurki słoni.
Choroba i śmierć.
14 marca 2007 doznał udaru mózgu, czego skutkiem była częściowa utrata zdolności mówienia oraz paraliż prawej strony ciała. Opuścił szpital 30 maja 2007, a po intensywnej rehabilitacji większość dolegliwości ustąpiła.
21 stycznia 2016 zmarł z powodu kolejnego udaru mózgu. Pogrzeb Bogusława Kaczyńskiego odbył się 28 stycznia 2016 i rozpoczął się mszą w kościele św. Karola Boromeusza w Warszawie, zaś jego prochy zostały złożone w alei zasłużonych na warszawskich Starych Powązkach.
Upamiętnienie.
17 sierpnia 2018 w Krynicy-Zdroju odsłonięto pomnik Bogusława Kaczyńskiego autorstwa Tomasza Górnickiego. Rzeźba znajduje się w pobliżu pensjonatu „Wisła”, gdzie artysta przez 28 lat zatrzymywał się na czas prowadzenia Festiwali im. Jana Kiepury.
2 maja 2020 w Białej Podlaskiej w Parku Radziwiłłowskim w pobliżu szkoły muzycznej odsłonięto pomnik Bogusława Kaczyńskiego autorstwa Stanisława Milewskiego. Przedstawia on postać z brązu siedzącą na granitowym kamieniu.
W kwietniu 2022 roku ukazała się biografia Bogusława Kaczyńskiego pt. „Będę sławny, będę bogaty” autorstwa Anny Lisieckiej.
Nagrody i odznaczenia.
Bogusław Kaczyński trzykrotnie otrzymał nagrodę „Złoty Ekran”: 1979 – Złoty Ekran w kategorii „program muzyczny” za cykl „Operowe qui pro quo”; 1983: „Złoty Ekran 1982” za cykl „Zaczarowany świat operetki”, programy o Janie Kiepurze, Marii Fołtyn i Wandzie Wermińskiej. Zdobył „Wiktora” w pierwszej edycji nagrody (1985), potem jeszcze 3 statuetki: 1986, 1987 oraz „Super-Wiktor” (1996).

</doc>
<doc id="479888" url="https://pl.wikipedia.org/wiki?curid=479888" title="Wargacz garbogłowy">
Wargacz garbogłowy

Wargacz garbogłowy nazywany również napoleonem lub chelinem napoleońskim ("Cheilinus undulatus") – ryba morska z rodziny wargaczowatych.
Zasięg występowania.
Rafy koralowe Morza Czerwonego oraz Ocean Indyjski wzdłuż wschodnich wybrzeży Afryki, na głębokościach od 1-60 m p.p.m.
Opis.
Masywne ciało pokryte dużą, dochodzącą do 10 cm łuską. Największe osobniki osiągają ponad 2 m długości i ok. 190 kg masy ciała. U dorosłych wargaczy wyrasta duży garb tłuszczowy na czole. Ubarwienie zmienia się wraz z wiekiem ryby.
Pływają najczęściej samotnie, czasami spotykane w parach. Aktywne w ciągu dnia. Żywią się głównie mięczakami, które rozgniatają silnymi zębami szczękowymi i gardłowymi. Zjadają również inne ryby, jeżowce i skorupiaki.
Zagrożenia.
Chelin napoleoński jest poławiany gospodarczo i w wędkarstwie, jego środowisko – rafy koralowe – ulega niszczeniu w większości obszarów występowania "napoleona", co przy jego stosunkowo długim okresie dojrzewania przyczynia się do znacznego obniżania liczebności populacji. Od 2004 jest uważany za gatunek zagrożony wyginięciem. Jest on objęty całkowitym zakazem handlu na terenie UE.

</doc>
<doc id="479893" url="https://pl.wikipedia.org/wiki?curid=479893" title="Remix and Repent">
Remix and Repent

Remix &amp; Repent – EP grupy Marilyn Manson, wydana w 1997 roku w Stanach Zjednoczonych, w Polsce wycofana z produkcji i z ogólnodostępnej sprzedaży w 2004 roku.

</doc>
<doc id="479900" url="https://pl.wikipedia.org/wiki?curid=479900" title="Andrzej III">
Andrzej III

Andrzej III, węg. III. András, Velencei (ur. między 1265 a 1270 w Wenecji, zm. 14 stycznia 1301 w Budzie) – ostatni król Węgier i Chorwacji z dynastii Arpadów w latach 1290-1301.
Syn księcia Slawonii Stefana Pogrobowca i Tomasiny Morosini, córki patrycjusza weneckiego Michała Morosiniego. Po ojcu wnuk króla Węgier Andrzeja II. Dwukrotnie żonaty, najpierw z Fenenną, córką księcia kujawskiego Ziemomysła, z którą miał córkę Elżbietę (dominikankę w Töss w Szwajcarii), następnie z Agnieszką, córką księcia Austrii i króla Niemiec Albrechta I. Pochowany w kościele minorytów w Budzie.
Zdobycie i utrzymanie władzy.
Tron węgierski przejął po swoim krewnym, Władysławie IV Kumańczyku (dziadek Władysława ze strony ojca, Bela IV, i ojciec Andrzeja, Stefan Pogrobowiec, byli przyrodnimi braćmi, synami Andrzeja II). Koronę świętego Stefana, która została nałożona mu na głowę 23 lipca 1290 w Székesfehérvárze (pl. Białogród), otrzymał dzięki poparciu węgierskich możnowładców, którzy chcieli uczynić z niego instrument do realizacji własnych celów.
Rządy Andrzeja III przypadły więc na trudne czasy. Wzrost znaczenia możnowładztwa ograniczał autorytet władcy. Ponadto jego rządy osłabiały roszczenia do tronu wysnuwane przez króla Niemiec Albrechta I i spowinowaconych z Władysławem IV Kumanem Andegawenów. Stosunki z Habsburgami Andrzej III uregulował już w 1291, natomiast z presją Andegawenów zmagał się przez całe swoje panowanie. Najpierw musiał przeciwstawiać się Karolowi Martelowi (był synem Marii, siostry Władysława IV Kumańczyka, ponadto Władysław pojął za żonę jego ciotkę, Elżbietę), który od 1290 aż do śmierci w 1295 tytułował się królem Węgier. Następnie tronu węgierskiego bronił przed jego synem, Karolem Robertem, którego w walce o Koronę św. Stefana poparł papież Bonifacy VIII.
W 1298 Andrzej III zdobył poparcie króla Czech Wacława II. Na zjeździe w Wiedniu odbyły się zaręczyny córki Andrzeja III, Elżbiety, z synem Wacława II, Wacławem, który miał dziedziczyć po Andrzeju III, gdyby ten nie doczekał się męskiego potomka.
Polityka wewnętrzna.
Andrzej III postanowił uniezależnić się od silnego możnowładztwa, wykorzystując występującą przeciwko nadużyciom możnych szlachtę. W tym celu zwołał pierwszy ogólnokrajowy sejm, na którym pozbył się nacisku możnych. Jednakże na tym samym sejmie została powołana rada, bez aprobaty której król nie mógł powziąć żadnej decyzji. W ten sposób Andrzej III wpadł z jednego uzależnienia w drugie. Jego nagła śmierć zatrzymała wprowadzanie reform mających na celu scentralizowanie państwa, a kraj pogrążył się w anarchii.
Genealogia.
Andrzej III żenił się dwukrotnie. W 1290 poślubił Fenennę, córkę księcia kujawskiego Ziemomysła. Z tego związku urodziła się Elżbieta, która została zaręczona Wacławowi, synowi króla Czech Wacława II. Do małżeństwa jednak nie doszło. Kilka lat później Elżbieta wstąpiła do zakonu dominikanek w Töss (dziś Szwajcaria). Po śmierci była otoczona lokalnym kultem, który nie został oficjalnie zatwierdzony przez władze kościelne. Na niej zakończyła się linia żeńska dynastii Arpadów. Drugi związek Andrzeja III z Agnieszką, córką króla Niemiec Albrechta I, zawarty 13 lutego 1296, pozostał bezdzietny.

</doc>
<doc id="479901" url="https://pl.wikipedia.org/wiki?curid=479901" title="Piramida Sierpińskiego">
Piramida Sierpińskiego

Piramida Sierpińskiego, Gąbka Sierpińskiego, tetrix – zbiór fraktalny, trójwymiarowy odpowiednik trójkąta Sierpińskiego.
Konstrukcja.
Piramida Sierpińskiego powstaje z czworościanu foremnego przez wykonanie następującego algorytmu:
Po nieskończonej liczbie powtórzeń opisanych operacji otrzymujemy piramidę Sierpińskiego.
Program w Mathematica.
Krótki program w języku Mathematica. Procedura rekurencyjna SiPyramid generuje piramidę dowolnego rzędu n:
vect[1] = {0, 0, 0};
vect[2] = {1, 0, 0};
vect[3] = {0.5, 3^0.5/2, 0};
vect[4] = {0.5, 1/3*3^0.5/2, ((3^0.5/2)^2 - (1/3*3^0.5/2)^2)^0.5};
Tetron[{i_, j_, k_}] := 
 Tetrahedron[{vect[1] + {i, j, k}, vect[2] + {i, j, k}, vect[3] + {i, j, k}, vect[4] + {i, j, k}}];
SiPyramid[0, {i_, j_, k_}] := {Tetron[{i, j, k}]};
SiPyramid[n_, {i_, j_, k_}] := 
 Module[{s = {}}, 
 Do[s = Union[s, 
 SiPyramid[n - 1, 2^(n - 1)*vect[u] + {i, j, k}]], {u, 4}]; s];

</doc>
<doc id="479912" url="https://pl.wikipedia.org/wiki?curid=479912" title="Janusz Dziewoński">
Janusz Dziewoński

Janusz Dziewoński, ps. Powalski (ur. 12 sierpnia 1890 w Mohylewie, zm. 6 grudnia 1953 w Warszawie) – polski aktor i reżyser teatralny, ojciec aktora i reżysera Edwarda Dziewońskiego, starszy brat aktorki Elżbiety Dziewońskiej.
Życiorys.
W latach 1908–1911 studiował prawo na Uniwersytecie Moskiewskim, występując równocześnie w akademickim teatrze Lutnia. W 1918 roku powrócił do Polski i występował w teatrach objazdowych u boku m.in. Stefana Jaracza oraz w filmach "Huragan" (1928), "Przedwiośnie" (1928), "Ponad śnieg" (1929), "Głos pustyni" (1932). Do 1939 roku występował w teatrach Miejskim w Kaliszu, Stańczyk, Praskim, Letnim i Ateneum w Warszawie (w sezonie 1930–1931 kierował Teatrem Ateneum, razem ze Stefanem Jaraczem i Zygmuntem Chmielewskim, a w latach 1932–1939 współpracował z Instytutem Reduty).
W latach 1939–1941 występował w Teatrze Polskim w Wilnie. W 1942 roku aresztowany i więziony na Pawiaku oraz w niemieckich obozach koncentracyjnych na Majdanku i Auschwitz-Birkenau.
Po wojnie zamieszkał w Warszawie i występował w teatrach Dramatycznym, Powszechnym i Ateneum, oraz reżyserował sztuki teatralne m.in. "Świerszcz za kominem" (1947). Został pochowany na Starych Powązkach w Warszawie (kwatera 235-3-1/2).

</doc>
<doc id="479915" url="https://pl.wikipedia.org/wiki?curid=479915" title="Powalski">
Powalski

Osoby o tym nazwisku:
Zobacz też:

</doc>
<doc id="479917" url="https://pl.wikipedia.org/wiki?curid=479917" title="Listserver">
Listserver



</doc>
<doc id="479918" url="https://pl.wikipedia.org/wiki?curid=479918" title="Liposukcja">
Liposukcja

Liposukcja, odsysanie tłuszczu, potocznie lipo – kosmetyczna operacja polegająca na usunięciu tkanki tłuszczowej z różnych miejsc ludzkiego ciała (brzucha, ud, pośladków, rzadziej szyi, pleców, ramion). 
Istnieją czynniki ograniczające ilość tkanki tłuszczowej, jaką można z danego obszaru ciała odessać w czasie zabiegu. Lekarz wspólnie z pacjentem uzgadnia szczegóły liposukcji tak, aby efekt po zabiegu był możliwie najlepszy, bez pofałdowanej lub mocno obwisłej skóry i nierówności. Należy mieć też na uwadze, że im więcej tłuszczu zostanie odessane w trakcie jednej sesji, tym większe ryzyko wystąpienia powikłań. Jak wynika z różnego rodzaju raportów, usunięcie znacznej ilości tkanki tłuszczowej (powyżej 20kg) przy pomocy liposukcji może spowodować utratę wagi większą niż faktyczna ilość zredukowanej tkanki. Zabieg może być przeprowadzany zarówno w znieczuleniu ogólnym, jak i miejscowym. Bezpieczna liposukcja uwzględnia nie tylko ilość jednorazowo odessanej tkanki tłuszczowej, ale także wybór sposobu znieczulenia oraz ogólny stan zdrowia pacjenta. Najlepiej, aby pacjent cieszył się nie tylko dobrym zdrowiem, ale również był wolny od nałogów, zwłaszcza tytoniowego.
Historia.
Liposukcja ewoluowała w latach 1960 za sprawą chirurgów z Europy, którzy liposukcje wykonywali z wykorzystaniem prymitywnej techniki łyżeczkowania. Próby te zostały zignorowane ze względu na liczne problemy z większą zachorowalnością i nadmiernym krwawieniem. Nowoczesny zabieg zaprezentowany został przez francuskiego lekarza Dr Yves-Gerard Illouz w 1982 roku. "Metoda Illouz" opierała się na technice lipolizy wspomaganej próżniowo, płyn do tkanek wlewany był za pomocą krótkiej, grubej kaniuli oraz wysokiej próżni ssącej. Takie rozwiązanie pozwoliło na otrzymanie powtarzalnego, dobrego efektu oraz niskiej zachorowalności. W 1980 roku wielu chirurgów ze Stanów Zjednoczonych eksperymentowało z liposukcją. Zamiast znieczulenia ogólnego podjęto próby obniżenia aktywności ośrodkowego układu nerwowego za pomocą środków farmakologicznych bez utraty świadomości pacjenta (sedacji). Obawiano się wysokiej objętości płynu oraz toksyczności lidokainy stosowanej w technice tumescencyjnej, w związku z czym zredukowano ilość płynów w technice mokrej. W roku 1990 do liposukcji zostało wprowadzone badanie USG, w celu ułatwienia usuwania tłuszczu, który najpierw był rozbijany za pomocą ultradźwięków. Wielu lekarzy wyrażało opinię, że reklamowanie nowoczesnych technologii, poprawiających wyniki zabiegu liposukcji to jedynie chwyt marketingowy, a wybór odpowiedniego chirurga jest podstawowym czynnikiem, wpływającym na jakość i wynik zabiegu. Ogólnie rzecz ujmując, zalety 30 lat ulepszania przyczyniły się do uproszczeń w usuwaniu większej ilości komórek tłuszczowych, przy mniejszej utracie krwi, mniejszego dyskomfortu oraz mniejszego ryzyka. Ostatnie postępy sugerują, że także może zostać skrócony okres rekonwalescencji. Ponadto, tłuszcz może być również stosowany, jako naturalny wypełniacz. To jest czasami określane jako „autogenny przeszczep tłuszczu”. Tłuszcz jest usuwany z jednej części ciała pacjenta (np. brzucha), oczyszczany, a następnie ponownie wprowadzany do powierzchni ciała gdzie pożądane jest nadanie innego kształtu, na przykład w celu zmniejszenia lub wyeliminowania zmarszczek, lub modelowania piersi.
Popularność.
Usunięcie zbyt dużych ilości tłuszczu jest nie tylko skomplikowanym zabiegiem, ale zagraża ludzkiemu zdrowiu i życiu. Amerykańskie Towarzystwo Chirurgów Plastycznych (American Society of Plastic Surgeons) definiuje „duży” w tym kontekście, jako większy niż 5 litrów. Najczęściej liposukcja jest wykonywana na brzuchu i udach u kobiet lub brzuchu i bokach u mężczyzn. Według Amerykańskiego Towarzystwa Estetycznej Chirurgii Plastycznej, liposukcja była najczęściej wykonywanym zabiegiem chirurgii plastycznej w 2006 roku ok. 403.684 pacjentów.
Kandydat.
Nie każdy jest dobrym kandydatem do liposukcji. Nie jest to dobra alternatywa dla diety i ćwiczeń. Aby być odpowiednim kandydatem, trzeba mieć ukończone 18 lat i mieć dobry stan zdrowia, stosować diety i regularnie ćwiczyć. Liposukcja najlepiej sprawdza się u osób, które mają tłuszcz zlokalizowany w niektórych obszarach ciała. Znaczące ograniczenia powodują choroby (np. cukrzyca, zakażenia i serca lub problemy naczyniowe) i mogą one być ważące, jeśli chodzi o zakwalifikowanie do zabiegu. U osób starszych naturalnie skóra jest mniej elastyczna i gorzej jej się dostosować do nowego kształtu. Odsysanie tłuszczu z brzucha nie powinno być łączone z jednoczesną plastyką brzucha ze względu na większe ryzyko powikłań oraz śmiertelność. Na Florydzie prawo zabrania praktyk łączących liposukcji górnej części brzucha i jednoczesnej plastyki brzucha w związku z większym ryzykiem.
Procedury.
Podstawowymi wyzwaniami dla chirurgicznej liposukcji, bez względu na procedurę, są:
Techniki liposukcji zostały udoskonalone, wiele rozwiązań przyczyniło się do zwiększenia bezpieczeństwa, poprawienia efektów lub zwiększenia komfortu pacjenta. Działania marketingowe utrudniają konsumentom ustalenie, co jest prawdą, a co fikcją.
Techniki.
Tłuszcz jest usuwany za pomocą kaniuli (plastikowej rurki), przy zasysaniu (urządzenie ssące). Metody liposukcji mogą być podzielone ze względu na ilość wtryskiwanego płynu i mechanizm, w którym pracuje kaniula.
Techniki liposukcji.
Liposukcja ssąca (SAL) – jest to standardowa metoda liposukcji. W tym podejściu, małe kaniule (np. słomy) wprowadza się przez niewielkie nacięcie. Kaniula jest dołączona do urządzenia próżniowego. Chirurg popycha ją w przód i wykonuje ruch do tyłu, po rozbiciu komórki tłuszczowe są odsysanie.
Liposukcja z USG (UAL) – w liposukcji wspomaganej za pomocą ultrasonografii lub fal ultradźwiękowych. Kaniula przenosi drgania do organizmu, ta wibracja niszczy ściany komórek tłuszczowych, zamieniając go na postać płynną i ułatwiając odessanie. UAL jest dobrym wyborem do pracy na bardziej włóknistych obszarach, takich jak górna część pleców i klatka piersiowa mężczyzny. To trwa dłużej niż tradycyjna liposukcja, jednak nie dłużej niż liposukcja tumescencyjna. Jest nieco mniejsza utrata krwi, stwarza nieco większe ryzyko tworzenia się kieszeni z płynem, lecz można je bez problemu odessać igłą. Po liposukcji ultradźwiękowej, konieczne jest wykonanie ssącej liposukcji celem usunięcia ciekłego tłuszczu lub osadzenia dodatkowych komórek tłuszczowych, gdzie jest to wymagane dla odpowiedniego modelowania ciała. Techniki liposukcji wspomagane ultradźwiękami stosowane w latach 1980 i 1990 były związane z przypadkami uszkodzenia tkanek, zwykle z nadmiernego narażenia na działanie energii ultradźwiękowej. Trzecia generacja urządzeń UAL rozwiązała ten problem za pomocą pulsacyjnego dostarczania energii i specjalistycznej sondy, która pozwala lekarzom bezpiecznie usunąć nadmiar tłuszczu.
Wspomagania liposukcja (PAL) - PAL wykorzystuje wyspecjalizowaną kaniulę z mechanicznym ruchem tak, że lekarz nie musi wykonywać dowolnej liczby wychyleń. W przeciwnym razie jest ona podobna do tradycyjnej liposukcji SAL. 
Podwójna kaniula (wspomagana) liposukcja (TCAL lub TCL) – w liposukcji tej używane są dwie kaniule jedna wewnątrz drugiej. Kaniula wewnętrzna nie ma wpływu na tkanki pacjenta lub ruchy chirurga przy każdym posunięciu kaniuli w przód. Odsysająca kaniula wewnętrzna porusza się w szczelinie kaniuli zewnętrznej stymulując ruch do 5cm, a nie jedynie 1-2mm jak to ma miejsce przy wibracjach wspomaganych urządzeniami elektrycznymi. Liposukcja powierzchniowa lub podskórna ułatwiona jest przez odpowiedni rozstaw kaniuli zewnętrznej oraz fakt, że kaniule nie nagrzewają się, co eliminuje możliwość oparzenia wskutek ciepła wytworzonego przez tarcie. 
Wspomaganie liposukcji zewnętrznym USG (XUAL lub EUAL) – XUAL jest typem UAL, w którym energia ultradźwiękowa jest stosowana z zewnątrz, przez skórę, co wyklucza konieczność stosowania specjalnej igły stosowanej w technice UAL. Technika ta została opracowana, ponieważ lekarze stwierdzili, że w niektórych przypadkach metoda UAL spowodowała martwicę skóry i kieszenie z krwi oraz blado złotawej wydzieliny (analogicznej do typowych krwiaków z krwinek czerwonych). XUAL pozwala na uniknięcie podobnych komplikacji przez zastosowanie zewnętrznego USG. Może jednocześnie zmniejszać dyskomfort, zarówno ten w trakcie zabiegu, jak i ten występujący później. Powoduje mniejszą utratę krwi i leczenie większych obszarów. Póki co, technika ta nie jest powszechnie stosowana, a badania ostatecznie nie potwierdziły jej skuteczności. 
Wodna liposukcja (WAL, Body Jet) - WAL wykorzystuje cienki wentylator o kształcie wiązki wodnej, który spulchnia strukturę tkanki tłuszczowej tak, że może ona zostać usunięta przez specjalną igłę. Podczas liposukcji wodnej ciecz stale jest podawana i prawie natychmiast odsysana za pomocą tej samej igły. WAL wymaga innego rozwiązania infiltracji i powoduje powstawanie mniejszego natychmiastowego obrzęku niż w technice tumescencyjnej. Zaletą tego zabiegu jest możliwość ponownego wykorzystania „wypłukanej” tkanki tłuszczowej, np. do powiększenia piersi, modelowania pośladków czy wypełniania zmarszczek. Dlatego też często decydują się na niego pacjenci, którym zależy na odzyskaniu właściwych proporcji ciała.
Liposukcja wspomagana laserem(I-lipo) – w technice tej stosuje się laser do topienia komórek tłuszczowych w obszarze docelowym, dzięki czemu łatwiej je usunąć. Laser w tym przypadku podawany jest przez włókna gwintowane mikro kaniuli. Założenia tej metody są podobne do UAL. Uważa się, że techniki takie jak SmartLipo lub SlimLipo mogą również zmniejszyć zasinienie i krwawienie. Ponieważ liposukcja laserowa może ograniczać się do pojedynczych fragmentów skóry, zabieg poleca się pacjentom, dla których problematyczna jest otyłość miejscowa (nagromadzenie tkanki tłuszczowej w wybranych partiach ciała).
Liposukcja wspomagana ultradźwiękami VASER - metoda usuwania tkanki tłuszczowej. Obejmuje kilka etapów:
Technika tumescencyjna.
Technika tumescencyjna jest techniką, która zapewnia znieczulenie miejscowe do dużych ilości tkanki tłuszczowej. A tym samym pozwala na liposukcje całkowicie w znieczuleniu miejscowym. W przeszłości zabieg liposukcji wymagał transfuzji krwi z powodu jej znacznej utraty. Technika tumescencyjna eliminuje zarówno konieczność znieczulenia ogólnego, podając dożylnie leki uspokajające i jednoczenie minimalizuje utratę krwi. 
Szwy.
Ponieważ nacięcia są małe, a ilość płynu, który może wyciekać jest duża, niektórzy lekarze decydują się na pozostawienie otwartego nacięcia, aby umożliwić usunięcie z organizmu pacjenta nadmiaru płynów. Swobodny wyciek płynu ponoć ma wpływ na szybsze leczenie się nacięć. Zszycie opóźnia się na dzień lub dwa dając czas na wyciek większości pozostałego płynu. W czasie opróżniania się płynów opatrunki ran muszą być często zmieniane. Do zabezpieczenia rany wystarczą małe samoprzylepne opatrunki. Lekarze nie zgadzają się do końca z kwestią blizn i obrzęku, a pozostawieniem otwartej rany do pozbycia się nadmiaru płynu.
Procedura.
We wszystkich metodach liposukcji są pewne standardy, których należy przestrzegać:
Powrót do zdrowia.
W zależności od rozległości zabiegu, pacjenci są na ogół w stanie wrócić do pracy w okresie od dwóch dni do dwóch tygodni. Przez dwa do czterech tygodni trzeba nosić specjalną odzież uciskową. Ubiór ten powinien być elastyczny i pozwalać na stosowanie opatrunków. Jeśli zastosowano niewchłaniane szwy, usunięcie ich następuje po pięciu do dziesięciu dni po zabiegu. W zależności od zastosowanej procedury, mogą wystąpić bóle, które trwają nawet do dwóch tygodni. Wszelkie dolegliwości bólowe mogą być łagodzone przy użyciu środków przeciwbólowych zarówno wydanych na receptę, jak i tych ogólnodostępnych. Siniaki zazwyczaj znikają w ciągu dwóch dni, lecz zdarzają się przypadki, że utrzymują się nawet do dwóch tygodni. Na zasinienia można stosować preparaty z heparyną (Lipohep lub Lioton 1000). Obrzęk ustępuje wolniej i może być widoczny nawet do dwóch miesięcy, drętwienie może utrzymywać się do kilku tygodni. Aby przyśpieszyć okres rekonwalescencji można po ok. 14 dniach skorzystać z usług masażysty. Profesjonalny masaż zmniejszy obrzęki, wyrówna drobne nierówności i przyspieszy gojenie. Optymalna liczba to 10 masaży - 5 tygodni x 2 zabiegi. W zależności od charakteru zabiegu powrót do aktywności może nastąpić od dwóch dni do kilku tygodni. Powrót do pełnej aktywności fizycznej (np., powrotu na basen, fitnessu, joggingu) powinien nastąpić po ok. 2-4 tygodniach. Przez 3 miesiące od zabiegu należy jednak unikać słońca i solarium, gdyż siniaki mogą przybrać postać brunatnych przebarwień. Na ostateczny rezultat należy poczekać nawet do sześciu miesięcy. Choć pacjent może już zauważyć różnicę jak tylko zacznie schodzić obrzęk. Odessane komórki tłuszczowe usunięte zostały na trwałe, lecz jeśli pacjent nie utrzyma odpowiedniej diety, zaniedba aktywności fizycznej, organizm może ponownie odkładać komórki tłuszczowe tworząc nieprawidłowości.
Korzyści zdrowotne.
To, czy liposukcja zapewnia korzyści zdrowotne związane z osiągnięciem utraty masy ciała za pomocą innych środków jest przedmiotem dyskusji w kręgach naukowych. Jednomyślnie lekarze zgadzają się, że liposukcja nie pomaga w zwalczaniu otyłości, zaburzeń metabolicznych tj. insulinoodporności, podczas gdy artykuł w NBC News stwierdził, że zabieg może zmniejszyć poziom niezdrowych trójglicerydów we krwi.
Badaniem objęto siedemnastu mężczyzn w wieku 37,15 ± 9,60 lat,  w tym  6 chorych z cukrzycą typu 2  i 11 bez chorób współistniejących. Badanie  miało na celu ocenę zmian metabolicznych zachodzących  pod wpływem  liposukcji w odniesieniu do uwalniania adipokin i insulinowrażliwości. Zastosowano liposukcję wspomaganą ultradźwiękami (UAL, "Ultrasound assisted lipoplasty"), przy użyciu urządzenia Vaser Lipo. Średnia objętość aspiracji  tkanki tłuszczowej wynosiła 2208 ± 562 ml. U pacjentów zaobserwowano obniżenie wartości wskaźnika masy ciała. Zaobserwowano poprawę wrażliwości na insulinę po 1–2 miesiącach obserwacji (p = 0,017 oraz p = 0,002, odpowiednio dla diabetyków i osób bez cukrzycy). Nie stwierdzono  znaczących zmian dotyczących adipokinów, leptyny i rozpuszczalnej frakcji receptora dla leptyny (OB-Re).
Efekty uboczne.
Efekt uboczny w przeciwieństwie do komplikacji, jest medycznie mały, choć może to być niewygodny, uciążliwy, a nawet bolesny. 
Mogą wystąpić różne czynniki mogące ograniczyć ruch na krótki czas, np.:
Chirurg powinien doradzić jak postępować, aby szybko powrócić do normalnej aktywności.
Możliwe powikłania.
Jak w przypadku każdego zabiegu, istnieje pewne ryzyko - problemy przejściowe i niewielkie skutki uboczne. Chirurg powinien wymienić je podczas konsultacji. Staranny dobór pacjenta zmniejsza ich występowanie. Prawdopodobieństwo wystąpienia powikłań jest zwiększone, gdy zabiegowi poddawane są liczne obszary ciała lub jeśli usuwana jest jednorazowo zbyt duża ilość tłuszczu. W 1990 r. było kilka zgonów w wyniku liposukcji, a także alarmująco wysokie wskaźniki powikłań. Przeprowadzając badania oraz podnosząc poziom wiedzy w tym zakresie chirurgom udało się zmniejszyć częstotliwość występowania powikłań. Z opublikowanych badań (lipiec 2007) wynikało, że ogólny odsetek powikłań klinicznych w liposukcji wyniósł 0,7% (5 z 702), drobne powikłania wynosiły 0,57%.
Poważne powikłania to:
Chirurg plastyczny powinien dać pacjentowi listę symptomów tak, aby można było rozpoznać, co w danym przypadku się z pacjentem dzieje i w razie potrzeby wezwać pomoc medyczną. 
W połączeniu z innymi procedurami.
Liposukcja i podnoszenie skóry - usuwanie pewnej ilości tłuszczu spod skóry, jeśli skóra jest elastyczna dopasowuje się po zabiegu. Dobrym przykładem tego efektu jest liposukcja na obszarze żołądka oraz piersi. Poziom dostosowywania się skóry po zabiegu liposukcji zależy od wieku pacjenta, kondycji skóry, obecności chorób, od tego czy pali papierosy czy innych deformacji skóry w wyniku porodu lub innych zabiegów chirurgicznych. Zabieg liposukcji może w ostateczności przyczynić się do nieprawidłowości konturu skóry. Pacjenci z małą sprężystością skóry mogą wymagać chirurgicznego usunięcia nadmiaru skóry. Może to być przeprowadzone po upływie 6 miesięcy. Chirurgiczne zabiegi tj. lifting, abdominoplastyka, podniesienie piersi, podniesienie pośladków mogą być wykonywane, jeśli skóra zwiotczeje w wyniku znaczącej utraty wagi. Duża objętość liposukcji (SAL) w kombinacji z innym zabiegiem jest powszechna, ale może wpływać na większe ryzyko wystąpienia powikłań. Po zakończeniu liposukcji tkanka jest osłabiona, co wiąże się z utrata krwi. Nowa technika plastyki brzucha wymaga usunięcia zbędnego tłuszczu przez wycięciem nadmiaru skóry.
Liposukcja jako metoda usuwania tłuszczaków.
Tłuszczak jest guzem tkanki miękkiej, który z reguły stanowi nowotwór łagodny bez przerzutów. Dlatego jako mniej inwazyjna niż zabieg chirurgiczny metoda jego usunięcia może być stosowana liposukcja, czyli odsysanie tłuszczu obecnego w guzku. Zabieg jest przeprowadzany za pomocą igły, która przekłuwa narośl i zasysa nagromadzony tłuszcz. Procedura jest wykonywana w znieczuleniu miejscowym (czasem przy tłuszczakach mnogich w znieczuleniu ogólnym) i nie wymaga hospitalizacji czy rekonwalescencji. Odsysanie może nie objąć wszystkich komórek guza, jednak może być stosowane w przypadku mniejszych i mniej uciążliwych zmianach.

</doc>
<doc id="479921" url="https://pl.wikipedia.org/wiki?curid=479921" title="Victor Wooten">
Victor Wooten



</doc>
<doc id="479922" url="https://pl.wikipedia.org/wiki?curid=479922" title="Wacław I czeski">
Wacław I czeski

Wacław I zwany Jednookim czes. "Václav I." (ur. 1205; zm. 22 września 1253 w Počaplach, dziś część miasta Králův Dvůr) – król Czech w latach 1230–1253.
Młody król.
Wacław był synem Przemysła Ottokara I i jego drugiej żony Konstancji węgierskiej. Miał liczne rodzeństwo. Jego starszy rodzony brat Wratysław zmarł w dzieciństwie. Przyrodni brat, również Wratysław, został przez Przemysła Ottokara I wydziedziczony po rozwodzie z jego matką Adelajdą Miśnieńską. Wacław od chwili swojego urodzenia był przewidywany na następcę ojca.
Pod koniec 1207 zapewne na sejmie w Augsburgu król Filip Szwabski zaręczył go ze swoją córką Kunegundą, uznając go tym samym następcą tronu i odrzucając roszczenia starszego Wratysława.
Na początku czerwca 1216 Przemysł Ottokar I zwołał zgromadzenie możnych, które wybrało Wacława I na króla czeskiego. Młody monarcha został posadzony na kamiennym tronie na Hradczanach. Była to ostatnia taka elekcja w historii Czech. Przemysł Ottokar I zwrócił się o zatwierdzenie wyboru do cesarza Fryderyka II, mimo że na mocy złotej bulli sycylijskiej nie miał takiego obowiązku. 26 lipca 1216 władca Niemiec wydał dokument zatwierdzający elekcję. Wacław złożył cesarzowi hołd i otrzymał Czechy w lenno. Stało się to za pośrednictwem pełnomocnika lub własnego ojca. Elekcja Wacława na czeskiego króla likwidowała wprowadzoną przez Brzetysława I zasadę primogenitury i oddalała roszczenia Wratysława i przedstawicieli bocznych linii Przemyślidów.
W 1224 Wacław poślubił Kunegundę Hohenstauf. Zapewne w tym samym roku otrzymał od ojca tytuły księcia pilzneńskiego i budziszyńskiego. Miał własną pieczęć, był świadkiem królewskich dokumentów, a w pilzneńskiej mennicy bił denary ze swoim imieniem. Realnej władzy jednak nie miał. 6 lutego 1228 w katedrze św. Wita w Pradze Wacław wraz z żoną został koronowany. Obrzędu dopełnił arcybiskup moguncki Zygfryd II z Eppsteinu. Za zgodą biskupów praskiego i ołomunieckiego oraz wielmożów królowie Przemysł Ottokar I i Wacław I postanowili, że ich następcy będą koronowani przez arcybiskupów Moguncji. W przypadku gdyby pasterz diecezji mogunckiej odmówił, wówczas biskupa dokonującego obrzędu miał wyznaczyć czeski monarcha.
Początek panowania i ekspansja na teren Austrii.
Wacław bez przeszkód objął władzę po śmierci ojca (zm. 15 grudnia 1230). W lipcu 1231 cesarz Fryderyk II wystawił w Melfi dokument potwierdzający nadanie mu Czech w lenno. Niezadowolony z całej sytuacji był królewski brat margrabia morawski Przemysł, który w 1232 rozpoczął z monarchą wojnę. W lecie 1233 na Morawy najechał książę austriacki Fryderyk II Bitny, zajmując niektóre zamki, m.in. Bitov. Przemysł nie był w stanie opierać się atakowi wojsk królewskich. Dzięki pośrednictwu matki Konstancji bracia zawarli pokój.
Walki toczone przez Fryderyka II Bitnego wzbudziły zainteresowanie cesarza, który w 1235 wezwał księcia austriackiego przed sejm Rzeszy. Fryderyk nie tylko nie posłuchał, ale nawet polecił ograbić cesarskich posłów. Władca Niemiec rzucił na księcia austriackiego klątwę Rzeszy i pozbawił go władzy. Wykonanie swojej decyzji cesarz powierzył wrogom Fryderyka Bitnego. Na Austrię najechali od północy Wacław I, od zachodu Otto II Bawarski wraz z biskupem pasawskim, od południa patriarcha akwilejski i biskup bamberski. Dołączyli do nich austriaccy wrogowie Fryderyka. Najeźdźcy szybko zajęli Wiedeń. Książę austriacki utrzymał się tylko w południowo-wschodniej części swoich posiadłości. Król Wacław i Otto Bawarski zostawili załogi w zdobytych zamkach i powrócili do swoich krajów. Szybko okazało się, że cesarz pragnie zatrzymać Austrię w swoim ręku i nie zamierza się podzielić jej terytorium na co liczył Wacław I. Kolejnym punktem zapalnym okazała się kwestia posagu Kunegundy. Pierwotnie miała ona otrzymać majątki Staufów w Szwabii. W 1235 cesarz wypłacił Wacławowi jako odszkodowanie 10 000 grzywien srebra.
W 1237 Wacław I stłumił ponowny bunt swojego brata Przemysła. Pokój zawarto dopiero dzięki pośrednictwu króla węgierskiego Beli IV. Rezultatem buntu było uszczuplenie dzielnicy brata. Król czeski nadał rejon Brzecławia swojemu siostrzeńcowi Ulrykowi Spanheimowi.
Pogorszenie stosunków z cesarzem zaowocowało zbliżeniem z papieżem Grzegorzem IX. To co odmówił Wacławowi cesarz mogła mu ofiarować głowa Kościoła. Z papieżem nawiązał także kontakty Fryderyk Bitny. W tej sytuacji za pośrednictwem Ottona Bawarskiego doszło do pojednania władców Czech i Austrii. Obaj spotkali się pod koniec lutego 1239 w Pasawie. Wacław obiecał Fryderykowi pomoc w odzyskaniu utraconych terenów. W zamian za to książę austriacki obiecał odstąpić ziemie na północ od Dunaju i wyraził zgodę na ślub swojej bratanicy Gertrudy z najstarszym synem czeskiego monarchy Władysławem. Fryderyk Bitny nie miał potomstwa. Projektowane małżeństwo otwierało Przemyślidom drogę do sukcesji po Babenbergach.
Pod koniec 1239 Fryderyk Bitny zdobył Wiedeń, co przyniosło mu także pełną kontrolę nad Austrią i Styrią. Szybko także pojednał się z cesarzem. Wacław I rozpoczął montowanie koalicji mającej na celu wybór na tron niemiecki królewicza duńskiego Eryka. Wobec niepowodzenia tego planu i braku papieskiej pomocy w konflikcie z władcą Austrii, król czeski postanowił pojednać się z cesarzem. Pod koniec 1240 zaatakował Austrię. Wiosną 1241 zawarto układ. Wacław I zrzekł się obiecanej mu wcześniej części Austrii, a Fryderyk Bitny potwierdził obietnicę wydania bratanicy za syna czeskiego monarchy.
Najazd mongolski.
W 1241 Wacław I wyruszył na pomoc swojemu szwagrowi Henrykowi II Pobożnemu, który stawiał czoła najazdowi mongolskiemu. Władca Czech w czasie bitwy pod Legnicą znajdował się pod zamkiem Świny, dzień drogi od pola walki. Po klęsce Polaków jego głównym zadaniem było niewpuszczenie najeźdźców na ziemie czeskie. Przez pewien czas manewrował w okolicach Kłodzka, a następnie wyruszył do Miśni, gdzie pojawił się jeden z mongolskich oddziałów. Tam dowiedział się o ataku na Morawy. Nie był jednak w stanie dogonić napastników, którzy szybko wycofali się na Węgry.
Dalszy ciąg ekspansji austriackiej.
W 1241 cesarz Fryderyk II mianował Wacława I oraz landgrafa turyńskiego Henryka Raspe gubernatorami Rzeszy. Dwa lata później nastąpiła zmiana na tronie papieskim, który objął Innocenty IV. Początkowo był niechętny czeskiemu monarsze szybko jednak zmienił zdanie i usunął przeszkody stojące na drodze do małżeństw dzieci Wacława I: Władysława z Gertrudą oraz Agnieszki z Henrykiem Dostojnym. Cesarz, chcąc zapobiec pogorszeniu swojej pozycji, chciał przeciągnąć na swoją stronę Fryderyka Bitnego. Zaproponował mu podniesienia Austrii i Styrii do rangi królestwa oraz zadeklarował chęć poślubienia bratanicy Fryderyka Bitnego, Gertrudy. Ta jednak odmówiła poślubienia cesarza, który został w 1245 zdetronizowany przez sobór w Lyonie.
Również w 1245 Fryderyk Bitny zaatakował Węgry. W styczniu 1246 Wacław najechał na Austrię. Atak nie był udany. Do niewoli austriackiej dostał się m.in. Ulryk Spanheim. Wojna przyniosła jednak także pożądany przez czeską stronę skutek. Zapewne w maju 1246 margrabia morawski Władysław, syn Wacława I, poślubił Gertrudę. 15 czerwca 1246 poległ książę Fryderyk Bitny. Władysław przybył do Austrii i został uznany za księcia. Zmarł jednak już 3 stycznia 1247.
Bunt królewicza Przemysła.
W latach 40. XIII w. zmalała aktywność Wacława I. Król cierpiał na różne zaburzenia. Nie znosił bicia dzwonów i nie mógł usnąć w pobliżu złota. Ciężko zniósł śmierć matki i pierworodnego syna. Stracił oko na polowaniu. Przestał przyjeżdżać na Morawy.
Po śmierci brata władzę na Morawach objął Przemysł. 27 marca 1247 po raz pierwszy wystąpił z tytułem margrabiego morawskiego. 31 lipca 1248 grupa możnych z Czech i częściowo z Moraw, korzystając z nieobecności w kraju Wacława I wybrała Przemysła na króla. Buntownicy nie mieli jednak pomysłu jak skłonić starego króla do abdykacji. Wacław I zaczął gromadzić sojuszników. Podporządkował sobie część Czech i Morawy. 5 sierpnia 1249 zajął praskie Stare Miasto, gdzie powitał go kler z biskupem i siostra Agnieszka, i rozpoczął oblężenie Hradczan. 15 sierpnia 1249 w praskim kościele klasztornym św. Franciszka Wacław I został ponownie koronowany przez biskupów praskiego i ołomunieckiego. Wkrótce Przemysł ukorzył się przed ojcem. Musiał poddać zamek praski i zrezygnować z tytułu młodszego króla. Ojciec pozostawił mu władzę na Morawach, ale bez połowy dochodu z mennicy w Igławie. We wrześniu Wacław wezwał syna wraz z jego zaufanymi na zamek Týřov. Kazał ich wszystkich uwięzić. Przemysł szybko odzyskał wolność, ale w jego otoczeniu znaleźli się ludzie wierni Wacławowi. Reguły polityki dynastycznej skłaniały obie strony do zawarcia ugody i znalezienia modus vivendi. Wacław i Przemysł byli jedynymi wówczas męskimi przedstawicielami Przemyślidów.
Przemysł powrócił na Morawy, którymi rządził z łaski ojca. Objął również rejon Brzecławia, gdyż książę Ulryk zaangażował się w sprawy Krainy, którą otrzymał jako mąż Agnieszki z Meranu.
Zdobycie Austrii.
Po śmierci Władysława jego żona Gertruda poślubiła margrabiego badeńskiego Hermana, który zmarł dwa lata później, pozostawiając małe dzieci. Wdowa umieściła je pod opieką Wettynów w Miśni. Nikt jednak nie zamierzał się za nimi ująć. Prawa do Austrii mogli zgłosić sami Wettynowie. Pierwszą żoną margrabiego Henryka Dostojnego była Konstancja, córka Leopolda VI Sławnego z dynastii Babenbergów. Jego drugą małżonką była Agnieszka, córka Wacława I. Na początku sierpnia 1251 król czeski spotkał się ze swoim zięciem na zamku Křivoklát. Margrabia Hermann zrezygnował w imieniu synów z pierwszego małżeństwa z roszczeń do Austrii. Nie wiadomo czy otrzymał coś w zamian. Być może Wacław obiecał mu zamki na pograniczu lub tron czeski w razie wygaśnięcia Przemyślidów.
22 listopada 1251 poselstwo austriackie oddało władzę Wacławowi I, który przekazał ją synowi. Wkrótce do walki o Austrię włączył się król węgierski Bela IV. Wacław I aż do śmierci wspierał poczynania syna.
Śmierć i pogrzeb.
Wacław zmarł nagle podczas pobytu w Počaplach (dziś część miasta Králův Dvůr). Przemysł Ottokar toczył wówczas walki w Styrii. Jego natychmiastowy powrót nie był konieczny. Nikt nie kwestionował jego następstwa. Przemysł przybył do Pragi 17 października 1253. Król Wacław został pochowany na terenie klasztoru św. Agnieszki w Pradze.
Rodzina.
Z małżeństwa Wacława I i Kunegundy pochodziło pięcioro dzieci:

</doc>
<doc id="479923" url="https://pl.wikipedia.org/wiki?curid=479923" title="Chelin napoleoński">
Chelin napoleoński



</doc>
<doc id="479925" url="https://pl.wikipedia.org/wiki?curid=479925" title="Złoto Gór Czarnych">
Złoto Gór Czarnych

Złoto Gór Czarnych – trylogia książkowa autorstwa Krystyny i Alfreda Szklarskich opublikowana w latach 1974–1979 w Wydawnictwie „Śląsk”.
Opowiada o dziejach Indian z plemienia Santee Dakotów na przestrzeni kilku pokoleń. Przedstawiane są w niej polowania na bizony, wierzenia, walki międzyplemienne oraz późniejsze poznanie białych i walka z nimi.
W skład trylogii wchodzą:
W pierwszych dwóch tomach opisane są losy młodego Indianina o imieniu Tehawanka z plemienia Wahpekute (szczepu należącego do Santee Dakotów) marzącego o sławie wojownika. Znajdują się tam liczne opisy zwyczajów i wierzeń indiańskich. Pierwsze dwa tomy opisują okres około dwóch lat. Ostatnia część jest najdłuższa i zmienia nieco swój charakter. Opisuje wypieranie Indian przez białych osadników oraz zbrojne indiańskie powstania przeciwko nim. Obejmuje ona okres od trzydziestych do dziewięćdziesiątych lat wieku XIX. Ważną rolę odgrywa tu syn Przebiegłego Węża (Tehawanki) – Żółty Kamień, choć powieść nie zawiera jednego głównego bohatera. Historia stara się wyjaśnić powód ostatecznej przegranej Indian.
W odróżnieniu od innych książek o zbliżonej tematyce, autorzy zastosowali naukowe podejście do tematu z wiernym odtworzeniem ówczesnej rzeczywistości bez podkolorowań i przekłamań. Dodatkowo treść wzbogacona jest w bardzo liczne przypisy, pozwalające pogłębić wiedzę.

</doc>
<doc id="479930" url="https://pl.wikipedia.org/wiki?curid=479930" title="Cheilinus undulatus">
Cheilinus undulatus



</doc>
<doc id="479931" url="https://pl.wikipedia.org/wiki?curid=479931" title="Rezerwat przyrody Paza">
Rezerwat przyrody Paza

Rezerwat przyrody Paza – leśny rezerwat przyrody w gminie Złoczew, w powiecie sieradzkim, w województwie łódzkim. Utworzony został w 1995 r. w celu zachowania żyznej buczyny z rzadkimi roślinami w runie oraz pomnikowymi okazami buka na granicy jego naturalnego zasięgu. Znajduje się w środkowej części kompleksu leśnego na terenie leśnictwa Potok w Nadleśnictwie Złoczew. Jego nazwa pochodzi od dawnej nazwy uroczyska leśnego, w którym zlokalizowano ten rezerwat. Zajmuje powierzchnię 27,04 ha (akt powołujący podawał 27,21 ha).
Pod względem geomorfologicznym obszar rezerwatu leży na równinnej wysoczyźnie morenowej uformowanej przez lądolód warciański podczas zlodowacenia środkowopolskiego, zbudowanej przeważnie z gliny zwałowej, piasków gliniastych i żwirów wodnolodowcowych.
W rezerwacie występują leśne fitocenozy żyznej buczyny, grądu typowego i wilgotnego oraz lasu mieszanego. W nielicznie zachowanych płatach dominuje buk w wieku od 100 do 130 lat, tworzący zwarty drzewostan z bardzo słabo wykształconą warstwą krzewów i niskim, wielogatunkowym runem. Pozostałe płaty odznaczają się znaczną domieszką grabu, brzozy oraz niewiele mniejszą jaworu, świerka, jodły, osiki i dębu szypułkowego. Najgrubsze rosnące tu buki liczą blisko 175 lat i przekraczają 300 cm obwodu. W bogatym runie licznie występują: zawilec gajowy, przylaszczka pospolita, marzanka wonna, gajowiec żółty, fiołek leśny, prosownica rozpierzchła, miodunka ćma, turzyca palczasta, żankiel zwyczajny, kopytnik pospolity, groszek wiosenny, podagrycznik pospolity i inne. 
Siedliska lasu mieszanego i lasu wilgotnego w północnej części rezerwatu zajmuje zbiorowisko grądu z bukiem i jodłą. Najwyższą warstwę drzewostanu tworzy tu sosna lub brzoza z domieszką osiki, świerka, jaworu, olszy, buka, dębu szypułkowego i jodły, luźną buduje grab. Południową część rezerwatu zajmują siedliska boru mieszanego świeżego i fitocenozy boru mieszanego z jodłą, starodrzew buduje przede wszystkim sosna w wieku 120 lat, ze znaczną domieszką równego wiekiem buka, miejscami z jodłą, świerkiem, dębem i brzozą. Rośnie tu także różanecznik żółty (najprawdopodobniej nie jest to jego stanowisko naturalne).
Według obowiązującego planu ochrony ustanowionego w 2011 roku (z późniejszymi zmianami), obszar rezerwatu objęty jest ochroną ścisłą (24,09 ha) i czynną (2,95 ha).
W pobliżu znajduje się rezerwat „Nowa Wieś”.

</doc>
<doc id="479935" url="https://pl.wikipedia.org/wiki?curid=479935" title="Strzępiele">
Strzępiele



</doc>
<doc id="479939" url="https://pl.wikipedia.org/wiki?curid=479939" title="ZAZ Tavria">
ZAZ Tavria

ZAZ 1102 Tavria (ukr. "Таврія"; ros. "Таврия", pol. "Tawria") – subkompaktowy samochód osobowy produkowany przez przedsiębiorstwo AwtoZAZ w Zaporożu na terenie Związku Radzieckiego (1988-1991), a następnie Ukrainy (1991-2007). Konstrukcja Tavrii stała się podstawą do opracowania modeli pochodnych: ZAZ 1105 Dana, ZAZ 11055 Tavria Pick-up i ZAZ 1103 Slavuta. Produkcja ostatnich odmian zakończona została w lutym 2011 roku.
ZAZ 1102 Tavria.
Historia.
Pod koniec lat 60. XX wieku w Związku Radzieckim opracowano założenia konstrukcyjne, dotyczące parametrów technicznych nowoczesnego, subkompaktowego samochodu osobowego z przednim napędem. Inicjatorem rozpoczęcia prac nad samochodem tego rodzaju w zakładach ZAZ był inżynier Władimir Stieszenko, który został później kierownikiem projektu. Pierwszy prototyp 3-drzwiowego hatchbacka o nazwie roboczej "Pierspiektiwa" skonstruowany został w 1970 roku. Pomimo przychylnych opinii na temat nowego auta, ze strony ówczesnego Ministerstwa Przemysłu Motoryzacyjnego ZSRR, nie wydano oficjalnego zalecenia dotyczącego prowadzenia dalszych prac nad autem. Pomimo tego, były one kontynuowane i po przeprowadzeniu serii testów oraz badań drogowych w 1973 roku zbudowano kolejne 3 prototypowe egzemplarze, z czego jeden z odmiennym 2-drzwiowym nadwoziem typu sedan. Udało się również uzyskać wówczas rządową zgodę i zlecenie na opracowanie płyty podłogowej dla nowej rodziny małych samochodów z przednim napędem. W następnym roku powstał kolejny prototyp z nadwoziem sedan, jednak o odmiennej niż jego poprzednicy stylizacji. W 1975 roku zaprezentowano prototypowe modele, opracowane przy udziale konstruktorów z zakładów WAZ. W pojazdach tych wykorzystano rozwiązania techniczne zastosowane po raz pierwszy w prototypowych samochodach WAZ-1101, opracowanych w pierwszej połowie lat 70. Po przeprowadzeniu serii testów i ich pozytywnym zakończeniu, rozpoczęcie produkcji seryjnej zostało zaplanowane w 1978 roku, jednak po rozpoczęciu produkcji w 1976 roku samochodu Ford Fiesta ówczesny minister przemysłu motoryzacyjnego ZSRR nakazał modernizację prototypów, tak aby nowe auto było konkurencyjne w stosunku do wyrobów zachodnich. Zmodernizowane prototypy o rozwiązaniach zbliżonych do wersji seryjnych przedstawione zostały publicznie w 1979 roku, a rozpoczęcie produkcji planowane było 2 lata później. Jednak w pierwszej połowie lat 80. priorytetowym projektem dla przemysłu motoryzacyjnego ZSRR było wprowadzenie do oferty modelu Łada Samara, w związku z czym ograniczono finansowanie dalszych prac nad Tavrią, co doprowadziło do odwlekania rozpoczęcia produkcji tego samochodu. Pierwszych 6 sztuk przedseryjnych Tavrii zostało zbudowanych i zaprezentowanych w 1986 roku. Produkcję seryjną rozpoczęto w 1988 roku. Pojazd został zaprojektowany całkowicie od podstaw i nie miał nic wspólnego z już w tym okresie przestarzałym Zaporożcem. W przeciwieństwie do poprzednika, Tavria posiada silnik chłodzony cieczą, usytuowany z przodu pojazdu, który napędza koła przednie.
Opis modelu.
Podstawowy i najczęściej spotykany model rodziny Tavria, wyposażony w 3-drzwiowe nadwozie typu hatchback, dostosowane do przewozu 5 osób.
Produkcję seryjną samochodu rozpoczęto w 1988 roku. Do napędu pojazdu zastosowano produkowany przez Melitopolską Fabrykę Silników (MeMZ), gaźnikowy, 4-cylindrowym silnik typu MeMZ-245 o pojemności skokowej 1091 cm³ i mocy 51 KM. Jednostka napędowa zblokowana została z 5-biegową manualną skrzynią biegów, poprzez którą napęd przenoszony był na koła przednie. Tavria posiada niezależne zawieszenie wszystkich kół. Z przodu zastosowano kolumny MacPhersona oraz teleskopowe amortyzatory hydrauliczne. Zawieszenie tyle stanowiły dwa podłużne wahacze oparte na sprężynach śrubowych oraz stabilizator poprzeczny i hydrauliczne amortyzatory teleskopowe.
W 1991 roku przeprowadzono pierwszą niewielką modernizację pojazdu, w wyniku której zmieniono niektóre elementy wnętrza oraz zastąpiono reflektory przednie produkcji czechosłowackiej wyrobami ukraińskimi.
Podczas salonu motoryzacyjnego SIA 98, który odbył się w czerwcu 1998 roku w Kijowie zaprezentowano zmodernizowany przy udziale konstruktorów koreańskiego koncernu Daewoo model ZAZ 1102 Tavria Nova. Pojazd ten do produkcji wprowadzony został w lipcu tego samego roku. W stosunku do poprzednika zmieniono około 200 elementów auta. Wprowadzone zmiany miały na celu podniesienie jakości montażu pojazdu i stosowanych materiałów. Stylizacja nadwozia została nieznacznie odświeżona poprzez zastosowanie nowego wzoru osłony wlotu powietrza. We wnętrzu wykorzystano nowy typ siedzeń i materiałów tapicerskich, zmieniona została kierownica oraz kolorystyka elementów z tworzyw sztucznych. W układzie jezdnym zmieniono amortyzatory oraz wprowadzono szersze koła, dzięki czemu poprawiono właściwości jezdne pojazdu. Zwiększona została wydajność układu hamulcowego oraz chłodzenia. Początkowo źródło napędu modelu Tavria Nova stanowił silnik MeMZ-245 o mocy 51 KM. Jednostka ta wyposażona została w ulepszony osprzęt np. mocniejszy rozrusznik. ZAZ 1102 Tavria Nova oferowany był w dwóch wersjach wyposażeniowych, Standard i Lux.
W czerwcu 2000 roku do oferty dołączono mocniejszy silnik typu MeMZ-2457 o pojemności skokowej 1197 cm³ i mocy 58 KM. W tym samym roku na krótko wprowadzono silnik 1,1 o oznaczeniu MeMZ-246 wyposażony we wtrysk paliwa. W 2001 roku wdrożony został do produkcji nowy silnik MeMZ-3011 o pojemności skokowej 1299 cm³ i mocy 63 KM, a pod koniec 2002 roku jego odmiana MeMZ-3071 z wtryskiem paliwa, rozwijająca moc 66 KM. W 2006 roku ze względu na wprowadzenie na Ukrainie normy Euro 2, zaprzestano stosowania silników gaźnikowych. Wprowadzono wówczas do produkcji wyposażony we wtrysk paliwa silnik o pojemności 1197 cm³ i maksymalnej mocy 62 KM, noszący oznaczenie MeMZ-2477, który zastąpił starszą wersję o tej samej pojemności.
Początkowo produkcję planowano zakończyć 1 stycznia 2007 roku, jednak zamówienia z rynku spowodowały, że ostatnie 2500 aut zostało wyprodukowane do 1 czerwca 2007 roku.
Na bazie wersji hatchback stworzono w 1991 i 1992 roku wersje 110240 Universal oraz 110260 Universal o zwiększonych możliwościach przewozowych. W tych modelach zastosowano wykonaną z tworzywa sztucznego tylną klapę imitującą wersję kombi.
W styczniu 1995 roku firma Damis rozpoczęła montaż Tavrii w Polsce. Samochody składane były na terenie dawnych zakładów włókienniczych w Łodzi. Ze względu na konieczność spełnienia norm czystości spalin, samochody montowane w Polsce wyposażane były w katalizatory czeskiej firmy Drupol. Polskie przedsiębiorstwa dostarczały opony, świece zapłonowe, akumulatory oraz płyny eksploatacyjne.
ZAZ 1103 Slavuta.
Równolegle do prac konstrukcyjnych nad wersją kombi, opracowywano projekt małego liftbacka o oznaczeniu ZAZ 1103. Pierwsze prototypowe egzemplarze zbudowane zostały w czerwcu 1995 roku, jednak problemy producenta spowodowały znaczne spowolnienie przygotowań do rozpoczęcia produkcji tego auta. W 1998 roku wraz z utworzeniem spółki AvtoZAZ-Daewoo, jeszcze w fazie projektu w modelu tym wprowadzono zmiany analogiczne jak w Tavrii Nova. Nieznacznym zmianom poddano przednią część nadwozia, w której zastosowano nowy wzór zderzaka, atrapy chłodnicy oraz maskę o obniżonej dolnej krawędzi. Krótkoseryjna produkcja testowa została rozpoczęta w listopadzie 1998 roku, a do produkcji seryjnej ZAZ 1103 Slavuta wdrożony został 17 marca 1999 roku. Początkowo Slavuta oferowana była wyłącznie z silnikiem MeMZ-245 o pojemności skokowej 1091 cm³ i mocy 51 KM, który zblokowany był z 5-biegową manualną skrzynią biegów, przekazującą moc na koła przednie. Wraz z wprowadzeniem do produkcji w 2000 roku silnika 1,2 o mocy 58 KM, zaprzestano montażu starszej jednostki napędowej w tym modelu. W późniejszym okresie źródło napędu tego samochodu stanowiły te same silniki co w Tavrii Nova. Produkcję seryjną modelu ZAZ 1103 Slavuta zakończono w lutym 2011 roku, po wyprodukowaniu 140 614 egzemplarzy.
ZAZ 1105 Dana.
W pierwszej połowie lat 90. rozpoczęto prace nad kolejnymi wersjami nadwoziowymi opartymi na konstrukcji Tavrii. Pierwszą odmianą osobową było produkowane od końca 1994 roku, 5-drzwiowe kombi o oznaczeniu ZAZ 1105 Dana. Model ten w stosunku do hatchbacka posiadał wydłużone o 113 mm nadwozie, jednak rozstaw osi pozostał bez zmian. Auto to produkowane było w okresie największego kryzysu dla ukraińskiego producenta, kiedy produkcja drastycznie zmalała, a jakość aut pozostawiała wiele do życzenia. Początkowe egzemplarze tego modelu miały problemy ze sztywnością nadwozia. Do napędu pojazdu przewidziano jednostkę MeMZ-245 o mocy 51 KM lub produkowany w Rosji silnik WAZ-2108 o pojemności skokowej 1289 cm³ i mocy 65 KM. Produkcja seryjna tego modelu została zakończona w 1997 roku. W trakcie testu zderzeniowego już przy zderzeniu w sztywną przeszkodę z prędkością 50 km/h źle zamocowana maska wyrwała się z mocowań, w konsekwencji przebiła przednią szybę, wnikła do kabiny i trafiła krawędzią w manekina.
Wersje użytkowe.
ZAZ 110240 Tavria Universal.
W 1991 roku do produkcji skierowano model ZAZ 110240 Tavria Universal, który wyposażony został w wykonaną z tworzywa sztucznego i powiększoną klapę bagażnika. Dzięki takiemu rozwiązaniu możliwe było zwiększenie objętości przestrzeni bagażowej, przy jednoczesnym zachowaniu standardowej liczby miejsc siedzących. W następnym roku wprowadzono do oferty model ZAZ 110260, w którym usunięto tylną kanapę oraz oddzielono przestrzeń bagażową od pasażerskiej metalową przegrodą. Zmiany w nadwoziu tej wersji ograniczyły się do zastąpienia tylnych bocznych okien, metalowymi tłocznikami. Maksymalna ładowność obydwu wersji wynosiła 390 kg. Do napędu pojazdów tej serii wykorzystywano silniki 1,1 oraz 1,2. Produkcja seryjną zakończono w 2007 roku.
ZAZ 11055 Tavria Pick-up.
Produkcję wersji pick-up opartej na konstrukcji Tavrii rozpoczęto w 1993 roku. Model ZAZ 11055 Tavria Pick-up posiadał wydłużone o prawie 20 cm dwudrzwiowe nadwozie, przystosowane do przewozu dwóch osób oraz ładunku o maksymalnej masie 390 kg. W zależności od potrzeb użytkownika przestrzeń ładunkowa mogła być osłonięta, umieszczoną na stalowym stelażu plandeką lub wykonaną z tworzywa sztucznego nadbudówką. Przy zastosowaniu drugiego rozwiązania objętość przestrzeni ładunkowej wynosiła 2,1 m³, a dostęp do niej zapewniony był przez dzielone poziomo dwie tylne klapy lub otwierane na boki dwie pary drzwi. Do napędu Tavrii Pick-up wykorzystano te same silniki co w samochodzie ZAZ 1103 Slavuta. Produkcja seryjna została zakończona w lutym 2011 roku.
Prototypy.
ZAZ 1109 Tavria Elektro.
Na początku lat 90. rozpoczęto prace konstrukcyjne nad wersją Tavrii o napędzie elektrycznym. Zaprezentowany w 1994 roku prototypowy pojazd ZAZ 1109 Tavria Elektro, zbudowany został na bazie dostawczego modelu ZAZ 110260 Tavria Universal. Zastosowany do napędu silnik elektryczny osiągał moc maksymalną 25 kW (34 KM), natomiast moc znamionowa wynosiła 12,5 kW (17 KM). Napęd przekazywany był na koła przednie poprzez 3-biegową manualną skrzynię biegów. Ze względu na charakterystykę silnika elektrycznego jazda samochodem, niezależnie od prędkości możliwa była na dowolnym biegu. Jednak wybór odpowiedniego przełożenia wpływał na osiągi pojazdu i zużycie energii. 
Maksymalny zasięg auta wynosił 140 km, aby go uzyskać należało ładować baterie przez 8 godzin. Konfiguracja układu napędowego umożliwiała osiągnięcie prędkości maksymalnej wynoszącej 90 km/h.
ZAZ 110328 Ladoga.
W 2001 roku podczas międzynarodowego salonu motoryzacyjnego w Moskwie roku zaprezentowano prototyp samochodu ZAZ 110328 Ladoga, który był zmodernizowaną odmianą modelu Slavuta. Zmiany w nadwoziu pojazdu dotyczyły przedniej części, gdzie zastosowano nowy zderzak, osłonę wlotu powietrza, reflektory oraz maskę silnika. Do napędu prototypu przewidziano wyposażony we wtrysk paliwa silnik MeMZ-307 o pojemności skokowej 1299 cm³ i mocy 70 KM. Produkcji tak zmodernizowanej odmiany modelu ZAZ 1103 nie podjęto.

</doc>
<doc id="479942" url="https://pl.wikipedia.org/wiki?curid=479942" title="Swetosław Minkow">
Swetosław Minkow

Swetosław Konstantinow Minkow (bułg.: "Светослав Константинов Минков"; ur. 12 lutego 1902 w Radomirze, zm. 22 listopada 1966 w Sofii) – bułgarski pisarz, dziennikarz i felietonista. Uważany jest za twórcę nowoczesnej fantastyki w literaturze bułgarskiej. 
Wiele lat pracował jako dziennikarz, pełniąc rozmaite funkcje: jako korektor, redaktor, bibliotekarz i księgowy. Pewien czas pracował w bułgarskiej misji w Tokio. 
Wśród licznych dzieł Minkowa szczególne miejsce zajmuje tom "Siniata chrizantema" ("Błękitna chryzantema", 1922), uważany za pierwszy przykład prozy fantastycznej w literaturze bułgarskiej. Ze względu na charakterystyczny sposób obrazowania oraz specyficzną atmosferę, zaczerpniętą w dużej mierze z dzieł twórców ekspresjonizmu niemieckiego lat 20. XX w., utwory (opowiadania i nowele) z wczesnego okresu działalności Minkowa zaliczane są do nurtu w literaturze bułgarskiej, zwanego diabolizmem.
Początkową powagę i niesamowitość z czasem w dziełach Minkowa zaczęły zastępować ironia i groteska. Utwory z lat 30. XX w., np. z tomu "Kyszta pri poslednija fener" ("Dom przy ostatniej latarni") prezentują zdeformowaną rzeczywistość, często jednak są doprawione absurdalnym poczuciem humoru stanowiąc satyryczny komentarz do sytuacji społecznej i politycznej kraju (zob. np. "Dama o przedziwnych oczach", "Zdarzyło się to w Lampadeforii").
W późniejszych dziełach Minkow odszedł od fantastyki i zaczął uprawiać pisarstwo realistyczne. Szczególnie wartościowe są jego notatki z podróży, m.in. do Japonii, a także felietony, pisane z dużą werwą i dość krytyczne wobec siermiężnej rzeczywistości realnego socjalizmu.
Minkow jako pionier fantastyki w gruncie literatury bułgarskiej znalazł licznych naśladowców, którzy często naśladowali jego manierę pisania z dystansem, ironią i absurdalnym poczuciem humoru.
W przekładzie na język polski ukazały się dwa tomy opowiadań: "Alchemia miłości i inne opowiadania" w przekładzie H. Kality, Warszawa 1960, oraz "Siła nieczysta" w opracowaniu M. Wnuk i R. Sendka, Kraków 2005.

</doc>
<doc id="479943" url="https://pl.wikipedia.org/wiki?curid=479943" title="Schrei (so laut du kannst)">
Schrei (so laut du kannst)



</doc>
<doc id="479945" url="https://pl.wikipedia.org/wiki?curid=479945" title="Dekanat Wałbrzych-Południe">
Dekanat Wałbrzych-Południe

Dekanat Wałbrzych-Południe – jeden z 24 dekanatów w rzymskokatolickiej diecezji świdnickiej.
Dekanat znajduje się na terenie województwa dolnośląskiego, w Wałbrzychu, powiecie wałbrzyskim oraz częściowo w świdnickim (Modliszów). Jego siedziba ma miejsce w Wałbrzychu przy kolegiacie Świętych Aniołów Stróżów. Jest to najludniejszy ze wszystkich świdnickich dekanatów.
Parafie i miejscowości.
W skład dekanatu wchodzi 9 parafii:
parafia Świętych Aniołów Stróżów.
Powyższy wykaz przedstawia wszystkie miasta, wsie oraz dzielnice miast, "przysiółki wsi" i "osady" w dekanacie.

</doc>
<doc id="479947" url="https://pl.wikipedia.org/wiki?curid=479947" title="Wacław Lipiński (polski historyk i oficer)">
Wacław Lipiński (polski historyk i oficer)

Wacław Lipiński, ps. "Socha", "Gwido", "Aleksander", "A. Szański", "W. Gel" (ur. 28 września 1896 w Łodzi, zm. 4 kwietnia 1949 we Wronkach) – doktor hab. historii, podpułkownik Wojska Polskiego, działacz antykomunistycznego podziemia niepodległościowego.
Życiorys.
Urodził się 28 września 1896 r. w Łodzi, w rodzinie rzemieślnika i przedsiębiorcy Jakuba (ur. 1860) oraz Bronisławy z Kucińskich (ur. 1865). Miał brata Klemensa Jana (1883–1916), lekarza, i siostrę Dionizę po mężu Wyszyńską (zm. 1981). Jego matka zaangażowana była w działalność Polskiej Partii Socjalistycznej. Już w czasie rewolucji 1905 roku był wykorzystywany do usług konspiracyjnych. Uczęszczał do Gimnazjum Polskiego Towarzystwa „Uczelnia” w Łodzi. W 1912 wstąpił do skautingu, należał jednocześnie do kółek samokształceniowych związanych z "Zarzewiem," był współorganizatorem Polskich Drużyn Strzeleckich na terenie Łodzi.
Po wybuchu I wojny światowej, 15 października 1914 wstąpił do Legionów Polskich, używał pseudonimu "Socha". W szeregach 5 Pułku Piechoty Legionów Polskich przeszedł jego cały szlak bojowy, uczestnicząc w bitwach pod Łowczówkiem, Konarami i Kostiuchnówką. W 1917 otrzymał urlop, zdał eksternistycznie maturę w III Gimnazjum im. Jana III Sobieskiego w Krakowie i zapisał się na Wydział Filozoficzny Uniwersytetu Jagiellońskiego. W czasie kryzysu przysięgowego opowiedział się po stronie Piłsudskiego, wobec pobytu w Krakowie nie został internowany przez Niemców. Przystąpił do pracy publicystycznej i konspiracyjnej – został sekretarzem Ligi Niezawisłości Polski i członkiem Komendy Głównej Polskiej Organizacji Wojskowej (POW). Pod koniec października 1918 wysłany do Lwowa, od 1 do 22 listopada uczestniczył w walkach o miasto, po czym powrócił do reaktywowanego 5 Pułku Piechoty Legionów.
W jego szeregach jako dowódca kompanii w stopniu podporucznika uczestniczył w kwietniu 1919 w zajęciu Wilna w wojnie polsko-bolszewickiej. W październiku 1919 przydzielony do II Oddziału Dowództwa Frontu Litewsko-Białoruskiego jako referent prasy i propagandy w Wilnie. Od lutego do września 1920 był zastępcą szefa II Oddziału Dowództwa Okręgu Generalnego Poznań, następnie przez dwa miesiące referentem w II Oddziale Ministerstwa Spraw Wojskowych. W 1920 awansował na porucznika, w 1921 został zweryfikowany jako kapitan. Po pokoju ryskim odkomenderowany na studia uniwersyteckie na Uniwersytet Jagielloński, gdzie uzyskał stopień naukowy doktora prawa i absolutorium na Wydziale Filozoficznym (z historii) a także dyplom Szkoły Nauk Politycznych.
W 1922 został komendantem Okręgu Krakowskiego Związku Strzeleckiego, jednocześnie publikował pod pseudonimem "Gwido" w pismach „Naród” i „Głos Prawdy”. 25 maja 1923 został przeniesiony z korpusu oficerów piechoty do korpusu oficerów administracji, dział naukowo-oświatowy, i przydzielony do Obozu Warownego „Kraków” na stanowisko referenta oświatowego. Następnie był referentem oświatowym w Dowództwie Okręgu Korpusu Nr V w Krakowie i wykładał historię w oficerskiej szkole administracyjnej. W 1927 mianowany został kierownikiem Samodzielnego Referatu Formacji Polskich w Wojskowym Biurze Historycznym w Warszawie. 12 kwietnia 1927 awansował na majora ze starszeństwem z dniem 1 stycznia 1927 i 4. lokatą w korpusie oficerów administracji, grupa oficerów naukowo-oświatowych. W 1932 powołany został na stanowisko sekretarza czasopisma „Niepodległość”, organu Instytutu Badania Najnowszej Historii Polski, dwa lata później został sekretarzem generalnym tego instytutu, a w 1936 jego dyrektorem. W sporach frakcyjnych wewnątrz obozu sanacji po śmierci Piłsudskiego był związany z premierem Felicjanem Sławoj-Składkowskim i płk. Bogusławem Miedzińskim, chociaż w zarządzie Instytutu zasiadali ich przeciwnicy, jak prezes Instytutu Walery Sławek. W 1936 habilitował się z najnowszej historii Polski na Uniwersytecie Jana Kazimierza we Lwowie. W 1937 jego habilitacja została zatwierdzona przez ministra oświaty i mjr Lipiński został docentem historii nowożytnej i najnowszej Polski na Wydziale Humanistycznym UJK. W styczniu 1939 został przeniesiony w stan spoczynku i awansowany na podpułkownika. Mieszkał przy Alei Szucha 16 w budynku spółdzielni „Proporzec”.
W kampanii wrześniowej 1939 początkowo w Biurze Propagandy Naczelnego Dowództwa, a od 7 do 29 września w Dowództwie Obrony Warszawy na stanowisku szefa propagandy, gdzie nadawał codzienne komunikaty radiowe przez rozgłośnię Warszawa II. Współpracował wówczas z dowodzącym obroną stolicy gen. bryg. Walerianem Czumą oraz prezydentem Warszawy Stefanem Starzyńskim i jego bratem Mieczysławem. Po kapitulacji stolicy zabezpieczył bogate zbiory Instytutu Piłsudskiego, przenosząc je do Muzeum Belwederskiego. Po zajęciu Warszawy przez Niemców początkowo kurator Muzeum Belwederskiego, po aresztowaniu 27 października 1939 prezydenta Stefana Starzyńskiego przez Gestapo wyjechał do Zakopanego. W marcu 1940 przeszedł na nartach na Słowację, stamtąd do Budapesztu. Rząd RP na uchodźstwie premiera Władysława Sikorskiego nie zgodził się na jego przyjazd do Francji. Związał się wówczas z Julianem Piaseckim, który z upoważnienia marszałka Edwarda Rydza-Śmigłego tworzył organizację piłsudczykowską. Nawiązał też kontakt z internowanym w Rumunii Śmigłym, który dostarczył mu informacji, a może i materiałów o kampanii wrześniowej, na ich podstawie pod pseudonimem "Gwido" opublikował pod koniec lata 1940 broszurę "Wojna polsko-niemiecka 1939 roku", będącą apologią Naczelnego Wodza (w 1941 ukazało się jej rozszerzone wydanie – "Wojna polsko-niemiecka. Kampania wrześniowa w Polsce w r. 1939"). Broszury wywołały ożywioną polemikę w podziemnej publicystyce krajowej (Alojzy Horak i inni) i na emigracji. Do 1942 przebywał na Węgrzech, a po powrocie do Warszawy współtworzył piłsudczykowski Konwent Organizacji Niepodległościowych, bardziej lewicowy od Obozu Polski Walczącej, organizacji kierowanej przez Juliana Piaseckiego. Używał pseudonimu "Aleksander", redagował pismo „Myśl Państwowa”, napisał pod pseudonimem "Gwido" broszury: "Polityka zagraniczna Piłsudskiego i Becka" i "Bilans czterolecia 1939–1943". Od lutego do maja 1944 był więziony przez Gestapo. Po wyjściu z więzienia odsunięty ze względów bezpieczeństwa od pracy konspiracyjnej, w konsekwencji nie wziął udziału w powstaniu warszawskim.
Od marca 1946 stał na czele Komitetu Porozumiewawczego Organizacji Polski Podziemnej jako przedstawiciel Stronnictwa Niezawisłości Narodowej. Na początku 1947, po rozbiciu Komitetu przez komunistyczne służby bezpieczeństwa, został aresztowany i skazany przez Wojskowy Sąd Rejonowy w Warszawie w procesie pokazowym na karę śmierci, zamienioną następnie na dożywotnie więzienie. Osadzony w więzieniu we Wronkach (cela nr 412 w skrzydle „D” o ostrym reżimie) został tam zamordowany 4 kwietnia 1949 przez funkcjonariuszy Urzędu Bezpieczeństwa (w morderstwie uczestniczył najprawdopodobniej porucznik Urbaniak, kierownik wydziału specjalnego więzienia). Według ówczesnej wersji popełnił samobójstwo, wyskakując z piętra. Pochowany na cmentarzu parafialnym we Wronkach (sektor A-8-27). Symboliczny grób znajduje się na cmentarzu Wojskowym na Powązkach w Warszawie (kwatera A8-6-13). 
Wszystkie jego utwory objęte były w 1951 zapisem cenzury w Polsce, podlegały natychmiastowemu wycofaniu z bibliotek.
W 1992 sąd Warszawskiego Okręgu Wojskowego unieważnił wyrok byłego Wojskowego Sądu Rejonowego w Warszawie, uzasadniając, że skazanie Wacława Lipińskiego „było wynikiem jego działalności na rzecz niepodległego bytu Państwa Polskiego”.
Był mężem Aleksandry z Lenków, z którą miał synów Jędrzeja (Andrzeja J.) (1920"–"2012) i Krzysztofa (ur. 1924).

</doc>
<doc id="479950" url="https://pl.wikipedia.org/wiki?curid=479950" title="Czesław Żelichowski">
Czesław Żelichowski

Czesław Marek Żelichowski (ur. 19 września 1960 w Jaworznie) – polski polityk, politolog i samorządowiec, senator VI kadencji.
Życiorys.
Ukończył politologię na Wydziale Nauk Społecznych Uniwersytetu Śląskiego. W latach 1990–1995 pracował jako dyrektor śląskiego oddziału Ruch S.A., następnie do 2002 był dyrektorem ds. sprzedaży „Dziennika Zachodniego”. Był także zastępcą dyrektora Miejskiego Centrum Kultury i Sportu w Jaworznie i pełnomocnikiem prezydenta miasta ds. nadzoru właścicielskiego.
Należał kolejno do Stronnictwa Konserwatywno-Ludowego i Przymierza Prawicy, z którym przystąpił do Prawa i Sprawiedliwości. Od 1994 do 1998 zasiadał w radzie miasta Jaworzno, w latach 1998–2005 był radnym sejmiku śląskiego (w I kadencji z ramienia AWS, w II kadencji z ramienia PiS). Z listy Prawa i Sprawiedliwości w 2001 bezskutecznie ubiegał się o mandat posła, a w 2004 eurodeputowanego. W 2005 uzyskał mandat senatorski w okręgu sosnowieckim. W wyborach parlamentarnych w 2007 bez powodzenia ubiegał się o reelekcję. Pracuje w MOSiR w Zabrzu.

</doc>
<doc id="479952" url="https://pl.wikipedia.org/wiki?curid=479952" title="Yū Watase">
Yū Watase

Yū Watase (jap. 渡瀬悠宇 "Watase Yū"; ur. 5 marca 1970 w Kishiwadzie w prefekturze Osaka) – japońska twórczyni mang. 
W wieku osiemnastu lat zadebiutowała pierwszą mangą "Pajama de Ojama" w czasopiśmie „Shōjo Comics”. Znana jest przede wszystkim z mangi "Fushigi Yūgi" (tłum. "Tajemnica Przeszłości"), którą w Polsce wydało wydawnictwo JPF. Na jej podstawie nakręcono anime, w Polsce emitowane na kanale Hyper pod tytułem "Tajemnica przeszłości". Jest też autorką popularnej serii "Ayashi no Ceres". 
W 2019 Watase dokonała coming outu jako osoba x-gender (Xジェンダー), preferuje żeńskie formy w języku angielskim (she/her).

</doc>
<doc id="479958" url="https://pl.wikipedia.org/wiki?curid=479958" title="Themisto (księżyc)">
Themisto (księżyc)



</doc>
<doc id="479967" url="https://pl.wikipedia.org/wiki?curid=479967" title="Port lotniczy Frankfurt">
Port lotniczy Frankfurt

Port lotniczy Frankfurt (także znany jako port lotniczy Ren-Men, ang.: "Frankfurt Airport", niem.: "Rhein-Main-Flughafen" lub "Flughafen Frankfurt am Main", IATA: FRA, ICAO: EDDF) – największy (2022) port lotniczy w Niemczech, usytuowany we Frankfurcie nad Menem, w dzielnicy Flughafen. Operatorem zarządzającym portem jest spółka Fraport.

</doc>
<doc id="479971" url="https://pl.wikipedia.org/wiki?curid=479971" title="Eugen Jebeleanu">
Eugen Jebeleanu

Eugen Jebeleanu (ur. 24 kwietnia 1911 w Câmpinie, zm. 21 sierpnia 1991 w Bukareszcie) – rumuński poeta, tłumacz.
Absolwent liceum w Braszowie. Studiował prawo na Uniwersytecie w Bukareszcie.
Debiutował publikując pojedyncze wiersze w lokalnych czasopismach. Pierwszy tom wierszy, "Schituri cu soare" ("Słoneczne klasztory"), będący zbiorem utworów publikowanych w czasopismach, ukazał się w 1929 r.
W 1973 r. Jebeleanu otrzymał nagrodę im. Herdera.
Aktywnie pracował jako tłumacz. Przełożył na rumuński m.in. dzieła Petöfiego, Adyego, Hikmeta, Puszkina.
W przekładzie na język polski ukazał się wybór wierszy Jebeleanu, pt. "Wiersze", w przekładzie Zbigniewa Szuperskiego, Kraków 1981.
Członek korespondent Akademii Rumuńskiej.

</doc>
<doc id="479973" url="https://pl.wikipedia.org/wiki?curid=479973" title="Northrop F-89 Scorpion">
Northrop F-89 Scorpion

Northrop F-89 Scorpion – amerykański ciężki odrzutowy samolot myśliwski, mogący działać niezależnie od warunków pogodowych.
Skonstruowany jako bezpośredni następca ciężkiego nocnego samolotu myśliwskiego z II wojny światowej P-61 Black Widow. W USAF służył od 1951 do 1957 roku, później samoloty zostały przekazane jednostkom gwardii narodowej i zastąpione przez Convair F-102 Delta Dagger. W Air National Guard samolot służył do 1968 roku.
Historia.
Prototyp oznaczony jako „Projekt N-24” wytwórnia Northrop opracowała w rekordowym czasie, niewiele przekraczającym 2 lata. Pierwszy lot miał miejsce 16 sierpnia 1948 roku. 
Konstrukcja.
Dwumiejscowy, dwusilnikowy, wolnonośny średniopłat konstrukcji całkowicie metalowej. Kadłub o konstrukcji półskorupowej. Kabina załogi ciśnieniowa, skonstruowana w układzie tandem. Załoga składała się z pilota i operatora radaru. Samolot posiadał prosty płat o obrysie trapezu. Usterzenie było klasyczne, wolnonośne. podwozie chowane w kadłubie i skrzydłach.

</doc>
<doc id="479974" url="https://pl.wikipedia.org/wiki?curid=479974" title="Mikołaj Powała z Taczewa">
Mikołaj Powała z Taczewa

Mikołaj Powała z Taczewa herbu Ogończyk, znany także jako Powała z Taczewa lub Mikołaj z Taczowa (ur. ok. 1380, zm. po 1415) – polski rycerz. 
Biografia.
W czasach średniowiecza jeden z najbardziej znanych polskich rycerzy. Był stolnikiem krakowskim i podkomorzym sandomierskim. 
Brał udział w bitwie pod Grunwaldem i bitwie pod Koronowem. Odznaczał się wybitną wiedzą z zakresu wojskowości, skoro przed tą pierwszą bitwą został powołany do ścisłej rady wojennej. Został ranny w bitwie pod Koronowem. Za pozyskane łupy rozszerzył swoje dobra, a zwłaszcza rozbudował rodową siedzibę w Taczewie (w której jednak dość rzadko przebywał). 
Brał też udział w turnieju rycerskim w Budzie, zorganizowanym z okazji podpisania traktatu z Lubowli (1412). Był również wysyłany jako poseł (dyplomata) w misje zagraniczne, co wskazuje na jego znajomość przynajmniej języka łacińskiego. Według legend odznaczał się także niepospolitą siłą. 
Obecnie w centrum wsi Taczów, na szlaku rowerowym wytyczonym przez Związek Gmin „Radomka”, nieopodal dwóch stawów, można odnaleźć wyraźne ślady grodu stożkowatego. Powstał on w XIV wieku i stanowi przykład typowej dla owych czasów siedziby rycerskiej. Miejscowa legenda (trudno już rozsądzić czy pochodzi z dawnych czasów czy też powstała pod wpływem „Krzyżaków”) mówi o tym, że kopiec powstał usypany przez jeńców wziętych do niewoli pod Grunwaldem - nosi on nazwę Kopca Powały. 
Mikołaj Powała z Taczewa jest jednym z epizodycznych bohaterów sienkiewiczowskich "Krzyżaków" oraz kilku filmów, np. "Pierścień księżnej Anny".

</doc>
<doc id="479975" url="https://pl.wikipedia.org/wiki?curid=479975" title="Atraktor chaotyczny">
Atraktor chaotyczny



</doc>
<doc id="479977" url="https://pl.wikipedia.org/wiki?curid=479977" title="Małgorzata Ostrowska (piosenkarka)">
Małgorzata Ostrowska (piosenkarka)

Małgorzata Maria Ostrowska (ur. 2 maja 1958 w Szczecinku) – polska piosenkarka rockowa.
Życiorys.
Edukacja.
Studiowała w Studiu Sztuki Estradowej przy Estradzie Poznańskiej.
Kariera.
Zaczęła śpiewać w wieku 11 lat. Śpiewała wraz z grupą wokalną Vist (z Wandą Kwietniewską, Andrzejem Sobolewskim i Grzegorzem Stróżniakiem). Jest laureatką Festiwalu Piosenki Radzieckiej w Zielonej Górze, gdzie w 1975 zdobyła główną nagrodę za interpretację piosenki „Słowiki” (oryg. „Соловьи”).
W 1981 została wokalistką zespołu Lombard, w którym śpiewała przez kolejne dziesięć lat. Z zespołem zaprezentowała się m.in. na festiwalu w San Remo.
W 1999 rozpoczęła karierę solową. W 2008 pojawiła się gościnnie na płycie KSU, a wcześniej nagrywała z takim wykonawcami jak: Lech Janerka, Dżem, Michał Urbaniak i Acid Drinkers.
Z jazzową formacją Basspace nagrała płytę i koncertowała na Jazz Jamboree.
Zagrała tytułową rolę w musicalu "Pocałunek kobiety pająka", a w Teatrze Muzycznym w Gdyni kreowała postać Marii Magdaleny w spektaklu "Jesus Christ Superstar".
W filmie "Podróże pana Kleksa" pojawiła się jako królowa Aba, śpiewając „Meluzynę”.
W 1999 otrzymała Bursztynowego Słowika za „całokształt działalności” na festiwalu w Sopocie, a w 2010 odcisnęła swoje dłonie w Alei Gwiazd w Opolu.
Życie prywatne.
Jest żoną fotografika Jacka Gulczyńskiego i bratową Piotra „Gulczasa” Gulczyńskiego.
W 2015 została sojuszniczką osób LGBT.

</doc>
<doc id="479980" url="https://pl.wikipedia.org/wiki?curid=479980" title="Karl Raimund Popper">
Karl Raimund Popper



</doc>
<doc id="479985" url="https://pl.wikipedia.org/wiki?curid=479985" title="Godło Dżibuti">
Godło Dżibuti

Godło Dżibuti zostało wprowadzone po uzyskaniu przez kraj niepodległości 25 czerwca 1977 roku. Przedstawia okrąg, tworzony przez dwie gałązki wawrzynu szlachetnego. Wewnątrz okręgu znajduje się włócznia oraz tarcza. Powyżej grotu włóczni znajduje się czerwona gwiazda, natomiast pod tarczą, z obydwu stron włóczni znajdują się ręce, trzymające dwa duże noże. Ręce symbolizują dwie grupy narodowe, zamieszkujące Dżibuti: Afarów i Issów.

</doc>
<doc id="479990" url="https://pl.wikipedia.org/wiki?curid=479990" title="Krwinka czerwona">
Krwinka czerwona



</doc>
<doc id="479991" url="https://pl.wikipedia.org/wiki?curid=479991" title="Krwinka biała">
Krwinka biała



</doc>
<doc id="479993" url="https://pl.wikipedia.org/wiki?curid=479993" title="Choroba kesonowa">
Choroba kesonowa



</doc>
<doc id="479994" url="https://pl.wikipedia.org/wiki?curid=479994" title="5 cm PaK 38">
5 cm PaK 38

5 cm Pak 38 (5 cm Panzerabwehrkanone 38 – 50 mm działo przeciwpancerne wzór 38) to niemiecka armata przeciwpancerna kalibru 50 mm opracowana w 1938 i używana w okresie II wojny światowej. Przebijalność pancerza z 500 m: od 57 do 76 mm w zależności od rodzaju amunicji
Weszła do służby w wojskach niemieckich pod koniec 1940 roku. Po rozpoczęciu inwazji na ZSRR rozpoczęto produkcję amunicji Panzergranate 40 z rdzeniem z wolframu, ponieważ tylko takie pociski mogły przebijać pancerze radzieckich czołgów T-34 i KW. Po wyczerpaniu zapasów wolframu skuteczność armaty 5 cm Pak 38 jako broni przeciwpancernej dramatycznie spadła. Pomimo że później była sukcesywnie zastępowana nowszymi typami armat, to na wyposażeniu armii niemieckiej pozostała do końca wojny.
W początkowej fazie operacji Barbarossa na lawetach 5 cm Pak 38 umieszczano francuskie zdobyczne działo mle 1897, ta budowana "ad hoc" armata przeciwpancerna otrzymała oznaczenie 7,5 cm Pak 97/38.

</doc>
<doc id="479995" url="https://pl.wikipedia.org/wiki?curid=479995" title="Pak38">
Pak38



</doc>
<doc id="479996" url="https://pl.wikipedia.org/wiki?curid=479996" title="Ali Sabieh">
Ali Sabieh

Ali Sabieh (arab. على صبيح) – miasto w południowej części Dżibuti, przy granicy z Etiopią; ok. 22 tys. mieszkańców (drugie co do wielkości miasto kraju). Stolica regionu Ali Sabieh.

</doc>
<doc id="479999" url="https://pl.wikipedia.org/wiki?curid=479999" title="Hagada">
Hagada

Hagada, haggada (hebr. הגדה "haggadà") – opowiadanie wchodzące w skład rabinicznej egzegezy Biblii i Talmudu, rodzaj midraszu.
Hagady są opowiadaniami zbudowanymi na podstawie historii biblijnych zawierającymi komentarze i szczegóły uzupełniające fabułę. Ponieważ w judaizmie zabronione jest portretowanie ludzi, to hagady pełnią rolę ilustracyjną – opisywano między innymi urodę i cnoty żon patriarchów. W hagadach dotyczących potopu znajdują się opisy zachowania Noego, który miał wzywać do nawrócenia, oraz komentarze, że długi czas budowania arki był szansą na to nawrócenie.
W przeciwieństwie do halachy nie wyjaśnia reguł postępowania. 
Najbardziej znaną hagadą jest Hagada Paschalna, czyli opowiadanie ułożone na pamiątkę wyjścia ludu izraelskiego z Egiptu. Utwór ten składa się z fragmentów biblijnych, komentarzy i modlitw.
Spisana została między II a IV wiekiem n.e.
Czytana jest w jesziwie oraz podczas obrzędów ślubnych i pogrzebowych. Opowieść o wyjściu Żydów z Egiptu czyta się podczas wieczerzy sederowej w święto Pesach.
Hagada na święto Pesach opowiada i przypomina o Wyjściu Izraelitów z Egiptu i plagach, jakie spadły na Egipcjan. Opisuje powinności mieszkańców żydowskiego domu w dniu święta, wymienia obowiązkowe potrawy na sederowym stole oraz symboliczne znaczenie każdej z nich. Hagada podaje niezbędne do uczczenia święta modlitwy, ale także teksty wierszyków i wyliczanek dla dzieci.
Hagada na święto Pesach jest żydowską książką mającą najwięcej wydań w historii (ponad 3500). W Polsce, po II wojnie światowej, opublikowane zostały jej trzy edycje: reprint wiedeńskiego wydania Hagady z roku 1927 (1991), "Hagada na Pesach i Pieśń nad Pieśniami" z obszernymi komentarzami pod redakcją Sachy Pecarica (2002) i "Hagada na Pesach" Stowarzyszenia 614. Przykazania (2007).

</doc>
<doc id="480003" url="https://pl.wikipedia.org/wiki?curid=480003" title="Indianiści">
Indianiści



</doc>
<doc id="480007" url="https://pl.wikipedia.org/wiki?curid=480007" title="Skroń">
Skroń

Skroń (łac. "tempus" l. mn. "tempi") – boczna część głowy niektórych zwierząt.
Owady.
U niektórych owadów wyróżnia się skronie ("tempi") jako boczne części głowy położone za oczami.
Ssaki.
U człowieka skroń stanowi boczną część głowy w okolicy której kostne rusztowanie czaszki tworzy kość skroniową. Tu też znajduje się otwór słuchowy zewnętrzny.
Pierwsze ślady siwienia włosów, będącego oznaką upływającego czasu, ujawniają się na skroniach, co też ma swoje odzwierciedlenie w jęz. łacińskim: łac. "tempus" – czas, "temporalis" – skroniowy.

</doc>
<doc id="480008" url="https://pl.wikipedia.org/wiki?curid=480008" title="Adam Kaczyński">
Adam Kaczyński

Adam Kaczyński (ur. 13 października 1933 w Warszawie, zm. 15 lutego 2010 w Krakowie) – polski pianista, kompozytor i propagator muzyki współczesnej, profesor Akademii Muzycznej w Krakowie.
Życiorys.
Ukończył studia pianistyczne w krakowskiej Państwowej Wyższej Szkole Muzycznej u Barbary Korytowskiej (1960). W 1962 założył Zespół MW 2, wykonujący muzykę współczesną, często w formie aleatorycznej, happeningu i teatru instrumentalnego. Zespół ten, do którego należą soliści, kameraliści i aktorzy, występował w krajach europejskich, azjatyckich i amerykańskich, dokonał licznych nagrań płytowych, radiowych i telewizyjnych, uczestniczył w kilkudziesięciu międzynarodowych festiwalach muzyki współczesnej (m.in. w 1965 otrzymał nagrodę w konkursie Młodych Wykonawców Muzyki Współczesnej w Utrechcie), festiwalu Poznańska Wiosna Muzyczna (medal Polihymnii, 1978), medal ZKP (1973).
Od 1962 Adam Kaczyński zajmował się pracą pedagogiczną w krakowskiej uczelni muzycznej (od 1979 Akademia Muzyczna). W 1972 objął klasę kameralnej muzyki współczesnej, w latach 1974–1975 przebywał w USA na stypendium Fundacji Fulbrighta. W 1990 założył i został pierwszym kierownikiem Katedry Interpretacji Muzyki Współczesnej. W 1991 otrzymał tytuł profesora.
Był pierwszym wykonawcą "Wariacji fortepianowych" op. 27 Antona Weberna w Polsce (14 stycznia 1962, Wrocław). Skomponował m.in. "Koncert na orkiestrę jazzową" (1962), "Preludia" na fortepian (1978), "Koncert" na fortepian i orkiestrę (1984), "Novennę dla Jednego Polaka" na cztery fortepiany (1984), "Ten Dzień" na fortepian, perkusję i toy-piano (1989). Był również twórcą muzyki filmowej i teatralnej.
Zmarł w 15 lutego 2010 w Krakowie i został pochowany na Cmentarzu Powązkowskim w Warszawie (kwatera 166,
rząd 2, miejsce 2,3).
Został wyróżniony wieloma nagrodami, m.in.:

</doc>
<doc id="480013" url="https://pl.wikipedia.org/wiki?curid=480013" title="Próba Schwabacha">
Próba Schwabacha

Próba Schwabacha (ang. Schwabach test) – subiektywna metoda badania słuchu polegająca na przyłożeniu wprawionego w drgania stroika do wyrostka sutkowatego kości skroniowej i określeniu czasu słyszenia dźwięku drogą kostną. Czas ten zwykle wynosi dla normalnie słyszącego ucha w przybliżeniu 20-30 sekund. Może być on też porównywany do czasu słyszenia u osoby zdrowej (np. badającego). Próba została opisana przez niemieckiego otologa Dagoberta Schwabacha (1846-1920) w 1885 roku.
Gdy czas słyszenia stroika u badanego jest znacząco krótszy niż u osoby zdrowej (badającego) świadczy to o czuciowym uszkodzeniu słuchu.

</doc>
<doc id="480020" url="https://pl.wikipedia.org/wiki?curid=480020" title="Młodszy dryas">
Młodszy dryas

Młodszy dryas – późnoglacjalna faza klimatyczna, biostratygraficzna i chronostratygraficzna trwająca od ok. 10850 r. p.n.e. do ok. 9700 r. p.n.e. (12,8–11,65 tys. lat BP, ok. 11–10 tys. 14C BP), ostatni zimny epizod ostatniego zlodowacenia. Nazwa pochodzi od dębika ośmiopłatkowego ("Dryas octopetala"), tundrowo-górskiej krzewinki, której pyłek znaleziono w osadach z tego okresu. Młodszy dryas trwał ok. 1100–1300 lat; oddzielał interstadiał Bölling/Allerød (późnoglacjalne optimum) od preboreału – pierwszej fazy holocenu.
Datowanie.
Dokładne ustalenie wieku bezwzględnego metodą radiowęglową początku i końca młodszego dryasu jest utrudnione, ponieważ spowodował on spłaszczenie radiowęglowej krzywej kalibracyjnej. Granica między młodszym dryasem a holocenem została wielokrotnie wydatowana różnymi metodami w różnych miejscach na całej Ziemi:
Międzynarodowa Komisja Stratygrafii ratyfikowała stratotyp początku holocenu (końca młodszego dryasu). Znajduje się on w grenlandzkim rdzeniu lodowym NGRIP na głębokości 1492,45 m
Hipotezy naukowe.
Powstało wiele scenariuszy tłumaczących przyczyny tego ochłodzenia. Jednym z nich jest zaproponowany przez R.G. Jonsona i B.T. McClure w 1976 roku (potem udoskonalana przez Walace’a Broeckera). Według ich hipotezy nastąpiło zakłócenie cyrkulacji termohalinowej wskutek gwałtownego napływu do Oceanu Atlantyckiego słodkich wód proglacjalnego jeziora Agassiz. Powódź nastąpiła przez pęknięcie blokady lodowej lądolodu laurentyjskiego. W ciągu krótkiego czasu, możliwe że tylko jednego roku, 85% wód jeziora popłynęło na wschód – przez Niagarę i Rzeką Świętego Wawrzyńca. Masa 9500 km³ słodkiej (lekkiej) wody pokryła cienką warstwą powierzchnię oceanu, zakłócając krążenie głębokich słonych wód, co spowolniło lub zatrzymało prąd zatokowy. Spowolnienie tego pasa transmisyjnego ciepła było bezpośrednim powodem oziębienia północnej półkuli.
Wadą tej teorii jest, że nie znamy śladów po tak gwałtownym spływie wody. Podejrzewa się, że może to być struktura w dolinie rzeki Mackenzie, prowadzi ona jednak na północ.
Inną hipotezą, zaproponowaną w 2007 roku przez zespół Richarda Firestone’a, jest upadek dużego meteorytu lub eksplozja w atmosferze Ziemi roju komet lub chondrytów, za czym przemawia znalezienie tzw. "nanodiamentów" w warstwach ziemi i osadach znajdujących się w Ameryce Północnej, datowanych na 12,9 tys. lat. Według tej hipotezy katastrofa kosmiczna 13 tys. lat temu wywołała nagłą zmianę klimatu i globalne oziębienie. Za tą hipotezą przemawiają m.in. warstwy spalonej ziemi o specyficznych własnościach. W marcu 2010 Vance Haynes uznał niektóre ślady kosmicznego zderzenia za efekt akumulacji rzecznej. W maju 2010 sferule węglowe, które miały jakoby powstać w wyniku pożarów po uderzeniu meteorytu okazały się odchodami termitów i przetrwalnikami grzybów. Hipoteza katastrofy kosmicznej jest czasami nazywana w angielskojęzycznych źródłach jako "Clovis comet" (kometa Clovis) od nazwy północnoamerykańskiej kultury Clovis, która zniknęła w tym czasie.
Konsekwencje.
Nawrót klimatu glacjalnego spowodował ponowny awans lądolodów oraz lodowców górskich na całej Ziemi. W Alpach w tym czasie lodowce górskie i dendrytyczne uformowały sekwencje moren końcowych i recesyjnych stadium Egesen. W Irlandii oziębienie to zapisało się w transgresji lodowców fazy Nahanagan, na Wyspach Brytyjskich fazy Loch Lomond, natomiast lądolód skandynawski uformował w tym czasie potrójną sekwencję moren Salpausselkä I, II i III w południowej Finlandii. W tym czasie transgresje lodowców górskich także miały miejsce m.in. w: Pirenejach, Apeninach, Alpach Południowych, w Tybecie, chilijskich Andach i Tatrach.
Na podstawie analizy rdzeni lodowych temperatura spadła w tym okresie na Grenlandii o 15 °C, a ogólny spadek temperatury wynosił od 5 do 7 °C. Mimo że średnia roczna temperatura w tym czasie osiągnęła wartość, jaka jest charakterystyczna dla okresów pełnego zlodowacenia, w tym czasie obserwuje się skrajny kontynentalizm klimatu z dużymi sezonowymi amplitudami temperatur. Ponieważ bilans masy lodowców głównie jest determinowany temperaturą lata, a nie zimy, lodowce nie osiągnęły ponownie zasięgu, jakie miały podczas maksimum ostatniego zlodowacenia.
Zmiana klimatu spowodowała zanik kultury Clovis oraz wyginięcie megafauny plejstoceńskiej.
Młodszy dryas a początek rolnictwa.
Młodszy dryas często bywa łączony z początkami rolnictwa w południowo-zachodniej Azji. Uważa się, że ten zimny i suchy okres obniżył zdolność regionu do utrzymania ludzkiej populacji (ten sam obszar mógł wyżywić mniej osób) i zmusił osiadłe populacje wczesnych Natufian do podjęcia bardziej wędrownego trybu życia. Sądzi się, że dalsze pogorszenie klimatu zapoczątkowało uprawę zbóż. Chociaż istnieje dość duża zgodność co do znaczenia młodszego dryasu dla zmiany trybu życia w okresie panowania kultury Natufian, jego związek z początkami rolnictwa w końcu okresu pozostaje sporny. Istotnym aspektem tego sporu jest wniosek, że wymieniona masa 9500 km³ wody z jeziora Agassiz powinno była podnieść poziom mórz o 0,5 m i spowodować raptowne zatopienie delt.

</doc>
<doc id="480021" url="https://pl.wikipedia.org/wiki?curid=480021" title="Lędziny (gmina)">
Lędziny (gmina)

Lędziny (do 15 X 1951 "Hołdunów") – dawna gmina wiejska istniejąca w latach 1945–1951 w woj. śląskim i katowickim (dzisiejsze woj. śląskie). Siedzibą władz gminy była wieś Lędziny (1957–1965 osiedle, 1966–1975 samodzielne miasto, 1975–1991 dzielnica Tychów, od 1991 ponownie samodzielne miasto).
Gmina zbiorowa Lędziny powstała w grudniu 1945 w powiecie pszczyńskim w woj. śląskim ("śląsko-dąbrowskim"). Według stanu z 1 stycznia 1946 gmina składała się z 3 gromad: Lędziny, Hołdunów i Smardzowice.
15 października 1951 gminę Lędziny zniesiono, a w jej miejsce utworzono gminę Hołdunów z siedzibą w Lędzinach

</doc>
<doc id="480030" url="https://pl.wikipedia.org/wiki?curid=480030" title="Młodszy drias">
Młodszy drias



</doc>
<doc id="480034" url="https://pl.wikipedia.org/wiki?curid=480034" title="Airbus Group">
Airbus Group

Airbus SE (dawniej "European Aeronautic Defence and Space Company" – "EADS") – koncern lotniczo-zbrojeniowy, powstały w 2000 roku w wyniku fuzji aktywów Francji, Niemiec i Hiszpanii. Głównymi spółkami powiązanymi grupy Airbus są Airbus, Airbus Helicopters i Airbus Defence and Space. Koncern EADS przechodzi obecnie przez proces restrukturyzacji. W jego ramach, 31 lipca 2013 roku, spółka ogłosiła, iż podjęła decyzję o scaleniu ze spółką powiązaną Airbus, i przyjęciu nowej nazwy Airbus Group. 2 stycznia 2014 roku EADS oficjalnie przyjął nazwę Airbus Group.
Historia.
European Aeronautic Defence and Space Company utworzona została w 2000 r. z fuzji trzech przedsiębiorstw europejskich:
niemieckiej DASA, francuskiej Aerospatiale Matra oraz hiszpańskiej CASA.
Ta fuzja odpowiadała zamiarom stworzenia przez Europejczyków grupy przemysłowej o znaczeniu światowym.
Cztery przedsiębiorstwa przed fuzją.
Niemiecki koncern DASA powstał z połączenia w 1989 r. spółek: Daimler-Benz (tylko technologie wojskowe), Dornier, Messerschmitt-Bölkow-Blohm (MBB), MTU Muenchen, Telefunken Systemtechnik. W 1997 r. ze spółką zintegrowało się również przedsiębiorstwo Siemens Sicherungstechnik. Działalność grupy podzielona była na siedem działów: samoloty cywilne, helikoptery, samoloty wojskowe, infrastruktura kosmiczna, satelity, systemy cywilne i obronne oraz silniki lotnicze. W 1999 r. obroty koncernu wynosiły 9,2 mld euro, a zatrudnienie około 46 tys. pracowników (zysk spółki 199, 540 euro).
Grupa francuska Aérospatiale Matra powstała z fuzji państwowej spółki Aerospatiale i prywatnej spółki Matra kontrolowanej przez grupę Lagardere. W powstałej spółce państwo francuskie
kontrolowało 48% akcji, a holding Lagardere 33%, 17% kapitału było w obrocie giełdowym, a 2% kontrolowali pracownicy spółki. Działalność koncernu dzieliła się na cztery działy: lotnictwo, obrona i transport kosmiczny, satelity, systemy, usługi i telekomunikacja. W 1999 roku Aerospatial Matra osiągnęła obroty rzędu 12,9 mld euro przy zatrudnieniu 52 387 pracowników (zysk wyniósł 246,250 euro).
Spółka CASA należała w 100% do państwa hiszpańskiego. W 1999 roku obroty spółki wynosiły 1,2 mld euro przy zatrudnieniu 7430 pracowników (zysk wynosił 161,50 euro). Działalność spółki obejmowała trzy działy: samoloty, przestrzeń kosmiczna i dział remontów.
W 2006 roku koncern był drugim producentem branży lotniczo-zbrojeniowej po Boeingu, a przed Lockheed Martinem pod względem całkowitej sprzedaży, za większość dochodów firmy odpowiada sektor lotnictwa cywilnego "Airbus Commercial" (63% w 2011).
Pod koniec 2011 roku 49,86% akcji EADS było dostępnych w obrocie giełdowym, pozostałe 50,14% należało do holdingów z Francji, Niemiec i Hiszpanii: SOGEADE (22,35%; Groupe Lagardère i rząd Francji), Daimler AG (22,35%; z czego 7,5% kupił państwowy bank KfW) i SEPI (5,45%; rząd Hiszpanii). Pod koniec 2012 EADS planował wprowadzić bardziej biznesową strukturę własności, w której Francja i Niemcy będą posiadały po 12% akcji, Hiszpania 4%, Daimler i Lagardère pozostałe 2%, a 70% trafi na sześć europejskich giełd.
W październiku 2012 niemiecki rząd zawetował negocjacje ws. fuzji EADS z koncernem zbrojeniowym BAE Systems.
31 lipca 2013 roku podjęto decyzję o zmianie nazwy konsorcjum. Uznano, że dotychczasowa nazwa EADS może być słabo rozpoznawalną marką, zwłaszcza na pozaeuropejskich rynkach. Decyzja weszła w życie 2 stycznia 2014 roku, tym samym dotychczasowy EADS stał się Airbus Group, w której to nazwie pierwszy człon określa sztandarowe produkt firmy.
Działalność.
Od początku 2014 spółka prowadzi działalność zorganizowana w trzy działy:
Do 2013 roku spółkę była zorganizowana w czterech działach: Airbus/Airbus Military, Eurocopter Group, EADS Astrium i Cassidian.
Airbus Group jest właścicielem, udziałowcem lub kontraktorem w ramach:

</doc>
<doc id="480040" url="https://pl.wikipedia.org/wiki?curid=480040" title="Niż Islandzki">
Niż Islandzki

Niż Islandzki – klimatyczny niż baryczny z centrum między Islandią a Grenlandią. W zimie występuje także nad Morzem Barentsa.
Znaczenie Niżu Islandzkiego.
Niż Islandzki występuje klimatycznie (czyli prawie cały czas) koło Islandii i jego intensywność wpływa na warunki pogodowe w Europie i obszarach polarnych. Dość często rozważany jest w kombinacji z Wyżem Azorskim (oscylacja północnoatlantycka).
Jednym z przykładów wpływu intensywności Niżu Islandzkiego na klimat i pogodę jest pokrywa lodu w Arktyce. Na rysunku pokazane są trzy mapy. Po lewej stronie jest mapa pokazująca dziewięć rozważanych obszarów. Po prawej dwie mapy ilustrują zmianę pokrywy lodu. Białym kolorem są zaznaczone obszary, gdy pokrywa lodu wzrastała, a niebieskim obszary, gdy pokrywa lodu malała. Pierwsza mapa pokazuje okres od 1979 do 1990, kiedy indeks NAO wzrastał – związane jest to ze wzrostem pokrywy lodu na zachód od Islandii (spływ zimnego powietrza z północy). Druga mapa dotyczy okresu od 1990 do 1999, kiedy pokrywa lodu na północny wschód od Islandii malała w związku z transportem cieplejszego powietrza.

</doc>
<doc id="480041" url="https://pl.wikipedia.org/wiki?curid=480041" title="Faizabad (miasto)">
Faizabad (miasto)

Faizabad (hindi फ़ैज़ाबाद) – miasto w północnych Indiach, w stanie Uttar Pradesh, nad Ghaghrą (dopływ Gangesu), na wschód od Lucknow. 
Populacja miasta w 2001 roku wynosiła 144 924 mieszkańców.
W mieście znajduje się port lotniczy Faizabad.
Historia.
Do 1775 roku pierwsza stolica królestwa Awadhu.

</doc>
<doc id="480042" url="https://pl.wikipedia.org/wiki?curid=480042" title="Campeche (miasto)">
Campeche (miasto)

Campeche, San Francisco de Campeche (z majańskiego "Ah Kin Pech" – „miejsce węży i kleszczy”) – miasto w Meksyku, stolica stanu o tej samej nazwie, położone na półwyspie Jukatan, nad Zatoką Meksykańską. Siedziba władz gminy Campeche – jednej z 11 gmin w tym stanie.
Historia.
Miasto założone w 1540 roku jako San Francisco de Campeche przez hiszpańskich konkwistadorów, w miejscu dawnego miasta Majów nazywającego się Canpech lub Kimpech. To stare miasto w opisach miało ponad 3000 domów i różnych budowli, które nie zachowały się. W mieście pozostało wiele kolonialnych murów i fortyfikacji mających bronić miasto przed piratami i bukanierami. W 1999 roku zabytkowe miasto zostało wpisane na listę UNESCO.
Obecnie miasto jest stolicą stanu Campeche. Ośrodek przemysłowy (spożywczy) i naukowy (uniwersytet).
Campeche jest portem rybackim i handlowym, posiada też port lotniczy.
Transport.
W okolicach miasta znajduje się Port lotniczy Campeche.

</doc>
<doc id="480045" url="https://pl.wikipedia.org/wiki?curid=480045" title="Kakinada">
Kakinada

Kakinada (telugu: కాకినాడ) – miasto w południowej części Indii, w stanie Andhra Pradesh, nad Zatoką Bengalską, w delcie Godawari. Około 289,9 tys. mieszkańców.

</doc>
<doc id="480052" url="https://pl.wikipedia.org/wiki?curid=480052" title="Roślina okrywowa">
Roślina okrywowa

Roślina okrywowa, roślina zadarniająca – gatunek lub odmiana niskiej rośliny ozdobnej silnie zagęszczającej się, tworzącej zwarte i trwałe (wieloletnie) runo. Rośliny okrywowe mają zdolność do szybkiego rozprzestrzeniania się za sprawą kłączy, rozłogów lub rozmnóżek, pędy ich często ścielą się i łatwo zakorzeniają. Mają istotne znaczenie w zagospodarowywaniu terenów zielonych i w ogrodach.
Rośliny okrywowe spełniają podobne funkcje, jak trawnik: chronią glebę przed erozją, przegrzaniem i utratą wilgoci, ograniczają rozwój chwastów, wypełniają puste miejsca pod krzewami i drzewami i stanowią obramowanie dla rabat. Dodatkowo w odróżnieniu od trawnika: ich stosowanie ogranicza liczbę zabiegów pielęgnacyjnych (nie wymagają regularnego koszenia), zużycie środków ochrony roślin i nawozów, rosną pod okapem roślin drzewiastych, gdzie trawy słabo się rozwijają. Różnorodność roślin okrywowych pozwala w zależności od ich barwy, kształtów i faktury komponować założenie ogrodowe. Często mają większe wartości dekoracyjne, niż trawnik, gdyż większość roślin okrywowych efektownie kwitnie lub ma trwale kolorowe liście, tworząc na ziemi barwne kobierce. 
Ich zalety pozwalające na skuteczne okrywanie dużych powierzchni jest równocześnie wadą – wiele tych gatunków jest inwazyjna i wymaga ograniczania rozprzestrzeniania. 
Wiele ich gatunków doskonale nadaje się także do ogrodów skalnych. Wśród roślin okrywowych znajdują się zarówno byliny, jak i krzewinki i małe krzewy. 

</doc>
<doc id="480053" url="https://pl.wikipedia.org/wiki?curid=480053" title="Rośliny okrywowe">
Rośliny okrywowe



</doc>
<doc id="480054" url="https://pl.wikipedia.org/wiki?curid=480054" title="Bitwa pod Ginegate">
Bitwa pod Ginegate



</doc>
<doc id="480056" url="https://pl.wikipedia.org/wiki?curid=480056" title="Bitwa pod Enguinegatte">
Bitwa pod Enguinegatte



</doc>
<doc id="480065" url="https://pl.wikipedia.org/wiki?curid=480065" title="Bawarskie Prawo Czystości">
Bawarskie Prawo Czystości

Bawarskie Prawo Czystości (niem. "Reinheitsgebot") – historyczna norma prawna z zakresu browarnictwa. Bawarskie Prawo Czystości zostało ogłoszone i podpisane 23 kwietnia 1516 r. w Ingolstadt przez bawarskiego księcia Wilhelma IV przy aprobacie współrządzącego z nim jego młodszego brata Ludwika X. Prawo regulowało ceny piwa oraz wymieniało składniki, jakich wolno używać do warzenia piwa. Od 1994 r. dzień uchwalenia ustawy jest obchodzony w Niemczech jako Dzień Piwa Niemieckiego ("Tag des Deutschen Bieres").
Geneza.
Zgodnie z Bawarskim Prawem Czystości jedynymi składnikami piwa mogły być słód jęczmienny, woda i chmiel. Przyczyny takiej regulacji nie są dziś jednoznacznie wyjaśnione. Najczęściej zwraca się uwagę na to, że ze względu na trudności z zaopatrzeniem w bardziej wartościową pszenicę oraz żyto, produkty te powinny być wykorzystywane jedynie przez piekarzy do pieczenia pieczywa, a nie do produkcji piwa. Inną przyczyną mogło być odgórne ustanowienie chmielu jako jedynej przyprawy wykorzystywanej w browarnictwie. W średniowieczu piwowarzy dodawali do piwa różne zioła lub korzenie produkując piwo gorszej jakości. Zakaz korzystania z innych przypraw niż chmiel mógł mieć na celu poprawienie jakości piwa.
Prawo z 1516 r. nie było pierwszą próbą określenia w Niemczech przepisów warzenia i sprzedawania piwa, gdyż już od kilkuset lat możnowładcy wprowadzali na podległych sobie terenach zapisy, które miały na celu zapewnienie wysokiej jakości i korzystnej ceny piwa. Wcześniej regulacje dotyczące piwowarstwa wprowadzono w Augsburgu (1156 "Justitia Civitatis Augustensis"), Norymberdze (1293), Weimarze (1348), Monachium (1363), Turyngii (1434), Ratyzbonie (1447) i in.
W Monachium książę Albrecht IV Mądry wprowadził 30 listopada 1487 r. zarządzenie, w myśl którego do warzenia piwa mogły być użyte jedynie woda, słód i chmiel. Podobny przepis ustanowił w 1493 r. rządzący w Dolnej Bawarii (Landshut) książę Jerzy Bogaty. Po zjednoczeniu księstw bawarskich w 1505 r. nastąpiła konieczność wprowadzenia ogólnokrajowego prawa. W zakresie piwowarstwa oparto się na prawodawstwie Jerzego Bogatego. Kiedy w 1516 r. książę Wilhelm IV wprowadzał Prawo Czystości było ono pierwszym prawem dotyczącym składników piwa nie w jednym mieście czy księstwie lecz w całym kraju.
Treść.
Tekst oryginalny:
„Wie das Pier Summer vie Winter auf dem Land sol geschenkt und prauen werden"
Item wir ordnen setzen und wollen mit Rathe unnser Lanndtschaft das füran allenthalben in dem Fürstenthumb Bayrn auff dem Lande auch in unsern Stettn vie Märckthen da desáhalb hieuor kain sonndere ordnung gilt von Michaelis bis auff Georij ain mass über zwen pfennig müncher werung un von Sant Jorgentag biß auf Michaelis die mass über zwen pfennig derselben werung und derenden der kopff ist über drey haller bey nachgeferter Pene nicht gegeben noch außgeschenckht sol werden. Wo auch ainer nit Merrzn sonder annder pier prawen oder sonst haben würde sol erd och das kains weg häher dann die maß umb ainen pfennig schenken und verkauffen. Wir wollen auch sonderlichhen dass füran allenthalben in unsern stetten märckthen un auf dem lannde zu kainem pier merer stüchh dan allain gersten hopfen un wasser genommen un gepraucht solle werdn. Welcher aber dise unsere Ordnung wissendlich überfaren unnd nie hallten wurde den sol von seiner gerichtsobrigkait dasselbig vas pier zustraff unnachläßlich so offt es geschieht genommen werden. jedoch wo ain brüwirt von ainem ainem pierprewen in unnsern stettn märckten oder aufm lande jezuzeutn ainen Emer piers zwen oder drey kauffen und wider unnter den gemaynen pawrfuolck ausschenken würde dem selben allain aber sonstnyemandes soldyemaßs oder der kopfpiers umb ainen haller häher dann oben gesetzt ist zugeben un ausschenken erlaube unnd unuerpotn.
Współczesna wersja niemiecka:
"Wie das Bier im Sommer und Winter auf dem Land ausgeschenkt und gebraut werden soll"
Wir verordnen, setzen und wollen mit dem Rat unserer Landschaft, daß forthin überall im Fürstentum Bayern sowohl auf dem Lande wie auch in unseren Städten und Märkten, die keine besondere Ordnung dafür haben, von Michaeli bis Georgi eine Maß oder ein Kopf Bier für nicht mehr als einen Pfennig Münchener Währung und von Georgi bis Michaeli die Maß für nicht mehr als zwei Pfennig derselben Währung, der Kopf für nicht mehr als drei Heller bei Androhung unten angeführter Strafe gegeben und ausgeschenkt werden soll.
Wo aber einer nicht Märzen – sondern anderes Bier brauen oder sonstwie haben würde, soll er es keineswegs höher als um einen Pfennig die Maß ausschenken und verkaufen. Ganz besonders wollen wir, daß forthin allenthalben in unseren Städten, Märkten und auf dem Lande zu keinem Bier mehr Stücke als allein Gersten, Hopfen und Wasser verwendet und gebraucht werden sollen.
Wer diese unsere Androhung wissentlich übertritt und nicht einhält, dem soll von seiner Gerichtsobrigkeit zur Strafe dieses Faß Bier, so oft es vorkommt, unnachsichtlich weggenommen werden.
Wo jedoch ein Gastwirt von einem Bierbräu in unseren Städten, Märkten oder auf dem Lande einen, zwei oder drei Eimer Bier kauft und wieder ausschenkt an das gemeinsame Bauernvolk, soll ihm allein und sonst niemand erlaubt und unverboten sein, die Maß oder den Kopf Bier um einen Heller teurer als oben vorgeschrieben ist, zu geben und auszuschenken.
Wersja polskojęzyczna:
"Jak latem i zimą piwo warzyć i szynkować należy"
Za radą naszego Sejmu Krajowego zarządzamy, stanowimy i pragniemy, żeby odtąd wszędzie w Księstwie Bawarskim, zarówno na wsi jak i w miastach i na targowiskach nie posiadających szczegółowych zarządzeń, od św. Michała do Grzegorza, podawano i szynkowano pod groźbą niżej wymienionej kary kwartę lub czarę za nie więcej niż feniga monachijskiego, zaś od Grzegorza do Michała kwartę za nie więcej niż dwa fenigi, a czarę za nie więcej niż 3 halerze.
Kto by jednak inne piwo niż marcowe warzył lub posiadał, nie może w żadnym razie szynkować i sprzedawać kwarty drożej niż za feniga. W szczególności chcemy, by odtąd wszędzie w naszych miastach, wsiach i na targowiskach do żadnego piwa nie używano i nie dodawano nic innego niż jęczmień, chmiel i wodę.
Kto by to zarządzenie świadomie naruszył i nie przestrzegał, ten przez odpowiedni sąd bezwzględnie ukarany zostanie każdorazowo konfiskatą piwa.
Gdyby jednakże karczmarz zakupił w jakimś browarze w naszych miastach, wsiach i na targowiskach jedno, dwa lub trzy wiadra piwa i szynkował prostemu ludowi, to jest jemu jedynie i nikomu innemu dozwolone i niezabronione podawać i szynkować kwartę lub czarę tego piwa za jeden halerz więcej niż powyżej zostało ustalone.
Wpływ Bawarskiego Prawa Czystości na ustawodawstwo Niemiec.
Po wprowadzeniu prawa czystości wysokiej jakości piwo z Bawarii szybko znalazło uznanie nie tylko w państwach niemieckojęzycznych, ale również w całej Europie, a samo prawo stanowiło wzór do naśladowania. Kiedy w 1871 r. nastąpiło zjednoczenie państw niemieckich i powstała II Rzesza, zaistniała konieczność uchwalenia nowych przepisów piwowarskich dotyczących całego kraju. 31 maja 1872 r. przyjęto nową ustawę dopuszczającą stosowanie mączki skrobiowej, cukru, syropu i ryżu jako składników piwa. Z ustawy tej wyłączono jednakże Bawarię, Badenię (1896) i Wirtembergię (1900), gdzie obowiązywały dotychczasowe przepisy Bawarskiego Prawa Czystości. W 1906 r. uchwalona została Piwna Ustawa Podatkowa (Biersteuergesetz), która nakazywała w całych Niemczech stosowanie przepisów Bawarskiego Prawa Czystości, dokładając do wody, chmielu i słodu jedynie drożdże, które jako mikroorganizmy wyodrębnione zostały dopiero pod koniec XIX w. Po I wojnie światowej swoje przystąpienie do powstającej tzw. Republiki Weimarskiej Bawaria uwarunkowała powszechnym stosowaniem Bawarskiego Prawa Czystości i dopiero po uzyskaniu zgody proklamowała uczestnictwo. Z kolei Piwna Ustawa Podatkowa z 1952 r. określała szczegółowe przepisy prawa czystości dla Republiki Federalnej Niemiec, wykluczając nazywanie piwem napojów z dodatkami niezgodnymi z ustawą. Dopiero Trybunał Sprawiedliwości Unii Europejskiej w roku 1987 uchylił zakaz używania nazwy "piwo" dla napojów warzonych z dodatkami nie odpowiadającymi prawu czystości, a tzw. Przejściowa Ustawa Piwna ("Vorläufiges Biergesetz") z 1993 r. uwzględniła wyrok Trybunału, jednakże tylko w stosunku do piw importowanych do Niemiec lub warzonych przez browary niemieckie na eksport. Nie dotyczyło to jednakże piw warzonych na rynek niemiecki przez browary krajowe.
Tak rygorystycznie traktowane przepisy dotyczące warzenia piwa spotykały się jednakże z coraz silniejszą krytyką. Wśród wielu zarzutów oponenci podkreślali praktyczny zakaz warzenia wielu odmian piw specjalnych lub wywodzących się z innych krajów oraz brak przyszłości dla rozwoju piwa. W końcu w 2005 r. Federalny Sąd Administracyjny wydał orzeczenie, w wyniku którego piwo zawierające cukier jest takim samym piwem jak inne odmiany tego napoju. Sąd administracyjny uznał, że czas zmienić przepisy, gdyż nie służą one ochronie zdrowia konsumentów, a ich znaczenie sprowadza się jedynie do „zachowania tradycji”. Orzeczenie zapadło w wyniku skargi złożonej przez browar w Neuzelle niedaleko Frankfurtu nad Odrą, produkującego odmianę ciemnego, słodzonego piwa o nazwie Schwarzer Abt.
Właściciel browaru zabiegał od ponad 10 lat w postępowaniach sądowych o prawo nazywania swojego produktu piwem.
Niemieckie Prawo Czystości.
9 lipca 1923 r. uchwalona została Niemiecka Piwna Ustawa Podatkowa (Deutsches Biersteuergesetz), której podstawowe założenia znalazły się również w wersji późniejszej z 1952 r. oraz w obecnie obowiązującej Przejściowej Ustawie Piwnej (Vorläufiges Biergesetz) z 29 lipca 1993 r. Ustawy te określają, że do wytworzenia piwa dolnej fermentacji mogą zostać użyte jedynie słód jęczmienny, chmiel, drożdże i woda. Natomiast w przypadku warzenia piw górnej fermentacji dopuszczalne jest użycie innych słodów niż jęczmienny, cukru buraczanego, trzcinowego, inwertowanego lub glukozy oraz środków barwiących powstałych z tych cukrów. Zapis ten określany jest jako Niemieckie Prawo Czystości. Zawiera on założenia Bawarskiego Prawa Czystości, daje jednak możliwość warzenia piw np. pszenicznych. Ich producenci nie mogą jednakże wykorzystywać określenia "Uwarzone zgodnie z Bawarskim Prawem Czystości", a jedynie "Uwarzone zgodnie z Niemieckim Prawem Czystości".

</doc>
<doc id="480066" url="https://pl.wikipedia.org/wiki?curid=480066" title="Chorąży wielki koronny">
Chorąży wielki koronny

Chorąży wielki koronny (łac. "vexillifer regni") – urząd dworski Korony Królestwa Polskiego i I Rzeczypospolitej.
Powstanie i ewolucja urzędu chorążego.
Urząd chorążego powstał najprawdopodobniej już za pierwszych Piastów. Pierwotnie była to funkcja nadworna, związana bezpośrednio z obsługą panującego. Chorąży zaliczał się do urzędników reprezentujących majestat monarchy. W latach 1387–1389 u boku Władysława Jagiełły pojawił się noszący tytuł chorążego Jakusz z Niedźwiedzia. Jan Długosz, opisując bitwę pod Grunwaldem, podaje, że przy królu wystąpił z tytułem "signifer" Mikołaj Morawiec z Konaszówki Ostatecznie pod koniec panowania Kazimierza Jagiellończyka wykształcił się urząd chorążego nadwornego, którego nazwa wielokrotnie ewoluowała, od "vexilifer curiae" poprzez "vexilifer curiae nostrae", "vexilifer curiae regiae" aż po tytuł "vexilifer Regni", który w XVI wieku przekształcił się w chorążego wielkiego koronnego. Kiedy jednak w 1646 roku starosta makowski i różański, Wojciech Wessel, został powołany na „nowy” urząd chorążego nadwornego, doszło do trwałego ukształtowania się w systemie administracyjnym Rzeczypospolitej dwóch oddzielnych urzędów: chorążych wielkich i chorążych nadwornych.
Obowiązki chorążego koronnego.
Chorąży wielki koronny nosił chorągiew wielką królestwa przy królu, w czasie najważniejszych ceremonii dworskich takich jak koronacje, pogrzeby, hołdy pruskie i kurlandzkie. Stał zazwyczaj po prawej stronie monarchy. W 1633 doszło na tym tle do sporu z miecznikiem wielkim koronnym, który też chciał zająć to miejsce.

</doc>
<doc id="480067" url="https://pl.wikipedia.org/wiki?curid=480067" title="Etykieta (informatyka)">
Etykieta (informatyka)

Etykieta – jednostka leksykalna służąca oznaczeniu instrukcji w celu wskazania celu instrukcji skoku. W językach z numerowanymi wierszami kodu funkcje etykiety pełnią numery wierszy (zwykle w językach interpretowanych).
Najczęściej etykiety są pierwszymi wyrażeniami w danym wierszu i mają postać łańcucha znaków (liter lub cyfr) oddzielonych od instrukcji znakiem dwukropka:
 "etykieta": "instrukcja"
Niekiedy stosuje się też słowo kluczowe codice_1.
 "instrukcje"
 label "etykieta"
 "instrukcje"
Przykładowe języki programowania:
i wiele innych języków programowania o zapisie swobodnym kodu źródłowego,
Przykładowy języki programowania to język Snobol, w którym każdy łańcuch znaków rozpoczynający się od litery lub cyfry na pierwszej pozycji wiersza, interpretowany jest jako etykieta instrukcji, przy czym po pierwszej literze mogą wystąpić dowolne znaki alfabetu języka, z wyjątkiem separatorów, które kończą symbol etykiety.
 15 PRINT „komunikat"
Przykładowe języki programowania:
i inne.
 10.5 DO PART 11
Ten sposób oznaczania wierszy programu wiąże się ze specyfiką niektórych języków programowania (JOSS, JEAN) w których etykieta składa się z dwóch członów: codice_3. Pierwsza część etykiety codice_4 w zasadzie obejmuje grupę instrukcji stanowiących podprogram, który może zostać wywołany. Kolejne instrukcje w ramach tak utworzonej sekcji są oznaczane unikatową (w ramach sekcji) etykietą codice_5, która może wskazywać miejsce skoków.
W języku programowanie Forth istnieje możliwość definiowania skoków do określonej instrukcji, mimo braku etytkiety. Służą temu operatory skoków warunkowych i bezwarunkowych codice_6 i codice_7, stosowane głównie do definiowania nowych instrukcji strukturalnych.
W niektórych języka programowana pojęcie etykiety jest rozszerzone w stosunku do większości języków w których etykiety dotyczą tylko instrukcji. Mianowicie w takich językach jak PL/1, PL/M etykietami nazywa się także nazwy procedur (i ingresji do procedur). Etykiety (zarówno jako etykiety poprzedzające instrukcje języka, jak i jako nazwy ingresji) mogą być przechowywane w zmiennych i stanowić wartość (w tym przypadku w uproszeniu można wartość tę interpretować jako adres pamięci w segmencie kodu).

</doc>
<doc id="480069" url="https://pl.wikipedia.org/wiki?curid=480069" title="Wtryskarka">
Wtryskarka

Wtryskarka – obrabiarka do formowania wtryskowego tworzyw sztucznych. Składa się z zasobnika na surowiec w postaci granulatu oraz ogrzewanego cylindra, w którym tworzywo ulega uplastycznieniu. Tłok lub ślimak przetłacza stopione tworzywo do formy, w której zastyga ono (zestala się) w kształtkę zwaną również wypraską.
Podział wtryskarek pod względem wielkości, określa się poprzez miarę w tonach siły docisku formy. Np. LG 650 Symbol ten oznacza producenta oraz siłę docisku formy 6500 kN (w zaokrągleniu 650 ton). Często w oznaczeniu wtryskarki określa się również miarę pojemności cylindra.

</doc>
<doc id="480073" url="https://pl.wikipedia.org/wiki?curid=480073" title="Lampa ciemniowa">
Lampa ciemniowa

Lampa ciemniowa – urządzenie emitujące światło nieszkodliwe dla materiałów światłoczułych, umożliwiające człowiekowi pracę (poruszanie się, operowanie przedmiotami) w laboratorium fotochemicznym lub ciemni fotograficznej przez emisję światła widzialnego o określonym widmie.
Zastosowanie.
Lampy ciemniowe mają zastosowanie przede wszystkim przy obróbce papierów fotograficznych, które są czułe na określone widma światła: (niebieskie i zielone) co umożliwia ich obróbkę przy świetle ciemnoczerwonym.
Obróbka chemiczna filmów fotograficznych, których wrażliwość na światło jest w większości rodzajów wyższa, niż papierów fotograficznych, zalecana jest bez użycia jakiegokolwiek światła.
W zależności od czułości spektralnej danego materiału fotograficznego stosuje się lampy ciemniowe emitujące najczęściej światło o barwie oliwkowej, pomarańczowej lub czerwonej.

</doc>
<doc id="480074" url="https://pl.wikipedia.org/wiki?curid=480074" title="Józef Daniec">
Józef Daniec

Józef Jan Daniec (ur. 1 maja 1880 w Bochni, zm. 21 stycznia 1958 w Le Luc en Provence) – generał brygady Wojska Polskiego.
Życiorys.
Urodził się w rodzinie Mateusza i Anny z Jasińskich. Po ukończeniu gimnazjum w rodzinnej Bochni podjął studia na Wydziale Prawa i Administracji Uniwersytetu Jagiellońskiego, które ukończył w 1910. Po ukończeniu studiów rozpoczął praktykę adwokacką.
W latach 1912–1914 był członkiem Związku Strzeleckiego w Rzeszowie, w ramach którego ukończył kurs oficerski. Od sierpnia 1914 w Legionach Polskich. Początkowo pełnił służbę w 2 pułku piechoty, następnie w artylerii II Brygady, a w końcu w Audytoriacie Legionów Polskich na stanowisku szefa Sądu Polowego Komendy Legionów. W lipcu 1917, po kryzysie przysięgowym, został zwolniony z wojska.
24 stycznia 1919 został przyjęty do Wojska Polskiego. W stopniu majora został pierwszym szefem Sądu Wojskowego przy Dowództwie Okręgu Generalnego w Warszawie, od 8 listopada 1921 działającego jako Wojskowy Sąd Okręgowy Nr I w Warszawie. 31 marca 1924 Prezydent RP Stanisław Wojciechowski mianował go generałem brygady ze starszeństwem z dniem 1 lipca 1923 i 6. lokatą w korpusie generałów, a 12 sierpnia 1924 mianował sędzią Najwyższego Sądu Wojskowego w Warszawie. Obowiązki na nowym stanowisku objął dopiero po zakończeniu urlopu kuracyjnego dla podratowania zdrowia.
22 maja 1926 Marszałek Sejmu Maciej Rataj, w zastępstwie Prezydenta RP, zwolnił go ze stanowiska sędziego Najwyższego Sądu Wojskowego i mianował Naczelnym Prokuratorem Wojskowym. Równocześnie Minister Spraw Wojskowych, marszałek Polski Józef Piłsudski mianował go szefem Departamentu IX Sprawiedliwości Ministerstwa Spraw Wojskowych. W 1928 był inicjatorem powołania „Wojskowego Przeglądu Prawniczego”. Z dniem 31 grudnia 1932 został zwolniony ze stanowiska szefa Departamentu Sprawiedliwości MSWojsk. i Naczelnego Prokuratora Wojskowego, a z dniem 31 marca 1933 został przeniesiony w stan spoczynku.
W 1939 przedostał się na Węgry, gdzie był internowany. Po wojnie osiedlił się we Francji. Zmarł 21 stycznia 1958 w Le Luc w Prowansji. Został pochowany na Cmentarzu Komunalnym przy ul. Orackiej w Bochni (sektor XIV-4-1).

</doc>
<doc id="480076" url="https://pl.wikipedia.org/wiki?curid=480076" title="Miecznik wielki koronny">
Miecznik wielki koronny

Miecznik wielki koronny (łac. "gladifer, ensifer, armifer") – urząd dworski I Rzeczypospolitej.
Urzędnik ten występował już za panowania Kazimierza Wielkiego.
Miecznik wielki koronny nosił miecz głownią do góry, po lewej stronie króla, jako oznakę władzy wojskowej monarchy. W czasie pogrzebu, miecz odwracał głownią do dołu, a na rękojeści stawiał świecę. Przed ołtarzem miecznik rzucał miecz na posadzkę, lub łamał go, gdy monarcha był ostatnim z rodu.

</doc>
<doc id="480089" url="https://pl.wikipedia.org/wiki?curid=480089" title="Long Island">
Long Island

Long Island – wyspa na wybrzeżu wschodnim Stanów Zjednoczonych, w południowo-wschodniej części stanu Nowy Jork. W całości na Long Island położone są wchodzące w skład Nowego Jorku miasta Brooklyn (Kings County) i Queens (Queens County) na zachodzie, oraz hrabstwa Nassau i Suffolk po wschodniej stronie. W XX wieku pierwsze, a następnie jedno z głównych amerykańskich centrów przemysłu lotniczego i kosmicznego, zwane „kolebką awiacji”.
Geografia wyspy.
Long Island jest wyspą o podłużnym kształcie, rozciągającą się od 40°34′ do 41°10′ szerokości geograficznej północnej, oraz od 2°58′ do 5°03′ długości geograficznej wschodniej. Jej zachodni kraniec wyznacza Fort Hamilton przy cieśninie The Narrows na południowym zachodzie Brooklynu, na wschodzie zaś zakończona jest osadą Montauk Point i latarnią morską Montauk Point Light, która jest najdalej na wschód wysuniętym punktem stanu Nowy Jork.
Długość wyspy między tymi punktami sięga 140 mil. Na wschodzie wyspa kończy się, zasilaną wodami rzeki Peconic, zatoką Zatoką Peconic z dwoma półwyspami zamykającymi ją od północy i południa. Północny półwysep kończy się w Oyster Pond Point, południowy zaś – dłuższy o około 32 km – zakończony jest w Montauk Point. Od północy wyspę oddziela od kontynentu estuarium Long Island Sound, duża zaś część południowego brzegu wyspy oblewana jest wodami zatoki Great South Bay, przez którą sąsiaduje z wyspami barierowymi – w tym największą z nich, Fire Island – oddzielającymi południową stronę Long Island od otwartego Atlantyku. Od strony zachodniej, Long Island zamykana jest przez The Narrows i New York Bay oraz oddzielającą ją od Manhattanu East River, częściowo zaś przez Long Island Sound.
Szerokość wyspy jest zmienna – od The Narrows na zachodnim krańcu wyspy, na dystansie 145 km w kierunku zachodnim waha się pomiędzy 19, a 32 km, rozszerzając się w odległości około 64 km od Brooklynu w kierunku Zatoki Peconic, po czym szerokość wyspy zmniejsza się. Łączna powierzchnia wyspy wynosi 3,630 km²
Ukształtowanie terenu.
Powierzchnia Long Island ukształtowana została przez zlodowacenie Wisconsin, odpowiadające częściowo erą zlodowaceniu północnopolskiemu na ziemiach polskich, około 20 000 lat temu. Na terytorium dzisiejszego Long Island, znajdowała się wówczas południowa granica pokrywającego powierzchnię 24 współczesnych stanów USA lodowca. Stąd też znajdują się tu dwie wyraźne linie moren czołowych – młodsza morena Harbor Hill wzdłuż północnego wybrzeża wyspy, oraz znajdująca się dalej na południe – niemal równoległa do niej – morena Ronkonkoma. Na obszarze tych moren znajdują się najwyższe wzniesienia na wyspie: Jayne's Hill o wysokości 122,2 metrów n.p.m. w Suffolk County, oraz Harbor Hill w Nassau County niedaleko Roslyn, o wysokości 106 metrów n.p.m. Lodowiec odpowiedzialny był jednak nie tylko za utworzenie moren. Wypływająca spod niego woda niosła w kierunku Atlantyku dużą ilość osadów które utworzyły płaską rzeźbę terenu południowego Long Island, Hempstead Plains oraz plaże na południu wyspy. Roztapiające się bryły lodu utworzyły też szereg depresji, z których wiele wypełnionych zostało wodą, tworząc jeziora wytopiskowe. Największe z nich, Lake Ronkonkoma, rozciąga się na 3,2 km wzdłuż, oraz 1,05 km w poprzek.
Shelter Rock.
Podczas ostatniej epoki lodowcowej, między dziesięć a dwadzieścia tysięcy lat temu, przesuwający się lodowiec spotkał się z granitową skałą na obszarze dzisiejszego Westchester County na północ od Nowego Jorku. Znacznie jednak większy od niej lodowiec, przesuwając się niósł ze sobą na południe jej fragmenty, pozostawiając je ostatecznie w postaci głazów i skał, na północnym brzegu Nassau County, na obszarze dzisiejszego North Hills. Zostały tu pozostawione nie tylko największe głazy na Long Island, lecz prawdopodobnie w całym stanie Nowy Jork. Największe z nich, z racji swych rozmiarów, zyskały nazwę „Shelter Rocks”. Przykładowo, lodowiec przyniósł w pobliże North Hills głaz o masie 1800 ton i ponad 12 metrów szerokości, którego wiek szacuje się na 500 milionów lat. Inny z głazów, znany jako „Milestone Rock” lub „Manhasset Rock”, również jeden z „Shelter Rocks”. Tworzy on występ skalny o rozmiarach 9 na 3,6 metra, pod którym archeolodzy Muzeum Historii Naturalnej w Nowym Jorku odnaleźli ślady bytności człowieka datowane na 1000 lat p.n.e., co stanowi jeden z najstarszych śladów ludzkości znalezionych na obszarze Long Island.
Preria.
Dzięki zlodowaceniom na obszarze Long Island znajdowała się jedyna na wschód od Appalachów preria – 60 000 akrów (24 281 hektarów) pokrytej trawą powierzchni w centrum Nassau County, rozciągającej się od New Hyde Park aż po Hicksville. Preria ta powstała dzięki wodom wypływającym spod lodowca, podczas ostatniej ery lodowcowej, ponad 20 000 lat temu. Obszar ten nosi nazwę Hempstead Plains. W ciągu ostatnich 400 lat, urodzajna ziemia w tym miejscu była używana do wypasu bydła i owiec, a także upraw zbóż, w ostatnim okresie zaś do uprawiania szeregu aktywności sportowych. W okresie kolonialnym popularne były tu wyścigi konne. Przez cały okres istnienia, Hempstead Plains było miejscem migracji bardzo dużej liczby gatunków ptaków, toteż popularne było tu również łowiectwo. Zanik prerii na Long Island w dużej mierze związany jest z osobą biznesmena, imigranta z Irlandii, Alexandra T. Stewarta, który w 1869 roku, za kwotę 395 000 dolarów nabył od miasta Hempstead obszar 7000 akrów (2832 hektarów), celem założenia nowej miejscowości pod nazwą Garden City. Stewart umarł wprawdzie w roku 1876, zanim jego plan został zrealizowany, ukończyła go jednak jego żona Cornelia.
Na początku XX wieku duża część prerii pozostawała jeszcze w stanie niezmienionym, toteż rozległy płaski obszar lądu stał się atrakcyjnym miejscem dla eksperymentów z nowym wynalazkiem, aeroplanem. Powstało wówczas na Hempstead Plains kilka lotnisk, na których eksperymentowano z o kilka lat wcześniejszym wynalazkiem braci Wright z Karoliny Północnej. Z czasem jednak, w miarę rozwoju sieci dróg oraz budowy nowych domów, preria kurczyła się, a wraz z nią przestrzeń pod lotniska i krajobraz. W latach 40. i 50. teren ten coraz bardziej urbanizował się, powstawały centra handlowe jak Roosevelt Field Mall, i inne instytucje – Hofstra University, czy Nassau Coliseum, które zajmują dziś miejsce dawnych lotnisk i prerii. W roku 1970 Hempstead Plains obejmował obszar już tylko około 1000 akrów (404 ha). Władze Nassau County postanowiły wówczas zachować obszar około 62 akrów (25 ha) pod postacią parku, teren ten nie był jednak utrzymywany jako prawdziwa preria. Zabieg ten trudny jest bowiem do przeprowadzenia, z uwagi na dużą ilość inwazyjnych roślin niebędących częścią historycznego naturalnego ekosystemu tego obszaru.
Gospodarka Long Island.
Gospodarka Long Island przez długi czas zyskiwała dzięki bliskości Nowego Jorku. We wschodniej części do dziś oparta jest w dużej mierze na rolnictwie, w tym winnictwie oraz na tradycyjnych farmach. Gospodarka wyspy czerpała też z rybołówstwa, które do dziś rozwinięte jest w Northport i Montauk. W zachodniej części – zwłaszcza w hrabstwie Nassau – znaczenia w XX wieku zaczął nabierać przemysł lotniczy, z siedzibami i fabrykami wielu przedsiębiorstw tego sektora. W ostatnich zaś dziesięcioleciach w regionie rozwinął się również przemysł komputerowy. Szczególne znacznie dla wyspy, wciąż ma jednak przemysł aeronautyczny.
Lotnictwo.
Znana jako „Cradle of Aviation” (kolebka awiacji) Long Island, uznawana jest historycznie za kolebkę amerykańskiego lotnictwa, wciąż pozostaje jednym z amerykańskich centrów przemysłu lotniczego i kosmicznego.
Wprawdzie pierwszy oficjalnie uznany lot miał miejsce w 1903 roku w Kitty Hawk, a co za tym idzie Karolina Północna uznawana jest za miejsce narodzin lotnictwa, to na Long Island narodził się przemysł lotniczy. Na początku XX wieku, duży płaski i pozbawiony drzew obszar Hempstead Plain, a także niskie zaludnienie tego rejonu, powodowały, że teren ten był idealny do budowy lotnisk. Miano kolebki lotnictwa Long Island zawdzięcza Glenowi Curtissowi, pionierowi lotnictwa, który za pomocą swojego samolotu Golden Flyer 29 czerwca 1909 roku jako pierwszy wykonał lot nad Nowym Jorkiem. New York Aeronautical Society z Bronxu, na którego zamówienie powstał samolot, chciało uczynić Bronx miejscem różnego rodzaju eksperymentów związanych z lotnictwem, zdaniem jednak Curtissa należące do stowarzyszenia lotnisko było zbyt małe, i wspólnie wybrano miejsce leżące koło Mineoli na Long Island, duży płaski obszar na Hempstead Plains, zdaniem Curtissa, idealne miejsce do latania. Z rekomendacji Curtissa stowarzyszenie wydzierżawiło duży obszar od jednego z lokalnych przedsiębiorstw, i już kilka dni później pierwsze lotnisko na Long Island było gotowe do lotów.
Pionier lotnictwa miał nadzieję po raz drugi wygrać Scientific American Prize, miał jednak możliwość przeprowadzenia do tego czasu jednie kilku lotów testowych. 13 lipca 1909 roku Curtiss w 3 minuty przeleciał swoim samolotem dystans 1,5 mili, co było pierwszym w historii udanym lotem nad Long Island. Następnego dnia przeleciał 5 mil, 15 lipca 6 mil, zaś 16 lipca 1909 roku 15 mil (24 km). 17 lipca natomiast nie tylko przeleciał wymagany dla zdobycia nagrody dystans 25 kilometrów, lecz niemal podwoił go. Na Long Island stał się w ten sposób drugim po braciach Wright człowiekiem, który przeleciał znaczny dystans. Wkrótce lotnisko Curtissa, zwane Mineola Airfield bądź też Washington Avenue Airfield, stało się popularnym miejscem spotkań entuzjastów lotnictwa. Tu też – jako pierwsza kobieta w USA i druga na świecie – w 1911 roku licencję pilota zdobyła Harriet Quimby, która rok później jako pierwsza kobieta samotnie przeleciała nad kanałem La Manche. Dzięki Curtissowi na wyspie szybko zaczęły powstawać kolejne lotniska, w tym otwarte w 1910 roku duże lotnisko Nassau-Boulevard Airfield w Garden City, dysponujące 31 hangarami. W 1917 roku sam Curtiss utworzył, wyposażone między innymi w tunel aerodynamiczny o średnicy trzech metrów, przedsiębiorstwo Curtis Engineering Corporation w Hazelhurst Field, wkrótce zwane Roosevelt Field. Tym sposobem Roosevelt Field stało się pierwszym na świecie miejscem w całości poświęconym badaniom i testom w zakresie lotnictwa.
W latach 1919–1939 na Long Island swoją siedzibę miało około 24 przedsiębiorstw przemysłu lotniczego, które razem tworzyły największy pojedynczy ośrodek przemysłu lotniczego w USA.
W czasie II wojny światowej znacząca część samolotów walczących w Europie została wyprodukowana w Farmingdale, podczas gdy Bethpage było centrum produkcji samolotów na pacyficzny teatr wojenny. W czasie tego konfliktu wojennego niemal 100% każdego ukończonego na Long Island samolotu, wyprodukowane było lokalnie na wyspie, zaś przy ich produkcji na wyspie zatrudnionych było 100 000 osób. W zlokalizowanych na Long Island zakładach Grumman Aircraft powstawały podstawowe maszyny pokładowe wojny na Pacyfiku F4F Wildcat, F6F Hellcat i TBF Avenger, w zakładach Republic Aviation w Farmingdale zaś P-47 Thunderbolt, który wniósł duży wkład w walki powietrzne nad Europą. Podczas II wojny światowej w zakładach Republic Aviation na Long Island – oraz częściowo w Evansville (Indiana) – wyprodukowano 15 000 P-47 Thunderbolt. W 1965 roku Republic Aviation został kupiony przez Fairchild Aircraft
W 1930 roku utworzone zostało przedsiębiorstwo Grumman Industries, które w 1936 roku przeniosło się do Bethpage na Long Island. Firma wykupiła tu duży obszar od Long Island Rail Road (LIRR), który był wówczas terenem pół-rolniczym, i uruchomiła na nim produkcję samolotów dla rządu federalnego. W miarę angażowania Stanów Zjednoczonych w wojnę, kompleks Grummana rozrastał się o nowe budynki fabryk, instalacji testowych, hangarów, pasów startowych i dróg kołowania. Podczas wojny w kompleksie Bathpage pracowało około 25 000 pracowników, zaś najbardziej znaną produkowaną tu konstrukcją był F6F Hellcat. Tylko w ciągu dwóch lat, wyprodukowano tu 12 000 tych samolotów.
Znajdująca się nie daleko Hempstead, w sercu Nassau County, baza United States Army Air Forces „Mitchel Field” była kluczową bazą treningową i przerzutową amerykańskiego lotnictwa bombowego, skąd jednostki lotnictwa bombardującego odlatywały do Europy. Na Mitchel Field znajdowało się również dowództwo obrony przeciwlotniczej Nowego Jorku, które do swojej dyspozycji miało dwie eskadry samolotów myśliwskich Curtiss P-40 Warhawk, w późniejszym czasie przekształcone w First Air Force, odpowiedzialne za obronę przeciwlotniczą całego wschodniego wybrzeża Stanów Zjednoczonych. Współcześnie na terenie lotniska znajduje się muzeum lotnictwa i kosmonautyki Cradle of Aviation Museum.
Po zakończeniu największego w historii konfliktu zbrojnego, gdy po powstaniu w Europie żelaznej kurtyny w Stanach Zjednoczonych opracowano pierwsze rakietowe pociski przeciwlotnicze MIM-3 Nike Ajax o pułapie maksymalnym 21 000 metrów, rząd federalny postanowił utworzyć dziesiątki strategicznych instalacji rakietowych w całym kraju, celem ochrony przed potencjalnym atakiem radzieckich bombowców. Instalacje dla dziewiętnastu baterii takich pocisków utworzono w strefie metropolitarnej Nowego Jorku. W latach 1955–1957 rząd federalny zbudował pięć instalacji rakietowych na Long Island, w Lloyd Harbor, Lido Beach, Rocky Point, North Amityville oraz w Brookville. Największa za nich, w Lido Beach, mieściła 60 pocisków rakietowych. Bazy w Rocky Point i North Amityville zostały później przebudowane do bazowania szybszych i nowocześniejszych pocisków MIM-14 Nike Hercules. Po upływie kilkudziesięciu lat od tamtej pory, historia tych instalacji jest już zupełnie zapomniana, jednak w późnych latach 50. instalacje te nie były utajnione, zaś w każdą drugą niedzielę miesiąca, okoliczni mieszkańcy mogli odwiedzać bazy, byli wręcz zachęcani do odwiedzin przez lokalną prasę. Zarówno technologia, jak i czasy ulegały zmianom, toteż instalacje pocisków Nike szybko stały się przestarzałe. Już w 1962 roku opuszczona została baza w Lloyd Harbor, rok później Brookville i Lido Beach, Rocky Point w 1971, zaś North Amityville w 1974 roku.
Long Island utrzymywała swą pozycję na mapie przemysłu lotniczego USA w czasie zimnej wojny, tu w zakładach Bethpage i Calverton skonstruowany i produkowany był odrzutowy myśliwiec pokładowy Grumman F-14 Tomcat, tu też zlokalizowana była część związanego z NASA przemysłu kosmicznego. W zakładach Grummana zostało m.in. wyprodukowane 13 modułów księżycowych programu Apollo. Po zakończeniu zimnej wojny jednak, przemysł obronny utracił swój bardzo wysoki udział w przemyśle lotniczym wyspy, na rzecz cywilnego i komercyjnego przemysłu lotniczego, który stanowi obecnie ok. 80% tej gałęzi gospodarki Long Island. Podczas gdy jeszcze w 1986 roku Grumman zatrudniał tu 25 000 pracowników, w roku 1996 liczba ta spadła do zaledwie 3000. Mimo że wiele przedsiębiorstw, jak Grumman Aircraft (który w 1994 roku połączył się z Northrop Corporation tworząc koncern Northrop Grumman, zatrudniający obecnie około 2000 pracowników na Long Island), Republic Aerospace czy Sperry Gyroscope ograniczyły swoją działalność lub przestały istnieć, wśród największych przedsiębiorstw przemysłu lotniczego na Long Island, wciąż pozostają współcześnie zakłady należące do Lockheed Martin czy Curtis Wright, i inne przedsiębiorstwa produkujące na rzecz Boeinga, Airbusa, czy SpaceX, które zatrudniają obecnie na Long Island około 24 000 pracowników. Dzięki temu Long Island wciąż pozostaje największym na świecie skupiskiem ponad 250 (ponad 800 licząc wszystkie przedsiębiorstwa zatrudniające przynajmniej 3 pracowników) przedsiębiorstw przemysłu kosmicznego i lotniczego.
Lotnictwo na Long Island było też przedmiotem biznesowej działalności rekreacyjnej. W 1929 roku w Hicksville dokonano otwarcia pierwszego w Stanach Zjednoczonych klubu lotniczego Long Island Aviation Country Club. Analogicznie jak w przypadku prywatnych klubów golfowych, czy polo, jego zadaniem było zapewnienie swoim płatnym członkom związanego z lotnictwem sportu i rozrywki. Podczas oficjalnego otwarcia klubu, wśród 80 prominentnych gości znajdowali się zarówno biznesmeni przemysłu lotniczego, jak i wysocy urzędnicy państwowi – w tym, zastępca sekretarza wojny do spraw lotnictwa oraz zastępca sekretarza marynarki do spraw lotnictwa. W 1933 roku klub zorganizował przelot 76 samolotów do Daytona na Florydzie, celem wzięcia udziału w odbywających się tam zawodach lotniczych. Klub zapewniał możliwość latania rekreacyjnego oraz nauki latania Podczas II wojny światowej członkowie klubu zorganizowali ochotniczą eskadrę, która prowadziła lotnicze patrole morskie, w poszukiwaniu niemieckich okrętów podwodnych. Klub zakończył swe istnienie 25 marca 1950 roku, wyparty przez finansowany przez Williama Levitta rozwój komercyjnego budownictwa, który doprowadził do powstania na tym miejscu miejscowości Levittown.

</doc>
<doc id="480090" url="https://pl.wikipedia.org/wiki?curid=480090" title="Kadłub statku wodnego">
Kadłub statku wodnego

 
Kadłub statku wodnego – konstrukcja przestrzenna jednostki pływającej nadająca jej kształt oraz zapewniająca pływalność. Kształt i wytrzymałość kadłuba zależą od przeznaczenia jednostki i wymogów określonych przepisami (np. towarzystw klasyfikacyjnych).
Materiały stosowane do budowy kadłuba.
Do budowy kadłubów statków wykorzystuje się: 
Stosowane materiały różnią się właściwościami mechanicznymi. Do ich scharakteryzowania stosuje się kilka wielkości. Główne z nich to gęstość, sprężystość, wytrzymałość udarowa oraz odporność na zmęczenie materiału.
Gęstość determinuje głównie miejsce zastosowania. Z reguły poszycie oraz szkielet wykonuje się z materiałów lekkich, natomiast te o dużej gęstości znajdują zastosowanie w produkcji okuć i elementów przenoszących duże naprężenia ściskające, rozciągające i ścinające. Wyjątkowo gęste materiały, jak np. ołów, wykorzystywane są do wytwarzania balastu lub miecza.
Sprężystość charakteryzuje zdolność powrotu do pierwotnego kształtu po usunięciu działającej siły. Wyraża się ją poprzez moduł Younga. Zbyt sztywne konstrukcje kadłuba narażone są na uszkodzenia w wyniku uderzeń o fale, natomiast zbyt elastyczne są trudne w sterowaniu.
Wytrzymałość udarowa określa zdolność materiału do pochłaniania energii. Jest istotna wtedy, gdy na konstrukcję działa duża siła. Im wyższa wytrzymałość udarowa, tym wyższe naprężenia potrzebne do trwałego uszkodzenia.
Jednym z najistotniejszych parametrów materiału jest odporność na zmęczenie materiałowe. Długotrwałe, okresowo działające siły na konstrukcję kadłuba powodują powolne niszczenie materiału, niewidoczne gołym okiem. Powoduje to drastyczny spadek wytrzymałości udarowej wraz ze starzeniem się materiału. Najbardziej narażone na to zjawisko są metale oraz laminaty, najmniej drewno.
W budowie kadłuba można wymienić trzy główne elementy: szkielet, poszycie oraz pokład.
Kadłub drewniany.
Historycznie drewno było pierwszym materiałem wykorzystywanym do budowy kadłubów. Z drewna wykonywano zarówno poszycie, jak i elementy szkieletu. Do celów konstrukcyjnych nadaje się przesuszona biel oraz twardziel drzew iglastych. Drewno jako materiał charakteryzuje się wieloma zaletami: lekkością, elastycznością, dobrą izolacją cieplną, łatwą obróbką, dużą wytrzymałością połączeń klejonych oraz estetycznym wyglądem. Mimo to, wykorzystanie tego surowca wiąże się z kilkoma wadami, wynikającymi głównie z jego roślinnego pochodzenia. Należy do nich zaliczyć skłonność do pękania, występowanie sęków osłabiających materiał, konieczność sezonowania po ścięciu, odkształcanie się pod wpływem czynników atmosferycznych, występowanie procesów gnilnych, łatwopalność, mała odporność na ścieranie, duża anizotropia własności mechanicznych. Ponadto drewniane konstrukcje wymagają regularnej konserwacji. Współcześnie drewno wypierane jest przez laminaty oraz stal, czego przyczyną jest skomplikowany i długi proces budowy kadłuba drewnianego. Ponadto wymaga zatrudnienia wysoko wykwalifikowanych rzemieślników. Powyższe czynniki sprawiają, że wykonanie kadłuba z drewna jest bardzo kosztowne. Z tego powodu technika konstrukcji drewnianych kadłubów jest współcześnie sztuką. Drewniane jachty traktowane są jako unikaty i jednostki godne podziwu.
Mimo swoich wad i zalet jako materiał konstrukcyjny kadłuba drewno powszechnie stosowane jest do wykończenia wnętrz jachtów przez elementy takie jak meble, ścianki, podłogi.
Drewniane jachty budowane są przez wiele stoczni na całym świecie np. stocznie Brandsmana w Rohel. Również w Polsce wykonywano takie jednostki. Morska Stocznia Jachtowa im. Leonida Teligi w Szczecinie zaniechała konstrukcji drewnianych kadłubów w 1979 r., natomiast Stocznia Jachtowa im. J. Conrada-Korzeniowskiego w 1985 r. Za przyczynę wstrzymania konstrukcji tego typu podawano spadek popytu. 
Szkielet.
 
Szkielet kadłuba to zestaw elementów trwale ze sobą połączonych oraz nadających mu kształt oraz wytrzymałość. Stanowi ramę, do której mocowane są następnie poszycie oraz pokład. Szkielet jest również podparciem dla elementów, takich jak maszt. Budowa szkieletu różni się w zależności od wielkości, przeznaczenia oraz materiału, z którego wykonana jest jednostka. Niektóre koncepcje zawierają wiele elementów, podczas gdy inne ograniczają złożoność szkieletu do minimum. Poniżej przedstawiona została klasyczna konstrukcja szkieletu jednostki drewnianej.
Główny zespół konstrukcyjny stanowi tzw. zestaw trzonowy. W jego skład wchodzą: stępka (nazywana również kilem) przebiegająca wzdłuż diametralnej kadłuba, stewa przednia (inaczej stewa dziobowa lub dziobnica) oraz stewa tylna (stewa rufowa bądź tylnica). Dwa ostatnie elementy determinują kształt dziobu oraz rufy. Stewa rufowa w zależności od przyjętej koncepcji może łączyć się z pawężą, konchą rufową lub być pominięta. Elementy zestawu trzonowego łączy się trwale odpowiednimi węzłówkami.
Niekiedy występuje nadstępka (kilson) będącą wzmocnieniem kilu w miejscach nadmiernego obciążenia np. w miejscu osadzenia masztu. Kilson ma za zadanie rozłożyć ciężar na większą powierzchnię stępki.
Elementy poprzeczne szkieletu.
Wręgi.
Do zestawu trzonowego montowane są elementy poprzeczne nazywane wręgami. Stanowią one ożebrowanie kadłuba i nadają mu ostateczny kształt. Do nich mocowane jest poszycie. Istnieje kilka rodzajów wręgów. 
Osobną grupę stanowią dodatkowe wręgi o podwyższonej wytrzymałości umieszczane w miejscach narażonych na duże obciążenia, takich jak miejsce mocowania podwięzi wantowych. Mogą być one wykonane ze stali i gięte bądź spawane z odcinków.
Denniki.
Wręgi łączone są ze stępką przy pomocy denników. Wykonane mogą być one z drewna bądź metalu. W dennikach wierci się otwory nazywane szpigatami zapewniające swobodny przepływ wody wzdłuż kadłuba. W konstrukcji szkieletu małych jednostek stosuje się denniki z litego drewna, podczas gdy w dużych jachtach denniki są klejone. W miejscach wymagających dodatkowego wzmocnienia umieszcza się denniki niezwiązane z wręgami celem zwiększenia wytrzymałości dennej części kadłuba.
Grodzie.
Do elementów poprzecznych szkieletu zalicza się również grodzie wodoszczelne oraz półgrodzie. Niekiedy elementy te wymagane są przez formuły pomiarowe, takie jak np. PRS. W przypadku małych jachtów grodzie służą głównie do zwiększenia sztywności konstrukcji.
Pokładniki.
Wręgi od góry zamykane są poprzecznymi elementami nazywanymi pokładnikami. Ich nazwa pochodzi od mocowanego do nich pokładu. Pokładniki spoczywają na wzdłużnikach. W miejscach, gdzie wymagana jest zwiększona wytrzymałość montuje się tzw. pokładniki wzmocnione o większym przekrój. Takimi miejscami mogą być np. krawędź otworu, miejsce mocowania polera w pokładzie. Pokładniki łączone są z wręgami przy pomocy pionowych kolan drewnianych, metalowych lub z tworzyw sztucznych.
W przypadku kadłubów wyposażonych w pokładówki, pokładniki występują również na dachu kabiny. Nazywane są wtedy bimesami.
W miejscach występowania otworów w pokładzie takich jak np. kokpit, wykorzystuje się krótsze półpokładniki, które są przerwane na odcinku łączącym burty.
Wręga, dennik oraz pokładnik stanowią tzw. ramę wręgową.
Elementy podłużne szkieletu.
Ramy wręgowe oraz zestaw trzonowy łączone są elementami podłużnymi szkieletu, przebiegającymi wzdłuż burt. Noszą one nazwę wzdłużników. Mogą być wykonane ze sklejki bądź litej dębiny. Łączenie drewna litego dokonuje się metodą tzw. długich zamków (połączenie długości 1,2 m) pamiętając, aby spojenie nie wystąpiło w miejscu podwyższonego obciążenia. Istnieje kilka rodzajów wzdłużników: 
Połączenia elementów szkieletu.
Elementy konstrukcyjne szkieletu są ze sobą trwale łączone lub celowo pozostawiane bez spojenia, aby mogły pracować. Występuje wiele rodzajów łączeń w zależności od miejsca jego zastosowania oraz wymaganej wytrzymałości. 
Poszycie.
 
Do szkieletu konstrukcyjnego mocuje się poszycie, nadające ostateczny kształt kadłuba i zapewniające mu szczelność. Poszycie tworzy odpowiednio burty, obło oraz dno jednostki. W konstrukcjach drewnianych można wyróżnić cztery podstawowe metody poszywania: na styk, na zakładkę, listewkowe oraz diagonalne.
Stykowe.
Nazywane również karawelowym. Polega na mocowaniu wzdłuż szkieletu klepek zwanych plankami, jedna obok drugiej "na styk" bez wzajemnego łączenia. Do tego celu wykorzystuje się odpowiednio profilowane, długie deski. Klepki przytwierdza się do wręgów, stępki i stewy dziobowej oraz rufowej. Jako uszczelnienie służy gruba bawełniana nić przyklejana lakierem w rowku planki. Ze względu na sposób uszczelniania, stosowane deski muszą mieć grubość nie mniejszą niż 18 mm. Niekiedy wykorzystuje się planki łączone, tzn. wzdłuż szkieletu mocuje się dwie lub więcej klepek, jedna za drugą. Wtedy łączenia pomiędzy kolejnymi deskami nie mogą występować w tym samym miejscu szkieletu po obydwu burtach. Do poszywania dna wykorzystywane są krótkie skośnie ułożone klepki. W tym przypadku nie stosuje się bawełnianego uszczelnienia, a dobiera deski tak, aby po nasiąknięciu wodą spęczniały i zapewniły dobrą szczelność. Poszycie karawelowe jest ciężkie i stosuje się je głównie w konstrukcji kadłubów okrągłodennych, rzadziej płasko- i skośnodennych. Ten typ poszycia wykorzystywany był na jachtach polskiej konstrukcji, takich jak Vega, Tomach, Opal.
Zakładkowe.
Nazywane również klinkierowym. Jest to najstarszy sposób poszywania. Polega na mocowaniu drewnianych klepek "na zakładkę" łącząc nachodzące na siebie deski przy pomocy np. nitów. To rozwiązanie daje możliwość wykorzystania cieńszych klepek, niż w przypadku poszycia stykowego. Szerokość stosowanych desek to ok. 100 mm dla małych jachtów oraz ok. 160 mm dla większych jednostek. Szczelność w poszyciu zakładkowym zapewnione jest przez mocne dociśnięcie do siebie nachodzących klepek. Stosowane było, między innymi, w jachtach klasy Folkboat oraz drewnianych DZtach.
Listewkowe.
Nazywane również słomkowym, "słomką" lub "słomianką". To metoda poszywania wywodząca się z Holandii i polegająca na łączeniu ze sobą poprzez klejenie bądź zbijanie cienkich listew o wysokości zbliżonej do szerokości (np. 10x15 cm). Rozwiązanie to stosuje się głównie na małych, lekkich jednostkach, jak np. Omega. W miejscach występowania znacznej wypukłości kadłuba listewki się ukosuje bądź frezuje. Poszycie słomkowe charakteryzuje się podobną wytrzymałością jak klinkierowe, czy karawelowe. Przy poszywaniu zaczyna się od burt na wysokości pokładu i układa listewki w kierunku stępki. Na końcu powstałą szczelinę zakrywa się dopasowaną deską (tzw. rybką) z wycięciem na miecz.
Diagonalne.
Nazywane również przekątniowym. Polega na układaniu wzdłuż szkieletu kadłuba kilku warstw cienkich klepek, przy kącie krzyżowania warstw 90 lub 45 stopni. Pierwotnie stosowane było w kadłubach jednostek ratunkowych, a od połowy XX wieku zaczęło być wykorzystywane również w konstrukcji jachtów sportowych. Współcześnie może być spotykane np. w kadłubie klasy sportowej Finn. W technice poszywania przekątniowego klepki zaczyna się układać od najszerszego miejsca szkieletu, jednocześnie dla obydwu burt. Wewnętrzna deska mocowana jest pod odpowiednim kątem do stępki, natomiast zewnętrzna pod kątem 90 stopni do wewnętrznej i obie są łączone np. przy pomocy nitów do wzdłużnika.
Kadłub skorupowy.
Kadłuby skorupowe wytwarzane są głównie z dwóch typów materiałów: cienkich fornirów (oklein) oraz grubszych obłogów. Współcześnie stosuje się technologię klejenia poszycia kadłuba z warstw przy pomocy wodoodpornych klei, co zapewnia większą wytrzymałość, niż w przypadku drewna litego, mniejszą podatność na odkształcenia w wyniku działania wilgoci oraz wysoką wodoodporność. Metoda klejenia została zapożyczona z lotnictwa, gdzie wykorzystywano ją do konstrukcji kadłubów samolotów np. De Havilland Mosquito. Ponadto poszycia skorupowe upraszczają konstrukcję poprzez redukcję niezbędnych, skomplikowanych połączeń szkutniczych. Znaczny rozwój w poszyciach skorupowych nastąpił wraz z wynalezieniem żywic epoksydowych, które przy bardzo prostej metodzie nakładania zapewniają bardzo wysoką wodoodporność drewna. Jedną z metod wykorzystującą żywice jest system WEST (Wood Epoxy Saturation Technique) opracowany przez amerykańskich braci Gouegon. Łączy on technikę poszywania diagonalnego z zaletami nasycania drewna żywicą epoksydową, dając lekką oraz wytrzymałą konstrukcję. Kadłuby skorupowe są współcześnie stosowane zarówno w małych jednostkach śródlądowych, jak i większych morskich.
Kadłub sklejkowy.
Kolejną techniką wykonywania drewnianych kadłubów jest wykorzystanie sklejki składającej się z kilku cienkich arkuszy drewna o grubości od kilku do kilkunastu milimetrów, klejonych wodoodpornym spoiwem i ułożonych tak, aby słoje pierwszej i ostatniej warstwy przebiegały w tym samym kierunku. Ma to zapobiec niepożądanemu skręcaniu się materiału. Do produkcji sklejki wykorzystywanej w szkutnictwie używa się drewna z drzew liściastych, jak np. mahoniu, gabonu, indygo. Drzewa iglaste nie znajdują zastosowania w tej branży ze względu na występowanie charakterystycznych pęknięć, powodujących nasiąkanie materiału wodą. Ponadto często wykorzystywane są tzw. sklejki bakelizowane, tj. takie, w których dodatkowo warstwy nasączone są rozrzedzonym klejem i mocno prasowane. Charakteryzują się one zwiększoną odpornością na działanie wilgoci oraz wysoką wytrzymałością. Wadą tego materiału jest utrudniona obróbka.
Cechą odróżniającą sklejki od drewna litego jest prawie całkowity brak anizotropii własności mechanicznych. Wytrzymałość litych elementów na rozciąganie jest 30-krotnie większa wzdłuż, niż w poprzek materiału. Sklejka wykazuje niemalże identyczną wytrzymałość we wszystkich kierunkach. Jej parametry techniczne silnie zależą między innymi od grubości arkuszy, rodzaju użytego drewna, liczby warstw itp. Ograniczenie stanowi fakt, iż sklejki dają się uginać jedynie pod małymi kątami, co utrudnia ich wykorzystanie przy mocno zaokrąglonych kształtach jednostki.
Jednym ze sposobów projektowania kadłuba sklejkowego jest metoda przenikających się powierzchni walcowych. W wyniku przecięcia się dwóch walców uzyskuje się kształty potrzebnych do przygotowania arkuszy stanowiących następnie dno oraz burty jednostki. W tej technice rozchylenie burt odpowiada kątowi pomiędzy osiami walców i jest on taki sam we wszystkich miejscach. Tę metodę wykorzystano do zaprojektowania jednostek, takich jak Cadet, Pessimist. Alternatywną techniką jest metoda przenikających się powierzchni stożkowych. Uzyskane przy jej pomocy przekroje charakteryzują się różnym kątem rozchylenia w każdym miejscu. W kierunku dziobu oraz rufy uzyskuje się coraz bardziej zaokrąglone kształty.
Kadłuby sklejkowe mogą występować ze wszystkimi elementami szkieletu jak wręgi, wzdłużniki, pokładniki, itp. lub mieć zredukowany szkielet np. tylko do ram wręgowych bądź grodzi. Elementy poszycia oraz szkieletu łączone są klejem wodoodpornym. Wszędzie tam, gdzie jest to możliwe, stosuje się również wzmocnienie w postaci połączeń nitowych, wkrętów lub śrub. W miejscach łączenia sklejek wykonuje się ukosowanie, nie krótsze niż 10-krotność grubości arkusza. Niekorzystne jest stosowanie nakładek, gdyż odsłonięte zakończenia włókien w drewnie powodują nasiąkanie materiału wodą. Metodą wykluczającą konieczność łączenia sklejki jest konstrukcja kadłuba z długich arkuszy sięgających od rufy do dziobu. Tego typu technikę wykorzystano w jachcie Pen Duick II Erica Tabarly'ego, słynnego samotnego żeglarza.
Konstrukcje kadłubów mniejszych jednostek mogą opierać się na zaledwie kilku elementach szkieletu. Np. jacht Ciupek zaprojektowany przez S. Workera posiada jedynie wzdłużniki oraz grodzie. Montaż takiego kadłuba polega na mocowaniu sklejek na specjalnych szablonach nadających kształt konstrukcji, a następnie ich usunięciu.
Do ciekawszych metod budowania kadłubów sklejkowych jest technika „stitch and glue” (szycia i klejenia) opracowana w połowie lat 60. przez Anglika J. Holta. Polega ona na wykonaniu serii nawierceń w miejscu łączenia elementów, a następnie przewleczenia przez otwory drutu miedzianego, którego końce są silnie skręcane. Połączenia pokrywane są od zewnątrz i od wewnątrz żywicą i włóknem szklanym. Tą metodą uzyskuje się wyższą wytrzymałość konstrukcji niż podczas tradycyjnego klejenia, czy stosowania drewnianych wstawek. „Stitch and glue” to bardzo prosta i szybka technika produkcji kadłubów sklejkowych.
Kadłub laminatowy.
Wraz z postępem technologicznym drewno oraz stosowana w szkutnictwie od początku XX wieku stal, zaczęły być wypierane przez materiały kompozytowe, potocznie nazywane później laminatami. Są to włókna bądź maty szklane, aramidowe lub karbonizowane, które nasyca się żywicami poliestrowymi, winyloestrowymi lub epoksydowymi. Powstały w ten sposób materiał wykazuje wysoką wytrzymałość mechaniczną przy względnie prostej technologii obróbki i późniejszej naprawy. W zależności od wykorzystanych w laminatach spoiw, grubości warstw, gatunku oraz parametrów włókien otrzymuje się zamierzone własności mechaniczne, które determinują późniejsze zastosowanie. Współcześnie konstrukcje laminatowe stanowią ponad 90% produkcji kadłubów. Czyni to jachty „plastikowe” najpopularniejszymi na świecie. Z czasem wykształciło się kilka głównych koncepcji konstrukcyjnych z wykorzystaniem tego materiału. Trzy główne z nich to: kadłub masywny, kadłub przekładkowy oraz kadłub dwupowłokowy.
Kadłub masywny.
W technologii konstrukcji kadłuba masywnego każdy element poszycia, szkieletu, czy pokładu wytworzony jest z kompozytów, najczęściej laminatów poliestrowo-szklanych, w procesie laminowania. Polega on na układaniu w specjalnej formie, nazywanej kopytem, kolejnych warstw zbrojenia (maty bądź włókien) i przesączanie ich żywicą. Poszczególne elementy, jak np. kadłub i pokład wykonywane są w osobnych formach nadających im ostateczny kształt. Dodatkowo w procesie laminowania może być jednocześnie nadawany pożądany kolor. Proces wytwarzania kadłubów masywnych jest żmudny i wymaga wyjątkowej staranności. Istotnym jest, aby nie pozostawiać pęcherzy powietrza podczas laminowania, gdyż obniżają one wytrzymałość mechaniczną i są potencjalnym miejscem gromadzenia się wody.
W miejscach szczególnie obciążanych często stosuje się specyficzne dla tego typu konstrukcji wzmocnienia. Do newralgicznych obszarów należy zaliczyć pas stępkowy, pas stewy dziobowej oraz rufowej. W przypadku dużych jednostek kadłub „skleja” się z dwóch połówek, gdzie specjalna technika laminowania zapewnia 100% grubszą warstwę zbrojenia w wymienionych miejscach. Przy konstrukcji małych kadłubów warstwy maty z lewej oraz prawej burty nakłada się na siebie, przez co wzdłuż osi diametralnej tworzy się gruby pas stępkowy o podwyższonej wytrzymałości. Podobną technikę stosuje się w miejscu połączenia kadłuba z zewnętrznym balastem. Na etapie projektowania określa się wymaganą masę zbrojenia dla poszczególnych elementów. Dotyczy to szczególnie pokładu, w którym występuje wiele otworów oraz miejsc obciążanych punktowo, jak np. obszar mocowania podwięzi wantowych i elementów utrzymujących olinowanie stałe. Niekiedy w obszarach, gdzie przykręcany jest osprzęt, jak np. knagi, wlaminowuje się od wewnątrz pokładu 10 mm sklejkę. Kluczowym elementem wywierającym szczególny nacisk na konstrukcję kadłuba jest maszt. Bezpośrednio pod nim stosuje się wzmocnienia w postaci np. pilersu, wstawek sklejkowych bądź grodzi. Ponadto pokład powinien charakteryzować się odpowiednio wysoką sztywnością. Uzyskuje się to np. poprzez nadawanie odpowiedniej krzywizny dużym płaskim powierzchniom. Niekiedy niezbędne jest zastosowanie pokładników oraz wzdłużników pokładowych.
Ze względu na wysoką gładkość kadłubów laminatowych, powierzchnie, po których porusza się załoga, muszą zostać pokryte warstwami antypoślizgowymi. Realizowane mogą być one poprzez wykonane w formie wyżłobienia, naklejane warstwy specjalnego tworzywa lub nałożenie rzadkiej szpachlówki.
Istotną rolę w kadłubach masywnych odgrywają komory wypornościowe, nadające jednostce pływalność na wypadek wywrotki i wypełnienia jachtu wodą. Zazwyczaj są to puste, szczelnie zamykane przestrzenie, niekiedy wypełnione piankami.
Kadłub przekładkowy.
Konstrukcja kadłuba przekładkowego polega na zastosowaniu rdzenia pokrytego z obu stron laminatem. W ten sposób naprężenia rozciągające oraz ściskające przenoszone są przez zewnętrzne warstwy, natomiast rdzeń zapobiega ścinaniu. Koncepcja ta pozwala na uzyskanie stosunku wytrzymałości mechanicznej materiału do jego ciężaru kilkudziesięciokrotnie większego niż w przypadku kadłubów stalowych. Zastosowanie techniki przekładkowej umożliwia zredukowanie elementów szkieletu, niekiedy nawet jedynie do grodzi lub półgrodzi. Jako przykład konstrukcji bezwręgowej może posłużyć jacht Vendredi, zbudowany na regaty samotników w 1972 r. i mierzący 39,1 m długości. Ta szybko rozwijająca się technika dostarczyła rozwiązań pod wieloma nazwami handlowymi, jak np. c-flex, plasticell, będącymi gotowymi materiałami ze sztywnych zbrojeń powleczonych laminatami. W ogólności poszycia przekładkowe można sklasyfikować ze względu na wykorzystany w nich rdzeń. I tak najpopularniejsze rozwiązania to: rdzeń z tworzyw komórkowych oraz drewniany.
Ideą rdzeni z tworzyw komórkowych jest wykorzystanie materiału z przestrzeniami wypełnionymi powietrzem. W tym celu stosuje się pianki o średniej zawartości gazu 60-95% oraz koncepcje komórkowe naśladujące budową plaster miodu. W przypadku pianek masa właściwa zawiera się w przedziale 16–1120 kg/m3. Wraz ze wzrostem gęstości rośnie wytrzymałość mechaniczna, natomiast maleją własności termo- i fonoizolacyjne. Rodzaj użytego materiału pianki determinuje natomiast własności termoizolacyjne, elektryczne oraz tzw. odporność starzeniową. Do konstrukcji kadłubów poniżej 25 m długości najczęściej stosuje się pianki z polichlorku winylu (PCW). Dla jednostek dłuższych materiał wzmocniony jest dodatkowo zbrojeniem.
Wykorzystanie drewna jako rdzenia w poszyciu przekładkowym jest jedną z trzech najpopularniejszych metod amatorskiej konstrukcji jachtów. Wiąże się ona jednak z wieloma problemami. Do głównych należy zaliczyć deformację drewna pod wpływem wilgoci, czego skutkiem jest delaminacja włókna szklanego. Między innymi z tego powodu jako rdzeń stosuje się zazwyczaj sklejkę, rzadziej poszycie słomkowe. Rdzeń laminuje się tkaniną pod kątem 45 stopni względem płaszczyzny symetrii. W ten sposób uzyskuje się dość gruby, lekki kadłub o wysokiej wytrzymałości mechanicznej. Interesującym rozwiązaniem jest zastosowanie kolejno trzech warstw o wzrastającej wytrzymałości balsy, drewna i laminatu. Powoduje to znaczne zmniejszenie ciężaru kadłuba.
Kadłub dwupowłokowy.
Częstym rozwiązaniem jest konstrukcja kadłuba z dwóch odrębnych powłok: zewnętrznej i wewnętrznej. Obydwie formuje się w całości z kopyta, a następnie łączy. Część zewnętrzna nadaje kształt kadłubowi, wewnętrzna natomiast stanowi pokład, zabudowę wnętrza itp. Technikę tą powszechnie stosuje się w małych jednostkach otwartopokładowych oraz kabinowych o długości do ok. 18 m. Przykładem jest łódź klasy DZ. Powłoki mogą być łączone przy pomocy rodzaju rusztu, wręgów ramowych lub poprzez strefowe klejenie. Niekiedy pomiędzy powłokami stosuje się wypełnienie piankami poliuretanowymi, co stanowi dodatkową wyporność i uniemożliwia gromadzenie się wody w pustych przestrzeniach.
Kadłub z tworzyw sztucznych.
Początek wykorzystania tworzyw sztucznych do budowy kadłubów szacuje się na początek lat 60. XX wieku. Wtedy po raz pierwszy zastosowano polistyren, nazywany popularnie styropianem. Charakteryzuje się on niewielką gęstością 35 kg/m3, dobrą odpornością mechaniczną, wysoką termoizolacyjnością oraz łatwą obróbką. Posiada jednak istotne wady, do których należy zaliczyć łatwopalność i niską odporność chemiczna m.in. na olej, ropę, aceton. Z tego powodu jest on mało trwały i w celu jego wzmocnienia stosuje się farby poliwinylowe lub epoksydowe bądź też laminowanie żywicą epoksydową z cienką warstwą włókna szklanego. Ten materiał wykorzystuje się głównie do budowy małych jednostek wiosłowych bądź motorowych. Pierwsze polskie kadłuby tego typu powstały w 1974 r. Należą do nich Beza oraz Ptyś zaprojektowane przez J. Szajkowskiego i R. Cygielskiego.
Innymi tworzywami sztucznymi stosowanymi do produkcji kadłubów są ABS, polietylen, polipropylen. Charakteryzują się dużo większą odpornością chemiczną niż polistyren, niewielkim ciężarem, odpornością na ścieranie. Do głównych wad należy wysoka elastyczność, którą zmniejsza się poprzez fałdowanie powierzchni dna. Kadłuby z tworzyw sztucznych składają się z dwóch powłok, łączonych na burtach przez spawanie gorącym powietrzem. Pustą przestrzeń zazwyczaj wypełnia się pianką poliuretanową.
Kadłub metalowy.
Metale są drugim po laminatach najpopularniejszym materiałem konstrukcyjnym jednostek pływających. Pierwszym jachtem o kadłubie ze stali niklowanej był Independence zwodowany w 1901 r. Kolebką stoczni produkujących stalowe kadłuby jest Holandia kultywująca charakterystyczne pękate kształty łodzi. Polskie stocznie korzystają ze stali jako materiału konstrukcyjnego od lat 50. zalicza się serię typu J-140, do której należy m.in. s/y Śmiały, czy s/y Jurand. Przed II wojną światową poszycie wykonywano metodą nitowania arkuszy blachy. Technika ta została wyparta przez połączenia spawane. W ogólności kadłuby metalowe można podzielić na wykonane ze stali i różnych jej gatunków oraz stopów lekkich (głównie aluminium).
Spawany kadłub stalowy.
Najczęściej stosowanym gatunkiem stali w konstrukcji poszycia kadłuba jest stal niestopowa. Do osprzętu jak np. knagi, kluzy, okucia wykorzystuje się stal kwasoodporną z grupy austenitów. Wykonanie kadłuba ze stali bardziej technologicznie przypomina tradycyjną konstrukcję z drewna, niż laminatową. Montaż poszycia może odbywać się w konfiguracji do góry dnem bądź stępką do dołu. W pierwszej kolejności układa się przygotowane ramy wręgowe stanowiące szkielet. Następnie odpowiednio wycięte arkusze blachy łączone są spawami z elementami szkieletu. Połączenia pomocnicze wykonywane są od wewnątrz, natomiast ostateczne spawanie zapewniającą szczelność i wytrzymałość mechaniczną kadłuba przeprowadza się na zewnętrznej stronie poszycia. Znacznym ograniczeniem jest fakt, że blacha stalowa daje się wyginać, podobnie jak sklejka, tylko w jednej płaszczyźnie. Z tego powodu najłatwiej wykonuje się kadłuby o kształtach powstałych w wyniku przecięcia powierzchni walcowych lub stożkowych. W ten sposób uzyskuje się poszycie typu sharpie lub skipjack. Istotną zaletą jest brak konieczności trasowania. Gotowe elementy o zadanych wymiarach można uzyskać bezpośrednio od producenta materiału. Szacuje się, że przy amatorskim szkutnictwie, wykonanie kadłuba stalowego przez trzy osoby pracujące popołudniami, zajmuje około pół roku. Niezbędne do tego są narzędzia do obróbki blachy, takie jak giętarki, nożyce, spawarka. Zaleca się, aby ostateczne połączenia spawane zlecić profesjonalnemu spawaczowi, ze względu na kluczowe znaczenie tych elementów dla wytrzymałości mechanicznej jachtu. Ostatnim etapem konstrukcji jest piaskowanie kadłuba i malowanie specjalnymi farbami antykorozyjnymi. Choć dobierane gatunki stali uważa się za odporne na korozję, występuje w nich tzw. korozja międzykrystaliczna. Powoduje ona osłabienie materiału na granicy kryształów tworzących stop, co nie jest widoczne gołym okiem.
Do głównych zalet kadłubów stalowych należy zaliczyć dużą wytrzymałość i łatwą konserwację. Stal jest powszechnie dostępnym materiałem i każde uszkodzenie może być w szybki i tani sposób naprawione. Znaczącą wadę stanowi tendencja do trwałego odkształcania się w wyniku uderzeń. Poza tym stal ulega korozji (szczególnie nasilonej w wodzie morskiej) oraz wykazuje zmęczenie materiału po długotrwałej eksploatacji.
Stal jest powszechnie wykorzystywana do budowania dużych statków pasażerskich, frachtowców itp. Proces konstrukcji dużych kadłubów w stoczni jest odmienny, niż w przypadku małych jednostek. Produkcją kadłuba w stoczni zajmuje się wyspecjalizowany wydział nazywany kadłubownią. Budowa kadłuba składa się z 3 podstawowych etapów: 
Prefabrykacja sekcji kadłuba.
Sekcje montowane są z blach i kształtowników po wcześniejszym ich natrasowaniu i wycięciu (wypaleniu) według kart wykroju (bazujących na dokumentacji technologicznej) oraz ewentualnie gięciu.
Sekcje mogą przybierać formy: 
Montaż w sekcje polega na łączeniu płaskich elementów w większe płaty poprzez sczepianie (spawanie punktowe), a następnie spawanie jedno- lub dwustronne. Kolejną fazą jest montaż usztywnień odbywający się podobnie jak w przypadku płatów blach. Często wykorzystywane są tzw. łoża montażowe gwarantujące zachowanie kształtu sekcji narzuconego przez projekt.
Montaż sekcji w bloki.
Gotowe sekcje łączone są w bloki, których wymiary zwykle wynoszą do 20x20 m, natomiast ich masa osiąga od 20 do kilkuset ton. Blokowy system budowy statku skraca czas konturowania jednostki oraz zapewnia lepsze wykorzystanie pochylni lub doku, gdyż montaż bloków nie odbywa się na wyżej wymienionych a w halach montażowych. Inną korzyścią montażu w halach jest osiągnięcie lepszej jakości i poprawy warunków pracy poprzez ograniczenie wpływu czynników atmosferycznych.
Łączenie bloków.
Bloki transportowane są na pochylnię lub do doku. Transport może być realizowany poprzez suwnice lub pojazdy kołowe przystosowane do przewożenia wielkogabarytowych bloków. Kolejność montażu zależna jest od przyjętej technologii, której wybór wynika z rozmiarów jednostki. Jednym ze sposobów łączenia bloków jest zastosowanie „zasady piramidy”, polegającej na rozpoczęciu montażu od środkowego dolnego bloku, a następnie równoczesnym dołączaniu kolejnych w obu kierunkach (dziobu i rufy).
W przypadku dużych jednostek nawodnych, ze względu na konstrukcję, można wyróżnić dwa rodzaje kadłuba: 
Ze stali wykonywane są również kadłuby okrętów podwodnych. Można w ich konstrukcji wyróżnić: 
Kadłub ze stopów aluminium.
Pierwszą jednostką z kadłubem ze stopu metali lekkich był zaprojektowany w 1895 r. jacht Defender. Ze względu na silną korozję elektrochemiczną uległ on niemalże całkowitemu zniszczeniu. Kolejne próby wykorzystania tego materiału podjęto dopiero w latach 30. XX wieku wraz z wynalezieniem stopu aluminium-magnez nierdzewnego w środowisku wody morskiej. Wzrost zainteresowania tym surowcem nastąpił po opanowaniu techniki spawania aluminium (lata 50.). Stał się on na tyle popularny, że zmodyfikowano przepisy Regat o Puchar Ameryki i dopuszczono do wyścigu łodzie o kadłubach z metali lekkich. Okazało się, że niejednokrotnie deklasowały one podobne jednostki drewniane. Współcześnie wykorzystuje się dwie rodziny stopów:
Kadłuby ze stopów aluminium znajdują zastosowanie głównie w jachtach regatowych. Wynika to ze skomplikowanego procesu produkcji i potrzeby zatrudnienia wykwalifikowanego personelu. Obróbka stopów metali lekkich wymaga specjalistycznych narzędzi i nie jest tak łatwa jak w przypadku stali. Standardowo wykorzystuje się blachę o grubości 4,5 – 15 mm. Konstrukcja szkieletu wymaga gęsto ułożonych wręgów (w odstępach ok. 40 cm). Proces technologiczny jest analogiczny do tego z zastosowaniem stali.
Do głównych wad stopów aluminium należy zaliczyć wysoką cenę materiału. W latach 70. w Polsce powstał projekt konstrukcji dwóch jachtów z kadłubami aluminiowymi, niestety nie został zrealizowany.
Korozja elektrochemiczna.
 
Istotną wadą kadłubów wykonanych z metali jest ich tendencja do korodowania. Największe zagrożenie dla poszycia stanowi tzw. korozja elektrochemiczna. Jest to proces, w wyniku którego powstaje różnica potencjałów elektrycznych i przepływ prądu w elektrolicie (wodzie). Każdy element kadłuba zawierający żelazo ulega utlenianiu, co powoduje trwałe uszkodzenie materiału. W celu spowolnienia tego procesu stosuje się tzw. ochronę katodową opartą na zjawisku polaryzacji katodowej. Na elementach ulegających korozji umieszcza się anody wykonane z metalu o niższym potencjale elektrochemicznym. Np. na kadłubie aluminiowym umieszcza się anody cynkowe. Ich celem jest dostarczenie elektronów, które uwalniają się z atomów żelaza w wyniku utleniania. W przypadku nie dostarczenia brakujących ładunków, wbudowywana jest w ich miejsce grupa OH tworząc rdzę Fe(OH)3. W przypadku stosowania ochrony elektrochemicznej, korozji ulega anoda, którą należy wymieniać po zużyciu. Anody umieszczane są na kadłubie, płetwach sterowych, wałach śruby silnika i wszystkich innych metalowych elementach zanurzonych w wodzie. Dodatkowo stosuje się farby epoksydowe i przeciwporostowe, by uniemożliwić kontakt metali z wodą.
Kadłub siatkobetonowy.
Po raz pierwszy beton zastosowano do budowy kadłuba jachtu w 1850 r. we Francji. Jednostka została zaprojektowana przez Lambota, wynalazcę techniki żelbetowej i okazała się niezwykle udanym egzemplarzem. Służyła przez 90 lat. Początki seryjnej produkcji jachtów z tego materiału datuje się na lata 60. XX wieku. W skład siatkobetonu wchodzą: cement, siatki, plastyfikatory, drut, rury, stal zbrojeniowa oraz woda. Wytrzymałość materiału determinują takie cechy jak grubość warstwy cementu, gęstość i rodzaj stosowanej siatki, wytrzymałość mechaniczna drutu oraz technika konstrukcji. Przyjmuje się, że optymalny współczynnik powierzchni jednostkowej to 2–3 cm2/cm3. Określa on powierzchnie siatki w objętości materiału. Istnieją trzy główne techniki konstrukcji kadłubów siatkobetonowych: stępką do góry z wykorzystaniem kopyta, stępką do dołu bez kopyta oraz z zastosowaniem ram kratowych.
Stępką do góry z wykorzystaniem kopyta.
Technika ta zakłada wykorzystanie formy, którą wykłada się warstwą izolacyjną. Na jej dnie układa się siatki w taki sposób, aby kolejne warstwy krzyżowały się. Następnie łączy się je drutem. Stępkę stanowi rura lub pręt. Wzdłuż burt również mocuje się rury wzmacniające. Po przygotowaniu zbrojenia formę zalewa się betonem. Po 7-10 dniach konstrukcję się odwraca i dokonuje montażu elementów wewnętrznych.
Stępką do dołu bez kopyta.
W tej metodzie kadłub zorientowany jest stępką do dołu. W pierwszej kolejności powstaje szkielet z rur przy zachowaniu rozstawu elementów nie większego niż 20–40 cm. Konstrukcja szkieletu jest spawana. Następnie układa się warstwy siatki i całość zalewa betonem od strony wewnętrznej.
Z zastosowaniem ram kratowych.
Technika ta uznawana jest za jedną z optymalnych. Polega na zastosowaniu specjalnych ram kratowych i procesie konstrukcyjnym analogicznym jak w przypadku metody stępką do dołu. Istotną rolę odgrywa kolejność montowania elementów szkieletu. Najpierw wykonuje się wręgi, następnie stępkę, wzdłużniki i resztę.
Od 15 maja 1985 r. Polski Rejestr Statków nie nadzoruje jednostek z kadłubem siatkobetonowym. Decyzja ta została podjęta po konsultacji z Lloyd's Register of Shipping. Jednym z powodów była niemożliwość jednoznacznego potwierdzenia jakości uzyskanej konstrukcji. Dostarczane próbki cementu nie determinowały ostatecznej wytrzymałości kadłuba, gdyż na tę ostatnią mają wpływ m.in. takie czynniki jak dokładność procesu budowy. W celu przeprowadzenia rzetelnej oceny wymagana byłaby nieustanna obecność inspektora przy konstrukcji. Ponadto na rynku brakowało dobrych jakościowo materiałów w postaci cementu oraz drutów zbrojeniowych.
Odrębną klasę stanowią kadłuby szkłocementowe. Są to konstrukcje z siatkobetonu wzbogaconego o włókna szklane, alkalioodporne. Ze względu na brak źródeł tych włókien w Polsce, konstrukcje szkłocementowe nie powstają na terenie kraju. Jest to jeden z najrzadziej stosowanych materiałów.
Trzy strefy pracy kadłuba.
Ze względu na warunki eksploatacji kadłuba, można go podzielić na następujące części: 
Rozróżnienie na strefy może mieć znaczenie w konstrukcji kadłuba (grubość blachy poszycia, liczba i rodzaj usztywnień). Również przy konserwacji kadłuba stosuje się farby przystosowane do charakterystyki pracy w każdej ze stref.

</doc>
<doc id="480093" url="https://pl.wikipedia.org/wiki?curid=480093" title="Blue Point">
Blue Point

Blue Point – wieżowiec znajdujący się przy al. Stanów Zjednoczonych 61a róg ul. Grenadierów w Warszawie. 
Opis.
Inwestorem był Pezetel Development Warszawa, a budynek był zarządzany przez GP Bis Grupa Impel. 
Biurowiec ma 65 metrów wysokości i 17 kondygnacji. Projektantem budynku jest Wojciech Jankowski, a generalnym wykonawcą – spółka Progress, JKM Designs.
W biurowcu miała swoją pierwszą warszawską siedzibę agencja Frontex.

</doc>
<doc id="480095" url="https://pl.wikipedia.org/wiki?curid=480095" title="Rock niezależny">
Rock niezależny



</doc>
<doc id="480097" url="https://pl.wikipedia.org/wiki?curid=480097" title="Czarownica (film 2005)">
Czarownica (film 2005)

Czarownica ("Bewitched") – amerykańska komedia z 2005 roku w reżyserii Nory Ephron. Film jest kinową wersją popularnego w USA w latach 60. serialu telewizyjnego "Ożeniłem się z czarownicą", opowiadającego o perypetiach zwariowanej czarownicy, która wbrew sprzeciwom swojej rodziny zakochuje się i wychodzi za mąż za zwykłego śmiertelnika.
Opis fabuły.
W kalifornijskim mieście San Fernando Valley mieszka Isabel Bigelow, czarownica, która usiłuje zmienić swoje życie. Jest zdecydowana wbrew swojej rodzinie wyrzec się swoich magicznych zdolności i zacząć żyć jak normalni ludzie. W tym samym mieście Jack Wyatt próbuje zrobić karierę jako aktor, chce zrealizować nową wersję popularnego w latach 60. serialu komediowego "Ożeniłem się z czarownicą", w której miałby zagrać rolę Darrina, ukochanego czarownicy. Przez przypadek Isabel i Jack spotykają się. Jack zauważa podobieństwo zwłaszcza nosa Isabel do Elizabeth Montgomery – aktorki grającej Samanthę w oryginalnej wersji "Ożeniłem się z czarownicą". Jest przekonany, że Isabel w sam raz nadaje się do roli w jego nowym serialu. Isabel widzi w Jacku śmiertelnego mężczyznę, z którym mogłaby założyć rodzinę i żyć normalnie.

</doc>
<doc id="480098" url="https://pl.wikipedia.org/wiki?curid=480098" title="Flint (Michigan)">
Flint (Michigan)

Flint – miasto w stanie Michigan (w Stanach Zjednoczonych), położone ok. 96 km na północny zachód od Detroit. Przez Flint przepływa rzeka Flint River. Ludność tego miasta w 2007 roku wynosiła ok. 125 tys. mieszkańców (2007), co sprawia, że Flint było czwartym co do wielkości miastem w stanie Michigan. Jest ono też siedzibą hrabstwa Genesee.
Flint jest częścią wielkiego obszaru metropolitalnego Detroit/Ann Arbor/Flint/Windsor, który liczy 5,5 mln mieszkańców (dane z 2000 roku) i jest największym regionem metropolitalnym świata położonym w więcej niż jednym kraju. Ludność miasta najliczniejsza była w latach 60. XX w kiedy wynosiła blisko 200 tys. (196 940 osób), jednak od tego czasu ludności ubywa (podobnie jak w całym obszarze metropolitarnym Detroit), a szacunki na 2014 rok pokazują, że nastąpił po raz pierwszy od blisko stu lat spadek poniżej 100 tys. mieszkańców (99 002 osób).
Miasto stało się tematem debiutanckiego filmu dokumentalnego Michaela Moore'a "Roger i ja", w którym autor przedstawił machinacje General Motors, w wyniku czego przemysłowe Flint skazane zostało na zagładę.
W mieście rozwinął się przemysł lotniczy, maszynowy, spożywczy oraz samochodowy.
W Flint znajduje się planetarium. Od 1954 r. w mieście działa uniwersytet.

</doc>
<doc id="480100" url="https://pl.wikipedia.org/wiki?curid=480100" title="Proto-punk">
Proto-punk



</doc>
<doc id="480106" url="https://pl.wikipedia.org/wiki?curid=480106" title="New wave">
New wave



</doc>
<doc id="480113" url="https://pl.wikipedia.org/wiki?curid=480113" title="Bergmann">
Bergmann

Bergmann – powojenne oznaczenie tramwaju elektrycznego serii 245, wytwarzanego w 1927 roku w Gdańskiej Fabryce Wagonów (niem. "Danziger Waggon Fabrik") i eksploatowanego w Gdańsku. Przed wojną zwany był potocznie z niemieckiego "Heubuder", ze względu na eksploatowanie tych pojazdów dla nowo otwartej linii nr 4 z Centrum na kąpielisko Stogi ("Heubude").
Konstrukcja.
Wagony typu Bergmann to jednoczłonowe, dwustronne i dwukierunkowe wozy silnikowe. Pudło wagonu osadzono na dwuosiowym podwoziu. Stanowisko motorniczego umieszczono na osłoniętym pomoście, a drzwi wejściowe są odsuwane. Wewnątrz zamontowano drewniane siedzenia z listewek - z jednej strony pojedyncze, z drugiej podwójne.
Wersje.
24 wagony z 1927 roku wyprodukowano w dwóch wersjach różniących się wyposażeniem elektrycznym:
Eksploatacja.
Tramwaje te wprowadzono do eksploatacji w roku 1927 w związku z otwarciem linii do kąpieliska w dzielnicy Stogi. Eksploatowane były do początku lat 70. XX wieku i poddawane modernizacjom (m.in. poprzez montaż wyposażenia elektrycznego z tramwajów Konstal 4N).
Pod koniec lat 80. XX wieku dzięki staraniom gdańskich miłośników komunikacji doprowadzono do odbudowy wagonu z drugiej serii produkcyjnej, wycofanego 31 marca 1973. Wyposażenie elektryczne i silniki pochodzą z wagonu 4N, oraz pantograf z konstal 105N, ale odtworzony wygląd zewnętrzny odpowiada początkowemu okresowi eksploatacji. Historyczny wagon oznaczony numerem 266 uczestniczy w przejazdach okolicznościowych.

</doc>
<doc id="480115" url="https://pl.wikipedia.org/wiki?curid=480115" title="Ford Mustang">
Ford Mustang

Ford Mustang – samochód sportowy typu pony car klasy średniej produkowany pod amerykańską marką Ford od 1964 roku. Od 2023 roku produkowana będzie siódma generacja modelu.
Historia.
Na początku lat 60. XX wieku jednym z najpopularniejszych samochodów sportowych produkowanym w Stanach Zjednoczonych był Chevrolet Corvette, który był jednak relatywnie drogi i niedostępny dla nabywców o niższych dochodach. W odpowiedzi na to, Ford zdecydował się opracować przystępny cenowo samochód sportowy, za główną grupę potencjalnych odbiorców obierając pierwsze pokolenie ludzi urodzonych tuż po II wojnie światowej, tzw. „baby-boomers”.
Na rok przed debiutem rynkowym Ford przeszedł do wyboru nazwy dla swojego nowego sportowego modelu. Spośród rozważanych emblematów brano pod uwagę takie nazwy jak T-5, Cougar, Aventura, Allegro, Stiletto, Turino, Torino czy T-Bird. Niektóre z tych nazw posłużyły później jako nazwy innych modeli samochodów z koncernu Forda.
Producent zdecydował się na nazwę mustang, dzikiego konia z prerii Ameryki Północnej jako symbol młodości, siły i nieskrępowania. Pośrednim powodem nadania takiej nazwy był też fakt, że czołowy projektant wozu – John Najjar – był wielkim fanem myśliwca P-51 Mustang z okresu II wojny światowej. Jednocześnie powstało charakterystyczne logo Mustanga – galopujący koń na tle czerwonych, białych i niebieskich pasków symbolizujących Stany Zjednoczone i amerykańskie korzenie.
Prototypy.
W roku 1962 i 1963 powstały dwa prototypy, które wyznaczyły drogę pod ostateczny wygląd Forda Mustanga pierwszej generacji.
Pierwszy prototyp – Mustang 1 (znany też jako T-5) został zaprezentowany podczas wyścigów U.S. Grand Prix w miejscowości Watkins Glen w październiku 1962 roku. Kierowcy Dan Gurney i Stirling Moss przejechali samochodem na zmianę kilka okrążeń z dużą prędkością, by zademonstrować jego możliwości. Mustang 1 rozwinął prędkość 207 km/h (115 mil na godzinę) i przejechał ćwierć mili w 18,2 s.
Mustang 1 był dwumiejscowym roadsterem z silnikiem V4 umieszczonym pośrodku o pojemności 2,0 litra. Silnik miał moc 90 koni mechanicznych i był chłodzony przez dwa wentylatory ulokowane we wlotach powietrza tuż przed tylnymi kołami. Pokrycie zostało wykonane ze sprasowanych blach aluminiowych przytwierdzonych do rurowego podwozia. Dwuosobową kabinę pasażerską przed wiatrem chroniła jedynie niewielka owiewka, a kierowca miał do dyspozycji najpotrzebniejsze instrumenty i 4-biegową przekładnię manualną, która przekazywała napęd na tylną oś. Prototyp tworzyło trzech ludzi: inżynier Herb Misch, stylista Gene Bordinant i Roy Lunn, planista. Samochód został zaprojektowany w ciągu 21 dni.
W roku 1963 został wprowadzony kolejny prototyp – tym razem nazywał się Mustang II. Jego wygląd różnił się znacząco od poprzedniego prototypu – był to teraz pojazd czteromiejscowy z silnikiem umieszczonym z przodu. Pod względem konstrukcji i danych technicznych był bardzo podobny do modelu seryjnego produkowanego w roku 1964. Nadwozie samochodu zostało zaprojektowane w studiach projektanckich Lincoln-Mercury. Ford Mustang numer 2 został wyposażony w twardy, ręcznie zdejmowany dach z włókna szklanego, dzięki czemu już w 1963 roku fani motoryzacji mogli poczuć przedsmak Mustanga cabrio. Prezentowany koncept został zbudowany na bazie modelu Falcon, a z przodu zainstalowano 4,7-litrowy motor benzynowy w układzie V8, który generował około 270 KM. Moc pochodząca z silnika była przekazywana na tylne koła za pomocą 4-biegowej przekładni manualnej.
W latach 60 zrodził się pomysł budowy Mustanga z nadwoziem typu shooting break. Powstałe wtedy auto nie było jednak stworzone przez Forda. Jego wykonanie koncern po cichu zlecił włoskiej firmie Intermeccanica. Nie wiadomo, czy pojazd zachował się do czasów współczesnych. Pozostały jedynie zdjęcia z okładki magazynu Car and Driver z 1966 roku. Joe Kamp podjął się rekonstrukcji tej maszyny z użyciem oryginalnych części Forda.
Mach III bazował techniczne i stylistycznie na seryjnym samochodzie, który miał dopiero wejść do produkcji. Po dość kanciastym i mało sportowo wyglądającym poprzedniku Amerykanie postawili na obłe linie. Mustang Mach III był jeżdżącym – i to bardzo szybko – prototypem. Do napędu posłużył widlasty 8-cylindrowy silnik z dwoma wałkami rozrządu w każdej głowicy i czterema zaworami na każdy cylinder. Technicznie ta konstrukcja znacząco wyprzedzała silniki GM i Chryslera. 4,6-litrowiec miał do pomocy sprężarkę mechaniczną. Tak wyposażony agregat rozwijał moc 457 KM przy 5000 obr./min, a jego maksymalny moment obrotowy wynosił 597 Nm przy 4500 obr./min. Dzięki niewielkiej, wynoszącej 1360 kg masie własnej Mustang Mach III rozpędzał się do 100 km/h w 4,5 s. Prędkość maksymalna została ustalona na 289 km/h.
Sukces.
Pomiędzy 9 marca a początkiem kwietnia 1964 roku Ford wyprodukował 8160 egzemplarzy Mustanga. Celem tego wolumenu było przekazanie do każdego ówczesnego dealera Forda w Stanach Zjednoczonych przynajmniej jednego egzemplarza sportowego samochodu. Przygotowano też kampanię reklamową, zakrojoną na różne środki przekazu. 16 kwietnia, dzień przed oficjalną premierą Mustanga, w amerykańskiej telewizji została wyemitowana reklama samochodu. Obejrzało ją ponad 29 milionów osób. Następnego dnia pojawiły się reklamy samochodu w 2500 gazetach i czasopismach. Najważniejsze krajowe dzienniki oraz niektóre zagraniczne gazety zamieściły artykuł dotyczący premiery nowego auta.
Kampania marketingowa Forda zakończyła się powodzeniem. W ciągu pierwszego dnia sprzedaży zostało złożonych 22 tysiące zamówień na nowe Mustangi. W ciągu pierwszego weekendu salony samochodowe odwiedziły 4 miliony osób. W cztery miesiące sprzedano 100 tysięcy samochodów, a 16 kwietnia 1965, w rok po premierze, w Kalifornii sprzedano Mustanga numer 418 812. W marcu 1966 roku z taśmy produkcyjnej zjechał milionowy Mustang.
Dostosowanie do potrzeb klienta.
Ford Mustang zawdzięcza swój sukces i dobre dochody dla firmy szerokiej gamie części i akcesoriów, które kupujący mógł dostosować do swoich potrzeb. Było to jedno z pierwszych aut z tak szerokimi możliwościami wyboru dodatkowego wyposażenia (pierwszy w tej branży był Pontiac). Dzięki dodatkowym opcjom cena samochodu w zależności od liczby wybranych dodatków rosła o kilkaset dolarów, dzięki czemu Mustang stał się dochodowy zarówno dla dealera, jak i producenta.
Dodatków do wyboru było bardzo wiele. Poczynając od wyboru czterostopniowej manualnej skrzyni biegów lub trzystopniowej automatycznej skrzyni biegów, poprzez różne wersje silników (np. wprowadzony w czerwcu 1964 silnik K-Code o mocy 271 KM), pakiety z usztywnionym zawieszeniem, szersze opony, aż po elementy wystroju i służące komfortowi, np. klimatyzacja, winylowy dach, różne wzory kołpaków i felg, oraz montowane w samochodzie radio.
Pierwsza generacja.
Ford Mustang I został zaprezentowany po raz pierwszy w 1964 roku.
Pierwszy egzemplarz zaprezentowano 17 kwietnia 1964 roku w Nowym Jorku. Transmisja telewizyjna premiery została wyemitowana przez trzy amerykańskie stacje telewizyjne 19 kwietnia tego samego roku. Produkcję pojazdu rozpoczęto 9 marca od białego kabrioletu z czarnymi elementami wystroju, który zjechał z linii produkcyjnej w Dearborn w stanie Michigan. Samochód został zbudowany na bazie modelu Falcon. Pierwsza wersja Mustanga miała praktycznie takie same wymiary jak Falcon. Wiele części Mustanga pochodziło z modeli Falcon i Fairlane. 
W roku 1965 nastąpiły niewielkie zmiany zewnętrzne, jak np. zmiana gamy kolorów karoserii oraz wnętrza, oraz kilka zmian konstrukcyjnych, jak wprowadzenie nowych silników, mocniejszych niż w roku 1964. W roku 1965 pojawił się też pakiet GT, oferujący usztywnione zawieszenie, czterostopniową skrzynię biegów, mocniejszy silnik oraz zmiany w wyglądzie zewnętrznym nadające autu bardziej sportowy charakter. 1965 był to też rok pojawienia się pierwszego Mustanga przerobionego w firmie Shelby – dostosowanego do potrzeb wyścigów Shelby GT350, który miał bardziej sportowy charakter niż zwykły Mustang. W 1966 roku zachodzą niewielkie zmiany zewnętrzne, głównie w wyglądzie atrapy chłodnicy. Samochód zostaje też wyposażony w mocniejszy silnik oraz powiększa się gama dodatkowych akcesoriów (jest ich teraz 70). Auto zostało nieco poszerzone i wydłużone, przez co wnętrze staje się bardziej obszerne.
Wyprodukowano ponad 1,5 miliona egzemplarzy pierwszej generacji Mustanga. W plebiscycie na Europejski Samochód Roku 1965, samochód zajął 3. pozycję (za Austinem 1800 i Autobianchi Primula).
Mustang Mach 1.
Po pierwszej modernizacji z 1969 roku powstały trzy wersje Mustanga: Mach 1, Boss 302 oraz Boss 429. Boss 429 był autem stworzonym dla celów wyścigów NASCAR. Było to auto wyposażone w silnik V8 o pojemności 429 cali sześciennych (7 litrów) i o mocy 375 KM. Prawdopodobnie wybudowano tylko 1300 sztuk tego auta. Był to chyba najszybszy i najdroższy swego czasu Mustang. Boss 302 miał być połączeniem siły „muscle cara” ze zwrotnością samochodu sportowego. Był on najczęściej napędzany 290-konnym silnikiem V8 o pojemności 302 CI (4,94 litra) i posiadał czterostopniową manualną skrzynię biegów. Boss 302 określany był mianem „auta, którym GT-350 powinien był być”. Wyprodukowano niecałe 9000 egzemplarzy tych samochodów. W roku 1970 przyszła kolejna zmiana w wyglądzie Mustanga – galopujący koń pojawił się znów pośrodku chłodnicy. Atrapa chłodnicy została powiększona, liczbę przednich reflektorów zredukowano do dwóch, które mieściły się w atrapie chłodnicy. Po bokach atrapy znajdowały się podwójne otwory imitujące wloty powietrza. W roku 1970 został też wprowadzony model Mach 1, który był najwygodniejszy z trzech modeli Mustanga produkowanych w tym czasie. W wyposażeniu standardowym (wcześniej była to opcja dodatkowa) pojawiła się też klimatyzacja, która spowodowała spadek sprzedaży Mustangów kabrioletów prawie o połowę. Jest to też rok zerwania współpracy firm Ford i Shelby.
Restylizacje.
28 sierpnia 1968 roku Ford zaprezentował nowego Mustanga na rok 1969. Tym razem samochód przeszedł gruntowny facelifting. Metalowa, chromowana atrapa chłodnicy została zastąpiona przez nową, czarną i wykonaną z plastiku. Logo Mustanga nie było już umieszczone pośrodku, tylko po stronie kierowcy i było mniejsze. Boczne i tylne linie nadwozia zostały wygładzone, tylna ściana wraz z szybą opadała łagodnie aż do punktu styku z tylnymi światłami. Z przodu zostały zamontowane poczwórne światła: 2 wewnątrz atrapy chłodnicy i 2 poza nią. Maska przypominała nieco swym wyglądem literę V, co było podkreślone przez wlot powietrza umieszczony na masce. Zmianie uległ też napis MUSTANG, a szyby zostały powiększone i rozszerzone, co umożliwiło lepszą widoczność.
Po drugiej restylizacji, w 1971 roku, nastąpił schyłek klasycznych Mustangów wyposażonych w duże silniki V8. Sam samochód jeszcze bardziej urósł, przez co modele produkowane w tych latach były największymi Mustangami, jakie były kiedykolwiek produkowane. Jednocześnie następowało obniżenie mocy dostępnych silników i dostosowanie do nowych norm dotyczących emisji spalin. Wygląd Mustanga w 1971 roku uległ zmianie profilu nadwozia i wielu elementów wystroju auta. Charakterystycznym elementem był łagodnie opadający przód i tył. Producenci chcieli, by Mustang wciąż pozostał sportowy i agresywny, jednak utrudniały to coraz bardziej rygorystyczne reguły emisji spalin i ochrony środowiska. Dlatego postanowiono położyć większy nacisk na wygląd i wygodę. Ta forma nadwozia pozostała niemal niezmieniona do roku 1973, kiedy to wszedł kolejny przepis dotyczący zderzaków – Mustang z 1973 roku musiał mieć większe zderzaki, przez co jeszcze podniosła się jego masa. Również w 1973 roku Ford porzucił produkcję kabrioletów – nie powstawały one aż do roku 1983. Wiadomość o zaprzestaniu produkcji kabrioletów spowodowała wzrost sprzedaży o 5700 aut.
Druga generacja.
Ford Mustang II został zaprezentowany po raz pierwszy w 1974 roku.
Wraz z nadejściem lat 70. w USA kryzysu paliwowego, inflacja wynosiła 12%. Dodge zaprzestał produkcji modelu Challenger, zakończono również produkcję samochodu Plymouth Barracuda. General Motors niemal porzuciło produkcję modeli Camaro i Firebird. Do przepisów dotyczących emisji spalin dołączyło ograniczenie prędkości do 55 mil na godzinę. Aby Mustang pozostał w produkcji, musiał przejść głębokie modyfikacje z uwzględnieniem nowych regulacji federalnych.
Pojawił się więc Mustang II – mniejszy i lżejszy, z mniejszymi silnikami. Nowy Mustang posiadał całkowicie nowy wygląd i dopracowane właściwości jezdne. Spalał też mniej paliwa niż modele z poprzednich lat. Na początku dostępny był w dwóch wersjach nadwozia – dwudrzwiowy hardtop i trzydrzwiowy liftback. Zmieniły się przez to proporcje Mustanga II, pozostał za to charakterystyczny wygląd atrapy chłodnicy.
Na początku były oferowane dwa silniki: czterocylindrowy o mocy 88 KM i sześciocylindrowy o mocy 105 koni mechanicznych. W późniejszych latach weszły nieco mocniejsze jednostki, posiadające moc od 122 do 140 KM. W 1974 roku wprowadzono też modele Ghia, wyróżniające się wygodą i wykończeniem. Wyprodukowano 385,993 egzemplarzy. Mustang II otrzymał też tytuł Car of the Year od magazynu Motor Trend. W 1976 roku wprowadzono specjalny model Cobra II, który miał być nawiązaniem do modelu Shelby Mustang GT350 – przez charakterystyczne paski biegnące przez całą długość samochodu oraz dodatki uatrakcyjniające wygląd. W roku 1977 dla modeli z nadwoziem fastback wprowadzono specjalne dachy typu targa. Na przestrzeni lat producenci wprowadzali coraz to nowe wersje nadwoziowe, by sprostać wymaganiom i gustom klientów.
Trzecia generacja.
Ford Mustang III został zaprezentowany po raz pierwszy w 1979 roku.
Trzecia generacja Mustanga, zwana też „Fox-Body” była bazowana na modelu Fairmont. W 1979 roku powstały dwa rodzaje nadwozia: dwudrzwiowy sedan i dwudrzwiowe coupe. W nadwoziu zastosowano rozwiązania stylistyczne nawiązujące do wzornictwa typowego dla europejskich modeli Forda – zredukowano liczbę chromowanych ozdobników, nadwozie przybrało łagodniejszy, kanciasty kształt, natomiast dotychczasowy design przodu został porzucony na rzecz łagodnie opadającej plastikowej atrapy i prostokątnych reflektorów. Zbliżony wygląd aut zachował się do roku 1993, przez co jeszcze bardziej upodobniły się do samochodów europejskich.
W tym czasie produkowano już mocniejsze silniki niż w połowie lat 70. W latach 1979–1981 były wciąż wprowadzane niewielkie zmiany konstrukcyjne. Gamę wariantów wyposażeniowych wzbogaciły ponownie Ghia (dla modeli coupé) i Cobra (dla liftbackĻw – brak spoilerów, atrapa wlotu powietrza na masce).
W 1982 roku pojawiły się rozległe zmiany – Ford wprowadził na nowo model Mustang GT, który otworzył nową erę muscle car’ów. Reklamy w gazetach oparte były na haśle: „The Boss is Back” (Boss – modele Mustanga produkowane w latach 1969–1970). Mustang GT posiadał czterostopniową skrzynię biegów, Silnik V8 Windsor o mocy 157 KM, sportowe opony oraz sztywne zawieszenie. Moc silników modelu GT wzrastała, osiągając szczyt w roku 1987 z wynikiem 225 KM. Niezależnie od modelu GT były produkowane bardziej luksusowe wersje: L, GL i GLX. W 1987 roku nastąpiły poważne zmiany wyglądu, które utrzymały się do roku 1993.
SP Mustang.
W roku 1992, kalifornijska policja poprosiła Forda o wyprodukowanie serii szybkich i lekkich samochodów policyjnych. Standardowe modele policji – Ford Fairmont oraz modele LTD i Crown Victoria były zbyt ciężkie do ścigania przestępców. W ciągu jedenastu lat (od 1982 do 1993) wyprodukowano 15 000 egzemplarzy tego auta. Mustangi SSP posiadały silnik o mocy 175 koni mechanicznych – nie były zbyt szybkie, lecz dobrze spełniały swoje zadanie.
Czwarta generacja.
Ford Mustang IV został zaprezentowany po raz pierwszy w 1993 roku.
W 1994 nastąpiła kolejna zdecydowana zmiana wyglądu. Nowy model, którego premiera nastąpiła 9 grudnia 1993 oznaczony kodem „SN-95” przedstawiał nowe podejście do koncepcji modelu Mustang – swoim wyglądem nawiązywał do starszych generacji tego modelu, na nadwozie powrócił symbol galopującego koń (w latach 80. był tam niebieski znaczek Forda). Moc silników zwiększyła się do 215 koni mechanicznych (podstawowy model wyposażony był w silnik V6 o pojemności 3,8 litra i mocy 150 KM).
Również w roku 1994 powstał specjalny model Mustang Cobra Convertible. Posiadał pięciolitrowy silnik V8 o mocy 240 koni mechanicznych. W tym samym roku Mustang otrzymał prestiżowy tytuł Car of the Year od magazynu „Car and Driver”. W roku 1996 Mustang po raz kolejny przeszedł facelifting – atrapa chłodnicy otrzymała nowy design, przypominający swym wyglądem plaster miodu. Również tylne światła były ułożone pionowo, a nie poziomo jak w modelach z lat 80. i pierwszej połowy lat 90. Pojawił się specjalny model SVT Mustang Cobra z dużym silnikiem V8 o pojemności 4,6 litra i mocy 305 koni.
Rozmiar silnika wymusił nowy wygląd maski z charakterystycznym wybrzuszonym wlotem powietrza. Podobnie jak w dawniejszych latach, klienci mieli wciąż prawo wyboru za dopłatą odpowiednich pakietów i akcesoriów do swojego samochodu, np. Preferred Equipment Package w samochodach typu GT (w skład zestawu wchodziły m.in.: klimatyzacja, radio AM/FM, odtwarzacz kaset, ABS, lampy przeciwmgielne, tylny spoiler, sportowe siedzenia). Rok 1998 był zarazem ostatnim rokiem zaokrąglonych kształtów samochodów (ang. „Round Body Mustang”).
Lifting.
Rok 1999 to 35. rocznica wprowadzenia na rynek pierwszego Mustanga. Na tę okazję Ford przygotował specjalną wersję samochodu w zupełnie nowej stylistyce „New Edge”. Mustang stracił swoje łagodne, zaokrąglone kształty na rzecz ostrych, agresywnych krawędzi, zachowując przy tym aerodynamiczność. Wąskie, halogenowe światła przednie zespolone z kierunkowskazami, większe rury wydechowe oraz elementy karoserii wykonane z tworzyw sztucznych. Model posiadał również oznaczenia charakteryzujące 35. rocznicę produkcji. W 2000 roku nie nastąpiły zmiany w wyglądzie zewnętrznym (poza usunięciem rocznicowych oznaczeń z roku 1999). Modele V-6 i GT odróżniały się od siebie tylko tym, że GT posiadał podwójne rury wydechowe.
W roku 2000 pojawiła się również limitowana seria modeli 300 „Cobra R”. Była to wersja specjalna, nawiązująca do wyścigów. Cobra R była wyposażona w silnik DOHC o pojemności 5,4 litra i o mocy 385 koni mechanicznych. Samochód był wyposażony w 6-stopniową skrzynię biegów. Pojazd pozbawiono takich akcesoriów, jak klimatyzacja, lub tylne siedzenie – by lepiej nawiązać do samochodów wyścigowych. Inne modyfikacje to m.in.: siedzenia firmy Recaro, układ wydechowy Borla, zawieszenie Bilstein, amortyzatory Eibach i wiele innych. Cobra R kosztowała 55 845 dolarów i sprzedała się niemal natychmiast.
2001 rok przyniósł kolejną edycję specjalną Mustanga GT o nazwie „Bullitt”. Był to współczesny odpowiednik Forda Mustanga GT z 1968 roku, którym jeździł Steve McQueen w filmie „Bullitt”. Zawieszenie zostało nieco obniżone, przez co poprawiły się parametry jezdne Mustanga. „Bullitt” wyposażony był też w nowe, pięcioramienne koła, nawiązujące do fastbacka z 1968. Inne elementy wystroju to np. wlot paliwa przypominający te w samolotach, aluminiowe pedały lub aluminiowa gałka skrzyni biegów. Samochód dostępny był w trzech kolorach: niebieski, czarny oraz ciemnozielony (jak Mustang z filmu). Napędzał go silnik o mocy 265 koni mechanicznych. Podobnie jak Cobra R, „Bullitt” był hitem – wszystkie 5000 egzemplarzy zostało sprzedanych bardzo szybko.
Ford Mustang z roku 2002 dostępny był wraz z systemem audio Visteon Mach 1000. System miał moc maksymalną około 1100 watów. W skład zestawu wchodziło m.in., sześć 85-watowych subwooferów oraz odtwarzacz CD ze zmieniarką na 6 płyt CD z możliwością wymiany na odtwarzacz MP3. W ciągu następnych lat pojawiło się jeszcze kilka edycji limitowanych:
Mustang Mach 1.
Mach 1 wyposażony był w silnik DOHC o mocy 305 koni mechanicznych oraz pięciobiegową ręczną skrzynię biegów. Ponadto posiadał pomalowaną na czarno maskę, 17-calowe felgi oraz wlot powietrza na masce.
Piąta generacja.
Ford Mustang V został zaprezentowany po raz pierwszy w 2004 roku.
10 lutego 2003 roku ogłoszono, że powstanie zupełnie nowa generacja Mustanga, bardziej niż poprzednicy nawiązująca swoim wzornictwem do modeli z lat 60. Prototyp pojazdu został pokazany na targach North American International Auto Show. Nie różnił się on zbytnio od modelu seryjnego produkowanego później. Ogłoszono też, że nowy Mustang będzie powstawał w fabryce AutoAlliance International (AAI) w miejscowości Flat Rock w stanie Michigan.
Nadwozie nowego Mustanga (ta generacja opisana jest skrótem S-197) zaprojektował Sid Ramnarace czerpiąc inspiracje z pierwszych modeli Mustanga. Styl nadwozia można określić jako retrofuturyzm.
Podstawowa wersja samochodu posiada silnik V6 o mocy 210 koni mechanicznych. Wersja GT jest wyposażona w 305-konny silnik V8 SOHC 24v, o pojemności 4,6 litra. Nowy Mustang jest staranniej wykonany i wykończony od swego poprzednika, posiada też nowe gadżety (w zależności od wersji wyposażenia), takie jak możliwość zmieniania kolorów zegarów na desce rozdzielczej (w sumie do 125 – 7 stałych + 1 ustawiany przez użytkownika). Nowy model okazał się bardzo popularny – około połowa wszystkich aut sportowych sprzedawanych obecnie w USA to właśnie Mustangi. Dla modeli z silnikiem V6 wyprodukowanych w 2006 roku dostępny był „Pony Package”, czyli ulepszone zawieszenie, szersze opony, nowe felgi, nowy styl atrapy chłodnicy, spoiler oraz nowe oznaczenia.
Również Carroll Shelby zainteresował się nowym Mustangiem. Na targach motoryzacyjnych New York International Auto Show w 2005 roku zaprezentowano nowego Mustanga Shelby GT500, nawiązujący również do modelu z 1967 roku. Model wyposażony jest w silnik DOHC V8 o pojemności 5,4 litra i mocy 500 lub 540 koni mechanicznych. Nowe Shelby GT500 jest dostępne od roku 2007.
Lifting.
Od 2009 roku były prowadzone badania nad bardziej wydajnymi silnikami dla Mustangów. W 2011 roku zaczęto je seryjnie montować w Mustangach które przeszły facelifting całego nadwozia, a wnętrze zostało udoskonalone i wykonane z dużo lepszej jakości materiałów niż w poprzedniej wersji. 
Dalsza współpraca z dostawcą silników Boss zaowocowała stuningowaną wersją Mustanga i jego bardziej efektownym odpowiednikiem w pakiecie „Laguna Seca” dostępnym tylko dla mustangów z silnikami Boss 302. Dalsza współpraca z Karolem Shelbym zaowocowała modelami GT500, GT350 oraz GTS. Shelby Automobiles zaczął udostępniać dla mustangów silniki typu Big Block o mocy powyżej 700 koni mechanicznych.
Wersja Shelby GT500 produkowana w roku 2012 (2013 Shelby GT500) była pierwszą wersją seryjną, która pokonała barierę prędkości 200 mph (322 km/h).
W 2013 roku producent przygotował wersję o mocy 1200 KM. W tym celu rozwiercono silnik o pojemności 5,4-litra do 5,8-litra, wzmocniono tłoki i korbowody, wykorzystano większą turbosprężarkę. Poprawiono również system chłodzenia, zawieszenie oraz układ hamulcowy. Nowa wersja otrzymała oznaczenie Shelby Mustang 1000 S/C.
Szósta generacja.
Ford Mustang VI został zaprezentowany po raz pierwszy w 2013 roku.
Mustang szóstej generacji zadebiutował oficjalnie podczas prezentacji Barcelonie, miesiąc przed 10. rocznicą prezentacji dotychczas produkowanego modelu. Samochód przeszedł kompleksową metamorfozę, zyskując nowy projekt stylistyczny z charakterystycznie, agresywnie stylizowanym pasem nawiązującym zarówno do klasycznych wcieleń linii modelowej, jak i innych modeli Forda. Jednocześnie samochód zachował charakterystyczną sylwetkę z podłużnym przodem, nisko poprowadzoną linią dachu i pochyloną pod dużym kątem przednią szybą.
Przy kosmetycznych zmianach w wymiarach zewnętrznych, szósta generacja Forda Mustanga zyskała przestronniejsze nadwozie nadal mogące pomieścić 4 pasażerów i wciąż dostępne w dwóch wariantach: jako coupe lub kabriolet z miękkim składanym dachem. Masywna deska rozdzielcza zyskała projekt nawiązujący do pierwszej generacji, z konsolą centralną bogatą w chromowane, designerskie przyciski oraz przełączniki. Po raz pierwszy w konsoli centralnej wygospodarowano miejsce na ekran dotykowy.
Obszerne zmiany samochód przeszedł pod kątem technicznym, zyskując usztywniony i lżejszy szkielet. Nadwozie zostało przeprojektowane pod kątem połączenia sportowych właściwości jezdnych z komfortem podczas codziennego poruszania się, Mustang VI wyposażony został też w wydajniejsze i skuteczniejsze hamulce.
Z myślą o europejskich klientach zaprojektowano czterocylindrowy silnik 2.3 l EcoBoost wyposażony w turbosprężarkę i wtrysk bezpośredni. Motor rozwijał moc 309 KM i maksymalny moment obrotowy 407 Nm. W ofercie znalazł się też zmodernizowany silnik 3.7 l V6 o mocy przeszło 300 KM oraz silnik V8 o pojemności 5.0 l i mocy 421 KM. Jednostka to zmodernizowana konstrukcja znana z poprzedniej generacji Mustanga.
W związku z niską oceną bezpieczeństwa Ford Mustanga przez Euro NCAP po otrzymaniu dwóch gwiazdek w styczniu 2017 firma Ford dokonała modernizacji pojazdu, dzięki czemu uzyskał w ponownym teście w lipcu 2017 trzy gwiazdki.
Shelby GT350/GT550.
W czerwcu 2015 zadebiutował kolejny rezultat współpracy Forda z wieloletnim tunerem, Shelby American. W pierwszej kolejności zadebiutowała odmiana Shelby GT350, wyróżniająca się m.in. charakterystycznymi podwójnymi pasami biegnącymi przez całą długość nadwozia. Moc podstawowego V8 o pojemności 5 litrów zwiększono do 526 KM, pozwalając na osiągnięcie 580 Nm maksymalnego momentu obrotowego. 4 lata później, w czerwcu 2019 roku zadebiutowała jeszcze bardziej wyczynowa odmiana Shelby GT550, wyróżniająca się obszerniejszymi modyfikacjami wizualnymi i technicznymi. Pas przedni zyskał większy, wyraźniej zarysowany wlot powietrza, poszerzone nadkola, duży spojler zewnętrzny i przeprojektowane zderzaki. Do napędu wykorzystano z kolei V8 o zwiększonej pojemności 5,2 litra, które rozwinęło moc maksymalną 760 KM przy 847 Nm maksymalnego momentu obrotowego.
Mustang Bullitt.
W styczniu 2018 zaprezentowana została nowa specjalna wersja Musanga szóstej generacji sygnowana emblematem Bullitt nawiązującym bezpośrednio do pierwowzoru z 1968 roku znanego z filmu z Steve'm McQueenem w roli głównej. Samochód zyskał charakterystyczne, ciemnozielone malowanie nadwozia, inny wlot powietrza pozbawiony logotypów, przeprojektowane zderzaki i dyfuzor, a także charakterystyczny wzór 19-calowych alufefelg malowany na czarno. Moc 5-litrowego V8 zwiększono z 466 do 482 KM, osiągając maksymalny moment obrotowy 569 Nm i prędkość maksymalną zwiększoną z 250 do 263 km/h. Inaczej zestrojono układ wydechowy, a także zastosowano dedykowany pakiet stylistyczny w kabinie pasażerskiej.
Mustang Mach 1.
W lipcu 2020 zadebiutowała pierwsza od 2004 roku sportowa odmiana Mustanga z serii Mach 1, pierwszy raz opracowana także z myślą o sprzedaży na rynku europejskim. Pod kątem wizualnym samochód zyskał dedykowany pakiet stylistyczny łączący czarne akcenty, czarne alufelgi i dodatkowe spojlery z większymi wlotami powietrza, poczwórnymi końcówkami wydechu oraz przeprojektowaną osłoną chłodnicy. Do napędu tego wariantu wykorzystano 5-litrowe V8 rozwijające moc 480 KM, które współpracuje z 6-biegową przekładnią manualną lub 10-stopniową skrzynią automatyczną. Zmodyfikowano układ dolotu powietrza i kolektor dolotowy, a także zamontowano przepustnice o średnicy 87 mm, które zwiększyły swobodny przepływ powietrza do silnika i poprawiły osiągi samochodu.
Lifting.
W styczniu 2017 roku Ford przedstawił Mustanga szóstej generacji po gruntownej restylizacji. W jej ramach pas przedni został przestylizowany, zyskując bardziej agresywny kształt o lepszych właściwościach aerodynamicznych. Reflektory osadzono niżej, nadając im ostrzejszy, ścięty kształt, z kolei atrapa chłodnicy stała się większa i bardziej trapezowa. Zmiany wizualne objęły ponadto błotniki, maskę, zderzaki i elementy wyposażenia dodatkowego. Gamę lakierów poszerzyło pomarańczowe malowanie, a także nowe wzory alufelg. Modernizacja objęła też kabinę pasażerską, gdzie opcjonalnie pojawiła się możliwość zamocowania 12-calowego wyświetlacza zamiast tradycyjnych zegarów. Producent rozbudował też listę asystentów bezpieczeństwa i wsparcia kierowcy.
Sprzedaż.
Podobnie jak dotychczas, Ford Mustang szóstej generacji wytwarzany był wyłącznie w amerykańskich zakładach we Flat Rock] w stanie Michigan. Pierwsze egzemplarze trafiły do nabywców na rynkach północnoamerykańskich w 2014 roku. Ponadto, w przeciwieństwie do poprzedników samochód w 2015 roku trafił też do oficjalnej sieci dealerskiej Forda w Europie, włącznie z rynkiem polskim. W pierwszym roku produkcji zakontraktowano tutaj 262 egzemplarze samochodu, który wyceniono od 157 tys. zł. Po raz pierwszy w historii Mustang trafił także do sprzedaży na rynkach z ruchem lewostronnym, na czele z Wielką Brytanią i Australią.
Siódma generacja.
Ford Mustang VII został zaprezentowany po raz pierwszy w 2022 roku.
Niespełna 9 lat po prezentacji dotychczas produkowanego modelu zadebiutowała zupełnie nowa, siódma generacja Mustanga. Samochód utrzymał ewolucyjny kierunek zmian w stylistyce, przechodząc jedynie kosmetyczne zmiany w kształcie nadwozia, ogólnej sylwetce i kształcie detali. Przód zyskał bardziej agresywną stylizację, z większymi reflektorami wykonanymi w technologii full LED, a także większym wlotem powietrza. Po raz pierwszy nabywcy mają możliwość personalizacji stylizacji pasa przedniego, tworząc unikalny projekt stylistyczny egzemplarza. Tylną część nadwozia przyozdobił bardziej szpiczasto zakończony bagażnik, dalej jednak zwieńczony trzysegmentowymi lampami. Producent zastosował też przeprojektowany dyfuzor, który poprawił właściwości aerodynamiczne.
Radykalną metamorfozę, w stosunku do poprzednika, przeszła za to kabina pasażerska. Masywny, klasyczny projekt kokpitu zastąpił bardziej minimalistyczny, z niżej osadzonymi kanciastymi nawiewami, a także dwoma ekranami tworzonymi przez 12,4 calowy zestaw wskaźników i umieszczony pod jedną taflą po sąsiedzku 13,2 calowy dotykowy ekran systemu multimedialnego obsługujący system SYNC4.
Do napędu siódmej generacji Mustanga przeznaczono udoskonalone względem poprzednika dwie jednostki napędowe. Podstawowy, czterocylindrowy EcoBoost o pojemności 2,3 litra charakteryzuje się mocą 300 KM i współpracuje z 10-biegową automatyczną skrzynią biegów. Mocniejsze, 5-litrowe V8 z rodziny Coyotte rozwija moc 450 KM i może zostać połączone także z 6-stopniową manualną przekładnią.
Mustang Dark Horse.
Równolegle z cywilnym Fordem Mustangiem siódmej generacji zadebiutowała także wyczynowa wersja specjalna zorientowana na jazdę w warunkach torowych, wyróżniająca się przydomkiem Dark Horse. Odmiana ta zyskała specjalny pakiet stylistyczny z większymi wlotami powietrza, dużym tylnym spojlerem, nakładkami z włókna węglowego i sportowym ogumieniem. 5-litrowe V8 zostało specjalnie zmodyfikowane za pomocą korbowodów tłokowych, zyskując większą moc i lepsze warunki podczas wyczynowej jazdy.
Sprzedaż.
Podobnie jak w przypadku poprzednich generacji, do produkcji siódmej generacji Forda Mustang oddelegowano wyłącznie amerykańskie zakłady we Flat Rock w Michigan. Po rozpoczęciu produkcji późną wiosną 2023, dostawy pierwszych egzemplarzy do nabywców wyznaczono na lato tego samego roku, poczynając od rynków północnoamerykańskich. Na początku 2024 roku, podobnie jak w przypadku poprzednika, Mustang VII uzupełni także ofertę Forda na rynku europejskim oraz innych rynkach eksportowych.
Kultura popularna.
Ford Mustang pojawiał się w bardzo wielu filmach, teledyskach i grach komputerowych. Jednym z pierwszych filmów, w których wystąpił (w wersji kabriolet) był Żandarm z Saint-Tropez. Chyba najbardziej znanymi filmami z Mustangiem są: "Bullitt" z 1968 roku oraz replika ' 67 Shelby GT500 – „Eleanor” '67 Shelby GT500E stworzona przez Unique Performance dla potrzeb filmu „Gone in 60 seconds” (60 sekund)”. „60 sekund” z 2000 to remake filmu o tym samym tytule z roku 1974. Główną rolę zagrał w nim żółty '74 Ford Mustang Mach1 – „Eleanor”. Na potrzeby filmu stworzono 11 modeli Eleanor, ale tylko 3 z nich były pełnoprawnymi, działającymi modelami. Ocalał tylko jeden, gdyż dwa inne auta zostały kompletnie zniszczone podczas kręcenia scen pościgów etc. Auto zostało stworzone przez studio Cinema Vehicle Services we współpracy ze znanym projektantem – Chipem Foosem. Ford Mustang GT500 Eleanor dostał całkowicie przeprojektowaną maskę, zderzak z centralnie umieszczonymi światłami, poszerzone nadkola i listwy progowe, powiększony spojler etc. Pod maską znajduje się jednostka V8 o pojemności 5,7-litra i mocy około 400 KM. 14 maja 2013 roku można było kupić jedyny ocalały egzemplarz filmowego Mustanga.
Ford Mustang z 1971 roku był samochodem Jamesa Bonda w filmie "Diamenty są wieczne". Został on użyty również w teledysku Guns N’ Roses – Don’t Cry (w momencie grania solo). Mustang piątej generacji jest znany m.in. z gry komputerowej "" i "Test Drive Unlimited". W grze na konsolę Xbox 360 "Forza Motorsport 2" bardzo wiernie odwzorowano następujące modele Forda Mustanga: Shelby 1968 GT-500 King of Road, 2006 Shelby GT-500, 1970 Ford Mustang Boss 429,
2000 Ford Mustang Cobra R, 2005 Ford Mustang GT oraz bazujące na Mustangach: Saleen S281 (z 2000 roku) i Saleen S281E (na podstawie Mustanga 2005, tylko w limitowanej edycji kolekcjonerskiej gry).
Mustang pojawił się w wielu innych grach komputerowych takich jak:
Kilka modeli Mustanga występowało również w grach z serii "Ford Racing". W 2008 roku Ford Mustang Shelby GT500 pojawił się we wznowionej serii Nieustraszonego jako KITT oraz w filmie Death Race/Wyścig Śmierci.

</doc>
<doc id="480119" url="https://pl.wikipedia.org/wiki?curid=480119" title="Dziennik Bridget Jones">
Dziennik Bridget Jones

Dziennik Bridget Jones (ang. "Bridget Jones's Diary") – powieść Helen Fielding wydana w 1996. Książka doczekała się ekranizacji z Renée Zellweger w roli tytułowej.
Historia opowiadana jest z punktu widzenia Bridget Jones – trzydziestoletniej, samotnej kobiety. Bridget przelewa na strony dziennika całą swoją frustrację związaną z nadwagą, uciążliwą matką i przerażającą wizją spędzenia reszty życia w samotności. Przed skrajną rozpaczą powstrzymują ją przyjaciele – feministka Sharon, tkwiąca w toksycznym związku Jude i homoseksualista Tom. Nowy Rok zaczyna się zwyczajnie: Bridget jedzie na indyka curry do znajomych rodziców, a matka próbuje wyswatać ją z niejakim Markiem Darcy. Pierwsze zmiany pojawiają się wraz z powrotem Bridget do pracy. Oto sam Daniel Cleaver, szef Bridget, zaczyna z nią flirtować.

</doc>
<doc id="480120" url="https://pl.wikipedia.org/wiki?curid=480120" title="Dziennik Bridget Jones (film)">
Dziennik Bridget Jones (film)

Dziennik Bridget Jones – brytyjski film fabularny (komedia romantyczna) oparty na powieści pod tym samym tytułem autorstwa Helen Fielding. Film doczekał się dwóch kontynuacji – "" (2004) i "Bridget Jones 3" (2016).
Zdjęcia do pierwszej części filmu rozpoczęto 16 maja 2000 roku.
Opis fabuły.
Bridget Jones (Renée Zellweger) ma 32 lata i mieszka w Londynie. Jej życie uczuciowe jest pasmem porażek. Pociesza się nadużywaniem alkoholu, paleniem papierosów oraz jedzeniem. Wraz z rozpoczęciem nowego roku postanawia prowadzić dziennik, w którym będzie zapisywać wszystkie istotne zdarzenia. Zaliczają się do nich relacje z mężczyznami (zamierza zadawać się tylko z porządnymi) i walka z nadwagą. Ale wbrew swoim postanowieniom zaczyna romans ze swoim szefem, niepoprawnym kobieciarzem, Danielem Cleaverem (Hugh Grant). Tymczasem matka Bridget chce ją zeswatać z nudnym prawnikiem Markiem Darcy (Colin Firth), który po bliższym poznaniu okazuje się interesującym mężczyzną. Bridget nie wie, któremu z nich ostatecznie oddać swoje serce.

</doc>
<doc id="480121" url="https://pl.wikipedia.org/wiki?curid=480121" title="Hegemone">
Hegemone

Hegemone (Jowisz XXXIX) – mały zewnętrzny księżyc Jowisza, odkryty 8 lutego 2003 roku przez grupę astronomów z Uniwersytetu Hawajskiego, kierowaną przez Scotta Shepparda.
Nazwa.
Nazwa księżyca pochodzi od mitycznej Hegemone, jednej z Charyt, córek Zeusa (Jowisza).
Charakterystyka fizyczna.
Hegemone jest jednym z najmniejszych księżyców Jowisza, jego średnicę ocenia się na około 3 km. Średnia gęstość tego ciała ma wartość ok. 2,6 g/cm3, a składa się przeważnie z krzemianów. Powierzchnia Hegemone jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 22,8 magnitudo.
Satelita obiega Jowisza ruchem wstecznym, czyli w kierunku przeciwnym do obrotu planety wokół własnej osi. Należy on do grupy Pazyfae.

</doc>
<doc id="480122" url="https://pl.wikipedia.org/wiki?curid=480122" title="Warcaby stupolowe">
Warcaby stupolowe



</doc>
<doc id="480125" url="https://pl.wikipedia.org/wiki?curid=480125" title="Helike">
Helike

Helike (Jowisz XLV) – mały księżyc Jowisza, odkryty w 2003 roku przez grupę astronomów z Uniwersytetu Hawajskiego, kierowaną przez Scotta Shepparda.
Nazwa.
Nazwa księżyca pochodzi od mitycznej Helike, jednej z nimf, które wychowywały Zeusa (Jowisza) w jego wczesnym dzieciństwie na Krecie.
Charakterystyka fizyczna.
Helike jest jednym z mniejszych księżyców Jowisza, jego średnicę ocenia się na około 4 km. Średnia gęstość tego ciała to ok. 2,6 g/cm3, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 22,6 magnitudo.
Helike obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Ananke.

</doc>
<doc id="480132" url="https://pl.wikipedia.org/wiki?curid=480132" title="Joseph Barbera">
Joseph Barbera

Joseph Roland "Joe" Barbera (ur. 24 marca 1911 w Nowym Jorku, zm. 18 grudnia 2006 w Los Angeles) – amerykański rysownik, twórca kreskówek, który wraz z Williamem Hanną założył w 1957 własną wytwórnię Hanna-Barbera.
Pochodził z rodziny sycylijskiej. Ostatnią kreskówką, którą stworzył, jest "Kudłaty i Scooby Doo na tropie".

</doc>
<doc id="480139" url="https://pl.wikipedia.org/wiki?curid=480139" title="Helen Fielding">
Helen Fielding

Helen Fielding (ur. 19 lutego 1958 w Morley, w hrabstwie West Yorkshire, w Anglii) – angielska pisarka i dziennikarka. Przez wiele lat pracowała w Londynie jako dziennikarka prasowa i telewizyjna, podróżując do Afryki, Indii i Ameryki Środkowej. Zadebiutowała powieścią "Potęga sławy", ale rozgłos przyniosły jej kolejne powieści: "Dziennik Bridget Jones" (1996) i "" (1999).
Helen Fielding jest współautorką scenariuszy do filmów "Dziennik Bridget Jones" (reż. Sharon Maguire) oraz "", będących adaptacjami jej powieści.
Kolejną powieścią Helen Fielding jest "Rozbuchana wyobraźnia Olivii Joules".

</doc>
<doc id="480143" url="https://pl.wikipedia.org/wiki?curid=480143" title="Eugeniusz II (biskup Toledo)">
Eugeniusz II (biskup Toledo)

Eugeniusz II, oznaczany również jako Eugeniusz III, zwany Młodszym (zm. w listopadzie 657) – pisarz łaciński, teolog, arcybiskup Toledo (od 646), święty Kościoła katolickiego.
Urodził się w Toledo. Pochodził z rodziny hiszpańskich Wizygotów, jego ojciec nosił imię Ewancjusz. Był uczniem Heladiusza w opactwie Agli i mnichem w bazylice de Santa Engracia w Saragossie, a następnie archidiakonem w Toledo. W 646 został arcybiskupem Toledo i był nim aż do śmierci.
Jego wspomnienie liturgiczne obchodzone jest 13 listopada.

</doc>
<doc id="480144" url="https://pl.wikipedia.org/wiki?curid=480144" title="Eugeniusz z Toledo">
Eugeniusz z Toledo



</doc>
<doc id="480147" url="https://pl.wikipedia.org/wiki?curid=480147" title="Hermippe (księżyc)">
Hermippe (księżyc)

Hermippe (Jowisz XXX) – mały księżyc Jowisza, odkryty w 2001 roku przez grupę astronomów z Uniwersytetu Hawajskiego, kierowaną przez Scotta Shepparda.
Nazwa.
W mitologii greckiej Hermippe była jedną z licznych kochanek Zeusa (Jowisza).
Charakterystyka fizyczna.
Hermippe jest jednym z najmniejszych księżyców Jowisza, jego średnicę ocenia się na około 4 km. Średnia gęstość tego ciała to ok. 2,6 g/cm3, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 22,1 magnitudo.
Hermippe obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Ananke.

</doc>
<doc id="480150" url="https://pl.wikipedia.org/wiki?curid=480150" title="Centrum Sztuki i Techniki Japońskiej Manggha">
Centrum Sztuki i Techniki Japońskiej Manggha



</doc>
<doc id="480159" url="https://pl.wikipedia.org/wiki?curid=480159" title="Ściana ogniowa">
Ściana ogniowa



</doc>
<doc id="480161" url="https://pl.wikipedia.org/wiki?curid=480161" title="Isonoe">
Isonoe

Isonoe (Jowisz XXVI) – mały zewnętrzny księżyc Jowisza, odkryty w 2000 roku przez grupę astronomów z Uniwersytetu Hawajskiego, kierowaną przez Scotta Shepparda.
Nazwa.
W mitologii Isonoe była jedną z Danaid, córek Danaosa i kochanką boga Zeusa (Jowisza).
Charakterystyka fizyczna.
Isonoe jest jednym z najmniejszych księżyców Jowisza, jego średnicę ocenia się na około 4 km. Średnia gęstość tego ciała ma wartość ok. 2,6 g/cm3, a składa się przeważnie z krzemianów. Powierzchnia Isonoe jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 22,5 magnitudo.
Isonoe obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Karme.

</doc>
<doc id="480164" url="https://pl.wikipedia.org/wiki?curid=480164" title="Tomasz Jasina">
Tomasz Jasina

Tomasz Jasina (ur. 19 maja 1965 w Lublinie) – komentator sportowy pracujący w Telewizji Polskiej i piłkarz, który grał na pozycji pomocnika.
Życiorys.
Absolwent Wydziału Politologii i Nauk Społecznych Wyższej Szkoły Dziennikarskiej w Warszawie. Wydawca i prezenter lokalnego magazynu sportowego, wydawca transmisji sportowych z regionu, autor felietonów i programów o tematyce sportowej.
Kariera piłkarska.
Niegdyś piłkarz (grający w linii pomocy) pierwszoligowych drużyn: Motoru Lublin, Stali Stalowa Wola i ŁKS Łódź. Grał także w drugoligowym klubie La Roche-sur-Yon Vendee Football w zachodniej Francji, a także w polskich zespołach drugoligowych.
Kariera telewizyjna.
Tomasz Jasina od 1999 jest pracownikiem lubelskiego oddziału TVP i TVP Sport. Jako komentator zadebiutował w roku 2002, komentując wspólnie z Dariuszem Szpakowskim mecz Pucharu UEFA pomiędzy Interem Mediolan a Valencią. Sprawozdaje mecze reprezentacji Polski, Ligi Mistrzów, Pucharu UEFA oraz Copa América. W 2004 roku pojechał do Portugalii na Euro, a dwa lata później komentował mecze mundialu w Niemczech, jak również MŚ 2010 w RPA, Euro 2012 w Polsce i Ukrainie, MŚ 2014 w Brazylii, Copa América 2015, 2016 i MŚ 2018 w Rosji. Na igrzyskach olimpijskich 2008 w Pekinie komentował mecze turnieju piłkarskiego oraz zawody łucznicze.
Otrzymał wyróżnienie w kategorii: Najlepszy dziennikarz sportowy, podczas Przeglądu i Konkursu Dziennikarskiego Oddziałów Terenowych TVP S.A. Łódź 2006

</doc>
<doc id="480171" url="https://pl.wikipedia.org/wiki?curid=480171" title="Kale (księżyc)">
Kale (księżyc)

Kale (Jowisz XXXVII) – mały zewnętrzny księżyc Jowisza, odkryty w 2001 roku przez grupę astronomów z Uniwersytetu Hawajskiego, kierowaną przez Scotta Shepparda.
Nazwa.
W mitologii greckiej Kale była jedną z Charyt, córek Zeusa (Jowisza).
Charakterystyka fizyczna.
Kale jest jednym z najmniejszych księżyców Jowisza, jego średnicę ocenia się na około 2 km. Średnia gęstość tego ciała ma wartość ok. 2,6 g/cm3, a składa się przeważnie z krzemianów. Powierzchnia Kale jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 23,0 magnitudo.
Kale obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Karme.

</doc>
<doc id="480172" url="https://pl.wikipedia.org/wiki?curid=480172" title="Infosystem">
Infosystem

Infosystem – międzynarodowe targi branży informatyki i telekomunikacji organizowane przez Międzynarodowe Targi Poznańskie w latach 1987 do 2008.
Od roku 2004 organizowane w formule forum zastosowań informatyki w przemyśle, biznesie i administracji.
Zakres tematyczny targów obejmuje: systemy DMS, CMS, BPM; CRM, ERP; controlling i hurtownie danych; systemy FK i HR; e-learning; usługi i aplikacje internetowe; konsulting IT oraz bezpieczeństwo IT. Począwszy od 2007 r. targi Infosystem odbywają się także jako wydarzenia towarzyszące organizowanych przez MTP targom branżowym: Budma/Infosystem – Informatyka dla budownictwa i nieruchomości, Expo/Power/Infosystem – Informatyka w energetyce, Tour Salon/Gastro-Invest-Hotel/Infosystem – Informatyka dla gastronomii, hotelarstwa i turystyki.

</doc>
<doc id="480173" url="https://pl.wikipedia.org/wiki?curid=480173" title="Infostrada">
Infostrada

Infostrada (ang. "information highway") – wizja globalnej sieci komunikacyjnej integrującej Internet, sieć kablową, telefonię oraz inne media elektronicznego przekazu w ramach rozwijającego się społeczeństwa informacyjnego. Spopularyzowana szczególnie za prezydentury Billa Clintona. Termin Infostrada na długo przed amerykańskimi pomysłami po raz pierwszy został wprowadzony w Polsce ok. roku 1970 przez Andrzeja Targowskiego.

</doc>
<doc id="480177" url="https://pl.wikipedia.org/wiki?curid=480177" title="Aidan Quinn">
Aidan Quinn

Aidan Thomas Quinn (ur. 8 marca 1959 w Chicago) – amerykański aktor pochodzenia irlandzkiego.
Życiorys.
Wczesne lata.
Urodził się w Chicago w Illinois w rodzinie rzymskokatolickiej irlandzkich imigrantów jako jedno z pięciorga dzieci Teresy i Michaela Quinna, profesora literatury angielskiej i irlandzkiej. Wychowywał się w Rockford w stanie Illinois. Ma trzech braci: Declana (ur. 1957), Jamesa i Paula (ur. 1960) i jedną młodszą siostrę Marianę. Jego ojciec często podróżował do Irlandii, gdzie zbierał materiały do pracy i zabierał Aidana ze sobą.
Po ukończeniu szkoły średniej Rockford West High School w Rockford, przeprowadził się do Dublina, gdzie występował w amatorskich teatrach. W 1978 w wieku dziewiętnastu lat przeniósł się do Chicago w stanie Illinois, gdzie kontynuował naukę w DePaul University.
Kariera.
Debiutował na profesjonalnej scenie w Chicago w sztuce "Człowiek w 605" ("The Man in 605"). W 1983 trafił na scenę Off-Broadwayu w spektaklu "Szalony z miłości" ("Fool for Love"). Rok później debiutował na dużym ekranie w melodramacie komediowym Jamesa Foleya "Buntownik z Eberton" ("Reckless", 1984) z Daryl Hannah, Cliffem De Young, Adamem Baldwinem i Jennifer Grey. Następnie został dostrzeżony w komedii "Rozpaczliwie szukam Susan" ("Desperately Seeking Susan", 1985) u boku Rosanny Arquette i Madonny. Za kreację geja zarażonego AIDS w telewizyjnym dramacie NBC "Wczesny przymrozek" ("An Early Frost", 1985) zdobył nominację do nagrody Emmy.
W 1986 zadebiutował jako reżyser teatralny przedstawienia Johna Turturro pt. "Pracowity żywot" ("A Worker's Life") na scenie Ensemble Studio Theatre's „Marathon '86” w Nowym Jorku. W kinowym dramacie Rolanda Joffé "Misja" ("The Mission", 1986) z Robertem De Niro i Jeremy Ironsem zagrał postać Felipe Mendozy, zamordowanego przez starszego brata-najemnika-łowcy niewolników. W 1988 pojawił się na Broadwayu "Tramwaj zwany pożądaniem" ("A Streetcar Named Desire") jako Stanley Kowalski z Blythe Danner i Frances McDormand.
Powrócił na ekran w tytułowej roli Robinsona Crusoe w dramacie "Crusoe" (1989) z udziałem Timothy’ego Spalla, melodramacie "Zabawa w Boga" ("At Play in the Fields of the Lord", 1991) z Tomem Berengerem, Johnem Lithgow i Daryl Hannah, telewizyjnym dreszczowcu "Kłamstwa bliźniaków" ("Lies of the Twins", 1991) z Isabellą Rossellini i Iman oraz melodramacie wojennym "Wichry namiętności" ("Legends of the Fall", 1994) jako najstarszy z trzech braci Ludlowów z Bradem Pittem. Kreacja Toma Bledsoe w dramacie "Łowczyni piosenek" ("Songcatcher", 2000) przyniosła mu nagrodę specjalną Jury na Festiwalu Filmowym w Sundance.
Życie prywatne.
Zamieszkał w Nowym Jorku, gdzie często występuje na scenie w teatrze. W dniu 1 września 1987 poślubił aktorkę Elisabeth Bracco (siostrę aktorki Lorraine Bracco), z którą ma dwie córki: Avę Eileen (ur. 1989) i Mia (ur. 1998).

</doc>
<doc id="480179" url="https://pl.wikipedia.org/wiki?curid=480179" title="Infoseek">
Infoseek

Infoseek — popularna w latach 90. XX wieku wyszukiwarka internetowa, która automatycznie indeksowała miliony stron WWW, dzięki czemu możliwe było szybkie dotarcie do żądanych informacji; należała do najefektywniejszych narzędzi tej klasy. Była też dostępna polska wersja wyszukiwarki, działająca w ICM, która przez kilka lat była najpopularniejszą wyszukiwarką polskich stron WWW.

</doc>
<doc id="480180" url="https://pl.wikipedia.org/wiki?curid=480180" title="Sabot">
Sabot



</doc>
<doc id="480182" url="https://pl.wikipedia.org/wiki?curid=480182" title="Lucien-Louis-Joseph-Napoléon Bonaparte">
Lucien-Louis-Joseph-Napoléon Bonaparte

Lucien-Louis-Joseph-Napoléon Bonaparte forma spolszczona: Napoleon Lucjan Bonaparte (15 listopada 1828 w Rzymie, zm. 19 listopada 1895 tamże) – francuski kardynał z rodu Bonapartów.
Życiorys.
Był synem znanego ornitologa, księcia Karola Lucjana Bonapartego, najstarszego syna Lucjana Bonapartego, i jego małżonki Zenajdy Bonaparte, córki Józefa, byłego króla Neapolu i Hiszpanii, najstarszego brata cesarza Napoleona I. Ochrzczony został przez brata Letycji, matki Napoleona, kardynała Józefa Fescha, ojcem chrzestnym był kuzyn książę Ludwik Napoleon.
Napoleon Lucjan od dzieciństwa odznaczał się łagodnym i dobrym usposobieniem – był ulubionym wnukiem babki Julii z domu Clary (siostry królowej Szwecji i Norwegii Desirée, żony Karola XIV Jana Bernadotte).
Już we wczesnym wieku poczuł powołanie duchowne: po nauce teologii od roku 1854 otrzymał 13 grudnia 1857 święcenia kapłańskie i został wikarym w rzymskiej parafii Santa Maria in Via Lata. Większość życia spędził w Rzymie, czasami tylko odwiedzając Paryż, dokąd, do pałacu zakupionego przez Napoleona III, przeniosła się jego rodzina.
Napoleon Lucjan był słabego zdrowia, skromny i głęboko pobożny, pragnął się zajmować dobroczynnością i nie dążył do zaszczytów i wysokich urzędów, ale tu jego pochodzenie stało mu się przeszkodą: Napoleon III mianował go jałmużnikiem dworu cesarskiego, a papież Pius IX tajnym szambelanem. Jako kuzyn cesarza nie mógł odmówić przyjęcia tych godności.
W roku 1867 wojska francuskie uratowały (po raz ostatni) istnienie Państwa Kościelnego przed zakusami włoskiej monarchii dynastii sabaudzkiej. Napoleon III pragnął, by papież w zamian za pomoc mianował kardynałem arcybiskupa paryskiego Darboy (rozstrzelanego później w czasie Komuny Paryskiej), którego Pius IX nienawidził ze względu na jego poglądy na dogmat o nieomylności papieskiej. By wyjść z impasu, Pius IX zdecydował się nadać kapelusz kardynalski skromnemu proboszczowi Bonaparte, który nie był nawet wyświęcony na biskupa i miał tylko 40 lat.
13 marca 1868 w czasie posiedzenia konsystorza Napoleon Lucjan otrzymał godność kardynalską z tytułem prezbitera Santa Pudenziana, który to zamienił 19 września 1879 na tytuł San Lorenzo in Lucina. Był potem nieznaczącym członkiem różnych kongregacji watykańskich, uczestniczył w I Soborze Watykańskim i w konklawe, które wybrało papieżem Leona XIII.
W roku 1891, wezwany przez kuzynkę Klotyldę, usiłował wraz z nią – na próżno – namówić do powrotu na łono Kościoła umierającego krewnego, księcia Napoleona.
Kardynał Bonaparte zmarł w 68 roku życia na apopleksję.

</doc>
<doc id="480184" url="https://pl.wikipedia.org/wiki?curid=480184" title="Informix">
Informix

Informix – rodzina produktów systemów zarządzania bazami danych (SZBD) firmy IBM. Informix jest oferowany jako sztandarowy serwer dla przetwarzania transakcyjnego (OLTP), jak i rozwiązań zintegrowanych. IBM nabył technologię Informix w 2001 od Informix Software.
Historia.
1980: Wczesna historia.
Roger Sippl i Laura King pracowali w firmie Cromemco, która zajmowała się wczesnymi systemami S-100/CP/M. Tam opracowali małą relacyjną bazę typu ISAM w ramach pakietu oprogramowania do tworzenia raportów.
Sippl i King opuścili Cromemco by założyć Relational Database Systems (RDS) w roku 1980. Ich pierwszy produkt, "Marathon", był w zasadzie 16-bitową wersją ich wcześniejszej pracy, przeznaczoną dla systemu operacyjnego Onyx, będącego wersją Uniksa dla rodziny mikroprocesorów ZiLOG.
Będąc w RDS zwrócili swoją uwagę na wschodzący rynek SZBD i wydali swój własny produkt pod nazwą Informix (INFORMation on unIX) w roku 1981. Zawierał on swój własny język Informer. Zawierał on generator raportów ACE, używany do wyciągania danych z bazy i prezentowania ich w prosty sposób użytkownikom. Posiadał także narzędzie do tworzenia formatek ekranowych PERFORM, które pozwalało użytkownikom na interaktywne wyszukiwanie i modyfikowanie danych w bazie. Ostatnią wersją tego produktu była 3.30 wydana w roku 1986.
W roku 1985, wprowadzili nowy oparty na SQL-u język zapytań jako część INFORMIX-SQL (lub też ISQL) wersja 1.10 (wersja 1.00 nie była nigdy wydana). Produkt ten zawierał również SQL-ową odmianę ACE i PERFORM. Najbardziej znaczącą różnicą pomiędzy ISQL i wcześniejszym produktem Informix było wydzielenie kodu dostępu do bazy danych do procesu silnika bazy danych (sqlexec), a nie zawieranie go bezpośrednio po stronie klienta bazy danych – ustanawiając w ten sposób platformę dla przetwarzania klient-serwer z bazą danych uruchomioną na wydzielonej maszynie, innej niż maszyna użytkownika. Zastosowana technologia niskopoziomowego dostępu do danych ISAM została nazwana C-ISAM.
We wczesnych latach 80. Informix pozostawał niewielkim graczem, ale w miarę jak w połowie lat 80. rosłą popularność Uniksa i SQL-a zaczęło się to zmieniać. W 1986 stał się wystarczająco duży, żeby pomyślnie zadebiutować na giełdzie w publicznej ofercie, zmieniając przy tym nazwę na Informix Software. Lista produktów obejmowała INFORMIX-SQL wersja 2.00 i INFORMIX-4GL 1.00, oba zawierające zarówno motor bazy danych, jak i narzędzia klienckie (I4GL dla programistów, ISQL dla nie programistów).
Wydano kilka kolejnych wersji, w tym nowy motor zapytań do bazy, nazywany początkowo INFORMIX-Turbo. Turbo wykorzystywało nową bibliotekę RSAM, mającą znaczną przewagę wydajnościową nad poprzednią C-ISAM w środowiskach wieloużytkownikowych. Wraz z wydaniem wersji 4.00 w 1989, Turbo został przemianowany na ‘INFORMIX-OnLine’ (w dużej części dlatego, że pozwalał wykonywać spójną kopię bezpieczeństwa bazy w trybie online podczas gdy użytkownicy mogli dalej modyfikować swoje dane), natomiast oryginalny serwer bazujący na C-ISAM (odmiana ISAM) został oddzielony od narzędzi (ISQL i I4GL) i nazwany "INFORMIX-SE" (ang. Standard Engine – standardowy motor bazy). Wersja 5.00 Informix OnLine została wydana pod koniec 1990, i zawierała pełne wsparcie dla transakcji rozproszonych z protokołem dwufazowego zatwierdzania i procedurami przechowywanymi w bazie (ang. stored procedures). Wraz z wersją 5.01 dodano wsparcie dla wyzwalaczy baz danych (ang. triggers).
1988: Akwizycja firmy Innovative Software.
W 1988, Informix zakupił firmę Innovative Software, która stworzyła dla DOS i Uniksa system biurowy o nazwie SmartWare oraz WingZ, innowacyjny arkusz kalkulacyjny dla Apple Macintosh.
WingZ zapewniał graficzny interfejs użytkownika, umożliwiał pracę z bardzo dużymi arkuszami danych oraz programowanie w języku HyperScript, podobnym do HyperCard. Oryginalne wydanie okazało się być wielkim sukcesem, stając się numerem dwa wśród arkuszy kalkulacyjnych za Microsoft Excel, chociaż wielu użytkowników WingZ uważało go za najlepszy produkt. W 1990 zaczęły się pojawiać wersje WingZ dla wielu innych platform, głównie wariantów Uniksa. W tym czasie wiele instytucji finansowych rozpoczęło inwestycje w uniksowe stacje robocze w celu zwiększenia możliwości przetwarzania dużych modeli finansowych. Przez pewien czas Wingz pomyślnie zajmował tę niszę na rynku.
Pomimo to brakowało zasobów do marketingu i rozwijania aplikacji, być może ze względu na ogólne niezrozumienie rynku nie-serwerowego. We wczesnych latach 90. WingZ stał się niekonkurencyjny, aż w końcu Informix sprzedał go w 1995. Informix sprzedał licencję firmie Claris, która połączyła go ze zmodernizowanym GUI jako Claris Resolve.
1994: Dynamiczna Skalowalna Architektura.
Wraz z porażką produktów do automatyzacji biura, Informix ponownie skupił się na rosnącym rynku serwerów baz danych. W 1994 przy współpracy z Sequent Computer Systems, Informix wydał wersję 6.00 swojego serwera baz danych, zawierającą nową architekturę DSA (ang. Dynamic Scalable Architecture – Dynamiczna Skalowalna Architektura).
DSA związana była z przepisaniem od nowa dużej części jądra motoru produktu, wspierając zrównoleglenie zarówno poziome, jak i pionowe. Była ona oparta na wielowątkowym rdzeniu dedykowanemu dla dobrej obsługi systemów wieloprocesowości symetrycznej, której Sequent był pionierem, przed takimi dostawcami jak Sun Microsystems i Hewlett-Packard. Obydwie formy zrównoleglenia spowodowały, że produkt znalazł się na rynku w czołówce systemów skalowalnych, zarówno dla OLTP, jak i hurtowni danych.
Obecnie znany pod nazwą Informix Dynamic Server (przez krótki okres znany jako "Obsidian", a potem znów jako Informix OnLine Dynamic Server), w wersji 7 został udostępniony na rynku w 1994, właśnie kiedy systemy SMP zaczynały być popularne, a Unix w szczególności zaczął być traktowany jako system z wyboru dla serwerów. Wersja 7 wyprzedzała konkurencję o całą generację, stale wygrywając w testach wydajnościowych. W wyniku tego sukcesu Informix w 1997 wspiął się na drugą pozycję w świecie baz danych, spychając z niej Sybase z zadziwiającą łatwością.
Opierając się na sukcesie wersji 7, Informix podzielił rozwój silnika bazy na dwie linie produktowe. Pierwsza z nich, znana na początku pod nazwą "XMP" (od ang."eXtended Multi-Processing" – rozszerzona wieloprocesowość), stała się wersją 8, znaną także jako "XPS" (od ang. "eXtended Parallel Server" – rozszerzony serwer równoległy). Ta linia rozwojowa skupiła się na rozszerzeniach dla hurtowni danych i obsłudze zrównoleglenia na platformach wysokiej klasy, włączając w to platformy typu shared-nothing takie jak RS-6000/SP firmy IBM.
1995: Akwizycja firmy Illustra.
Drugi kierunek rozwoju, po zakupie firmy Illustra w 1995 koncentrował się na technologii obiektowo-relacyjnej (O-R). Illustra, napisana przez byłych członków zespołu tworzącego bazę Postgres i kierowana przez pioniera baz danych Michaela Stonebrakera, zawierała różne cechy umożliwiające jej zwracać gotowe obiekty bezpośrednio z bazy, która to cecha w wielu przypadkach może znacząco skrócić czas programowania. Illustra zawierała również możliwość podłączania zewnętrznych modułów użytkownika znanych jako DataBlades, które pozwalały na dodawanie nowych typów danych i funkcji do serwera bazodanowego. Było to rozwiązaniem dla wielu kłopotliwych dla SQL-a problemów, takich jak szeregi czasowe, dane geoprzestrzenne i multimedialne. Informix zintegrował mapowanie obiektowo-relacyjne oraz DataBlades z firmy Illustra z wersją 7.x produktu OnLine, w wyniku czego powstał Informix Universal Server (IUS), lub też ogólnie wersja 9.
Obydwie nowe wersje, 8 (XPS) i 9 (IUS), pojawiły się na rynku w 1996, czyniąc z Informixa pierwszą z „wielkiej trójki” firm bazodanowych (pozostałe dwie to Oracle i Sybase), która oferowała wbudowane wsparcie obiektowo-relacyjne. Komentatorzy zwrócili szczególną uwagę na DataBlades, które wkrótce stały się bardzo liczne: dziesiątki pojawiły się w ciągu roku, przeniesione do nowej architektury dzięki współpracy z Illustra. To tak wstrząsnęło innymi dostawcami, że Oracle „przeszczepił” pakiet ze wsparciem dla szeregów czasowych do swojego produktu w 1997, a Sybase zwrócił się do firmy zewnętrznej o opracowanie niezależnego pakietu, co było jednak nieprzekonującym rozwiązaniem.
1996 i 1997: Problemy wewnętrzne.
Pomimo że technologicznie Informix przewodził na rynku baz danych, przed końcem 1996 roku pojawiły się opóźnienia w wydawaniu nowych wersji produktu. Trapiony technicznymi i marketingowymi problemami nowy produkt do tworzenia aplikacji, Informix-NewEra, szybko został zepchnięty w cień przez rozwijający się język programowania Java. Michael Stonebraker obiecywał, że technologia Illustra mogłaby być zintegrowana w ciągu roku od nabycia pod koniec 1995, ale tak jak przewidywał Gartner Group integracja wymagała więcej niż dwóch lat. Na początku 1997 niezadowolony z nowego kursu firmy główny architekt XPS Gary Kelley nagle zrezygnował i dołączył do odwiecznego rywala Oracle Corporation, zabierając 11 swoich deweloperów ze sobą. Skończyło się to tym, że Informix pozwał Oracle aby zapobiec utracie tajemnic handlowych.
1997: Błędy w zarządzaniu.
Błędy w marketingu i niefortunne zarządzanie przesłoniły techniczne sukcesy Informixa. 1 kwietnia 1997 Informix musiał ogłosić, że przychody za pierwszy kwartał są niższe od oczekiwań o 100 milionów dolarów.
Prezes Phillip White był obwiniany o niedostateczne koncentrowanie się na podstawowej działalności bazodanowej oraz poświęcanie zbyt wielu zasobów technologii obiektowo-relacyjnej. Wystąpiły duże straty operacyjne i redukcja zatrudnienia. Informix skorygował swoje dochody z lat 1994-1996. Znaczne kwoty dochodów wykazanych w połowie lat 90. pochodziła ze sprzedaży licencji partnerom, którzy nie sprzedali ich użytkownikom końcowym; ta i inne nieprawidłowości doprowadziły do zawyżenia dochodów o ponad 200 milionów dolarów. Już po odejściu White’a w lipcu 1997, firma nadal borykała się z nieprawidłowościami księgowymi, ponownie korygując przychody na początku 1998.
Następstwa złego zarządzania.
Pomimo że zarzuty złego zarządzania nadal prześladowały firmę Informix, możliwości Informix Dynamic Server (IDS) stawały się coraz większe. Wybrano również nowe kierownictwo. Fragment z PC Magazine z 22 września 1998 artykułu na temat czołowych 100 firm zmieniających sposób w jaki przetwarzamy dane:
W listopadzie 2002 Phillip White, były prezes Informixa wyrzucony w 1997, został oskarżony przed sądem federalnym pod ośmioma zarzutami oszustw dotyczących obrotu papierami wartościowymi. W ugodzie sądowej trzynaście miesięcy później przyznał się do jednego zarzucanego mu czynu sfałszowania pisma o rejestracji i dopuszczeniu do obrotu amerykańskiej komisji papierów wartościowych United States Securities and Exchange Commission.
W maju 2004 Departament Sprawiedliwości skazał White’a na dwa miesiące więzienia federalnego za oszustwa giełdowe, grzywnę w wysokości 10 000 dolarów, oraz dwuletni okres nadzoru kuratorskiego i 300 godzin prac społecznie użytecznych. W wyroku stwierdzono, że kwota strat poniesionych przez akcjonariuszy wynikłych z naruszenia prawa nie mogą być oszacowane na podstawie dowodów przedstawionych w sprawie . Wcześniejsza ugoda White’a ograniczyła okres więzienia do nie więcej niż 12 miesięcy.
Niemiecki obywatel i rezydent Walter Königseder, będący wiceprezesem odpowiedzialnym za operacje w Europie, był również poszukiwany przez ławę przysięgłych, ale Stany Zjednoczone nie były w stanie uzyskać jego ekstradycji.
W listopadzie 2005 ukazała się książka opisująca szczegóły wzlotu i upadku Informixa i jego prezesa Phila White’a. Napisana przez długoletniego pracownika Informixa "Prawdziwa historia Informixa i Phila White’a: Lekcje biznesu i zarządzania dla wyższej kadry kierowniczej" jest relacją osoby z kierownictwa firmy, pokazującą szczegółową chronologię początkowego sukcesu, końcowej porażki i tego jak prezes Phil White skończył w więzieniu.
2001: Inne nabytki.
Począwszy od roku 2000 przez kilka kolejnych lat, najważniejsze wydarzenia w historii Informixa nie koncentrują się już na jego technologicznych innowacjach. W tym roku w marcu Informix nabył Ardent Software, firmę która już posiadała swoją historię fuzji i przejęć. Ta akwizycja dodała technologię wielowymiarowych motorów "UniVerse" i "UniData" (razem określanych jako "U2") do już i tak obszernej listy posiadanych wówczas motorów bazodanowych. Lista ta zawierała nie tylko produkty o rodowodzie Informixowym, ale też silnik dla hurtowni danych "Red Brick" i napisany w 100% w Javie silnik SQL "Cloudscape" (który później został włączony do implementacji referencyjnej J2EE).
Przed zakupem Informixa przez IBM jego linia produktowa zawierała:
Przejęcie Informixa przez IBM.
W lipcu 2000 były prezes Ardenta Peter Gyenes zostaje prezesem Informixa, i wkrótce reorganizuje go tak by stał się bardziej atrakcyjny jako cel do nabycia. Najważniejszym krokiem było oddzielenie technologii bazodanowych od narzędzi i aplikacji.
W kwietniu 2001 IBM, zachęcony sugestią ze strony Wal-Mart (największy klient Informixa) skorzystał z tej reorganizacji, kupił od Informixa technologię bazodanową, markę, plany dalszego rozwoju (wewnętrzny projekt o nazwie kodowej „Arrowhead”), oraz bazę ponad 100 000 klientów. Pozostała część firmy, obejmująca narzędzia i aplikacje, zmieniła nazwę na Ascential Software. W maju 2005 IBM kupił Ascential, ponownie łącząc aktywa Informixa w ramach działu IBM-a o nazwie Information Management Software.
Obecne plany.
IBM ma długoterminowe plany zarówno dla Informixa, jak i DB2 w których obydwie bazy dzielą się ze sobą technologiami. Na początku roku 2005 IBM wydał wersję 10 Informix Dynamic Server (IDS). IDS 11 (v11.10, nazwa kodowa „Cheetah”, czyli z ang. gepard) stała się ogólnie dostępna od 6 lipca 2007. Publiczna dostępność produktu została oficjalnie ogłoszona w Leneksa, KS 12 lipca 2007.
IBM wydał również wersję IDS 11.5 (nazwa kodowa „Cheetah2") w maju 2008. Rozszerzyła ona IDS o cechy zapewniające nieprzerwaną wysoką dostępność i ułatwienia dla programistów aplikacyjnych.
Szkolenie i certyfikacja.
Lista szkoleń IBM na stronie zawiera kompletny zestaw najważniejszych kursów szkoleniowych dotyczących baz danych Informixa. Kursy te poruszają wiele istotnych koncepcji Informi'x'a, oraz SQL od zagadnień podstawowych do zaawansowanych.

</doc>
<doc id="480185" url="https://pl.wikipedia.org/wiki?curid=480185" title="Ecliptica">
Ecliptica

Ecliptica – pierwszy album fińskiego zespołu power metalowego Sonata Arctica wydany w 1999 nakładem Spinefarm Records w Europie i Century Media Records w USA.

</doc>
<doc id="480188" url="https://pl.wikipedia.org/wiki?curid=480188" title="Orthosie (księżyc)">
Orthosie (księżyc)

Orthosie (Jowisz XXXV) – mały księżyc Jowisza, odkryty odkryty w 2001 roku przez grupę astronomów z Uniwersytetu Hawajskiego, kierowaną przez Scotta Shepparda.
Nazwa.
W mitologii greckiej Ortosia była jedną z Hor, córek Zeusa i Temidy.
Charakterystyka fizyczna.
Orthosie jest jednym z najmniejszych księżyców Jowisza, jego średnicę ocenia się na około 2 km. Średnia gęstość tego ciała to ok. 2,6 g/cm3, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 23,1 magnitudo.
Orthosie obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Ananke.

</doc>
<doc id="480189" url="https://pl.wikipedia.org/wiki?curid=480189" title="Sabot (wojsko)">
Sabot (wojsko)

Sabot — w technologii wojskowej mianem tym określa się część pocisku podkalibrowego, której zadaniem jest dopasować średnicę pocisku do kalibru lufy, z której jest on wystrzeliwany.

</doc>
<doc id="480191" url="https://pl.wikipedia.org/wiki?curid=480191" title="Amityville">
Amityville

Amityville – wioska w hrabstwie Suffolk w stanie Nowy Jork. 
Jej nazwa rozpowszechniła się dzięki książce opartej na wydarzeniach mających właśnie tam miejsce. 
Stamtąd pochodzi też dobrze znana w USA grupa rockowa Taking Back Sunday oraz zespół hiphopowy De La Soul.

</doc>
<doc id="480194" url="https://pl.wikipedia.org/wiki?curid=480194" title="Chamefit">
Chamefit



</doc>
<doc id="480195" url="https://pl.wikipedia.org/wiki?curid=480195" title="Dedekind">
Dedekind



</doc>
<doc id="480197" url="https://pl.wikipedia.org/wiki?curid=480197" title="Pasithee (księżyc)">
Pasithee (księżyc)

Pasithee (Jowisz XXXVIII) – mały zewnętrzny księżyc Jowisza, odkryty w 2001 roku przez grupę astronomów z Uniwersytetu Hawajskiego, kierowaną przez Scotta Shepparda.
Nazwa.
W mitologii greckiej Pasithea była jedną z Charyt, córek Zeusa (Jowisza).
Charakterystyka fizyczna.
Pasithee jest jednym z najmniejszych księżyców Jowisza, jego średnicę ocenia się na około 2 km. Średnia gęstość tego ciała to ok. 2,6 g/cm3, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 23,2 magnitudo.
Pasithee obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Karme.

</doc>
<doc id="480198" url="https://pl.wikipedia.org/wiki?curid=480198" title="Luminal">
Luminal



</doc>
<doc id="480201" url="https://pl.wikipedia.org/wiki?curid=480201" title="Infokiosk">
Infokiosk

Infokiosk (ang. "interactive kiosk") – interaktywny punkt informacyjny, który należy do grupy samoobsługowych urządzeń elektronicznych.
Pierwsze infokioski.
Pierwszy interaktywny kiosk został zaprojektowany w 1977 roku na Uniwersytecie Illinois w Urbana-Champaign przez studenta Murraya Lappe. Zawartość infokiosku stworzono w systemie komputerowym PLATO. Informacje można było przeszukiwać przez interfejs plazmowego ekranu dotykowego wynalezionego kilka lat wcześniej (1964) przez Donalda L. Bitzera. Interaktywny kiosk, zwany kioskiem Lappe, pozwalał studentom przeglądać filmy, mapy, katalogi, rozkłady jazdy autobusów, zajęcia pozalekcyjne i kursy.
W 1985 roku amerykańska marka Florsheim Shoe Company stworzyła pierwszą sieć kiosków licząca blisko składał się z 600 urządzeń. W kioskach klienci mogli szukać butów w innych lokalizacjach, płacić za nie i zamawiać bezpośrednio do domu. 
Zastosowanie urządzenia.
Zadaniem infokiosku jest świadczenie określonych usług informacyjnych, badawczych, sprzedażowych, reklamowych. Np. informacja turystyczna, informacja pasażerska, rezerwacja biletów, rejestracja usług, sprzedaż, reklama w punkcie sprzedaży, głosowanie, badanie medyczne (z ang. "self service point of care"), autodiagnoza medyczna lub kosmetyczna, wykonywanie i wywoływanie zdjęć, badanie rynku.
Budowa.
Zazwyczaj wyposażony jest w niezależny lub zintegrowany z ekranem komputer oraz ekran dotykowy (sensorowy), który usprawnia obsługę i interakcję z korzystającym. Może zawierać dodatkowo drukarkę, czytnik kodów kreskowych, czujnik ruchu, kamerę, łączność z telefonami komórkowymi i internetem. W najprostszej postaci może przyjąć formę web kiosku (komputer z dostępem do internetu w miejscu publicznym).
Obecność urządzenia.
Występuje w formie zewnętrznej lub wewnętrznej (wewnątrz pomieszczeń) stojącej niezależnie, wiszącej np. przy półce sklepowej, wbudowanej w stół, podłogę, ścianę. W USA wykorzystywany w niektórych stanach jako urządzenie do głosowania w wyborach lub powszechnie do składania zamówień w barach szybkiej obsługi i sklepach samoobsługowych. 
Rozwija się dynamicznie również w Europie (53% wzrostu w 2008) dzięki rozwojowi technologii multitouch screen (ostatnio bardzo popularnej dzięki urządzeniu firmy Apple). Wczesne infokioski wprowadzone w USA np. przez sieć McDonalds, posiadały wady polegające na braku przemyślanych rozwiązań funkcjonalnych i łączności z internetem, przez który można nimi zdalnie zarządzać, co stanowi podstawę ich efektywności i umożliwia stały monitoring stanu oraz badanie użyteczności.
Zasada działania infokiosków.
System infokiosków składa się zazwyczaj z urządzeń peryferyjnych oraz centralnego serwera umożliwiającego dynamiczne zarządzanie treścią (CMS) i reklamami (adserver) oraz kontrolę ich stanu. Przy projektowaniu infokiosku zaczyna stosować się najnowsze badania do weryfikacji użyteczności stron www jak np. eye tracking czy test funkcjonalny kilku wersji prototypów. W odróżnieniu od www nie bez znaczenia jest również obudowa zewnętrzna infokiosku (design) i jego lokalizacja, która ma wpływ na jego zauważalność, funkcjonalność i efektywność.
Rodzaje infokiosków wg przeznaczenia.
Kiosk informacyjny. Popularny rodzaj infokiosku wykorzystywany jako forma przekazu informacji o atrakcjach turystycznych, zabytkach, eksponatach muzealnych itp. Infokioski prezentują informacje na temat danego miejsca i pozwalają na zapoznanie się z nimi w przystępnej, multiaktywnej formie.

</doc>
<doc id="480202" url="https://pl.wikipedia.org/wiki?curid=480202" title="Praxidike (księżyc)">
Praxidike (księżyc)

Praxidike (Jowisz XXVII) – mały księżyc Jowisza, odkryty w 2000 roku przez grupę astronomów z Uniwersytetu Hawajskiego, kierowaną przez Scotta Shepparda.
Charakterystyka fizyczna.
Praxidike jest jednym z mniejszych księżyców Jowisza, jego średnicę ocenia się na około 6,8 km. Średnia gęstość tego ciała to ok. 2,6 g/cm3, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 21,2 magnitudo.
Praxidike obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Ananke.

</doc>
<doc id="480206" url="https://pl.wikipedia.org/wiki?curid=480206" title="Taking Back Sunday">
Taking Back Sunday

Taking Back Sunday – grupa rockowa pochodząca z Amityville w stanie Nowy Jork. Obecni członkowie to Adam Lazzara (wokal), John Nolan (wokal), (gitara elektryczna), Eddie Reyes (gitara elektryczna), Mark O'Connell (perkusja) i Shaun Cooper (gitara basowa). Od początku istanienia, zmiany w składzie zespołu pojawiały się kilkakrotnie.
Pierwszy album zatytułowany Tell All Your Friends został wydany w 2002. Najbardziej znanymi utworami są: „You're So Last Summer”, „Great Romances Of The 20th Century” oraz „Cute Without The 'E'”.
Drugi album „Taking Back Sunday” – „Where You Want To Be” (2004) – album, który został nagrany już w zmienionym składzie (John Nolan oraz Shaun Cooper zostali zastąpieni przez Freda Mascherino i Matta Rubano) zyskał jeszcze większą popularność. Utwór „I Know You Know” znalazł się na ścieżce dźwiękowej do filmu „Spidermana 2”.
W 2006 roku, przechodząc pod oko wytwórni Warner Bros. wydali płytę Louder now. Płyta zyskała dużą popularność, szczególnie singel MakeDamnSure. Utwór „Error: Operator” znalazł się na ścieżce dźwiękowej do filmu „Fantastyczna Czwórka”.
2 czerwca 2009 światło ujrzał 4 album studyjny zespołu – „New Again”. Pierwszy album nagrany z nowym gitarzystą Mattem Fazzi (zastąpił Freda Mascherino), zyskał wysokie uznanie krytyków, a pierwszy singiel „Sink into me” wylądował na 10 miejscu listy Billboard Alternative Songs.
Utwór „Capital M-E” znalazł się na ścieżce dźwiękowej do filmu „Transformers 2: Revenge Of The Fallen”.
29 marca 2010 Matt Rubano i Matthew Fazzi ogłosili, że nie są już członkami zespołu. Na ich miejsce wrócili John Nolan i Shaun Cooper. Taking Back Sunday wróciło do pierwotnego składu z czasów pierwszej płyty. Zespół nagrywa właśnie swój piąty album studyjny w Los Angeles pod okiem Erica Valentine – producenta Louder Now.

</doc>
<doc id="480210" url="https://pl.wikipedia.org/wiki?curid=480210" title="Infogryf">
Infogryf

Infogryf – organizowana w Szczecinie w latach 70. i 80. XX wieku cykliczna konferencja, poświęcona praktycznym problemom wdrażania i upowszechniania zastosowań informatyki. Zawieszona w latach 90. została reaktywowana w 2008.

</doc>
<doc id="480212" url="https://pl.wikipedia.org/wiki?curid=480212" title="Eugeniusz I (biskup Toledo)">
Eugeniusz I (biskup Toledo)

Eugeniusz I (II) (zm. 646) – astronom, matematyk, arcybiskup Toledo (od 636).
Był uczniem Heladiusza w opactwie Agli. W 636 został arcybiskupem Toledo i był nim aż do śmierci. Przewodniczył V synodowi w Toledo (na którym potwierdzono wybór Chintili na króla). Uczestniczył też w VI i VII synodzie.

</doc>
<doc id="480213" url="https://pl.wikipedia.org/wiki?curid=480213" title="Sponde (księżyc)">
Sponde (księżyc)

Sponde (Jowisz XXXVI) – mały zewnętrzny księżyc Jowisza, odkryty w 2001 roku przez grupę astronomów z Uniwersytetu Hawajskiego, kierowaną przez Scotta Shepparda.
Nazwa.
W mitologii Sponde była jedną z Hor – córek Zeusa i Temidy (jego pierwszej żony).
Charakterystyka fizyczna.
Sponde jest jednym z najmniejszych księżyców Jowisza, jej średnicę ocenia się na około 2 km. Średnia gęstość tego ciała to ok. 2,6 g/cm3, składa się ono przeważnie z krzemianów. Powierzchnia jest bardzo ciemna – jego albedo wynosi zaledwie 0,04. Z Ziemi można ją zaobserwować jako obiekt o jasności wizualnej co najwyżej 23 magnitudo.
Sponde obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Pazyfae.

</doc>
<doc id="480215" url="https://pl.wikipedia.org/wiki?curid=480215" title="InfiniBand">
InfiniBand

InfiniBand – standard otwartego, szeregowego, wielokanałowego interfejsu I/O o wysokiej przepustowości i krótkim czasie dostępu.

</doc>
<doc id="480222" url="https://pl.wikipedia.org/wiki?curid=480222" title="De La Soul">
De La Soul

De La Soul – amerykański zespół hip-hopowy założony w 1987 na wyspie Long Island, w stanie Nowy Jork.
Muzycy mają wkład w rozwój jazz rapu i alternatywnego hip-hopu. Grupa składa się z trzech członków: Posdnuosa, Trugoya i Maseo. Zadebiutowali oni na amerykańskiej scenie muzycznej wydając krążek "3 Feet High and Rising". Album zawierający żartobliwe gry słowne, innowacyjne sample i dowcipne skity został okrzyknięty arcydziełem. Zdobył tytuł albumu roku magazynu NME. Pomimo sukcesu pierwszego albumu, w latach 90. grupa pozostawała w cieniu artystów reprezentujących cięższe odmiany muzyki hip-hop.
W roku 2006 zespół został uhonorowany nagrodą Grammy za nagranie wraz z Gorillaz singla "Feel Good Inc.". W roku 2009, w 20. rocznicę wydania debiutanckiego "3 Feet High and Rising", grupa wydała album "Are You In?".
Dyskografia.
Albumy Live.
Live at Tramps, NYC, 1996 (2004)

</doc>
<doc id="480232" url="https://pl.wikipedia.org/wiki?curid=480232" title="Wnęka rezonansowa">
Wnęka rezonansowa

Wnęka rezonansowa – zwykle zamknięta (lub prawie zamknięta) komora z metalu o dobrym przewodnictwie (najczęściej miedź, często posrebrzona), aby zmniejszyć straty energii. Jest odpowiednikiem obwodu rezonansowego, w którym i cewka, i kondensator są zastąpione ściankami wnęki.
Zwykłe obwody rezonansowe mogą działać przy częstotliwościach do około gigaherca, a ich dobroć sięga kilkuset; wnęki rezonansowe nadają się do częstotliwości wielu gigaherców, ich dobroć przy tych częstotliwościach sięga 30000, co pozwala stosować je jako wzorzec częstotliwości w tym zakresie.
Wnęka rezonansowa jest elementem konstrukcji generatorów mikrofalowych takich jak klistrony, magnetrony i masery. Laser też zawiera jej odpowiednik, ale zamiast pełnego pudła są tylko dwie ścianki, które są lustrami dielektrycznymi – metalowe dają zbyt duże straty.

</doc>
<doc id="480238" url="https://pl.wikipedia.org/wiki?curid=480238" title="Mary Kate Olsen">
Mary Kate Olsen



</doc>
<doc id="480239" url="https://pl.wikipedia.org/wiki?curid=480239" title="Piotruś Pan (komiks)">
Piotruś Pan (komiks)

Piotruś Pan (tytuł oryginału: "Peter Pan") – francuska seria komiksowa autorstwa Régisa Loisela, swobodnie wykorzystująca wątki z powieści Jamesa Matthew Barriego pod tym samym tytułem. Seria ukazała się w sześciu tomach w latach 1990–2004 nakładem wydawnictwa Vents d’Ouest. Po polsku opublikowało ją wydawnictwo Egmont Polska.
Treść i charakterystyka.
Seria ukazuje wydarzenia poprzedzające fabułę pierwowzoru książkowego. Brutalny i realistycznie ukazany świat Londynu końca XIX wieku nie różni się w nim wiele od Nibylandii, w której zamieszkują chłopcy pozbawieni pamięci. Seria pozostawia wiele niedomówień dotyczących tożsamości Piotrusia Pana, jego dzieciństwa w Londynie i powiązań z kapitanem Hakiem.

</doc>
<doc id="480242" url="https://pl.wikipedia.org/wiki?curid=480242" title="Mangonela">
Mangonela



</doc>
<doc id="480246" url="https://pl.wikipedia.org/wiki?curid=480246" title="Heladiusz z Toledo">
Heladiusz z Toledo

Heladiusz (Eladiusz) z Toledo (zm. 632 lub 633) – minister na dworze wizygockiego króla Sisebuta, arcybiskup Toledo (od 615), święty Kościoła katolickiego.
Urodził się w Toledo w Hiszpanii. Przebywał często w opactwie Agli (inne nazwy: Agali, Agallia) k. Toledo, którego opatem został w 605 roku. Jego uczniami byli m.in. późniejsi arcybiskupi Toledo: Eugeniusz I i Eugeniusz II.
Był jednym z uczestników synodu w 589 roku. Miał przyczynić się do wygnania Żydów z Hiszpanii.
Jego wspomnienie liturgiczne obchodzone jest 18 lutego.

</doc>
<doc id="480247" url="https://pl.wikipedia.org/wiki?curid=480247" title="Święty Heladiusz">
Święty Heladiusz



</doc>
<doc id="480250" url="https://pl.wikipedia.org/wiki?curid=480250" title="Zhane">
Zhane



</doc>
<doc id="480256" url="https://pl.wikipedia.org/wiki?curid=480256" title="Cień Endera">
Cień Endera

Cień Endera (ang. "Ender's Shadow") – książka z gatunku science fiction, napisana przez Orsona Scotta Carda, pierwsza część Sagi Cienia, podcyklu w ramach Sagi Endera. Wydanie oryginalne ukazało się w 1999 (Tor Books, ), a polskie w 2000 (Prószyński i S-ka, ).
Jest, jak sam autor określił, pewnym eksperymentem, powieścią "paralelną". Nie jest to sequel do sagi o Enderze lecz wstęp do Sagi Cienia. Głównym bohaterem jest Groszek (w oryginale "Bean"), chłopiec który pojawia się jako jeden z uczniów szkoły bojowej w "Grze Endera".

</doc>
<doc id="480259" url="https://pl.wikipedia.org/wiki?curid=480259" title="Stooges">
Stooges



</doc>
<doc id="480261" url="https://pl.wikipedia.org/wiki?curid=480261" title="Międzynarodówka humanistyczna">
Międzynarodówka humanistyczna

Międzynarodówka humanistyczna – organizacja skupiająca lewicowe partie polityczne, określające się mianem humanistycznych. Odwołują się do idei tzw. nowego humanizmu, promującego pokojowe rozwiązania zamiast konfliktów zbrojnych oraz pomoc dla najuboższych. Została zawiązana 4 stycznia 1989 we Florencji przez ponad 40 partii humanistycznych z całego świata. Jest częścią ruchu alterglobalistycznego.
Symbolem ruchu humanistycznego jest wstęga Möbiusa, a kolorem pomarańczowy.
Założenia ideowe.
W swoim programie partie humanistyczne odwołują się do tekstów takich jak Powszechna Deklaracja Praw Człowieka, działalności Martina Luthera Kinga i Mahatmy Gandhiego oraz twórczości argentyńskiego pisarza Mario Rodrígueza Cobosa.
Pięć podstawowych zasad ideowych ruchu humanistycznego obejmuje:

</doc>
<doc id="480262" url="https://pl.wikipedia.org/wiki?curid=480262" title="Międzynarodówka Humanistyczna">
Międzynarodówka Humanistyczna



</doc>
<doc id="480263" url="https://pl.wikipedia.org/wiki?curid=480263" title="Próba Webera">
Próba Webera

Próba Webera (ang. Weber test) – subiektywna metoda badania słuchu polegająca na przyłożeniu wprawionego w drgania stroika do czoła lub szczytu czaszki pacjenta. Zadaniem chorego jest określenie w którym uchu dźwięk słyszany jest głośniej. W przypadku zdrowych badanych dźwięk słyszany jest jednakowo w obu uszach. Badanemu z przewodzeniowym uszkodzeniem słuchu (czyli związanym z zaburzeniem ucha środkowego i zewnętrznego) dźwięk wyda się głośniejszy w chorym uchu. Dzieje się tak ponieważ do ucha zdrowego dochodzą fale akustyczne zarówno drogą przewodnictwa kostnego jak i powietrznego, które wzajemnie interferują powodując zmniejszenie amplitudy fali. Taka sytuacja może być nawet uzyskana eksperymentalnie poprzez zatkanie jednego ucha palcem. Natomiast chory z odbiorczym uszkodzeniem słuchu będzie lepiej słyszał stroik w uchu zdrowym.
Próbę jako pierwszy opisał niemiecki fizjolog Ernst Heinrich Weber.

</doc>
<doc id="480265" url="https://pl.wikipedia.org/wiki?curid=480265" title="Iggy &amp; the Stooges">
Iggy &amp; the Stooges



</doc>
<doc id="480267" url="https://pl.wikipedia.org/wiki?curid=480267" title="Iggy &amp; The Stooges">
Iggy &amp; The Stooges



</doc>
<doc id="480269" url="https://pl.wikipedia.org/wiki?curid=480269" title="Super Smash Bros.">
Super Smash Bros.

 – gra komputerowa z gatunku bijatyk wydana na Nintendo 64 w 1999 roku, w której znaleźć można znane postacie z innych produktów firmy Nintendo.

</doc>
<doc id="480270" url="https://pl.wikipedia.org/wiki?curid=480270" title="W poszukiwaniu Ptaka Czasu">
W poszukiwaniu Ptaka Czasu

W poszukiwaniu Ptaka Czasu (tytuł oryginału: "La Quête de l'oiseau du temps") – francuska seria komiksowa z gatunku fantasy, stworzona przez Serge'a Le Tendre (scenariusz) i Régisa Loisela (rysunki), ukazująca się pierwotnie od 1983 do 1987 nakładem wydawnictwa Dargaud. W 1998 została reaktywowana i ukazuje się do dziś do scenariusza Le Tendre'a i Loisela i z ilustracjami różnych artystów. Po polsku w latach 1990–1992 pierwsze cztery tomy wydała oficyna Prószyński i S-ka na łamach czasopisma "Komiks" pod tytułem "Pelissa". Od 2000 serię wydaje po polsku Egmont Polska pod tytułem wiernie oddającym jej oryginalną nazwę.
Fabuła.
Pierwszy cykl serii opowiada o losach młodej Pelissy i starego rycerza Bragona, którzy szukają Ptaka Czasu, aby uratować świat Akbaru przed zniszczeniem. Są wysłannikami królowej Mary, matki Pelissy, która sugeruje Bragonowi, że Pelissa jest owocem ich dawnego romansu. Zmusza to rycerza do uczestnictwa w pełnej niebezpieczeństw wyprawie, która stopniowo odsłoni przed Bragonem prawdziwe motywy Mary i tożsamość Pelissy.
Drugi cykl serii to prequel i opowiada o przygodach młodego Bragona i okolicznościach, w jakich poznał Marę.
Nagrody.
W 1999 za tom "Przyjaciel Javin" autorzy otrzymali nagrodę dziecięcą ("Alph'art jeunesse 9–12 ans") na Międzynarodowym Festiwalu Komiksu w Angoulême.

</doc>
<doc id="480272" url="https://pl.wikipedia.org/wiki?curid=480272" title="Irredenta">
Irredenta

Irredenta, irredentyzm ( „niewyzwolona”) – wszelkie działania zmierzające do uzyskania wolności (odzyskania niepodległości). Ruch polityczny i społeczny, dążący do połączenia w jeden organizm państwowy ziem zamieszkiwanych przez podobne grupy etniczne. Przenośnie pojęcie to oznacza ruch niepodległościowy.
Najczęściej to pojęcie odnosi się do radykalnego włoskiego ruchu politycznego na przełomie XIX i XX wieku. Irredenta włoska zapoczątkowana została około 1878 roku i głosiła konieczność zjednoczenia wszystkich ziem zamieszkanych przez Włochów (przyłączenia do Włoch m.in. Trydentu, Triestu, Istrii i Dalmacji). Ruch irredentystów silnie rozwijał się przed I wojną światową, później połączył się z ruchem faszystowskim.

</doc>
<doc id="480273" url="https://pl.wikipedia.org/wiki?curid=480273" title="Imroz">
Imroz

Imroz inaczej "Imbros", "Imvros" lub "Imroz Adasi" (gr. "Imvros", tur. "Gökçeada") – największa i najbardziej na zachód wysunięta wyspa turecka na Morzu Egejskim (a konkretniej na Morzu Trackim) w pobliżu cieśniny Dardanele w prowincji Çanakkale. Powierzchnia 279 km², ponad 9 tys. mieszkańców. Wyspa jest znana z winnic i produkcji wina.
Historia.
W mitologii.
Według mitologii greckiej pałac Tetydy, matki Achillesa, położony był pomiędzy Imbros a Samotraką. Według relacji Homera stajnie koni Posejdona znajdowały się pomiędzy Imbros i Tenedos.
W starożytności.
W starożytności, Imbros, podobnie jak Lemnos, była kolonią Aten. Pierwotnymi mieszkańcami Imbros byli Pelazgowie. Miltiades odbił wyspę Persji po bitwie pod Salaminą w 2. poł. VI w. p.n.e. Kolonia powstała około 450 r. p.n.e. i przez następne sześć wieków (z krótkimi przerwami) należała do Aten.
Pomiędzy Turcją a Grecją.
Przed i zaraz po I wojnie światowej populacja Imbros była w większości grecka. W 1927 roku Grecy stanowili 97% mieszkańców wyspy.
Z powodu korzystnego strategicznego położenia Imbros w pobliżu cieśniny Dardanele, zachodnie państwa, zwłaszcza Wielka Brytania nalegały pod koniec wojen bałkańskich w 1913 roku żeby wyspa pozostała w Imperium Osmańskim, podczas kiedy pozostałe wyspy Egejskie miały zostać odstąpione Grecji.
W 1920 roku, Traktat w Sèvres zwrócił wyspę Grecji. Wskutek przegranej przez Grecję wojny grecko-tureckiej (1919–1922), 24 lipca 1923 podpisano pokojowy Traktat w Lozannie, zgodnie z którym Imbros miała się stać częścią Turcji. Jednocześnie Traktat gwarantował zamieszkałej wyspę ludności greckiej podstawowe prawa i pewnego rodzaju autonomiczny administracyjny status Greków tak na Imbros jak i na sąsiednim Tenedos. Traktat miał zagwarantować, że w związku z tym, że Grecy stanowili większość etniczną wyspy, nie zostaną oni objęci programem wysiedleń i wymianą ludności między Grecją i Turcją.
W 1926 roku prawa przyznane mniejszości greckiej przez Traktat zostały przez Turcję odwołane, naruszając jego postanowienia. W ciągu następnych lat grecka ludność wyspy cierpiała prześladowania ze strony tureckiej, dochodziło do gwałtów i morderstw, na wyspie stworzono otwarte więzienie, zniszczone zostały kościoły i dobytki Greków. W chwili obecnej ludność grecka na wyspie Imbros wynosi mniej niż 250 osób.
Geografia.
Najbardziej znane miejscowości:
Atrakcje.
Najbardziej atrakcyjne miejscowości:

</doc>
<doc id="480274" url="https://pl.wikipedia.org/wiki?curid=480274" title="Tran">
Tran

Tran – ciekły tłuszcz otrzymywany z wątroby ryb z rodziny dorszowatych (głównie dorsza atlantyckiego) oraz tkanki tłuszczowej niektórych ssaków morskich (np. wielorybów lub fok). Zawiera duże ilości nienasyconych kwasów tłuszczowych (głównie oleinowego, oleopalmitynowyego i gadoleinowego) oraz witamin (głównie A i D). Ma intensywny, rybny smak i zapach. W kontakcie z tlenem jełczeje, co powoduje rozpad zawartych w nim witamin.
Substancję tę otrzymuje się poprzez poddawania świeżej wątroby lub tkanki tłuszczowej działaniu pary wodnej, kwasów lub ługu. Uzyskany w ten sposób ciekły tłuszcz schładza się, a następnie filtruje w celu usunięcia z niego nasyconych kwasów tłuszczowych (np. kwasu stearynowego).
Wykorzystanie.
W XIX w. tran był wykorzystywany w medycynie ludowej jako środek wzmacniający oraz tuczący u osób wyniszczonych lub osłabionych. Odkąd w 1922 r. odkryto jego wysoką zawartość witaminy A oraz witaminy D, stosowano go również w leczeniu zaburzeń gospodarki wapniowo-fosforanowej, a także innych schorzeń (np. krzywica, tężyczka dziecięca, osteomalacja). Obecnie jest on traktowany wyłącznie jako suplement diety albo surowiec do produkcji preparatów witaminowych.
Tran może być pomocny w leczeniu kacheksji, lecz obecne wyniki badań nie są jednoznaczne. Jedno badanie sugeruje, że podczas chemioterapii tran może zapobiegać utracie masy ciała i masy mięśniowej u chorych na raka płuc.
Podawanie tranu dzieciom wydaje się być pomocne w redukcji objawów ADHD.

</doc>
<doc id="480276" url="https://pl.wikipedia.org/wiki?curid=480276" title="Czystek">
Czystek

Czystek ("Cistus" L.) – rodzaj krzewów należący do rodziny czystkowatych (posłonkowatych). Obejmuje 29–36 gatunków i liczne mieszańce międzygatunkowe. Większość z nich rośnie w basenie Morza Śródziemnego, zwłaszcza w jego części zachodniej, przy czym cały zasięg rodzaju obejmuje obszar od Wysp Kanaryjskich po Iran. Czystki stanowią ważny składnik formacji zaroślowych i widnych lasów. W Polsce rosną tylko w uprawie.
Wykorzystywane są jako rośliny ozdobne, lecznicze, kosmetyczne i źródło żywicy ladanum.
Biologia i ekologia.
Są to krzewy raczej krótkowieczne i po pożarach zwykle zamierające – nie odbijają z szyi korzeniowej. W dodatku żywiczne pędy łatwo się palą. Rośliny korzystają z pożarów ponieważ eliminują one większe i bardziej konkurencyjne krzewy. Czystki po pożarach odnawiają się szybko z bardzo licznie wytwarzanych nasion. Ich kwiaty zapylane są przez owady, zwykle pszczoły.
Czystki są istotnym składnikiem garigu, frygany i makii oraz świetlistych lasów sosnowych i dębowych. Często rosną na terenach skalistych.
Systematyka.
Rodzaj z rodziny czystkowatych "Cistaceae" z rzędu ślazowców. Jest blisko spokrewniony z "Halimium" (9 gatunków o mniejszych, białych lub żółtych kwiatach skupionych w luźniejszych kwiatostanach oraz trójklapowych torebkach), z którymi to roślinami czystki tworzą mieszańce ×"Halimiocistus". W niektórych ujęciach rodzaj "Halimium" włączany jest do czystka "Cistus".
Zastosowanie.
Czystki są popularnie uprawiane jako rośliny ozdobne, cenione ze względu na efektowne kwiaty i długotrwałe kwitnienie, sukcesywnie rozwijanych kolejnych kwiatów. Szczególnie długi okres kwitnienia mają zwykle sterylne mieszańce. Ze względu na duże wymagania termiczne, poza klimatem ciepłym rośliny mogą być uprawiane tylko w bardzo ciepłych, suchych i nasłonecznionych miejscach, przy czym źle znoszą mrozy. W warunkach Polski zalecane są do upraw w zimnych szklarniach (przy czym źle znoszą przesadzanie).
Niektóre gatunki mają własności lecznicze. W ziołolecznictwie liść czystka jest źródłem naturalnych antyutleniaczy. Przeprowadzone badania na ten temat potwierdzają zasadność wykorzystania czystka w produktach ziołowych. W kosmetologii czystek wykazuje działanie antyseptyczne, ściągające, przeciwzmarszczkowe, ujędrniające, napinające skórę, ułatwia usuwanie świeżych blizn.
Z niektórych gatunków (głównie czystka kreteńskiego i żywicowego) wytwarza się żywicę ladanum.

</doc>
<doc id="480285" url="https://pl.wikipedia.org/wiki?curid=480285" title="Joanna Lubomirska">
Joanna Lubomirska

Joanna Lubomirska (ur. 1723 – 30 marca 1783 w Libuszy) – de domo Joanna von Stein zu Jettingen, chorążyna koronna, żona Jerzego Ignacego Lubomirskiego, którego poślubiła 28 lutego 1737 w Krakowie. Konfederatka barska, jako wdowa faworyta ministra Henryka Brühla, właścicielka starostwa libuskiego w 1771 roku.
Z małżeństwa z Lubomirskim miała synów: Adolfa (1738-1775), Franciszka Grzegorza i Jerzego oraz dwie córki Józefę Zofię i Barbarę żonę Kaspra Lubomirskiego. Siostra Joanny – Maria Franciszka – wyszła za mąż za Aleksandra Sułkowskiego.

</doc>
<doc id="480290" url="https://pl.wikipedia.org/wiki?curid=480290" title="Zbiornik Lipnowski">
Zbiornik Lipnowski

Zbiornik Lipnowski (czes. "vodní nádrž Lipno") – największy sztuczny zbiornik wodny na terenie Czech, utworzony na rzece Wełtawie, nazywany "Czeskim Morzem". Ma powierzchnię 48,70 km². Znajduje się w południowej części kraju, w pobliżu granicy z Austrią i Niemcami. 
Historia i charakterystyka.
Zbiornik został utworzony w latach 1951 - 1959. Zaporę o wysokości 25 m i długości 296 m zbudowano w miejscowości Lipno nad Wełtawą. Zalew ma 48 km długości oraz maksymalnie 10 km szerokości. Średnia głębokość to 6,5 m, maksymalna – 21,5 m. Pojemność jeziora wynosi 306 mln m³. Tafla wody znajduje się na wysokości prawie 726 m n.p.m.
Na zalewie utworzono wiele przystani, z których największa znajduje się w stworzonej w 2002 r. wiosce letniskowej w Lipnie. W pobliżu miasta Vyšší Brod znajduje się druga zapora tworząca mniejszy zbiornik "Lipno 2", które wraz z dużym akwenem "Lipno 1" stanowią źródło energii. 

</doc>
<doc id="480293" url="https://pl.wikipedia.org/wiki?curid=480293" title="Kołatka (województwo lubuskie)">
Kołatka (województwo lubuskie)

Kołatka (dawna niem. nazwa "Bloch Bude", "Blochbude") – przysiółek w województwie lubuskim, powiecie krośnieńskim, gminie Bobrowice, sołectwie Bronków, położony nad północnym brzegiem jeziora Błeszno.
W latach 1975–1998 miejscowość należała administracyjnie do województwa zielonogórskiego.

</doc>
<doc id="480298" url="https://pl.wikipedia.org/wiki?curid=480298" title="Hanna-Barbera Cartoons, Inc.">
Hanna-Barbera Cartoons, Inc.



</doc>
<doc id="480300" url="https://pl.wikipedia.org/wiki?curid=480300" title="Jakub Dembiński">
Jakub Dembiński

Jakub Dembiński (Jakub z Dębna, Szczekocin) herbu Odrowąż (ur. 1427, zm. 15 stycznia 1490) – kasztelan krakowski, kanclerz wielki koronny. Pochodził z rycerskiego rodu Odrowążów pieczętujących się herbem Odrowąż. 
Życiorys.
W latach 1448-1460 był podczaszym krakowskim, w latach 1457-1459 cześnikiem koronnym. W 1460 występuje w źródłach jako kasztelan małogoski. W 1460-1468 podskarbi wielki koronny, kanclerzem królestwa został w 1469 i był nim do 1473. W latach 1473-1478 wojewoda sandomierski. Kasztelanem krakowskim był od 1478 do 1490. Zgromadził ponadto liczne starostwa: był starostą bieckim i sandomierskim 1462-1479, przedeckim 1463-1471, oświęcimskim 1467-1473 i krakowskim 1463-1490. W czasie wojny trzynastoletniej walczył pod Chojnicami (1454), Gniewem (1457) i Wałczem (1460). Brał udział w wielu misjach dyplomatycznych na Węgry, do Czech i Rzymu. Był architektem polityki Kazimierza Jagiellończyka wobec południowych sąsiadów Polski. W latach 1473-1474 stał na straży południowo-zachodnich granic królestwa od strony Górnego Śląska.
Był gwarantem pokoju toruńskiego 1466 roku. Jakub z Dębna oprócz krótkiego udziału w zmaganiach Wojny trzynastoletniej odgrywał znaczną rolę w polityce Kazimierza Jagiellończyka wobec Czech i Węgier. W niespokojnych latach 70. XV w. Jakub stał w związku z tym na straży porządku u południowych granic państwa. W 1477 r. dowodził on wyprawą, mającą na celu ukrócenie konszachtów Mikołaja Komorowskiego herbu Korczak z królem Węgier Maciejem Korwinem. Jak podaje Długosz: "„Jakub Dębieński, przygotowawszy wojsko z własnych i najemnych żołnierzy i obległszy wspomniane zamki, zdobywa je w ciągu siedmiu tygodni, bijąc w nie z najcięższych dział.” Po zdobyciu zamek w Barwałdzie został zniszczony, a Żywiec doszczętnie spalono. Zamek w Szaflarach zaś otrzymał Marek, syn Ratolda, „ponieważ miał na nim zapisane przez króla pieniądze”." 
Z fundacji Jakuba z Dębna wzniesiono w Dębnie kościół św. Małgorzaty (w latach 1470 – 1504) oraz zamek rycerski (w latach 1470 – 1480). 
Szymon Starowolski w swym dziele "Sarmatiae Bellatores" (pełna nazwa polska: "Wojownicy sarmaccy, czyli pochwały mężów słynących męstwem wojennym w pamięci naszej lub naszych pradziadów") z roku 1631 tak o nim pisał "...był poważny, stanowczy, surowy, a często pełen miłosierdzia. Miał bardzo rzadką właściwość: przystępność nie umniejszała jego powagi, a surowośc miłości. Umarł w podeszłym wieku: szczątki jego przewieziono do Krakowa, by złożyć w grobie ojca, i tam odbył się pogrzeb. Przyjaciele płaczem i okrzykami okazywali swój ból. Ozdóbmy jego grób napisem: Tu spoczywa starosta krakowski Jakub z Dębna, najpierw podskarbi, potem kanclerz wielki Korony Polskiej. Mąż ów umiał sprostać wszystkim obowiązkom, jakie mu życie wskazywało. Gardził bogactwem, wytrwały był w dobrym, stały, nie znający bojaźni. Całe życie spędził prowadząc wojny i biorąc udział w rządach Rzecząpospolitą. Najpierw zdobył sławę zwycięstwem pod Wałczem i poselstwami, jakie odbywał dla Ojczyzny. W podeszłym wieku uległ wyrokom losu. Zostawił niezwykle rzadki przykład senatorskiej roztropności".

</doc>
<doc id="480302" url="https://pl.wikipedia.org/wiki?curid=480302" title="Jolaos">
Jolaos

Jolaos – w mitologii greckiej syn Ifiklesa, bratanek, wierny przyjaciel i towarzysz Heraklesa, powoził jego rydwanem. Brał udział w wielu przygodach swego stryja, m.in. w polowaniu na dzika kalidońskiego i wyprawie Argonautów. Przypisuje mu się zwycięstwo w wyścigu rydwanów podczas pierwszych legendarnych igrzysk olimpijskich, zapoczątkowanych przez Heraklesa. Według niektórych przekazów ożenił się z Megarą, żoną Heraklesa, kiedy ten odstąpił mu ją, aby samemu ożenić się z Jole.
W popkulturze.
Pojawiał się w wielu produkcjach filmowych o Heraklesie. W serialach "Herkules" i "Młody Herkules" był jednym z dwóch głównych bohaterów, w rolę tę wcielali się odpowiednio Michael Hurst i Dean O’Gorman.

</doc>
<doc id="480303" url="https://pl.wikipedia.org/wiki?curid=480303" title="The Ring Virus">
The Ring Virus

The Ring Virus – południowokoreański horror nakręcony w 1999. Był to piąty z kolei film nakręcony na podstawie książki "Ringu", autorstwa Kōjiego Suzuki.
Ring Virus został nakręcony na podstawie powieści "Ringu" Kōjiego Suzuki, jednak jego reżyser, Kim Dong-bin, zastosował wiele zmian w stosunku do japońskiej książki. Akcja dzieje się w Korei, a nie w Japonii. Bohaterowie noszą inne imiona. Zmieniono także wątek pochodzenia „przeklętej kasety”.
Fabuła filmu jest prawie identyczna jak w japońskim : pewne koreańskie miasto odznacza się legendą o przeklętej kasecie wideo, która zabija tydzień po jej obejrzeniu. Po tym, jak w niewyjaśnionych okolicznościach umiera jej siostrzenica, początkująca dziennikarka o imieniu Sun-ju postanawia odnaleźć kasetę. Znajduje ją i ogląda.
W koreańskim filmie Sadako Yamamura (w amerykańskiej wersji Samara Morgan) nosi imię Park Eun-Suh.

</doc>
<doc id="480310" url="https://pl.wikipedia.org/wiki?curid=480310" title="Filippo Cortesi">
Filippo Cortesi

Filippo Cortesi (ur. 8 października 1876 w Alia, zm. 1 lutego 1947) – włoski duchowny katolicki, dyplomata watykański, tytularny arcybiskup Syrakuz.
Życiorys.
Święcenia kapłańskie otrzymał 18 grudnia 1899, sakrę biskupią 21 sierpnia 1921. W latach 1926-1936 był nuncjuszem apostolskim w Argentynie. Udzielił święceń biskupich m.in. przyszłym kardynałom: Nicolasowi Fasolino i Antonio Caggiano oraz polskiemu duchownemu Czesławowi Kaczmarkowi.
Od 1936 był nuncjuszem apostolskim w Polsce. Jednocześnie pełnił funkcję dziekana korpusu dyplomatycznego. Pracował w Polsce do wybuchu II wojny światowej w 1939, kiedy został zmuszony do opuszczenia kraju. Wobec braku następcy w okresie powojennym, tytuł nuncjusza zachował do śmierci.

</doc>
<doc id="480313" url="https://pl.wikipedia.org/wiki?curid=480313" title="Putrescyna">
Putrescyna

Putrescyna, 1,4-diaminobutan – organiczny związek chemiczny, amina biogenna z grupy ptomain.
Putrescyna i kadaweryna zostały po raz pierwszy opisane przez lekarza Ludwiga Briegera w Berlinie w 1885 roku. Występuje w bardzo małych ilościach w moczu i ślinie, w której najwyższe stężenie osiąga zaraz po przebudzeniu.
Bierze udział w biosyntezie poliamin (spermidyny i sperminy).
Powstawanie.
Powstaje w wyniku rozpadu białek np. gnicia przy udziale bakterii beztlenowych. Odpowiada za nieprzyjemny zapach rozkładającej się materii organicznej (mięsa, tkanek, zwłok) oraz za nieświeży oddech.
Biosynteza.
W organizmach żywych putrescyna powstaje z -argininy na dwóch ścieżkach: poprzez ornitynę lub agmatynę.
Biosynteza przez ornitynę.
Ścieżka ta jest powszechna w świecie żywym. -Ornityna powstaje z -argininy w wyniku hydrolizy katalizowanej przez arginazę (EC 3.5.3.1):
Ornityna ulega następnie dekarboksylacji katalizowanej przez dekarboksylazę ornityny (ODC, EC 4.1.1.17) w obecności fosforanu pirydoksalu:
Biosynteza przez agmatynę.
Drugą ścieżką syntezy putrescyny, dominującą u roślin wyższych i spotykaną też u niektórych bakterii, jest dekarboksylacja argininy do agmatyny, z udziałem dekarboksylazy argininy (ADC, EC 4.1.1.19):
Następnie deiminaza agmatyny (EC 3.5.3.12) przekształca agmatynę w "N"-karbamoiloputrescynę:
Ostatnim etapem jest hydroliza grupy karbamoilowej przez amidazę "N"-karbamoiloputrescyny (EC 3.5.1.53):
Agmatyna może też ulegać bezpośredniej hydrolizie do putrescyny i mocznika. Reakcję tę katalizuje agmantynaza (EC 3.5.3.11), enzym powszechnie występujący u różnych organizmów:
Produkcja i zastosowanie.
Putrescyna produkowana na skalę przemysłową jest surowcem do produkcji leków, środków ochrony roślin i polimerów. Reaguje z kwasem adypinowym do poliamidu nylon-4,6, który jest wprowadzony do obrotu przez koncern DSM pod nazwą handlową Stanyl.
Toksyczność.
Putrescyna jest toksyczna w dużych dawkach. Dawka śmiertelna (LD50) dla zwierząt wynosi 0,5–1,6 g/kg przy podaniu doustnym.

</doc>
<doc id="480317" url="https://pl.wikipedia.org/wiki?curid=480317" title="Sebastian Branicki">
Sebastian Branicki

Sebastian Branicki herbu Korczak (ur. w 1484, zm. 5 maja 1544 w Łaskarzewie) – biskup rzymskokatolicki, senator I Rzeczypospolitej, jeden z prekursorów kontrreformacji w Polsce, sekretarz króla Zygmunta I Starego.
Życiorys.
Był stronnikiem królowej Bony i dzięki jej protekcji był w latach 
1532-1538 referendarzem wielkim koronnym. Na tym stanowisku wsławił się udaną rewindykacją do skarbu królewskiego, nielegalnie posiadanych dóbr Radziwiłłów na Podlasiu. W 1535 został biskupem kamienieckim, w 1538 chełmskim, w 1539 objął diecezję poznańską. Jako biskup poznański był zdecydowanym przeciwnikiem szerzącej się wówczas reformacji, dbając przy tym o nienaganne prowadzenie się kapłanów katolickich. Wspierał Akademię Lubrańskiego, fundował liczne stypendia zagraniczne dla niezamożnej młodzieży.
Pochowany w katedrze śś. Apostołów Piotra i Pawła w Poznaniu.

</doc>
<doc id="480318" url="https://pl.wikipedia.org/wiki?curid=480318" title="Skálholt">
Skálholt

Skálholt (staronord. "Skálaholt") – miejscowość w południowej Islandii położona nad rzeką Hvítá, w pobliżu miejscowości Laugarás. Wchodzi w skład gminy Bláskógabyggð, w regionie Suðurland.
Skálholt to osada o dużym znaczeniu historycznym. Była siedzibą pierwszego biskupstwa na Islandii od połowy XI wieku do końca XVIII wieku. Obecnie Skálholt jest niewielką wsią, znajduje się tutaj zaledwie kilka domów. Nad osadą dominuje dużych rozmiarów kościół (zwany "Núverandi Dómkirkja", czyli „współczesną katedrą”) zbudowany w latach 1956–1963. Jest to dziesiąta świątynia zbudowana na tym miejscu. Pierwsza powstała już prawdopodobnie w 1000.
Historia.
Skálholt przez blisko osiem wieków było jednym z najważniejszych miejsc na Islandii. Od 1056 do 1785 roku znajdowała się tutaj jedna z dwóch siedzib biskupa (druga od 1106 roku znajdowała się w Hólarze). Pierwszym biskupem był Ísleifur Gissurarson, uznany przez Kościół katolicki za świętego. Pod koniec XVIII wieku, oba biskupstwa zostały rozwiązane, a biskup Islandii przeniósł się do stolicy kraju Reykjavíku. Przez wieki Skálholt było również znaczącym ośrodkiem politycznym (porównywalnym z Þingvellir) i kulturalnym (w 1056 roku powstała tutaj pierwsza na Islandii szkoła Skálholtsskóli, kształcąca duchowieństwo). 
W okresie średniowiecza poza siedzibą biskupa, katedrą i szkołą w Skálholt funkcjonowały również obszerne gospodarstwa rolne, kuźnia oraz klasztor. Wzniesiono też pokaźne domy studenckie, kwatery dla nauczycieli oraz innych pracowników. Adam z Bremy, opisując około 1075 roku Skálholt (Scaldholz) przedstawił je jako „największe miasto” Islandii. Do 1540 roku rezydowali w nim biskupi katoliccy, a po reformacji do 1796 roku – biskupi protestanccy. W Skálholcie w 1550 roku został stracony ostatni katolicki biskup Islandii, biskup Hólaru Jón Arason.
Obecnie Skálholt jest niewielką miejscowością, do której każdego roku przyjeżdżają goście, chcący wziąć udział w różnych wydarzeniach kulturalnych. Głównym z nich jest lipcowy cykl letnich koncertów, podczas którego występują wybitni muzycy klasyczni, chóry i inni zaproszeni wykonawcy.
Mapa ze Skálholt.
Pod koniec XVI wieku młody nauczyciel ze Skálholt, Sigurd Stefánsson opierając się na dostępnych materiałach podjął się próby stworzenia mapy odkryć dokonanych przez wikingów na zachodnim wybrzeżu Atlantyku. Stefánsson był wnukiem jednego z biskupów Skálholt. Po studiach na Uniwersytecie Kopenhaskim został nauczycielem w byłym klasztorze w Skálholt, który pozostał religijnym i edukacyjnym centrum, już po wprowadzeniu przez Islandię w 1551 roku protestantyzmu.
Oryginalna mapa została sporządzona w 1570 roku, jednak nie przetrwała zbyt długo. W 1690 roku biskup Thordur Thorlaksson sporządził jej kopię, która obecnie znajduje się Duńskiej Królewskiej Bibliotece. Inne liczne kopie wykonali też skandynawscy uczeni. Mapa pokazuje położenie m.in. Wysp Brytyjskich, Irlandii, części Norwegii oraz Islandii, Grenlandii, Hallulandu, Marklandu i Winlandii, która znajduje się na tej samej szerokości geograficznej (51° N), co południowy kraniec Irlandii. Okazało się, że zaznaczony przez Stefánssona fragment Winlandii to północny cypel Nowej Fundlandii, gdzie w 1960 roku odnaleziono pozostałości wikińskiej osady L'Anse aux Meadows (51°N).

</doc>
<doc id="480319" url="https://pl.wikipedia.org/wiki?curid=480319" title="UPC">
UPC



</doc>
<doc id="480320" url="https://pl.wikipedia.org/wiki?curid=480320" title="Skalholt">
Skalholt



</doc>
<doc id="480324" url="https://pl.wikipedia.org/wiki?curid=480324" title="Antoni Libera">
Antoni Libera

Antoni Libin-Libera (ur. 19 kwietnia 1949 w Warszawie) – polski pisarz, tłumacz, reżyser teatralny, krytyk literacki, znawca twórczości Samuela Becketta. Kawaler Orderu Orła Białego.
Życiorys.
Jest synem historyka literatury Zdzisława Libery. W 1972 ukończył studia polonistyczne na Uniwersytecie Warszawskim, w 1984 doktoryzował się w Polskiej Akademii Nauk. Był współpracownikiem Komitetu Obrony Robotników (KOR) i Komitetu Samoobrony Społecznej „KOR” (KSS „KOR”).
W latach 1988–1993 współredagował czasopismo „Puls”, a w latach 1996–2001 był kierownikiem literackim w Teatrze Dramatycznym w Warszawie. Jest członkiem polskiego PEN Clubu i Stowarzyszenia Pisarzy Polskich oraz amerykańskiego Samuel Beckett Society.
Przełożył i wydał wszystkie dzieła dramatyczne Samuela Becketta, część jego utworów prozą oraz eseje i wiersze. Za przekład jego książki "Molloy i cztery nowele" został uhonorowany Nagrodą „Literatury na Świecie” w 2005. Sztukami tego autora zajął się również jako reżyser, wystawiając je w Polsce i za granicą (w Wielkiej Brytanii, Irlandii i USA). Zrealizował około trzydziestu spektakli. W jego inscenizacjach występowali m.in. Tadeusz Łomnicki, Zbigniew Zapasiewicz, Maja Komorowska, Adam Ferency, Zbigniew Zamachowski i Andrzej Seweryn oraz aktorzy brytyjscy (w tym Barry McGovern i David Warrilow).
Tłumaczył również Oskara Wilde’a i tragedie Sofoklesa (m.in. "Antygonę" i "Króla Edypa"). Dokonał nowego przekładu "Makbeta" Williama Shakespeare’a, kanonu poezji Friedricha Hölderlina i wierszy Konstandinosa Kawafisa. Przełożył też różne libretta operowe (m.in. "Śmierć w Wenecji" Benjamina Brittena, "Czarną maskę" i "Króla Ubu" Krzysztofa Pendereckiego). W 1990, na zamówienie londyńskiego Royal Court Theatre, napisał jednoaktówkę "Eastern Promises", która została na tej scenie wystawiona oraz opublikowana w tomie "The May Days Dialogues" (również w Polsce pod tytułem "Czy Europa musi zginąć?").
W 1998 wydał powieść "Madame", która otrzymała główną nagrodę w konkursie wydawnictwa „Znak”. W 1999 była nominowana do Nagrody Literackiej Nike, a także została wyróżniona Nagrodą im. Andrzeja Kijowskiego. W ciągu kilkunastu lat jej łączny nakład przekroczył 100 tysięcy egzemplarzy, została przełożona na około 20 języków. W 2002 znalazła się w finale irlandzkiej IMPAC Dublin Literary Award. W 2009 wydał prozę autobiograficzną "Godot i jego cień". Książka ta znalazła się w finale nagrody Angelus oraz została nominowana do szwajcarskiej nagrody im. Jana Michalskiego.
Odznaczenia, wyróżnienia i dedykacje.
W 2022, "w uznaniu znamienitych zasług dla kultury polskiej, za wybitne dokonania w pracy literackiej, w szczególności za osiągnięcia translatorskie oraz dialog z europejskim dziedzictwem kulturowym, za działalność w obronie wolności słowa w PRL i zaangażowanie na rzecz suwerennej Rzeczypospolitej", prezydent Andrzej Duda odznaczył go Orderem Orła Białego.
W 2011 odznaczony przez prezydenta Bronisława Komorowskiego Krzyżem Oficerskim Orderu Odrodzenia Polski. W 2010 wyróżniony Srebrnym, a w 2018 odznaczony Złotym Medalem „Zasłużony Kulturze Gloria Artis”. W 2016 minister kultury i dziedzictwa narodowego Piotr Gliński uhonorował go Doroczną Nagrodą MKiDN w kategorii teatr. W 2018 odebrał z rąk premiera Mateusza Morawieckiego Honorową Nagrodę im. Lecha Kaczyńskiego.
Poeta Janusz Szuber zadedykował Antoniemu Liberze tomik poezji "Pan Dymiącego Zwierciadła" z 1996 oraz wiersz "O co w tym wszystkim chodzi?", wydany w tomikach poezji "Okrągłe oko pogody" z 2000 i "Pianie kogutów" z 2008, a także wiersz "Nero", opublikowany w tomiku poezji "Wpis do ksiąg wieczystych" z 2009.

</doc>
<doc id="480328" url="https://pl.wikipedia.org/wiki?curid=480328" title="Dinny Pails">
Dinny Pails

Dennis Robert Pails, Dinny Pails (ur. 4 marca 1921 w Nottingham, zm. 22 listopada 1986 w Sydney), tenisista australijski, zwycięzca mistrzostw Australii w grze pojedynczej, reprezentant w Pucharze Davisa.
Urodzony w Anglii, w 1940 triumfował w juniorskiej edycji międzynarodowych mistrzostw Australii. W 1946 po raz pierwszy dotarł do finału „dorosłych” mistrzostw Australii, ulegając w pięciu setach Johnowi Bromwichowi (7:5, 3:6, 5:7, 6:3, 2:6). Rok później zrewanżował się Bromwichowi, wygrywając w finale tego turnieju również w pięciu setach 4:6, 6:4, 3:6, 7:5, 8:6, mimo iż rywal miał piłkę meczową. Figurował w tym czasie w czołowej dziesiątce najlepszych graczy świata. W pierwszej powojennej edycji Wimbledonu w 1946, wymieniany obok Amerykanina Jacka Kramera w gronie głównych faworytów (został najwyżej rozstawiony), przegrał w ćwierćfinale w anegdotycznych okolicznościach – zgubił się w londyńskim metrze i o mało nie spóźnił się na mecz, w efekcie grał nerwowo i w czterech setach uległ późniejszemu triumfatorowi, Francuzowi Yvonowi Petrze. W tej samej edycji Wimbledonu osiągnął finał gry podwójnej, występując w parze z Geoffem Brownem (w finale lepsi okazali się Tom Brown i Jack Kramer 6:4, 6:4, 6:2). W 1947 był na Wimbledonie rozstawiony z „czwórką” i dotarł do półfinału gry pojedynczej, w którym uległ Kramerowi 1:6, 6:3, 1:6, 0:6, a w deblu z Bromwichem też był w półfinale (porażka z Tony’m Mottramem i Billem Sidwellem).
W latach 1946–1947 występował w reprezentacji daviscupowej. Australijczycy docierali w tym czasie dwukrotnie do finału rozgrywek, za każdym razem przegrywając z Amerykanami. Pails nie był szczególnie skuteczny w meczach pucharowych, a w obu finałach nie zdołał wygrać żadnego pojedynku singlowego, ulegając dwukrotnie Kramerowi i po jednym razie Gardnarowi Mulloyowi i Tedowi Schroederowi.
W 1947 Pails dołączył do grona tenisistów zawodowych. Debiut profesjonalny zaliczył 26 grudnia 1947 w nowojorskiej hali Madison Square Garden. Został wyznaczony do rozegrania serii pojedynków z Ekwadorczykiem Segurą, a ich mecze towarzyszyły głównej atrakcji touru – rywalizacji Jacka Kramera i Bobby’ego Riggsa, chociaż jak sam Pails wspominał, to właśnie jego mecze można było uznać za ciekawsze dla obserwatorów z uwagi na kontrast w stylu gry rywali. W pierwszym spotkaniu Pails okazał się lepszy od Segury 15:13, ale mecz zakończono już po pierwszym secie. Całą serię Australijczyk rozstrzygnął na swoją korzyść, wygrywając 41 razy przy 31 wygranych Segury, chociaż sam Pails relacjonował, że wygrał o trzynaście pojedynków więcej niż rywal. W 1951 brał udział w czteroosobowym tourze po Australii z Pancho Gonzalesem, Frankiem Parkerem i weteranem Donaldem Budge’m, zajmując drugie miejsce w serii pojedynków za Gonzalesem (27 wygranych, 15 porażek). W 1955 był wspólnie z Frankiem Parkerem rywalem Pancho Gonzalesa w niewielkim tourze australijskim, zdecydowanie wygranym przez Gonzalesa (45 wygranych i 7 porażek).
W 1952 wydał książkę "Set Points. My tennis story", zawierającą wspomnienia z kariery sportowej oraz wskazówki techniczne dla uczących się gry w tenisa.

</doc>
<doc id="480342" url="https://pl.wikipedia.org/wiki?curid=480342" title="Liceum im. Stefana Batorego">
Liceum im. Stefana Batorego



</doc>
<doc id="480343" url="https://pl.wikipedia.org/wiki?curid=480343" title="II Liceum Ogólnokształcące im. Stefana Batorego">
II Liceum Ogólnokształcące im. Stefana Batorego



</doc>
<doc id="480344" url="https://pl.wikipedia.org/wiki?curid=480344" title="Klik (komiks)">
Klik (komiks)

Klik (wł. "Il Gioco") – włoska czterotomowa erotyczna seria komiksowa autorstwa włoskiego rysownika i scenarzysty Mila Manary, opublikowana w oryginale po włosku w latach 1983–2001 przez magazyn erotyczny "Playmen". Po polsku dwa pierwsze tomy opublikowało wydawnictwo Post w latach 2003 i 2005, a w 2016 roku wszystkie tomy ukazały się w jednym wydaniu zbiorczym nakładem Taurus Media.
Fabuła.
Komiks opowiada o Claudii Cristiani, prezenterce telewizyjnej, której popęd seksualny kontrolowany jest przez urządzenie zwane „Klik”. 

</doc>
<doc id="480348" url="https://pl.wikipedia.org/wiki?curid=480348" title="Europejski Koncern Lotniczo-Rakietowy i Obronny">
Europejski Koncern Lotniczo-Rakietowy i Obronny



</doc>
<doc id="480350" url="https://pl.wikipedia.org/wiki?curid=480350" title="Open Source Definition">
Open Source Definition



</doc>
<doc id="480351" url="https://pl.wikipedia.org/wiki?curid=480351" title="FRSiCz">
FRSiCz



</doc>
<doc id="480352" url="https://pl.wikipedia.org/wiki?curid=480352" title="Lech Neyman">
Lech Neyman

Lech Karol Neyman ps. „Butrym”, „Domarat”, „Matczyński”, „Robert”, „Karol” (ur. 7 lutego 1908 w Poznaniu, zm. 12 maja 1948 w więzieniu mokotowskim w Warszawie) – polski adwokat, porucznik rezerwy Wojska Polskiego, działacz Związku Akademickiego Młodzież Wszechpolska i Obozu Narodowo-Radykalnego, członek Organizacji Wojskowej Związek Jaszczurczy, kapitan Narodowych Sił Zbrojnych oraz Służby Cywilnej Narodu i Organizacji Polskiej, komendant Okręgu VIII Krakowskiego, a następnie Okręgu I Pomorskiego NSZ.
Życiorys.
Był synem Teodora Neymana i Marty z domu Matczyńska. Uczęszczał do Gimnazjum św. Marii Magdaleny w Poznaniu. Następnie podjął studia prawnicze na Uniwersytecie Poznańskim. Wstąpił wówczas do korporacji akademickiej Helionia. W latach 1931 – 1932 służył w Szkole Podchorążych Rezerwy. Następnie pracował w Prokuraturze Generalnej w Poznaniu. Należał do Młodzieży Wszechpolskiej i Obozu Narodowo-Radykalnego. Od 1934 porucznik rezerwy 56 pułku piechoty Wielkopolskiej.
Brał udział w wojnie obronnej 1939 jako adiutant w 56 pułku piechoty; wielokrotnie ranny, został inwalidą wojennym.
W konspiracji związał się z Grupą „Szańca”. Wraz ze Stanisławem Kasznicą organizował konspiracyjne struktury OW ZJ na Pomorzu i w Wielkopolsce. Po utworzeniu NSZ we wrześniu 1942, został członkiem cywilnej struktury Grupy „Szańca”, czyli Służby Cywilnej Narodu, w której pełnił funkcję kierownika Wydziału Zachodniego.
Sformułował wówczas koncepcję powrotu polskiej granicy zachodniej na linię rzek Odra i Nysa Łużycka. Zawarł ją w swojej broszurze pt. "Szaniec Bolesławów". Napisał także kilka innych prac, m.in. "Likwidacja niemczyzny", "Problem wyznaniowy na Ziemiach Odzyskanych", "Szlakiem Chrobrego", a wiosną 1944 ukończył studium pt. "Polityczne podstawy polskiego programu morskiego". Jednocześnie był redaktorem naczelnym pisma „Naród i Wojsko”. Pełnił też funkcję członka zespołu sądowniczo-badawczego NSZ.
Od października 1943 był członkiem Komitetu Politycznego Organizacji Polskiej (tajnej struktury kierowniczej Grupy „Szańca”). Od 5 września 1944, po awansie na kapitana NSZ, do stycznia 1945 pełnił funkcję komendanta Okręgu VIII Krakowskiego NSZ. W grudniu 1944 został członkiem sądu oficerskiego przy Dowództwie NSZ. Od lutego do czerwca 1945 był organizatorem Obszaru Zachodniego NSZ, a jednocześnie od marca do kwietnia 1945 – komendantem Okręgu I Pomorskiego NSZ z siedzibą w Poznaniu. Rozpoczął planowane przez KG NSZ odtwarzanie sieci organizacyjnej NSZ na Pomorzu i przygotowania do utworzenia komendy Okręgu w Bydgoszczy. W kwietniu 1945 brał udział w organizowaniu Okręgu VII Śląskiego NSZ. W ramach OP był kierownikiem struktury pn. Obóz Narodowy.
15 lutego 1947 został aresztowany przez MBP wspólnie z ostatnim Komendantem Głównym NSZ Stanisławem Kasznicą. Był sądzony od 11 lutego do 2 marca 1948 przez Wojskowy Sąd Rejonowy w Warszawie i skazany na karę śmierci. Wyrok wykonano 12 maja 1948 więzieniu mokotowskim przez rozstrzelanie. Jego szczątki zostały w 2012 odnalezione w wyniku prac prowadzonych przez Instytut Pamięci Narodowej na Cmentarzu Wojskowym na Powązkach w Warszawie w Kwaterze „Na Łączce”, a o ich identyfikacji poinformowano oficjalnie 1 lutego 2018.
Grób symboliczny znajduje się na Cmentarzu Wojskowym na Powązkach w Warszawie w Kwaterze „Na Łączce”.
3 lutego 2005 Wojskowy Sąd Okręgowy w Warszawie stwierdził nieważność wyroku śmierci na Lecha Neymana.
Odznaczenia.
Za kampanię wrześniową otrzymał Srebrny Krzyż Orderu Virtuti Militari V klasy. Po restytucji w 1992 odznaczenia Krzyż Narodowego Czynu Zbrojnego został nim pośmiertnie nagrodzony, choć wcześniej posiadał już od 1944 Krzyż Srebrny pierwotnego odznaczenia o tej samej nazwie. Postanowieniem prezydenta RP Lecha Kaczyńskiego z 20 sierpnia 2009 „za wybitne zasługi dla niepodległości Rzeczypospolitej Polskiej” oraz „w uznaniu zasług za bohaterską postawę i odwagę w ratowaniu życia Żydom podczas II wojny światowej” został pośmiertnie odznaczony Krzyżem Wielkim Orderu Odrodzenia Polski.

</doc>
<doc id="480353" url="https://pl.wikipedia.org/wiki?curid=480353" title="Napoleon-Karol Bonaparte">
Napoleon-Karol Bonaparte

Napoleon-Karol (Napoléon-Charles) Bonaparte (ur. 5 lutego 1839 w Rzymie, zm. 11 lutego 1899 tamże) – francuski książę oraz francuski i meksykański wojskowy.
Urodził się jako dziewiąte z dwanaściorga dzieci księcia Karola Lucjana, sławnego ornitologa, najstarszego syna Lucjana, (brata Napoleona I) i Zenajdy z Bonapartych, córki Józefa, byłego króla Neapolu i Hiszpanii.
26 listopada 1859 poślubił w Rzymie księżniczkę Krystynę Ruspoli, należącą do najwyższej arystokracji włoskiej. Ślubu udzielił brat nowożeńca proboszcz Napoleon Lucjan Bonaparte.
W roku 1860 Napoleon III nadał całej gałęzi pochodzącej od stryja, Lucjana Bonapartego, godność książęcą ("Prince français"), lecz bez tytulatury "Cesarska Wysokość", która przysługiwała tylko jego rodzinie oraz gałęzi pochodzącej od Hieronima Bonapartego. W tym samym roku Napoleon-Karol wstąpił jako pułkownik do armii francuskiej i dowodził batalionem piechoty. Wysłany do Meksyku, służył tam w oddziałach niefortunnego cesarza Maksymiliana Habsburga. Po klęsce Maksymiliana i Francuzów powrócił do Francji i brał udział w Wojnie francusko-niemieckiej roku 1870. Wzięty do niewoli po upadku twierdzy Metz, przebywał jakiś czas w obozie jenieckim w Niemczech.
Po upadku monarchii napoleońskiej Napoleon Karol powrócił do Rzymu, gdzie spędził resztę życia. Humbert I, król Italii, nadał mu w roku 1895 godność książęcą "Principe romano".
W małżeństwie z księżniczką Ruspoli Napoleon Karol miał trzy córki.

</doc>
<doc id="480355" url="https://pl.wikipedia.org/wiki?curid=480355" title="The Commodores">
The Commodores

The Commodores – amerykański zespół grający muzykę soul oraz funk, założony w 1970 roku. Do znanych utworów tej grupy należą ballady „Easy” i „Three Times a Lady”, a także rytmiczne „Brick House”, „Fancy Dancer” czy też „Slippery When Wet”. Wyłącznie instrumentalny „The Machine Gun” stał się z czasem rodzajem hymnu granego podczas imprez sportowych w USA. Niegdyś w skład zespołu wchodził obecny gwiazdor muzyki pop Lionel Richie.

</doc>
<doc id="480356" url="https://pl.wikipedia.org/wiki?curid=480356" title="Valerian (komiks)">
Valerian (komiks)

Valerian (tytuł oryginału francuskiego: "Valérian, agent spatio-temporel," od 2007: "Valérian et Laureline") – francuska seria komiksowa z gatunku science fiction autorstwa Pierre’a Christina (scenariusz) i Jean-Claude’a Mézières’a (rysunki). Komiks po raz pierwszy ukazał się 9 listopada 1967 w 420. numerze czasopisma komiksowego „Pilote”. Kolejne odcinki publikowane były w różnych magazynach, a dopiero później w formie kompletnych albumów nakładem wydawnictwa Dargaud. Ostatni, 22. tom ukazał się w 2010. Po polsku pojedyncze odcinki "Valeriana" ukazywały się nakładem różnych wydawnictw i w czasopismach komiksowych. W latach 2014–2017 wydawnictwo Taurus Media opublikowało wszystkie części "Valeriana" w ośmiu zbiorczych albumach liczących po trzy lub cztery tomy.
Fabuła.
Seria opowiada o przygodach agentów podróżujących w czasie i przestrzeni, Valerianie i Laurelinie. Valerian pochodzi z XXVIII wieku, z Galaxity, stolicy Galaktycznego Imperium Ziemian. Laurelina jest także Ziemianką, ale z wieku XI (spotkanie dwójki bohaterów jest opisane w pierwszym albumie – "Koszmarne sny").
Odbiór i adaptacje.
Do roku 2007 albumy tej serii sprzedały się w łącznym nakładzie ponad 2 500 000 egzemplarzy (nie licząc komiksów przetłumaczonych na kilkanaście innych języków). Komiks ten zdobył Nagrodę Specjalną "Europejskiego Stowarzyszenia Science Fiction", przyznaną w roku 1987, a autor rysunków Jean-Claude Mézières zdobył nagrodę Grand Prix na Międzynarodowym Festiwalu Komiksu w Angoulême.
Na podstawie serii powstał francusko-japoński serial animowany "W pułapce czasu". W 2017 miał premierę pełnometrażowy film fabularny "Valerian i miasto tysiąca planet" w reżyserii Luca Bessona.

</doc>
<doc id="480357" url="https://pl.wikipedia.org/wiki?curid=480357" title="Włącz i pracuj">
Włącz i pracuj



</doc>
<doc id="480358" url="https://pl.wikipedia.org/wiki?curid=480358" title="Referendarz koronny">
Referendarz koronny

Referendarz koronny (łac. "referendarius Regni") –
urząd centralny niesenatorski I Rzeczypospolitej.
Powołany został w 1507 przez króla Zygmunta I Starego. W Koronie było ich dwóch - duchowny i świecki. Byli stale obecni na dworze monarchy, przyjmując osoby prywatne i później referując ich prośby kanclerzowi i królowi. Około 1600 stali się urzędnikami sądowymi, stając na czele sądów referendarskich, rozpatrujących sprawy chłopów z dóbr królewskich z dzierżawcami i starostami. Zasiadali także w sądach asesorskich, sądach relacyjnych i sejmowych. Od 1775, spośród referendarzy wybierano sekretarzy Rady Nieustającej i jej Departamentu Interesów Cudzoziemskich.

</doc>
<doc id="480360" url="https://pl.wikipedia.org/wiki?curid=480360" title="ZyIMAGE">
ZyIMAGE

ZyIMAGE – oprogramowanie do przetwarzania dokumentów dla systemu Windows, opracowane przez firmę ZyLAB Technologies z Vienna, Wirginia, które oferuje narzędzia do gromadzenia i indeksowania plików procesorów tekstów, baz danych dBASE, arkuszy kalkulacyjnych i grafik w formacie TIFF. ZyIMAGE zawiera też ZyINDEX.

</doc>
<doc id="480361" url="https://pl.wikipedia.org/wiki?curid=480361" title="ZyINDEX">
ZyINDEX

ZyINDEX - program do przetwarzania dokumentów dla systemów DOS i Windows opracowany przez amerykańską firmę ZyLAB Technologies z Vienna, Virginia. Program indeksuje pełny tekst dokumentów z procesorów tekstów, arkuszy kalkulacyjnych i baz danych dBASE. ZyINDEX współpracuje z programem OCR WordScan firmy Calera Recognition Systems.

</doc>
<doc id="480363" url="https://pl.wikipedia.org/wiki?curid=480363" title="Zulu time">
Zulu time



</doc>
<doc id="480368" url="https://pl.wikipedia.org/wiki?curid=480368" title="San Pablo">
San Pablo

San Pablo – miasto na Filipinach w regionie CALABARZON, w południowo-zachodniej części wyspy Luzon, na południe od jeziora Laguna de Bay. W 2010 roku liczyło 248 890 mieszkańców.
W mieście rozwinął się przemysł odzieżowy oraz obuwniczy.

</doc>
<doc id="480375" url="https://pl.wikipedia.org/wiki?curid=480375" title="YYYY-MM-DD">
YYYY-MM-DD



</doc>
<doc id="480376" url="https://pl.wikipedia.org/wiki?curid=480376" title="Patan (Lalitpur)">
Patan (Lalitpur)

Patan (nep. पाटन, dawniej Lalitpur – Miasto Piękna) – miasto w Nepalu, w zespole miejskim Katmandu. Około 204,1 tys. mieszkańców; ośrodek handlu (zboża, owoce), rzemiosła artystycznego (tkanie dywanów, wyroby z metalu, drewna) i turystyki. Zachował się tu średniowieczny układ zabudowy miejskiej (wąskie uliczki, zabytkowe domy), stupy buddyjskie (III w. p.n.e., przebudowane), pałac królewski (IX–XVII wiek), liczne hinduistyczne świątynie (XV–XVII wiek), tzw. złoty klasztor (założony w XII wieku).
Centrum Patanu – Patan Durbar Square – to jeden z trzech głównych placów w Dolinie Katmandu, położony naprzeciwko pałacu królewskiego, który zapełniony jest świątyniami newarskimi. Patan to trzecie co do wielkości miasto kraju.

</doc>
<doc id="480379" url="https://pl.wikipedia.org/wiki?curid=480379" title="Young Digital Planet">
Young Digital Planet

Young Digital Planet S.A. (YDP) – polskie przedsiębiorstwo działające w branży informatycznej, producent oprogramowania i rozwiązań edukacyjnych dla klientów indywidualnych, biznesowych i instytucjonalnych. Firma działała w latach 1990-2018.
Young Digital Planet działała w blisko 50 krajach świata. YDP dostarczała multimedialne zasoby edukacyjne i rozwiązania do ministerstw edukacji i wydawnictw rządowych m.in. w Chinach, Malezji, Kazachstanie, Chile, Chorwacji i na Słowacji.
Historia.
Przedsiębiorstwo zostało założone 15 października 1990 r. przez czterech studentów Politechniki Gdańskiej: Artura Dyro, Waldemara Kucharskiego, Piotra Mroza i Jacka Kucharskiego. Pierwotna nazwa firmy brzmiała Young Digital Poland Laboratorium Inżynierii Dźwięku. W 1992 roku YDP rozpoczęło swą działalność eksportową, dostarczając na rynek francuski komputerowe systemy do pomiarów akustycznych: SonoLAB, SonoLID i Concerto. W 1994 roku firma jako pierwsza w Polsce wydała program multimedialny na nośniku CD-ROM (MediaEuro). W tym samym czasie powstał produkt EuroPlus+ Flying Colours, będący pierwszym interaktywnym kursem nauki języka angielskiego, a wkrótce potem dwa słowniki, również wydane w postaci płyt CD-ROM: Słownik polsko-angielski i angielsko-polski COLLINS oraz słownik polsko-niemiecki i niemiecko-polski LANGENSCHEIDT. Sukces tych produktów pozwolił firmie uzyskać miano lidera kursów językowych w Polsce. W 2000 roku YDP zrealizowało największy wówczas na świecie projekt edukacyjny – iSzkoła, który charakteryzowało nowoczesne podejście do nauczania i wykorzystanie pełni możliwości technologii informacyjnych. Efektem projektu było wypuszczenie na rynek multimedialnych podręczników eduROM, które obejmowały najważniejsze przedmioty w klasach szkoły podstawowej i gimnazjum. Sukces projektu sprawił, że eduROMy były w kolejnych latach eksportowane do kilku krajów: Rosji, Czech, Słowacji, Chin i RPA. W 2004 roku firma rozpoczęła realizację swojego największego przedsięwzięcia międzynarodowego – Universal Curriculum, obejmującego przygotowanie kompletu materiałów edukacyjnych z przedmiotów ścisłych w formie elektronicznej. Z racji ekspansji na międzynarodowe rynki, 29 marca 2006 r. nazwa przedsiębiorstwa została zmieniona z Young Digital Poland S.A. na Young Digital Planet S.A. Również w 2004 YDP wprowadziło na rynek produkty z serii eduSensus, wspomagające rozwój dzieci ze specjalnymi potrzebami edukacyjnymi, a w kolejnym roku zaprezentowało portal yTeach z zasobami edukacyjnymi dla nauczycieli (później uruchomiono także polską wersję portalu: Nauczyciel.pl).
W roku 2010 YDP zostało w całości przejęte przez jedną z największych grup medialnych w Europie – Sanoma (Sanoma posiadała udział większościowy YDP 55,1% od 2004 roku). W tym samym roku założyciele YDP utworzyli nową spółkę Learnetic o podobnym profilu działalności.
W 2012 firma zrealizowała projekt platformy dla niemieckich wydawców pod nazwą Digitale Schulbücher. Zaawansowane prace pozwoliły również wprowadzić na rynek rozwiązanie oparte o tę platformę – Digital Books and Media Solution, które znalazło uznanie wśród wielu wydawców, w tym największego chińskiego wydawnictwa People’s Education Press. Dzięki podpisanej umowie z polskiej technologii w książkach i kursach edukacyjnych skorzysta około ćwierć miliarda uczniów w Chinach. W grudniu 2013 roku Young Digital Planet wybrane zostało jako dostawca technologii edytorskich dla People’s Education Press – oficjalnego chińskiego wydawnictwa rządowego.
W 2014 roku odbyły się premiery: platformy Didactus, Uwagi Słuchowej, aplikacji Questrunner (podczas BETT Show w Londynie) oraz ClassMapp, Core Curriculum for English Secondary, English Play Box, Byte-seized Business English (podczas Frankfurt Book Fair). W lipcu YDP wygrało przetarg ogłoszony przez rząd Hongkongu na digitalizację sektora edukacyjnego, a w grudniu 2014 zostało partnerem Szerokiego Porozumienia na rzecz Umiejętności Cyfrowych w Polsce oraz jest partnerem w „Polskim Mieście Przyszłości”, odpowiedzialnym za część edukacyjną tej inicjatywy. W tym samym roku siedziba firmy przeniesiona została z Gdańska do Gdyni.
W 2015 roku na skutek kłopotów finansowych spółka-matka Grupa Sanoma poinformowała o planowanych redukcjach etatów, obejmujących także pracowników YDP, tym samym likwidując polską spółkę.
Działalność.
Young Digital Planet dostarcza i rozwija multimedialne treści edukacyjne w wersjach mobile (iOS, Android, Windows 8), online i offline, przeznaczone do nauki różnych przedmiotów (m.in. matematyka, chemia, biologia, fizyka, języki obce) na praktycznie wszystkich etapach edukacyjnych. Treści są zgodne z podstawami programowymi obowiązującymi w różnych krajach świata, gdzie firma oferuje swoje produkty. YDP opracowuje i wdraża innowacyjne programy nauczania obejmujące wykorzystanie nowoczesnych rozwiązań podczas zajęć z uczniami (w tym o specjalnych potrzebach edukacyjnych) wraz z oprawami metodycznymi, scenariuszami zajęć itp. Programy te mają za zadanie wspieranie nauczycieli w realizowaniu celów dydaktycznych, w szczególności w pracy z uczniami z trudnościami w nauce. Oferta Young Digital Planet obejmuje wydawnictwa multimedialne z różnorodnych dziedzin, specjalistyczne narzędzia i technologie wspierające rozwój dzieci, platformy edukacyjne, rozwiązania e-learningowe oraz sprzęt multimedialny.
YDP wdraża liczne innowacyjne programy nauczania i angażuje się w promowanie nowoczesnej edukacji w szkołach i środowisku nauczycieli. Regularne badania rynkowe i obserwacja najnowszych zjawisk w edukacji umożliwiły firmie stworzenie Księgi Trendów w Edukacji – najbardziej aktualnego kompendium wiedzy na temat światowych trendów w środowisku edukacyjnym. Firma jest inicjatorem akcji o zasięgu regionalnym, jak i ogólnopolskim: „EduAktywacja” i „Kamera!Akcja! Nowoczesna edukacja...”. Inicjatywy podejmowane przez YDP mają na celu wpływanie na rozwój edukacji i pozytywną zmianę wśród uczniów i nauczycieli. YDP regularnie współpracuje z organizacjami pożytku publicznego, stowarzyszeniami i fundacjami. Firma kilkakrotnie była także partnerem merytorycznym programów i plebiscytów edukacyjnych takich jak: „EduNewsweek”, „Lekki tornister” czy plebiscyt „Dziennika Bałtyckiego” – „Szkoła Pomorza”.

</doc>
<doc id="480380" url="https://pl.wikipedia.org/wiki?curid=480380" title="Rockford (Illinois)">
Rockford (Illinois)

Rockford – miasto w Stanach Zjednoczonych, w stanie Illinois, w hrabstwie Winnebago nad rzeką Rock (dopływ Missisipi). Około 150,1 tys. mieszkańców natomiast aglomeracja liczy około 320 tys. ludzi.
W mieście rozwinął się przemysł maszynowy, metalowy oraz samochodowy.
Klimat.
W Rockford występują 4 pory roku. Lata są upalne a zimą zimne powietrze z Kanady często powoduje zamiecie śnieżne, a temperatura spada nawet do -30 °C. Natomiast w miesiącach marzec-czerwiec miasto nawiedzają gwałtowne burze. 21 kwietnia 1967 roku sąsiednie miasteczko Belvidere zaatakowało tornado typu F4 w wyniku którego zginęło 24 osoby, a setki ofiar zostało rannych. Rekordowa burza śnieżna wystąpiła w Rockford 13 stycznia 1979 roku, kiedy podczas jednej nocy napadało 191 cm śniegu.
Średnie temperatury minimalne:
Ludność.
73% - biali,
17% - Afroamerykanie,
0,5% - Indianie,
2% - Azjaci,
7% - Latynosi,
Średni dochód na osobę wynosi $45,465.

</doc>
<doc id="480381" url="https://pl.wikipedia.org/wiki?curid=480381" title="Young Digital Planet SA">
Young Digital Planet SA



</doc>
<doc id="480382" url="https://pl.wikipedia.org/wiki?curid=480382" title="Jan Tyrawa">
Jan Tyrawa

Jan Karol Tyrawa (ur. 4 listopada 1948 w Kuźnicach Świdnickich) – polski duchowny rzymskokatolicki, doktor nauk teologicznych, biskup pomocniczy wrocławski w latach 1988–2004, biskup diecezjalny bydgoski w latach 2004–2021, od 2021 biskup senior diecezji bydgoskiej.
Święcenia prezbiteratu przyjął w 1973. Doktorat z teologii uzyskał na Katolickim Uniwersytecie Lubelskim. Był ojcem duchownym w Metropolitalnym Wyższym Seminarium Duchownym we Wrocławiu i adiunktem w Katedrze Teologii Dogmatycznej Papieskiego Wydziału Teologicznego we Wrocławiu. W 1988 został biskupem pomocniczym wrocławskim, a w 2004 otrzymał nominację na pierwszego biskupa diecezjalnego nowo ustanowionej diecezji bydgoskiej. W 2021 złożył rezygnację z urzędu po przeprowadzeniu przez Stolicę Apostolską postępowania dotyczącego sygnalizowanych zaniedbań hierarchy w prowadzeniu spraw o nadużycia seksualne niektórych podległych mu duchownych na szkodę osób małoletnich.
Życiorys.
Urodził się 4 listopada 1948 w Kuźnicach Świdnickich (obecnie Boguszów-Gorce). W 1966 ukończył Liceum Ogólnokształcące nr 3 w Wałbrzychu i uzyskał świadectwo dojrzałości. W latach 1966–1973 odbył studia filozoficzno-teologiczne w Metropolitalnym Wyższym Seminarium Duchownym we Wrocławiu, przerwane na czas odbycia zasadniczej służby wojskowej w Szczecinie-Podjuchach w latach 1967–1969. Magisterium z teologii uzyskał w 1973 na Papieskim Wydziale Teologicznym we Wrocławiu. Wyświęcony na prezbitera został 26 maja 1973 w archikatedrze św. Jana Chrzciciela we Wrocławiu przez kardynała Bolesława Kominka, miejscowego arcybiskupa metropolitę. W latach 1974–1980 kontynuował studia na Wydziale Teologicznym Katolickiego Uniwersytetu Lubelskiego, gdzie w 1976 uzyskał licencjat, a w 1980 doktorat na podstawie dysertacji "Nauka Wojciecha Nowopolczyka o Eucharystii". W latach 1985–1986 realizował stypendium naukowe w Paderborn.
W latach 1973–1974 pracował jako wikariusz i katecheta w parafii św. Stanisława i św. Wacława w Świdnicy. W latach 1988–1993 był proboszczem parafii Bożego Ciała we Wrocławiu, a w 2001 pełnił funkcję wpierw administratora, a następnie proboszcza parafii Ducha Świętego we Wrocławiu.
W latach 1980–1985 pełnił funkcję ojca duchownego w Metropolitalnym Wyższym Seminarium Duchownym we Wrocławiu. W 1980 został wykładowcą na Papieskim Wydziale Teologicznym we Wrocławiu, gdzie objął stanowisko adiunkta w Katedrze Teologii Dogmatycznej, a w latach 1981–1988 sprawował urząd sekretarza. Wszedł w skład kolegium redakcyjnego „Colloquium Salutis”.
24 września 1988 papież Jan Paweł II mianował go biskupem pomocniczym archidiecezji wrocławskiej ze stolicą tytularną Nova Sinna. Święcenia biskupie otrzymał 5 listopada 1988 w archikatedrze św. Jana Chrzciciela we Wrocławiu. Udzielił mu ich kardynał Henryk Gulbinowicz, arcybiskup metropolita wrocławski, w asyście wrocławskich biskupów pomocniczych: Tadeusza Rybaka, Adama Dyczkowskiego i Józefa Pazdura. Jako zawołanie biskupie przyjął słowa „"Crux ave spes unica"” ("Witaj Krzyżu, jedyna nadziejo"). W 1989 objął urząd wikariusza generalnego archidiecezji. Zajmował się duszpasterstwem świeckich i młodzieży, a także był cenzorem wydawnictw religijnych i egzaminatorem prosynodalnym. Należał do rady kapłańskiej i rady konsultorów. W 1989 został kanonikiem kapituły katedralnej. Był przewodniczącym komisji głównej synodu wrocławskiego i sekretarzem generalnym komitetu organizacyjnego międzynarodowego kongresu eucharystycznego we Wrocławiu.
24 lutego 2004 decyzją Jana Pawła II został przeniesiony na urząd biskupa diecezjalnego nowo ustanowionej z dniem 25 marca 2004 diecezji bydgoskiej. Ingres do katedry bydgoskiej, w trakcie którego kanonicznie objął diecezję, odbył 28 marca 2004. W 2020 w procesie wytoczonym przez byłego ministranta molestowanego w dzieciństwie przez księdza archidiecezji wrocławskiej Pawła Kanię przeciwko kuriom wrocławskiej i bydgoskiej zapadł prawomocny wyrok, w którym sąd ustalił, że pomimo wiedzy na temat pedofilnych zachowań księdza i postępowania przeciwko niemu o posiadanie dziecięcej pornografii (za co ostatecznie został skazany) hierarcha umożliwił mu kontynuowanie działalności duszpasterskiej (w tym pracę z dziećmi i młodzieżą) w diecezji bydgoskiej. 12 maja 2021 Nuncjatura Apostolska w Polsce poinformowała, że Stolica Apostolska zgodnie z motu proprio "Vos estis lux mundi" przeprowadziła postępowanie dotyczące sygnalizowanych jego zaniedbań w prowadzeniu spraw o nadużycia seksualne na szkodę osób małoletnich ze strony niektórych podległych mu duchownych. W następstwie postępowania, mając też na względzie inne trudności w zarządzaniu diecezją, złożył rezygnację z urzędu, którą tego dnia przyjął papież Franciszek.
W ramach Konferencji Episkopatu Polski został członkiem Komisji „Iustitia et Pax”, Rady ds. Kultury i Ochrony Dziedzictwa Kulturowego oraz Rady ds. Środków Społecznego Przekazu. Objął również funkcje: przedstawiciela Konferencji Episkopatu Polski dla kontaktów z Konferencją Episkopatu Austrii, asystenta Konferencji Episkopatu Polski ds. Radia i Telewizji Niepokalanów. Ponadto wszedł do Rady Programowej Katolickiej Agencji Informacyjnej oraz Rady Nadzorczej Fundacji Opoka. Z ramienia Episkopatu Polski został także członkiem Komitetu Organizacyjnego Środkowoeuropejskiego Dnia Katolików.
W 2009 był współkonsekratorem podczas sakry biskupiej nuncjusza apostolskiego w Kongu Jana Pawłowskiego.
W 2016 został przyjęty do Rycerskiego i Szpitalnego Zakonu św. Łazarza z Jerozolimy obediencji orleańskiej i do 2022 pełnił w nim funkcję przeora duchowego Wielkiego Przeoratu Polski.
W Wojsku Polskim otrzymał awanse na stopnie kapitana (1997), majora (2013) i podpułkownika (2017).
W 2018 otrzymał medal „Błogosławionego ks. Jerzego Popiełuszki”, przyznany przez biskupa polowego Wojska Polskiego Józefa Guzdka.

</doc>
<doc id="480387" url="https://pl.wikipedia.org/wiki?curid=480387" title="DDR3">
DDR3

DDR3 SDRAM (ang. "Double Data Rate Synchronous Dynamic Random Access Memory (version 3)") – standard pamięci RAM typu SDRAM, będący rozwinięciem pamięci DDR i DDR2, stosowanych w komputerach jako pamięć operacyjna. Standard jest zdefiniowany w dokumencie „JEDEC Standard No. 79-3E”.
Pamięć DDR3 wykonywana jest w technologii 90 nm lub mniejszej, co umożliwia zastosowanie niższego napięcia (1,5 V w porównaniu z 1,8 V dla DDR2 i 2,5 V dla DDR). Dzięki temu pamięć DDR3 charakteryzuje się zmniejszonym poborem mocy o około 40% w stosunku do pamięci DDR2 oraz większą przepustowością w porównaniu do DDR2 i DDR. Istnieją także niskonapięciowe moduły DDR3L zasilane napięciem 1,35 V oraz DDR3U zasilane napięciem 1,2 V zdefiniowane w dokumentach „JEDEC Standard No. 79-3-1A.01” (DDR3L) oraz „JEDEC Standard No. 79-3-2” (DDR3U). 
Pamięci DDR3 nie są kompatybilne wstecz, tzn. nie współpracują z chipsetami obsługującymi DDR i DDR2. Moduły z pamięcią DIMM DDR3 mają przesunięte wcięcie w prawą stronę w stosunku do modułów DIMM DDR2.
Obsługa pamięci DDR3 przez procesory została wprowadzona w 2007 roku w chipsetach płyt głównych przeznaczonych dla procesorów Intel oraz w 2009 roku w procesorach firmy AMD.
Pamięci DDR3 występują w modułach o pojemności od 512 MB do 16 GB.
Wady w stosunku do DDR2.
Pozorną wadą są większe opóźnienia (timingi). Opóźnienia wyrażone w taktach są większe, jednak w związku z większą częstotliwością rzeczywiste czasy opóźnień są porównywalne a często mniejsze niż dla DDR2.
DDR3L - niskonapięciowe pamięci DDR3.
W 2010 roku JEDEC upubliczniła specyfikację pamięci DDR3L, która jest częścią standardu pamięci DDR3. Pamięci ram DDR3 low voltage mają niższe napięcie zasilania z 1,5 V na 1,35 V co skutkuje mniejszym zużyciem energii o 10%. Pamięci DDR3L są wstecznie kompatybilne z DDR3, jednakże nie każda płyta główna zgodna z pamięciami DDR3 pozwoli pracować modułom DDR3L przy znamionowym napięciu 1,35 V.

</doc>
<doc id="480393" url="https://pl.wikipedia.org/wiki?curid=480393" title="Ponary (Wilno)">
Ponary (Wilno)

Ponary (lit. "Panerių seniūnija", "Paneriai") – lewobrzeżna dzielnica administracyjna Wilna, położona na zachód od Wilczej Łapy; obejmuje Ponary, Wakę.
Historia.
Dobra nadane kapitule katedralnej wileńskiej przez Władysława II Jagiełłę w 1390 roku. Dobra refekcyjne kapituły wileńskiej.
W dwudziestoleciu międzywojennym Ponary były cichą miejscowością wypoczynkową; obecnie jest to dzielnica Wilna – częściowo zalesiona, o zabudowie willowej, dzieląca się na Ponary Dolne i Górne. Stacja kolejowa.
W czasie II wojny światowej las w Ponarach był miejscem masowych mordów organizowanych przez Niemców i kolaborujących z nimi Litwinów (rekrutujących się spośród szaulisów). Zginęło tam około 80 tysięcy osób, głównie polskich Żydów (ok. 72 tys.), a także około 1,5–2 tys. Polaków.

</doc>
<doc id="480395" url="https://pl.wikipedia.org/wiki?curid=480395" title="Kurpie">
Kurpie

Kurpie – grupa etnograficzna ludności polskiej, zamieszkująca tereny dwóch puszcz mazowieckich: Puszczy Zielonej (zwanej też: Puszczą Kurpiowską lub Zagajnicą) i Puszczy Białej, funkcjonująca również jako określenie regionu kurpiowskiego (inaczej: Kurpiowszczyzna). Granica oddzielająca obie puszcze dzieli region na Kurpie Zielone i Kurpie Białe.
Nazwa.
Nazwa "Kurp" wywodzi się od noszonych przez miejscową ludność butów ("kurpsi") wyrabianych z lipowego łyka, które były regionalną odmianą łapci. Henryk Dąbrowski, powołując się na relacje m.in. Stanisława Ceberka i Stanisława Sieruty, twierdził, że słowo "kurpie" pochodzi od gwarowego "kura" na określenie kory. Obuwie "kurpie" miało powstać z połączenia kory drzew (dębu, topoli, olszyny) i parcianych szmat, którymi okręcano stopy. Człon "-psie" miał pochodzić o piania koguta, zwanego w gwarze kurpiowskiej "pśejakem". Nazwa butów miała się wywodzić od staropruskiego "kurpi" lub litewskiego "kurpe" oznaczającego "but".
Początkowo nazwa "Kurpie" była przezwiskiem nadanym przez okoliczną ludność, sami Kurpie nazywali się Puszczakami, Puszczanami lub Puszczykami. Henryk Samsonowicz nawet na XVI wiek datował samookreślanie się Puszczan jako wyraz tożsamości.
Jeszcze w XVIII wieku używano określenia "Kurpikowie". Nazywano tak mieszkańców Puszczy Zielonej w relacjach na temat oporu przeciwko Szwedom, a mieszkańców Puszczy Białej w przywilejach, które otrzymali od biskupów płockich. Ludwik Krzywicki zwrócił uwagę, że nazwa "Kurp" pojawia się w 1440 jako określenie ziemi nadanej rycerzowi Trojanowi ze Żmijewa. Założona przez niego wioska przyjęła nazwę od gruntu (Kurpie) i stała się gniazdem rodowym Kurpiewskich.
Słowo "Kurpie" na stałe zagościło w języku polskim w XIX wieku. W 1830 Kazimierz Władysław Wójcicki opublikował w czasopiśmie „Ziemomysł” artykuł pt. "O Kurpiach". Cztery lata później wydał powieść pt. "Kurpie". W II połowie XIX wieku słowo "Kurpie" używano na określenie mieszkańców puszczy i regionu. Chodziło zarówno o teren Puszczy Zielonej, jak i Białej. Ludwik Krzywicki zwrócił uwagę, że Kurpie Białe i Zielone "różnią się między sobą zarówno dziejami swoimi, jak i dzisiejszym charakterem etnograficznym, aż do tego, że niekiedy za Kurpiów uważa się tylko dział północny", czyli Kurpiów Zielonych.
Funkcjonowało też przekonanie, że w hierarchii społecznej Kurp stał wyżej niż chłop, ponieważ nie odrabiał pańszczyzny. Ten mit leżał u podstaw kurpiowskiej tożsamości i dumy, jednak nie miał nic wspólnego z prawdą. Kurpie w Puszczy Zielonej odrabiali pańszczyznę (choć w wersji okrojonej w porównaniu z mieszkańcami innych regionów I Rzeczypospolitej), w Puszczy Białej byli czynszownikami biskupów płockich.
Region kurpiowski (albo i Puszczę Zieloną, i Białą, albo samą Puszczę Zieloną) nierzadko określa się słowem "Kurpiowszczyzna". Współcześnie stanowi ono synonim określenia "Kurpie". Pojawia się jako element tytułu publikacji oraz nazw zespołów regionalnych. Aleksandra Cieślikowa uważa, że słowo "Kurpiowszczyzna" powstało w celu zróżnicowania Kurpiów mieszkańców regionu od Kurpi jako teren, regionu. Argumentem na rzecz tej tezy jest podobieństwo słowotwórcze "Kurpiowszczyzny" do Kielecczyzny albo Białostoczczyzny.
Pierwsze użycie słowa "Kurpiowszczyzna" Łukasz Gut odnalazł w rozprawie "Kurpie" Ludwika Krzywickiego, drukowanej na łamach „Biblioteki Warszawskiej” w 1892. Kolejne użycia słowa to okres międzywojenny, szczególnie lata 30. XX wieku. Pojęcia używali też badacze regionu, m.in. Adam Chętnik, ks. Władysław Skierkowski i Franciszek Piaścik. Określenie spopularyzowano po II wojnie światowej.
Mieszkańcy.
Błotniste ziemie i lasy nie sprzyjały osadnictwu rolniczemu, stąd pierwotnie główne źródło utrzymania dla Kurpiów stanowiła puszcza. Pierwsi osadnicy w Puszczy Zielonej pojawili się w XV wieku, wioski powstały sto lat później. Do puszczy napływała ludność ze wschodniego Mazowsza, szukając schronienia przed napadami, a także chłopi zbiegli przed pańszczyzną oraz inni ścigani przez prawo. Pierwsi mieszkańcy Kurpiowszczyzny zajmowali się rybołówstwem i myślistwem. W Rzeczypospolitej Obojga Narodów Kurpie słynęli ze swoich umiejętności strzeleckich.
Kurpie trudnili się również bartnictwem na podstawie królewskich przywilejów (prawo bartne, przywilej trwał do 1801 roku), wydobyciem oraz obróbką bursztynu, rzemiosłami drzewnymi i tkactwem. Pracowali też jako smolarze, węglarze i flisacy. Rozwój rolnictwa nastąpił w okresie XVII–XIX wieku. Osady kurpiowskie początkowo oddalone od siebie później, z wytrzebieniem lasów, zaczęły się skupiać w większe wioski. Kurpiowszczyznę w drugiej połowie XVIII wieku mogło zamieszkiwać około 12 000 ludzi.
Kultura materialna i folklor.
Naturalna bariera w postaci lasów i bagien, wymuszająca samowystarczalność, była przyczyną powstania odrębności kulturowej. Charakterystycznymi elementami kultury materialnej są stroje, hafty, ozdoby bursztynowe, kurpiowskie chaty, zdobienia w drewnie i rzeźba, wycinanki, kwiaty z krepiny oraz ozdobne palmy na Niedzielę Palmową. Elementy folkloru, w tym gwara kurpiowska, zachowały się do dziś.
Dialekt literacki.
W 2009 r. prof. Jerzy Rubach opracował zasady pisowni zielonokurpiowskiego dialektu literackiego. Uwzględniają one występowanie w tym narzeczu głosek nieznanych językowi ogólnopolskiemu, które zapisywane są literami: ï, é (znane też w dawnej polszczyźnie), ë, å (staropolskie á). Ó oznacza w dalszym ciągu głoskę osobną od u. W dialekcie zielonokurpiowskim nie występuje natomiast litera i, wobec czego spółgłoski miękkie ć, ś, ń, ź, dź zapisywane są wyłącznie jako ć, ś, ń, ź, dź. W związku z mazurzeniem nie występuje również litera ż. Nowe zasady pisowni zostały bardzo szybko przyjęte przez Związek Kurpiów i są rozpowszechniane i utrwalane w kolejnych publikacjach po kurpiowsku i na temat dialektu kurpiowskiego.
Współcześnie.
Mówiąc o zachowaniu folkloru i kulturalnej odrębności Kurpiów, zazwyczaj ma się na myśli Kurpiów Zielonych. Kultywowaniem i zachowaniem kultury kurpiowskiej zajmuje się Związek Kurpiów oraz liczne organizacje pozarządowe.

</doc>
<doc id="480399" url="https://pl.wikipedia.org/wiki?curid=480399" title="Jedność rozkazodawstwa">
Jedność rozkazodawstwa

Jedność rozkazodawstwa – jedna z 14 zasad zarządzania, zdefiniowanych przez "ojca" klasycznej szkoły zarządzania, Henriego Fayola, polegająca na bezpośredniej podległości służbowej pracownika wobec tylko jednego przełożonego – w myśl tej zasady pracownik odpowiada za swoją pracę tylko przed jednym przełożonym.
Henri Fayol był zdania, iż pracownik będzie działał najbardziej efektywnie wówczas, gdy otrzymywać będzie polecenia wyłącznie od jednej osoby - inaczej prowadzić to może do sprzecznych poleceń, konfliktu interesów, podważania autorytetu, zakłóceń komunikacji, jak też może powodować rosnące poczucie niepewności i niezadowolenia pracowników.
Przełożony może również podlegać innemu przełożonemu, zatem zasada "jedności rozkazodawstwa" winna obejmować także ewentualne inne szczeble zarządzania w organizacji.
Postępowanie zgodne z tą zasadą wymaga od przełożonego wysokich kwalifikacji, stąd propozycja Henriego Fayola, by tworzyć zarówno stanowiska liniowe, jak też niezależne stanowiska sztabowe. O ile te pierwsze winny działać na bezpośredniej linii podporządkowania i pracownicy na nich zatrudnieni winni realizować wyznaczone cele w ramach celów organizacji, o tyle na tych drugich stanowiskach winni być zatrudniani specjaliści i eksperci, których nadrzędnym zadaniem jest służyć swoim doświadczeniem, radą oraz wsparciem osobom zatrudnionym na stanowiskach liniowych.

</doc>
<doc id="480401" url="https://pl.wikipedia.org/wiki?curid=480401" title="Zhané">
Zhané

Zhané - amerykański zespół muzyczny tworzący na pograniczu R&amp;B, soul oraz hip-hop, szczególnie znany z "Hey, Mr. D.J.", a także z "Groove Thing" oraz "Sending My Love". Już za sprawą swojego pierwszego albumu ("Pronounced Jah-Nay") wydanego w 1993 Zhané zapewnił sobie długotrwałą popularność na całym świecie.

</doc>
<doc id="480405" url="https://pl.wikipedia.org/wiki?curid=480405" title="Jak wspaniałe są Chiny">
Jak wspaniałe są Chiny

Jak wspaniałe są Chiny! (泱泱哉我中华) – chińska pieśń patriotyczna, ułożona przez chińskiego filozofa i nauczyciela, Lianga Qichao w 1912. Jest ona traktowana jak hymn narodowy, jak wiele innych patriotycznych pieśni Chin (mimo że oficjalnym hymnem Chin jest "Marsz Ochotników"). Na początku pieśń nosiła nazwę "Pieśń Patriotyczna" (爱国歌), później zmieniono ją na "Jak wspaniałe są Chiny" (泱泱哉我中华), od pierwszego wersu w tekście.

</doc>
<doc id="480406" url="https://pl.wikipedia.org/wiki?curid=480406" title="Geschützwagen Tiger">
Geschützwagen Tiger

Geschützwagen Tiger (Gsw Tiger, Gw Tiger) – prototyp podwozia działa samobieżnego na którym montowane miały być ciężkie działa polowe. Podwozie miało być pochodną podwozia zastosowanego w czołgu Panzerkampfwagen VI B Königstiger. Zależnie od wersji pojazd miał być uzbrojony w:
We wszystkich projektowanych wersjach działo miało dysponować możliwością wychylania uzbrojenia w pionie w zakresie od 0° do 50°, a w poziomie po 5° w obie strony.
Prace nad podwoziem Gw Tiger rozpoczęto w 1943, ale do zakończenia wojny zbudowano tylko pojedynczy prototyp.

</doc>
<doc id="480409" url="https://pl.wikipedia.org/wiki?curid=480409" title="Geschutzwagen Tiger">
Geschutzwagen Tiger



</doc>
<doc id="480411" url="https://pl.wikipedia.org/wiki?curid=480411" title="Połykanie">
Połykanie

Połykanie – odruch polegający na przechodzeniu pożywienia z jamy ustnej poprzez gardło i przełyk. Analogicznie, wyróżnia się trzy fazy procesu połykania: ustną, gardłową i przełykową. Jedynie faza ustna, którą poprzedza proces żucia, ma charakter dowolny.
Fazami odruchowymi steruje ośrodek połykania zlokalizowany w układzie siateczkowatym pnia mózgu. Do niego wędrują impulsy z pobudzonych receptorów jamy ustnej, gardła i przełyku poprzez nerwy czaszkowe: V, IX i X; natomiast drogą odśrodkową, poprzez nerwy: V, VII, IX, X i XII, wędrują informacje zwrotne do mięśni gardła i przełyku.
Fazy połykania.
Faza ustna.
Jest to jedyna dowolna faza połykania, zależna od ośrodków ruchowych kory mózgowej. Dzięki skurczowi mięśnia poprzecznego języka i mięśnia bródkowo-językowego, rozdrobniony i zmieszany pokarm zostaje uformowany w kęs pokarmowy i ułożony na języku. Zostaje on później przesunięty do ustnej części gardła. W trakcie przechodzenia pokarmu przez cieśń gardła zostają podrażnione receptory, co prowadzi do uniesienia i napięcia podniebienia miękkiego (zamknięcie drogi do jamy nosowej), zbliżenia do siebie łuków podniebiennych (zamknięcie drogi do jamy ustnej) oraz uniesienia krtani, zamknięcia szpary głosowej i nagłośni (zamknięcie dróg oddechowych).
Cała faza ustna trwa około 0,3 sekundy.
Faza gardłowa.
W tej fazie pokarm jest przesuwany przez gardło dzięki skurczom mięśni okrężnych gardła (zwieraczy gardła górnych, środkowych i dolnych). Konieczne jest jednocześnie rozluźnienie górnego zwieracz przełyku (UES). Tworzy się fala perystaltyczna powodująca wzrost ciśnienia w gardle do ok. 10,0 kPa (100 cm H2O). Fala perystaltyczna przesuwa się z prędkością ok. 5–10 cm/s. Z chwilą przejścia kęsa pokarmowego do przełyku ponownie zamyka się górny zwieracz przełyku.
Faza gardłowa trwa około 1,5 sekundy.
Faza przełykowa.
Pokarm przechodzi przez przełyk dzięki fali perystaltycznej zapoczątkowanej w gardle. Po zakończeniu fazy gardłowej otwiera się również droga do jamy nosowej, a także rozszerza szpara głośni – zastaje przywrócone oddychanie.
Wyróżnia się dwa rodzaje fali perystaltycznej – perystaltyka pierwotna (rozpoczynająca się poniżej górnego zwieracza przełyku, będąca kontynuacją fali perystaltycznej gardła) oraz perystaltyka wtórna (rozpoczynająca się w dowolnym miejscu w przełyku, powstaje po przejściu fali pierwotnej i jest spowodowana zatrzymywaniem resztek pokarmowych w przełyku). 
W trakcie przechodzenia pokarmu przez przełyk dochodzi do szeregu zmian w jego ciśnieniu; zmiany te nazywane są zespołem połykania. Po przejściu pokarmu przez górny zwieracz przełyku dochodzi do chwilowego wzrostu w nim ciśnienia (do ok. 8,0–10,0 kPa), a następnie powrotu do wartości spoczynkowych. W trzonie przełyku, w miarę przechodzenia fali perystaltycznej, również wzrasta ciśnienie (rosnąco w miarę zbliżania się do żołądka), dochodząc do ok. 12,0 kPa przy przełykaniu pokarmów stałych i ok. 5,0 kPa przy połykaniu śliny. Szybkość przesuwania się fali perystaltycznej wynosi 2–4 cm/s. 
Po dojściu pokarmu do dolnego zwieracza przełyku (LES), ulega on rozkurczowi a ciśnienie w nim spada (jednak nigdy poniżej ciśnienia obecnego w żołądku – zapobiega to powstawaniu refluksu). Spadek ciśnienia utrzymuje się przez około 5–10 s. Po przejściu pokarmu do żołądka dochodzi do chwilowego wzrostu ciśnienia w LES (do wartości 2,0–3,0 kPa), a następnie powrotu do wartości spoczynkowych.
Przy tzw. „piciu duszkiem” (szybkie, powtarzające się po sobie ruchy połykowe) nie obserwuje się kolejnych zespołów połykania; przełyk utrzymuje się w stanie rozkurczu, a perystaltykę można zarejestrować tylko przy pierwszym i ostatnim połknięciu.

</doc>
<doc id="480416" url="https://pl.wikipedia.org/wiki?curid=480416" title="Fryderyki – album roku muzyka wokalna">
Fryderyki – album roku muzyka wokalna

Laureaci i nominowani do Fryderyków w kategorii album roku muzyka wokalna / recital wokalny / opera, operetka, balet.
Kategoria ta związana z muzyką poważną pojawiła się po raz pierwszy w 1998 roku.
W 2008 roku kategoria nosiła nazwę album roku recital wokalny, opera, operetka, balet.
W 2009 roku kategoria nosiła nazwę album roku recital wokalny, opera, operetka.
W 2010 roku rozdzielono tą kategorię na 2 osobne: album roku recital wokalny i album roku opera, operetka, balet
(w 2011 roku nagrody nie przyznano).
W 2012 przyznano nagrodę w kategorii album roku opera, operetka, balet
(było to ostatnie wręczenie nagrody w tej kategorii; w 2013 roku były nominacje ale nagrody nie przyznano).

</doc>
<doc id="480418" url="https://pl.wikipedia.org/wiki?curid=480418" title="Yvon Petra">
Yvon Petra

Yvon François Marie Petra (ur. 8 marca 1916 w Chợ Lớn, Indochiny, zm. 12 września 1984 w Paryżu) – francuski tenisista, pierwszy powojenny zwycięzca Wimbledonu w grze pojedynczej, reprezentant w Pucharze Davisa, członek Międzynarodowej Tenisowej Galerii Sławy.
Urodzony w Indochinach (obecnie Wietnam), w dzisiejszej chińskiej dzielnicy Ho Chi Minh, tam też nauczył się grać w tenisa. Po powrocie do Francji występy tenisowe łączył z pracą barmana.
Kariera tenisowa.
Pierwsze znaczące sukcesy odniósł w 1937 roku w grze mieszanej. Partnerując Simone Mathieu wygrał mistrzostwa Francji (obecnie French Open) i był w finale Wimbledonu (porażka z Donem Budge'm i Alice Marble), z Sylvią Henrotin był w finale mistrzostw USA (obecnie US Open) (porażka z Budge'm i Sarah Palfrey Cooke). Rok później wygrał grę podwójną na mistrzostwach Francji w parze z Bernardem Destremau, po finałowym zwycięstwie nad czołową wówczas parą Don Budge–Gene Mako.
Ciężko ranny na froncie II wojny światowej, trafił do obozu jenieckiego, gdzie ledwie uniknął amputacji nogi. Wyszedł z obozu w 1942 roku. Wkrótce powrócił do tenisa – nie było zakazów uprawiania sportu w okupowanej przez Niemców Francji. Zdobył kilka nieoficjalnych tytułów mistrza Francji w czasie wojny, zarówno w singlu, jak i deblu.
W 1946 roku osiągnął największy sukces w karierze. Został pierwszym powojennym mistrzem Wimbledonu po pokonaniu w finale Geoffa Browna. Petra przeszedł do historii nie tylko jako pierwszy triumfator Wimbledonu po wojnie, ale i jako ostatni mistrz grający w długich spodniach.
W sezonie 1946 wyjątkowo Wimbledon poprzedzał w kalendarzu turniejowym mistrzostwa Francji. W Paryżu Petra doszedł do półfinału, gdzie przegrał z Marcelem Bernardem. Ci dwaj Francuzi stworzyli natomiast zwycięską parę deblową i w finale gry podwójnej pokonali Enrique Moreę i Pancho Segurę.
W latach 1937–1947, z przerwą wojenną, reprezentował Francję w Pucharze Davisa. Mimo gry w tym okresie kilku dobrych tenisistów Francja nie nawiązała do tradycji słynnych „Czterech Muszkieterów Tenisa”.

</doc>
<doc id="480421" url="https://pl.wikipedia.org/wiki?curid=480421" title="Hymn o miłości">
Hymn o miłości

Hymn o miłości − fragment biblijnego 1 Listu do Koryntian apostoła Pawła z Tarsu (1 Kor 13,1−13). Jest to pieśń pochwalna, jak również próba wytłumaczenia, czym jest miłość, poprzez wyliczenie jej cech.
Według apostoła Pawła dar miłości nadaje sens i wartość wszystkim innym charyzmatom. Apostoł Paweł zwraca uwagę, że Miłość to pragnienie dobra i szczęścia. To bezinteresowny dar z siebie, siła przezwyciężająca egoizm („nie szuka swego” [1 Kor 13, 5]). Podkreśla również znaczenie samej wiary poprzez bezkrytyczne zaufanie („wszystkiemu wierzy, we wszystkim pokłada nadzieję” [1 Kor 13, 7]).
"Hymn o miłości" zwykło się nazywać „"Pieśnią nad pieśniami Nowego Testamentu"”. Z kolei w pierwszej encyklice napisanej przez papieża Benedykta XVI, "Deus caritas est" (z łac. "Bóg jest miłością", 2005), określony on został jako „"Magna Charta" całej posługi katolickiej”.
Tekst "Hymnu o miłości", jako czytanie biblijne podczas mszy, często towarzyszy obrządkowi zawarcia małżeństwa w kościołach chrześcijańskich.
Historia.
"Hymn o miłości" jest częścią 1 Listu apostoła Pawła do Koryntian. List ten powstał jako owoc podróży misyjnej Pawła do Koryntu, odbytej prawdopodobnie w 51 i 52 roku (18 miesięcy). W tym czasie Paweł głosił w Koryncie Ewangelię Chrystusową [Dz 18, 1-18].
List napisany został podczas pobytu Apostoła w Efezie; zaś wzmianka o zamiarze rychłego opuszczenia tego miasta każe przypuszczać, że List doczekał się zredagowania około 56-57 roku.
Bezpośrednim powodem napisania dzieła była wizyta ludzi Chloe (1, 11), specjalne poselstwo z Koryntu (16,17) oraz pytania i wątpliwości postawione apostołowi Pawłowi (7,1) przez korynckich chrześcijan. Paweł był zaniepokojony groźbą rozłamu w Koryncie, jego list ma na celu pojednanie Koryntian.
Wątpliwości wokół powstania "Hymnu o miłości".
Wokół powstania "Hymnu o miłości" narosły wątpliwości, które podzielić można na trzy kategorie:
Powodem podania w wątpliwość autorstwa, umiejscowienia i czasu powstania "Hymnu" stało się naruszenie przez niego ciągłości pomiędzy rozdziałami 12 i 14.
O ile nie-Pawłowe autorstwo oraz teza złego umiejscowienia hymnu na tle kontekstu znajdują niewielu zwolenników, to pierwsza hipoteza wspierana jest przez licznych egzegetów, a jej przeciwnicy traktują ją poważnie. W obronie integralności całego Listu przytacza się jako argument świadectwa rękopiśmienne 1 Listu do Koryntian (najstarsze pochodzą z około 200 roku) oraz wczesnochrześcijańskich pisarzy cytujących List (Robertson-Plummer, Thiselton). Zauważono też, że Hymn o miłości wpisuje się w chiastyczną strukturę kontekstu:
Analiza "Hymnu o miłości".
Tytuł.
Utwór przynależy do typowego dla antycznej Grecji gatunku hymnu, „pieśni pochwalnej na cześć najwyższej cnoty”, który przeniknął do żydowskiej tradycji mądrościowej ([Mdr 7,22-8,1] i [3 Ezdr 4,34-40]).
Apostoł Paweł w "Hymnie do miłości" pojęcie miłości określa terminem ἀγάπη, który to termin ma bardzo niepewną etymologię historyczną. W grece przedbiblijnej termin ten prawie w ogóle nie był stosowany w formie rzeczownikowej. Stosowany był albo w formie czasownikowej (ἀγαπᾶν), albo przymiotnikowej (ἀγαπητός). Forma czasownikowa ἀγαπᾶν ma wiele znaczeń (okazywać serdeczność, namawiać, pieścić, pragnąć, być zadowolonym, cieszyć się z czegoś, itd), ale najczęstszym jego znaczeniem było „okazywać miłość”. Przymiotnik ἀγαπητός stosowany bywał np. w takich wyrażeniach jak „ukochane dziecko” i znaczyło wtedy „bardziej ukochane niż reszta potomstwa”. Rzeczownikowa forma została wprowadzona przez tłumaczy Septuaginty w przekładzie "Pieśni nad pieśniami", gdzie staje się określeniem miłości, zaś w Nowym Testamencie staje się podstawowym określeniem miłości. Termin ἀγάπη nie ma w sobie nic z magicznej mocy ἐρᾶν (kochać), ma natomiast w sobie coś z serdeczności φιλεῖν (kochać-lubić). W biblijnej grece posłużył dla przedstawiania Bożej miłości i zazwyczaj oznacza uprzywilejowaną pozycję przed Bogiem – umiłował ponad wszystko.
Przekłady starołacińskie oraz Wulgata stosują jego łacińskie odpowiedniki: caritas albo dilectio. "Caritas" zastosowane zostało w "Hymnie o miłości", poza tym jednak raczej rzadko występuje. "Caritas" kojarzone jest zwykle z miłosierdziem i jest terminem zdecydowanie uboższym niż ἀγάπη.
Treść.
Hymn dzieli się na trzy części tematyczne: wiersze 1-3 mówią o bezużyteczności charyzmatów pozbawionych miłości, wiersze 4-7 o istocie miłości, wiersze 8-13 o nieprzemijalności miłości.
Ponieważ Paweł w swoich listach często utożsamia miłość z Chrystusem, niektórzy egzegeci biorą pod uwagę taką możliwość, że opiewaną w Hymnie miłość należy rozumieć osobowo i że jest nią Chrystus. Termin „cymbał” jest często stosowany w Starym Testamencie, natomiast w Nowym Testamencie zastosowany został tylko tutaj. W czasach Pawła był instrumentem używanym w kultach pogańskich, zwłaszcza kulcie Kybele i Dionizosa. Z tego względu Riesenfeld sądził, że wzmianka o „cymbale brzmiącym” nawiązuje do pogańskiej przeszłości Koryntian, o której jest również mowa w 1 Kor 12,2 („gdy byliście poganami”).
W pierwszej części "Hymnu do miłości" apostoł Paweł wymienia charyzmaty Ducha Świętego, o których mowa w poprzedzającym "Hymn" rozdziale dwunastym (kolejno: języki, prorokowanie, mądrość, wiara i pomoc). Przedstawiając wyższość charyzmatu prorokowania nad charyzmatem języków, autor Listu przechodzi do miłości ("αγαπη") jako najważniejszego z charyzmatów, mówiąc: „Lecz wy starajcie się o większe dary: a ja wam wskażę drogę jeszcze doskonalszą” [1 Kor 12, 30]. Zapowiedź ta stanowi zatem wstęp do właściwego tekstu "Hymnu", a jednocześnie punkt odniesienia dla jego pierwszej części.
Trzy wersety napisane zostały według tego samego modelu i podkreślają kolejność charyzmatów pod względem ich coraz większej wartości (tzw. "climax"): od daru mówienia językami, przez dary intelektualne i odnoszące się do wiary, po dar bezinteresownego czynienia dobra. „Przenoszenie gór” oznacza dokonywanie rzeczy niemożliwych. Werset drugi kończy konkluzja „byłbym niczym”. Wskazuje ona na to, iż chrześcijanin istnieje tylko dzięki miłości. W wersecie trzecim wyszczególnione zostało spalenie na stosie ("kauthesōmāi", nie – "kauthesō-māi"), które w starożytności uznawane było za najokrutniejszy rodzaj kary.
Termin χρηστεύεται ("łaskawa jest") stosowany był tylko w formie rzeczownikowej (χρηστός) i przymiotnikowej (χρηστότης). Forma czasownikowa nie występuje w literaturze pozabiblijnej. Pierwsze udokumentowane zastosowanie tego terminu w formie czasownikowej nastąpiło w apokryficznym Psalmie Salomona 9,1 (τίνι χρηστεύση, ο θεός). Harnack przypuszczał, że Paweł zapożyczył ten termin ze Źródła Q. Nowy Testament nigdzie więcej tego terminu nie stosuje. Dalsze zastosowanie tego czasownika znajdujemy u Klemensa Rzymskiego, który zastosował go dwukrotnie.
Druga część "Hymnu" wymienia cechy i zalety prawdziwej miłości, przede wszystkim upersonifikowanej miłości Boga. Apostoł Paweł opatruje ponadto "αγαπη" 15 czasownikami, które stanowią swoisty „kodeks” postępowania chrześcijanina wobec drugiej osoby. W tej części "Hymnu" wyszczególnionymi cnotami, które stanowią zarówno przyczynę jak i skutek miłości, są: cierpliwość, przebaczenie, pokora oraz chęć czynienia dobra.
Miłość „cierpliwa jest” (μακροθυμει – forma czasownikowa), to znaczy jest nieskora do gniewu, nieskora do urazy i żądzy zemsty. Oznacza znoszenie zaznawanych krzywd bez odwzajemniania się.
Miłość „łaskawa jest” (χρηστεύεται – forma czasownikowa). O ile wymieniona przedtem cecha miłości „cierpliwa jest” wyrażała pasywny aspekt miłości, to cecha „łaskawa jest” podkreśla jej aspekt aktywny. Wskazuje, czym winno się charakteryzować dzieło miłości.
Część trzecia z kolei stanowi właściwą definicję prawdziwego chrześcijanina.
W wersach 8-9 Paweł przeciwstawia teraźniejszość, „jest”, do której przywiązani byli Koryntianie, perspektywie przyszłości, odnoszącej się do wiary, nadziei i miłości z wersetu 13. Inna opozycja w tej części "Hymnu" to „dziecię”-„mąż”, „dojrzałe”-„niedojrzałe”, "to teleion"-"to ekmerous". Św. Paweł uważał bowiem postawę Koryntian za dziecinną, tym samym wymagając od nich dojrzałości.
W wersecie 12 mowa jest o „poznaniu naprawdę”, nawiązującym do sposobu, w jaki Mojżesz poznał Boga ([Wj 33, 11], [Lb 12, 8] oraz [Pwt 34, 10]) w doczesnym życiu. Ten fragment "Hymnu" znajduje również uzupełnienie w innych miejscach Pisma: [1 Kor 8, 3], [Ga 4, 9], [Rz 8, 29]. Analogia do lustra była szczególnie zrozumiała dla Koryntian, ponieważ Korynt słynął w starożytności jako producent najlepszych luster. Zwrot „twarzą w twarz” jest semityzmem, oznacza bliski i bezpośredni kontakt (por. Rdz 32,30). Prawda o cząstkowym poznaniu oddziałała na mistyków oraz na sztukę późnego średniowiecza.
Werset 13 wylicza trzy podstawowe cnoty prawdziwego chrześcijanina: wiara, nadzieja i miłość. Trzy podstawowe cnoty wyliczone zostały również i w innych Listach Pawła, w 1. Liście do Tesaloniczan ([1 Tes 1, 3-4]; 5, 8) oraz w Rz 5, 3-4. Wymienione teksty powstały przed Hymnem o miłości, tekstami powstałymi później są: 1 Tm 6, 11; 2 Tm 3, 10; Ef 1, 3nn. 15-18 (katalog cnót); List do Kolosan ([Kol 1, 4-5]), Hbr 10, 22-24 (także List Barnaby 1, 6). Częstymi są również kombinacje wiara/nadzieja oraz wiara/miłość. Tylko w Hymnie miłość postawiona została na pierwszym miejscu. Grecy pragnęli mądrości, Rzymianie cenili potęgę, ale Paweł promuje nowy system wartości, w którym na pierwszym miejscu jest miłość.
Starożytne paralele "Hymnu o miłości".
Zauważono wiele starożytnych tekstów podobnych do Hymnu o miłości (zazwyczaj do poszczególnych części hymnu). Wśród greckich paralel za najważniejsze uchodzą:
Wśród żydowskich paralel wymieniane są następujące teksty biblijne i pozabiblijne:
Podobieństwa między "Hymnem o miłości" a filozofią Platona.
Istnieje kilka zbieżności między postulatami przedstawionymi w "Hymnie o miłości" a ideałami filozofii platońskiej i neoplatońskiej, zwłaszcza w jej noetycznym oraz mistycznym odczytaniu.
Ważna jest tu przede wszystkim kwestia poznania [1 Kor 13, 12], które dzięki miłości prowadzi do "unio mystica" (mistycznego zjednoczenia) podmiotu poznającego z poznawanym oraz do „najwyższego, przysługującego tylko bogom poznania” wszechrzeczy. Poznanie to osiągnąć można jednak tylko drogą etapów: od zachwytu estetycznego aż po zatracenie egoizmu [1 Kor 13, 5] na rzecz afirmacji „piękna samego w sobie”, zawsze trwającego [1 Kor 13, 8] i doświadczanego w bezpośredniej kontemplacji miłości jako tego, co „finalnie poznane”, znoszące „dwoistość kochanków” i prowadzące do „jedności” ("monon").
Jak zauważają współcześni krytycy, „piękno samo w sobie” oznacza w filozofii platońskiej i neoplatońskiej także mistyczne widzenie "przejrzyste", bezpośrednie [1 Kor 13, 12].
Interpretacje "Hymnu o miłości".
Starożytność.
Augustyn.
Augustyn z Hippony swoje interpretacje "Hymnu o miłości" zawarł w dwóch kazaniach: w "Kazaniu 40 na temat Nowego Testamentu" (XC. Ben.) oraz w "Kazaniu 55" (CV. Ben.). W obu przypadkach za punkt wyjściowy do właściwej treści trzynastego rozdziału 1 Listu do Koryntian obrał "Przypowieść o uczcie królewskiej" z Ewangelii według Mateusza, w której czytamy: „Przyjacielu, jakże tu wszedłeś nie mając stroju weselnego?” [Mt 22, 12]. Augustyn „strojem weselnym” odpowiednim na przybycie na Ucztę Pana nazywa właśnie miłość; ściślej – tę opisaną w "Hymnie", dodatkowo opatrując ją nakazem powinności. Ów atrybut, jakim obdarowuje filozof miłość, zdradza spójność między "Hymnem" a 1 Listem do Tymoteusza: „Celem zaś nakazu jest miłość, płynąca z czystego serca, dobrego sumienia i wiary nieobłudnej” [1 Tm 1, 6]. Rozpatrywanie miłości w kategoriach „nakazu” oraz „powinności” kontynuował w późniejszym czasie Søren Kierkegaard.
W "Kazaniu 50", rozdziale szóstym analiza "Hymnu" kieruje Augustyna w stronę refleksji na temat małżeństwa jako "unii", zaś małżeństwo spełniające wskazania "Hymnu" przyrównuje do Chrystusa (Małżonek) oraz Kościoła (Małżonka).
W "Kazaniu 55", rozdziale siódmym przywołany zostaje tekst "Hymnu" jako bezpośrednia odpowiedź Pawła Apostoła na pytanie filozofa o istotę metaforycznego „stroju weselnego” (miłości), który jako jedyny, w przeciwieństwie do wszystkich innych darów Bożych, jest czystym dobrem nie posiadającym w sobie pierwiastka zła. Interpretacja ta jawnie nawiązuje do wcześniejszych refleksji św. Augustyna, za cel rozmyślań obierających teodyceę.
Filozof z Hippony analizując "Hymn o miłości" powiedział: „Kochaj i rób co chcesz”. Wskazanie to dowodzi, jak bezpieczne jest życie w Miłości. Jeśli kochasz, to nie skrzywdzisz drugiego człowieka. Założenie to odnosi się też do samego Boga, gdyż On jest Miłością.
Średniowiecze.
W wieku XII nastąpił wzrost zainteresowania tematyką miłości (Pieśń nad Pieśniami, Hymn o miłości itp.). Zaowocowało to nowymi filozoficznymi i teologicznymi refleksjami nad miłością opisywaną w "Hymnie o miłości". Jedną z nich, przedstawił Pierre Abélard głosząc, iż "caritas" oznacza bezinteresowną miłość, będącą celem samym w sobie, wyrzekającą się nagrody oraz bliskości z ukochaną osobą. Inną koncepcję wyprowadził Wilhelm z Saint-Thierry, kładąc nacisk na fragment, w którym mowa: „Teraz poznaję po części, wtedy zaś poznam tak, jak i zostałem poznany” [1 Kor 13, 12]. Zdaniem Wilhelma z Saint-Thierry, istotą miłości jest poznanie Boga poprzez wzajemne poznanie kochających, których miłość jest właśnie obrazem Boga. Największy wpływ spośród tych trzech wywarła jednak mistyczna myśl Bernarda z Clairvaux, który pojmował miłość jako zjednoczenie aktów woli i zgodność ludzkiej woli z wolą Bożą, kiedy to Bóg kocha siebie w człowieku, w którym zaistniała miłość. Wszystkie te poglądy łączyła jednak zgodność co do tego, iż miłość powinno stawiać się wyżej od poznania (charyzmaty).
"Hymn o miłości" analizował również Aelred z Rievaulx w dziele "Speculum Caritatis" (Zwierciadło miłości).
Tomasz z Akwinu.
Tomasz z Akwinu w swoim "Quaestio" z "Secunda Secundae" odczytywał "Hymn o miłości" pod kątem problemu tzw. „jedności cnót”, postawionego już w starożytności przez Platona w "Protagorasie". Średniowieczny teolog zastanawiał się bowiem, czy może istnieć wiara i nadzieja bez miłości (odnośnie do: [1 Kor 13, 13]), a także która cnota zasługuje na miano pierwszej i najwyższej ("per se" – "per accidens"). Wnioski Tomasza z Akwinu głoszą, iż cnota miłości sprawia, że to co głosi wiara, staje się umiłowane i upragnione.
W "Quaestio" miłość nazwana zostaje „formą wiary”, a jej przedmiot „boskim dobrem, będącym celem wiary”. W tym świetle wiara bez miłości przestaje być według Tomasza cnotą; dopiero spełniona przez miłość wiara nazwana zostaje cnotą, jako że stanowi wówczas źródło wszelkiego działania zmierzającego ku dobru, nastawionego na ostateczny cel – wspólnotę z Bogiem.
Nowożytność.
Jan od Krzyża.
Interpretacje "Hymnu o miłości" zawarł Jan od Krzyża w Księdze drugiej "Nocy ciemnej", Księdze drugiej "Drogi na Górę Karmel", w omówieniu „strofy 13” "Pieśni duchowej", a także w omówieniu „strofy pierwszej” "Żywego płomienia miłości".
W pierwszym z wymienionych dzieł hiszpański mistyk łączy fragment "Hymnu" nawołujący Koryntian do dojrzałości [1 Kor 13, 11] z koncepcją „nocy ciemnej duszy”. Bóg zsyła bowiem na człowieka cierpienie i rozpacz, aby dusza mogła „oczyścić się” i zbliżyć do „miłości Boga”. „Dusze postępujące” w "ciemnej nocy" Jana od Krzyża nie osiągnęły jednak jeszcze doskonałego stanu ducha, dlatego "mówią jak dziecko, czują jak dziecko, myślą jak dziecko" [1 Kor 13, 11] – nie tylko w postrzeganiu życia, ale również Boga. Duchowa dojrzałość natomiast oznacza tu całkowite zjednoczenie się z Bogiem. Kładzie na to akcent również Księga druga "Drogi na Górę Karmel". Autor przywołuje w niej końcowy fragment "Hymnu", odnoszący się do poznania [1 Kor 13, 12], interpretując go w duchu innych fragmentów Pisma, które mówią o „ciemności wiary” ([Job 39, 1; 40, 1], [1 Krl 8, 12], [Wj 24, 15-18] oraz [Sdz 7, 16. 20]). Fragmenty pozostałych dzieł, wychodząc od interpretacji "Pieśni nad pieśniami", opierają na rozdziale 13 1 Listu apostoła Pawła do Koryntian imperatyw podtrzymywania „płomienia miłości”, całkowitego, nieegoistycznego oddania się ukochanemu (Ukochanemu) [1 Kor 13, 5] oraz wyzbycia się lęku w imię miłości. Mówią również o niemożności poznania Boga oraz bezsensie wszelkiego działania, jeżeli pozbawione jest ono doskonałej miłości [1 Kor 13, 3].
Søren Kierkegaard.
Dość rozległej interpretacji oraz analizy "Hymnu o miłości" dokonał również XIX-wieczny duński filozof, prekursor egzystencjalizmu, Søren Kierkegaard w „serii drugiej” "Czynów miłości" (Kjerlighedens Gjerninger). Kierkegaard pod rozważania bierze głównie fragmenty, w których mowa o tym, że miłość "wszystkiemu wierzy" [1 Kor 13, 7], "we wszystkim pokłada nadzieję" [1 Kor 13, 7], "nie szuka swego" [1 Kor 13, 5] i "trwa" [1 Kor 13, 8], łącząc je z innym fragmentem 1 Listu do Koryntian, „Lecz miłość buduje” [1 Kor 8, 1]. W ujęciu Kierkegaarda spełnienie prawdziwej Miłości opisanej w "Hymnie" dokonać miałoby się poprzez całkowite „unicestwienie” siebie dla drugiej osoby; jawne są tu nawiązania do etyki sokratejskiej, w której najwyższym dobrem pełnionym przez człowieka dla ukochanego jest bezinteresowna (przez to również ukryta) pomoc w byciu sobą.
Kierkegaard tworzy przy tym dość wyraźny i stanowczy podział na miłość zmysłową (elskov), w gruncie rzeczy poszukującą jedynie swojego „drugiego Ja” i „miłość chrześcijańską” (kjerligher), o charakterze zdecydowanie etyczno-religijnym, będącą „głosem Bożym” zmieniającym stosunek między "człowiekiem" a "człowiekiem" w stosunek między "człowiekiem", "Bogiem" jako punktem centralnym, a drugim "człowiekiem". Punktem wyjścia dla miłości chrześcijańskiej opisanej w "Hymnie" tworzy natomiast fragment Łukasza Ewangelisty: „Po owocu jego poznaje się bowiem każde drzewo; bo nie zbiera się fig z cierni, nie zrywa się winogron z ciernistych krzaków” [Łk 6, 44].
Ważny do odnotowania jest jednak fakt, iż Kierkegaard bardzo krytycznie odnosił się do ideału małżeństwa.
Emanuel Swedenborg i Włodzimierz Sołowjow.
Do "Hymnu o miłości" nawiązywali również tacy myśliciele jak Emanuel Swedenborg czy Włodzimierz Sołowjow. Obaj kładli szczególny nacisk na wiarę w to, iż „Miłość nigdy nie ustaje” [1 Kor 13, 8], a więc przezwycięża śmierć, pisaną naturalnie każdej egzystencji ludzkiej, oraz prowadzi prostą drogą do Boga. Swedenborg wiarę tę wpisał w swoje koncepcje angelologiczne: Niebiosa są przestrzenią dla tzw. „miłości anielskiej”, która sama w sobie stanowi jednocześnie symbol Nieba z jego najwyższym pragnieniem Boga. Dwie kochające się dusze ludzkie zostają w Niebiosach „jednym aniołem”, a ich fuzja jest połączeniem „boskiej miłości, boskiej mądrości i boskiego działania”. Swedenborg jasno wskazuje na związki pomiędzy „miłością anielską” w Raju a miłością małżeńską na ziemi.
Z kolei Włodzimierz Sołowjow w cyklu rozpraw "Sens miłości" połączył interpretację "Hymnu" z lekturą 12 rozdziału 1 Listu apostoła Pawła do Koryntian, rozważając całość w stosunku do cielesności oraz duchowo-cielesnego androgynizmu w miłości erotycznej. Nawiązując zaś do fragmentu: „Teraz poznaję po części, wtedy zaś poznam tak, jak i zostałem poznany” [1 Kor 13, 12], Sołowjow pisze:
W innym fragmencie "Sensu miłości" Sołowjowa, odwołującym się z kolei do miłości małżeńskiej przełamującej egoizm, słychać wyraźne echa postulatów "Hymnu": „Miłość nie szuka swego” [1 Kor 13, 5] oraz „Po części bowiem tylko poznajemy” [1 Kor 13, 9]:
Charles Sanders Peirce.
Do tekstu "Hymnu o miłości", a zwłaszcza jego trzeciej części [1 Kor 13, 13], nawiązał pragmatysta Charles Sanders Peirce w obszernym artykule "The Doctrine of Chances" (1878). Rozważania Peirce’a wychodzą od wniosku, iż celem religii jest ustanowienie Kościoła, a więc czegoś ogarniającego ogół ludzki i podporządkowującego sobie naukę oraz postęp. Amerykański filozof łączy to z kolei z pojęciem "logiki" („idealna pełnia poznania konstytuującego realność”), która pociąga za sobą ideę "wspólnoty". Peirce w swoich teologicznych dociekaniach na pierwszy plan wysuwa zatem trzy uczucia: "zainteresowanie nieograniczoną wspólnotą, przyjęcie możliwości uczynienia tego zainteresowania czymś w ogóle najwyższym oraz nadzieję nieograniczonego trwania aktywności duchowej". Dalsze wnioski pragmatysty ujawniają, iż owe trzy uczucia są w rzeczywistości tym samym, co apostoł Paweł w "Hymnie" nazwał wiarą, nadzieją i miłością.
Czasy współczesne.
XX-wieczny personalizm i fenomenologia.
Współczesny personalizm (Emmanuel Mounier, Jacques Maritain, Anders Nygen, Maurice Nédoncelle) i fenomenologia (Max Scheler), choć rzadko nawiązują bezpośrednio do "Hymnu o miłości", stale używają jednak słowa "caritas" jako jedynego terminu na określenie prawdziwej miłości, akcentując jego prymat nad "erosem" oraz jego moralizm jako część etyki chrześcijańskiej. Oba nurty myśli XX-wiecznej kładą szczególny nacisk na kwestię woli oraz miejsca Boga w miłości międzyludzkiej, nie stroniąc od korzystania ze zdobyczy psychologii. Zarówno dla personalistów jak i zwolenników fenomenologii "caritas" miałaby stanowić szczególny rodzaj „poznania” [1 Kor 13, 12], które rozpoznaje "najwyższe" dobro i dąży ku niemu. Stąd też „miłość nie szuka swego” [1 Kor 13, 5] oraz „nigdy nie ustaje” [1 Kor 13, 8]. Źródłem miłości, a nawet jej odwzajemnieniem miałby być natomiast sam fakt obcowania z drugim człowiekiem. Prekursorski względem tego poglądu okazuje się tutaj esej XIX-wiecznego amerykańskiego transcendentalisty Ralph Waldo Emersona, "Love".
XX-wieczny personalizm starał się również wychwytywać równowagę między miłością cielesną a duchową, egoizmem a altruizmem. Zdaniem Nédoncelle'a, tzw. „miłość własna„” jest ważnym czynnikiem warunkującym miłość bliźniego, i w takiej postaci nie można nazwać jej egoizmem, mimo iż w pewnym sensie szuka również „swego”.
Jiddu Krishnamurti.
Søren Kierkegaard tak komentuje pierwszą część "Hymnu" [1 Kor 13, 1-3]:
Podobnie o miłości wypowiada się indyjski myśliciel Jiddu Krishnamurti:
Anthony de Mello.
Hinduski jezuita Anthony de Mello w swojej książce "Przebudzenie", wychodząc od tej samej refleksji, łączy prawdziwą miłość z metaforycznym „przebudzeniem”, którego warunkiem jest uwolnienie się od wszelkich emocjonalnych uzależnień.
Zdaniem de Mello, istota miłości streszcza się ponadto w "widzeniu" człowieka w jego prawdziwej, wolnej od idealizacji, postaci. Jezuita zbliża się tym samym zarówno do trzeciej części "Hymnu" [1 Kor 13, 12], jak i jej interpretacji Kierkegaarda. De Mello kładzie również nacisk na cechę miłości: „nie szuka swego” [1 Kor 13, 5]. Prawdziwa miłość jest bowiem pragnieniem obustronnej wolności; rodzi się zatem, paradoksalnie, nie w przywiązaniu do drugiej osoby, ale w samotności.

</doc>
<doc id="480422" url="https://pl.wikipedia.org/wiki?curid=480422" title="S/2003 J 2">
S/2003 J 2

S/2003 J 2 – najbardziej zewnętrzny znany księżyc Jowisza. Został odkryty w roku 2003 przez grupę astronomów z Uniwersytetu Hawajskiego, kierowaną przez Scotta Shepparda.
Średnica wynosi około 2 km, okrąża Jowisza w średniej odległości 28 347 000 km w ciągu około 980 dni. Jego orbita ma nachylenie 157,3° do ekliptyki i mimośród 0,41. Satelita ten nie należy do żadnej z grup księżyców nieregularnych Jowisza. Najprawdopodobniej obiekt ten został przechwycony w przeszłości przez grawitację Jowisza.
Od momentu odkrycia w 2003, księżyc ten nie został ponownie zaobserwowany aż do 2020. W tym czasie był uznawany za zagubionego. Odnalezienia satelity dokonał Scott Sheppard oraz niezależnie astronom amator o imieniu Kai Ly. Odnalezienie zostało ogłoszone przez Minor Planet Center 26 stycznia 2021.

</doc>
<doc id="480424" url="https://pl.wikipedia.org/wiki?curid=480424" title="Tomas Söderberg">
Tomas Söderberg

Tomas "Tommy" Söderberg (ur. 19 sierpnia 1948 w Sztokholmie) – szwedzki piłkarz i trener.
Jako zawodnik przez kilkanaście lat grał w Ängby IF, klubie z niższej ligi szwedzkiej. W latach 70. rozpoczął pracę szkoleniową i przez kolejną dekadę pracował w klubach występujących poza Allsvenskan. Pierwszy ważny sukces odniósł w 1988 roku, kiedy z drugoligowym Djurgårdens IF wywalczył awans do ekstraklasy. Cztery lata później świętował mistrzostwo kraju z AIK Sztokholm. Od 1993 roku związany jest ze Szwedzkim Związkiem Piłki Nożnej; najpierw pracował z reprezentacją U-21, a od 1998 do 2004 roku był selekcjonerem kadry A, przez ostatnie cztery lata prowadził ją wspólnie z Larsem Lagerbäckiem. W tym czasie ich podopieczni dotarli do 1/8 finału Mundialu 2002, ćwierćfinału Euro 2004 oraz zagrali na Euro 2000. Od 2004 roku Söderberg po raz drugi jest szkoleniowcem szwedzkiej młodzieżówki.
Kariera szkoleniowa.
Zaczynał przygodę z pracą trenerską z dala od wielkiego futbolu. W latach 70. i w pierwszej połowie lat 80. uczył się warsztatu w małych klubach, grających w niższych ligach.
W 1986 roku został szkoleniowcem drugoligowego Djurgårdens IF. Dwa lata później wprowadził ten zespół do szwedzkiej ekstraklasy. Największy sukces w pracy klubowej odniósł w 1992 roku, kiedy z AIK Sztokholm zdobył mistrzostwo kraju.
W 1993 roku został zatrudniony przez Szwedzki Związek Piłki Nożnej. Od 1995 roku przez trzy lata był trenerem szwedzkiej młodzieżówki, a po odejściu Tommy'ego Svenssona został selekcjonerem pierwszej reprezentacji. Samodzielnie wywalczył z nią awans do Euro 2000.
Pod koniec 1999 roku szefowie federacji postanowili, że ze szwedzką kadrą będzie pracowało dwóch trenerów. W ten sposób dotychczasowy asystent Lars Lagerbäck stał się równoprawnym partnerem Söderberga. Wspólnie kierowali reprezentacją podczas Euro 2000 i 2004 oraz Mundialu 2002.
Po Euro 2004 Söderberg odszedł do drużyny młodzieżowej.

</doc>
<doc id="480426" url="https://pl.wikipedia.org/wiki?curid=480426" title="Louis Vierne">
Louis Vierne

Louis Vierne (ur. 8 października 1870 w Poitiers, zm. 2 czerwca 1937 w Paryżu) – francuski organista i kompozytor.
Życiorys.
Louis Vierne od urodzenia był niemal całkowicie niewidomy. Studiował w Institution des Jeunes Aveugles w Paryżu oraz w Konserwatorium Paryskim; uczeń Charlesa-Marie Widora i Césara Francka. Kontynuował (podobnie jak Charles-Marie Widor, Alexandre Guilmant i Henri Mulet) zapoczątkowany przez Césara Francka symfonizm organowy. Od 1892 pracował jako zastępczy organista w kościele św. Sulpicjusza w Paryżu, natomiast od 1900 był organistą katedry Notre-Dame w Paryżu, uczył także w paryskim konserwatorium. Do jego uczniów należą: Joseph Bonnet, Henri Mulet, Marcel Dupré i Nadia Boulanger. Dwukrotnie odbył podróż koncertową do Anglii (1926, 1927), a w 1928 po Ameryce Północnej (USA, Kanada), zbierając środki na remont organów w katedrze Notre-Dame. W 1931 roku otrzymał order kawalera Legii Honorowej.
Wybrane kompozycje: "Messe basse pour les défunts" (1936), "Messe solennelle" (1900), a także 6 symfonii, utwory organowe (m.in. "24 Piéces en style libre"), kameralne, fortepianowe oraz pieśni.
Zmarł 2 czerwca 1937 w trakcie koncertu w katedrze Notre-Dame, podczas którego towarzyszył mu Maurice Duruflé. Pogrzeb odbył się 5 czerwca w tej samej świątyni, a jego ciało spoczęło na Cmentarzu Montparnasse w Paryżu.

</doc>
<doc id="480428" url="https://pl.wikipedia.org/wiki?curid=480428" title="Tommy Söderberg">
Tommy Söderberg



</doc>
<doc id="480429" url="https://pl.wikipedia.org/wiki?curid=480429" title="AIK Sztokholm">
AIK Sztokholm



</doc>
<doc id="480430" url="https://pl.wikipedia.org/wiki?curid=480430" title="St. Albans (Vermont)">
St. Albans (Vermont)

 
St. Albans - miejscowość położona w hrabstwie Franklin w stanie Vermont na wybrzeżu jeziora Lake Champlain.
Miejsce to ma symboliczne znaczenie ze względu na pewne wydarzenie podczas wojny secesyjnej, kiedy to 21 żołnierzy z armii Konfederacji, przedarłszy się z Kanady, napadło na trzy banki w St. Albans, kradnąc z nich 208,000 dolarów. Ich celem było także spalenie miejscowości, jednak plan ten nie powiódł się. Ostatecznie tylko część skradzionej sumy została zwrócona właścicielom po tym, jak sprawców przestępstwa schwytano w Kanadzie. Kanadyjski sąd odmówił ich ekstradycji uznając, że wykonywali rozkazy.
Co roku w St. Albans obchodzona jest też uroczystość Vermont Maple Festival.

</doc>
<doc id="480432" url="https://pl.wikipedia.org/wiki?curid=480432" title="Tommy Soderberg">
Tommy Soderberg



</doc>
<doc id="480434" url="https://pl.wikipedia.org/wiki?curid=480434" title="Tomas Soderberg">
Tomas Soderberg



</doc>
<doc id="480436" url="https://pl.wikipedia.org/wiki?curid=480436" title="Entropia Universe">
Entropia Universe

Entropia Universe (dawniej "Project Entropia") – gra komputerowa z gatunku MMORPG wyprodukowana i wydana w 21 lutego 2003 przez MindArk. Gracze za pośrednictwem swoich postaci (awatarów) tworzą wirtualne społeczeństwo z własną walutą i gospodarką.
Według oficjalnych danych w styczniu 2011 roku w projekcie "Entropia Universe" zarejestrowanych było ponad 950 000 użytkowników.
Rozgrywka.
"Entropia" łączy w sobie elementy gier MMORPG, FPS i systemów hazardowych. Gracz wciela się w samodzielnie stworzoną postać, którą przemierza świat, poluje, wydobywa minerały, wykonuje przedmioty. Każda czynność wymaga pewnych nakładów finansowych (amunicja, sondy górnicze, naprawa broni i narzędzi), oferując w zamian możliwość odnalezienia cennego złoża, wykonania unikalnego artefaktu lub zdobycia wartościowego łupu (loot) z zabitego stworzenia.
Ekonomia.
Przedmioty wirtualne nabyte w Entropii mają rzeczywistą wartość pieniężną. Każdy gracz może w dowolnym czasie przeprowadzić wypłatę zgromadzonych środków z gry z powrotem do głównych walut światowych (m.in. dolarów amerykańskich, euro, funtów brytyjskich) według stałego kursu.
W 2004 projekt "Entropia Universe" został wymieniony w Księdze rekordów Guinnessa w związku ze sprzedażą wirtualnej wyspy graczowi z Australii, znanemu jako „Deathifier”. Wyspa kosztowała 26 500 USD, co było wówczas rekordową kwotą wydanych wirtualnych dolarów. Rekord ten został pobity w 2005 roku, kiedy to sprzedano wirtualną stację kosmiczną graczowi Jonowi "Neverdie" Jacobsowi za 100 000 USD. Stacja przynosi około 125 tysięcy funtów zysku rocznie, w listopadzie 2010 Jon sprzedał ją anonimowemu nabywcy za 635 tys. dolarów. W 2006 „Neverdie” kupił również wirtualne jajo za 10 tys. dolarów, które sprzedał 4 lata później za 69 tysięcy.

</doc>
<doc id="480437" url="https://pl.wikipedia.org/wiki?curid=480437" title="Project Entropia">
Project Entropia



</doc>
<doc id="480438" url="https://pl.wikipedia.org/wiki?curid=480438" title="Sieci Bravais">
Sieci Bravais



</doc>
<doc id="480439" url="https://pl.wikipedia.org/wiki?curid=480439" title="Mentos">
Mentos

Mentos – popularna marka cukierków (dropsów), produkowana przez firmę Perfetti Van Melle Corporation. Mentosy zostały po raz pierwszy wyprodukowane w latach 50. XX wieku w Holandii. Są małe, o owalnym i płaskim kształcie, z twardą otoczką i miękkim, słodkim nadzieniem. Sprzedawane w papierowych tubkach. Tradycyjne odmiany zawierają 14 mentosów, „Sour Mix” flavor – 11.
Obecnie cukierki występują w wielu smakach, m.in. o smaku mięty, silnej mięty, delikatnej mięty, czerwonej pomarańczy, winogron, limonki, kwaśnych cytrusów, owocowym.

</doc>
<doc id="480440" url="https://pl.wikipedia.org/wiki?curid=480440" title="DWDM">
DWDM

DWDM (ang. "Dense Wavelength Division Multiplexing") – gęste zwielokrotnienie falowe, technika multipleksacji wielu sygnałów optycznych w jednym łączu światłowodowym z przydzieleniem każdemu sygnałowi innej długości fali świetlnej (częstotliwości). Technika zwielokrotnienia falowego DWDM jest szczególnym przypadkiem bardziej ogólnej techniki transmisji WDM. Inne spotykane rodzaje zwielokrotnienia falowego WDM to CWDM i WWDM. Celem stosowania technologii DWDM jest przede wszystkim zwiększenie pojemności informacyjnej łącza optycznego, gdyż pozwala na przesłanie wielu kanałów informacyjnych w jednym włóknie optycznym.
Przesłanie na dużą odległość (obecnie działają transparentne łącza DWDM o długościach transpacyficznych i transatlantyckich) kilkudziesięciu blisko rozmieszczonych długości fali jest dużym wyzwaniem technicznym, wymagającym uważnego projektu optycznego. Wynika to z faktu, że transmisja DWDM nawet w przypadku przesyłania sygnału cyfrowego jest transmisją analogową i projekt optyczny łącza DWDM musi brać pod uwagę dużą ilość efektów degradujących jakość sygnału.
Standardy.
Najważniejsze rekomendacje ITU-T definiujące technikę zwielokrotnienia falowego DWDM to G.694.1 (Spectral grids for WDM applications: DWDM wavelength grid), G.692 (Optical interfaces for multichannel systems with optical amplifiers), G.698.1 (Multichannel DWDM applications with single-channel optical interfaces) oraz G.698.2 (Amplified multichannel dense wavelength division multiplexing applications with single channel optical interfaces). Rekomendacja G.694.1 definiuje alternatywne siatki kanałów DWDM, o odstępie międzykanałowym 12.5 GHz, 25 GHz, 50 GHz, 100 GHz (i kolejne większe odstępy). Centralne długości fal są wyznaczane względem częstotliwości kotwiczącej 193.1 THz. Oprócz ustalonych siatek kanałów, najnowsza (opublikowana 02/2012) wersja rekomendacji G.694.1 wprowadza pojęcie siatki elastycznej ("flex" "grid"), gdzie szerokość każdego z kanałów optycznych może być dowolną wielokrotnością 12.5 GHz (węzły ROADM posiadające funkcjonalność konfigurowania szerokości pasm przenoszenia filtrów określane są mianem "gridless"). Siatka elastyczna została wprowadzana z myślą o efektywności spektralnej systemów, w których sygnały o wąskim spektrum (np. 10G), są transmitowane obok sygnałów o szerokim spektrum (np. 100G). W praktyce, najczęściej obecnie są stosowane siatki 50 GHz i 100 GHz.
Aczkolwiek nie ma fundamentalnych przyczyn, dla których transmisja DWDM nie mogłaby odbywać się w dowolnym oknie telekomunikacyjnym, w praktyce wykorzystywane jest okno C (zakres 1530-1565 nm). Wynika to z dostępności wzmacniaczy optycznych EDFA, pracujących w tym zakresie oraz z faktu, że tłumienie szklanego włókna światłowodowego jest najniższe w okolicach okna C. Spotykane są również systemy DWDM dla pasma L, jednak są znacznie rzadziej wykorzystywane. Liczba dostępnych w oknie C kanałów zależy od stosowanej siatki (odstępu międzykanałowego). Dostępne obecnie komercyjnie systemy oferują pojemność nawet 96 kanałów, przy stosowaniu siatki 50 GHz.
Problemy techniczne.
Mechanizmy degradujące jakość sygnału optycznego w łączu DWDM zwykle dzieli się na liniowe i nieliniowe. Wśród efektów liniowych najważniejsze są szumy: szum optyczny ASE (produkowany przez wszystkie wzmacniacze optyczne i degradujący optyczny stosunek sygnał/szum OSNR) i szum termiczny oraz zniekształcenia (w tym dyspersja chromatyczna, dyspersja polaryzacyjna i efekty filtrowania). Efekty nieliniowe spowodowane są faktem, że sygnał o dużej gęstości mocy modyfikuje własności medium transmisyjnego (w praktyce głównie współczynnik załamania światła), co następnie wpływa na ewolucję samego sygnału optycznego. Siła efektów nieliniowych zależy od poziomów mocy indywidualnych kanałów, od długości łącza i od mocy całkowitej oraz (w większości przypadków) od ilości dyspersji chromatycznej. Najistotniejsze efekty nieliniowe w łączu DWM to mieszanie czterofalowe FWM, automodulacja fazy SPM, skrośna modulacja fazy XPM oraz wymuszone rozpraszanie Ramana SRS. Ze względu na nasilenie zjawisk nieliniowych, niektóre typy włókien nie nadają się do transmisji DWDM, przede wszystkim włókno G.653 (o nominalnie zerowej dyspersji chromatycznej w oknie C).
Ze względu na dużą ilość mechanizmów degradujących, jakość sygnału optycznego na wyjściu łącza DWDM może być zbyt niska. W przypadku sygnałów cyfrowych, naturalną metryką jakości jest stopa błędu BER. Zwykle mianem „jakości operatorskiej” określa się sygnał o BER co najwyżej 1e-12, tymczasem często sygnał wyjściowy z sieci DWDM ma natywny BER kilka rzędów wyższy. Aby na wyjściu z sieci DWDM uzyskać wymaganą jakość sygnału, powszechnie stosuje się nadmiarowe kodowanie korekcyjne FEC, pozwalające na korekcję błędów transmisji w odbiorniku/dekoderze. Wsparcie kodowania FEC i multipleksacji optycznej to podstawowe przyczyny, dla których gros sieci DWDM jest obecnie budowana w technologii OTN, do tego stopnia, że obecnie sieć DWDM i sieć OTN stają się pojęciami synonimicznymi. Alternatywą dla sieci DWDM OTN staje się podejście IPoDWDM, polegające na integracji funkcjonalności OTN w urządzeniach sieciowych warstwy L2/L3. Pionierami podejścia IPoDWDM są m.in. Cisco, Juniper i Menara Networks.

</doc>
<doc id="480441" url="https://pl.wikipedia.org/wiki?curid=480441" title="S/2003 J 12">
S/2003 J 12

S/2003 J 12 – mały księżyc Jowisza, odkryty w 2003 roku przez zespół astronomów z Uniwersytetu Hawajskiego pod przewodnictwem Scotta Shepparda. Nie należy on do żadnej ze znanych grup nieregularnych księżyców planety.
Jest to (obok S/2003 J 9) najmniejszy księżyc odkryty w układzie Jowisza.

</doc>
<doc id="480443" url="https://pl.wikipedia.org/wiki?curid=480443" title="Fryderyki – album roku muzyka orkiestrowa">
Fryderyki – album roku muzyka orkiestrowa

Laureaci i nominowani do Fryderyków w kategorii album roku muzyka orkiestrowa / album roku muzyka symfoniczna i koncertująca.
Między 1995 a 1999 rokiem kategoria nosiła nazwę album roku muzyka symfoniczna.
Między 2000 a 2006 kategoria nosiła nazwę album roku muzyka orkiestrowa.
Między 2008 a 2019 kategoria nosiła nazwę album roku muzyka symfoniczna i koncertująca.
W 2020 roku rozdzielono tą kategorię na 2 osobne: album roku muzyka symfoniczna i album roku muzyka koncertująca.

</doc>
<doc id="480444" url="https://pl.wikipedia.org/wiki?curid=480444" title="Przemyśl Główny">
Przemyśl Główny

Przemyśl Główny – stacja kolejowa w Przemyślu w województwie podkarpackim. Według klasyfikacji PKP ma kategorię dworca regionalnego. Znajduje się w centrum Przemyśla. Stacja znajduje się na linii E-30.
Pasażerowie.
W roku 2017 wymiana pasażerska wyniosła 1,42 mln osób (3,9 tys. dziennie), co dało jej 63. miejsce w Polsce.
W roku 2018 stacja obsługiwała 5,1 tys. pasażerów na dobę (łącznie 1,86 mln osób).
W roku 2019 wymiana pasażerska wyniosła 2,01 mln osób (5,5 tys. dziennie), co dało jej 49. miejsce w Polsce.
W roku 2020 stacja obsługiwała 2,6 tys. pasażerów na dobę (łącznie 952 tys. osób), co dawało jej, wespół z Piłą Główną i Lesznem, 62. miejsce w kraju.
W roku 2021 wymiana pasażerska wyniosła 840 tys. osób (2,3 tys. dziennie), co dało jej 86. miejsce w Polsce.
Historia.
Zabytkowy dworzec został wybudowany w latach 1859–1860, otwarty 4 listopada 1860, przebudowany w 1895 roku w stylu neobarokowym. Gruntownie remontowany w 1922 i 1959, częściowo przebudowany w 1966, ponownie remontowany w latach 1988–1995. W latach 2010–2012 dworzec kosztem ok. 25 mln zł przeszedł gruntowny remont, a przy nadzorze konserwatora zabytków przywrócono mu wygląd sprzed ponad 100 lat, m.in. panoramy miasta pędzla Mariana Strońskiego, które oświetla zabytkowy, drewniany żyrandol.
Hol główny dworca zdobią plafony Feliksa Wygrzywalskiego i Jana Talagi przedstawiające herby i rzemiosła.
Dworzec jest (obok tarnowskiego) jedną z najokazalszych budowli na linii kolejowej łączącej Kraków ze Lwowem (dawna Kolej galicyjska im. Karola Ludwika).
Na stacji znajduje się kolejowe polsko-ukraińskie pasażerskie przejście graniczne.
Ciekawostki.
Do najciekawszych historycznie relacji obsługujących stację Przemyśl Główny zaliczyć można ekspres „Małopolska” do Gdyni, nocny pociąg międzynarodowy „Lwów Express” oraz pociąg pospieszny „Przemyślanin” do Świnoujścia, który pokonywał trasę 1008 km w niecałe 18 godzin. Jest to najdłuższa relacja w Polsce, dlatego pociąg ten często nazywany jest polskim Orient Expressem.

</doc>
<doc id="480445" url="https://pl.wikipedia.org/wiki?curid=480445" title="Lipno nad Vltavou">
Lipno nad Vltavou

Lipno nad Vltavou (niem. "Lippen") – miejscowość w Czechach, w kraju południowoczeskim, w powiecie Český Krumlov. W Lipnie znajduje się zapora tworząca największe sztuczne jezioro w Czechach - Zbiornik Lipnowski. Zbiornik ten został utworzony na najdłuższej rzece w Czechach – Wełtawie. Lipno nad Vltavou w lecie jest ośrodkiem sportów wodnych oraz kolarstwa, a w zimie ośrodkiem sportów zimowych – znajduje się tu około 40 km tras narciarstwa biegowego.

</doc>
<doc id="480446" url="https://pl.wikipedia.org/wiki?curid=480446" title="Lipno nad Wełtawą">
Lipno nad Wełtawą



</doc>
<doc id="480449" url="https://pl.wikipedia.org/wiki?curid=480449" title="Labiawa">
Labiawa



</doc>
<doc id="480450" url="https://pl.wikipedia.org/wiki?curid=480450" title="Otton II (cesarz niemiecki)">
Otton II (cesarz niemiecki)



</doc>
<doc id="480451" url="https://pl.wikipedia.org/wiki?curid=480451" title="Freeskiing">
Freeskiing

Freeskiing ("Newschool Skiing") – narciarstwo polegające na skakaniu na skoczniach i wykonywaniu w powietrzu ewolucji (trików) takich jak: obroty, salta, graby (chwyty za nartę w locie) oraz na ślizganiu się po poręczach (railach) i boksach (jibbing).
Sport ten dzieli się na kilka konkurencji:
Do uprawiania freeskiingu używa się specjalnego rodzaju nart, tzw. "twin tip skis", czyli nart o podgiętych przodach i tyłach, co pozwala na swobodną jazdę zarówno przodem, jak i tyłem (czyli na switch). Standardowe narty do jazdy w snowparku mają wymiary 115-85-105. Charakteryzuje je również większa elastyczność oraz brak podwyższenia (płyty) pod wiązaniem.
Inną odmianą freeskiingu jest freeride, czyli jazda na nartach poza wyznaczonymi trasami. Narty freeride'owe są znacznie szersze niż zwykłe, ich punkt styczności do podłoża jest przesunięty w stronę środka narty, co poprawia ich zachowanie w głębokim śniegu. Freeride należy do sportów ekstremalnych.

</doc>
<doc id="480452" url="https://pl.wikipedia.org/wiki?curid=480452" title="Westerland (Sylt)">
Westerland (Sylt)

Westerland (fryz. "Wäästerlön", "Weesterlön"; duń. "Vesterland") – dzielnica uzdrowiskowa gminy Sylt w Niemczech, w powiecie Nordfriesland,w kraju związkowym Szlezwik-Holsztyn, na wyspie Sylt, na Morzu Północnym. Do 1 stycznia 2009 Westerland było miastem, wówczas połączono ze sobą jeszcze gminy Sylt-Ost i Rantum tworząc gminę Sylt.
Położenie.
Westerland było trzecim z najbardziej wysuniętych na północ miast w Niemczech, oprócz Wenningstedt-Braderup (Sylt) oraz Kampen (Sylt). Leży 74 kilometry na zachód od Flensburga, 134 kilometry na północny zachód od Kilonii i 186 kilometrów na północny zachód od Hamburga. Jedyne połączenie z resztą lądu stanowi linia kolejowa na grobli Hindenburgdamm o długości ponad 8 km.
Historia.
Zbrodniarz wojenny Heinz Reinefarth w grudniu 1951 został wybrany burmistrzem Westerland jako przedstawiciel partii Blok Wszechniemiecki/Blok Wypędzonych ze Stron Ojczystych i Pozbawionych Praw. W 1962 wybrano go do landtagu w Szlezwiku-Holsztynie, a po zakończeniu kadencji w 1967 rozpoczął pracę jako prawnik. Mimo licznych wezwań władz polskich do ekstradycji zbrodniarza, władze RFN konsekwentnie odmawiały i nawet przyznały Reinefarthowi generalską rentę. Reinefarth zmarł w 1979 w swojej rezydencji na wyspie Sylt, nigdy nie ponosząc odpowiedzialności za swoje zbrodnie.
31 lipca 2014, w przeddzień 70. rocznicy wybuchu powstania warszawskiego, na gmachu ratusza w Westerland odsłonięto dwujęzyczną tablicę o treści:
"Warszawa, 1 sierpnia 1944 roku. Żołnierze polskiego ruchu oporu powstają do walki z niemieckimi okupantami. Reżim niemiecki nakazuje stłumienie Powstania. Zamordowanych zostaje ponad 150 000 osób, niezliczeni mężczyźni, kobiety i dzieci doznają ran i upokorzeń. Heinz Reinefarth, w latach 1951-1963 burmistrz Westerlandu, był jako jeden z dowódców niemieckich odpowiedzialny za te zbrodnie. Ze wstydem składamy hołd ofiarom, mając nadzieję na pojednanie. Z okazji 70. rocznicy wybuchu Powstania Warszawskiego."
 "Warschau, 1. August 1944. Polnische Widerstandskämpfer stehen auf gegen die deutschen Besatzer. Das nationalsozialistische Regime lässt den Aufstand niederschlagen. Mehr als 150 000 Menschen werden ermordet, unzählige Männer, Frauen und Kinder geschändet und verletzt. Heinz Reinefarth, von 1951 bis 1963 Bürgermeister von Westerland, war als Kommandeur einer Kampfgruppe mitverantwortlich für dieses Verbrechen. Beschämt verneigen wir uns vor den Opfern und hoffen auf Versöhnung""."

</doc>
<doc id="480453" url="https://pl.wikipedia.org/wiki?curid=480453" title="Tuxtla Gutiérrez">
Tuxtla Gutiérrez

Tuxtla Gutiérrez – miasto w południowo-wschodnim Meksyku, na przedgórzu Sierra Madre de Chiapas, przy Drodze Panamerykańskiej, stolica i największe miasto stanu Chiapas. W 2010 roku zamieszkane przez 537 102 osób.

</doc>
<doc id="480456" url="https://pl.wikipedia.org/wiki?curid=480456" title="Wojciech Grzegorzewicz">
Wojciech Grzegorzewicz

Wojciech Grzegorzewicz (ur. 23 kwietnia 1864 w Przemyślu, zm. 1 czerwca 1931 we Lwowie) – polski historyk literatury, nauczyciel, pedagog, polonista.
Życiorys.
Urodził się 23 kwietnia 1864 w Przemyślu. Kształcił się w Krakowie, studiował na Uniwersytecie Jagiellońskim, m.in. pod kierunkiem Stanisława Tarnowskiego i Lucjana Malinowskiego. Podjął pracę nauczyciela od 1 września 1891, egzamin zawodowy złożył 13 maja 1893, a 6 lipca 1894 został mianowany nauczycielem rzeczywistym. Uczył języka polskiego.
Był nauczycielem kolejno w Stryju (1897–1912) w 1909 w C. K. IV Gimnazjum we Lwowie. W 1910 pełnił funkcję kierownika oddziałów równorzędnych IV Gimnazjum, po czym od września 1910 sprawował kierownictwo C. K. Gimnazjum w Tłumaczu. W czasie I wojny światowej organizował polskie gimnazjum w Grazu. W 1916 powrócił do Lwowa. Od 1919 ponownie kierował filią IV Gimnazjum, w 1921 usamodzielnioną w IX Państwowe Gimnazjum im. Jana Kochanowskiego we Lwowie. Po przejściu na emeryturę (1929) kierował prywatnym gimnazjum M. Kistryna.
Był autorem prac z językoznawstwa i historii literatury. Opublikował m.in. dwa artykuły o dialektach mazowieckich oraz artykuły o twórczości Mickiewicza ("Czas akcji w „Wallenrodzie”", "O Alpuharze. Geneza postaci Halbana") i Słowackiego („"Balladyna” Juliusza Słowackiego"). Prace te publikował na łamach „Sprawozdań Komisji Językoznawstwa AU”, „Muzeum” i „Pamiętnika Literackiego”. Zabierał głos również jako pedagog, domagając się na łamach „Muzeum” zwiększenia liczby godzin nauczania języka polskiego na poziomie szkoły średniej ("W sprawie nauki języka polskiego").
Zmarł we Lwowie i został pochowany na miejscowym cmentarzu Łyczakowskim.
Postać Wojciecha Grzegorzewicza pojawia się na kartach powieści Kornela Makuszyńskiego pt. "Bezgrzeszne lata".

</doc>
<doc id="480460" url="https://pl.wikipedia.org/wiki?curid=480460" title="Kujawsko-Pomorski Związek Szachowy">
Kujawsko-Pomorski Związek Szachowy

Kujawsko-Pomorski Związek Szachowy – szachowy związek sportowy obejmujący swoim działaniem obszar województwa kujawsko-pomorskiego.
Historia.
KPZSzach powstał w dniu 17 stycznia 1999 r. po wprowadzonej 1 stycznia tego roku reformie administracyjnej, w wyniku której powstało województwo kujawsko-pomorskie.
Wybrany Zarząd liczył 11 osób, zaś pierwszym Prezesem KPZSzach został Ulrich Jahr z Bydgoszczy. W Statucie Związku zapisano m.in. cele i środki działania oraz określono status Zarządu, jak również prawa i obowiązki jego członków.
Po 4 latach, w dniu 12 stycznia 2003 r. wybrano Zarząd KPZSzach II kadencji, którego Prezesem został Edward Turczynowicz z Bydgoszczy. Po roku działalności urzędujący Prezes zrezygnował z pełnionej funkcji i 25 kwietnia 2004 r. wybrano kolejny Zarząd, na czele którego stanął Andrzej Michalski z Torunia. Jednakże podczas próby rejestracji nowego Zarządu pojawiły się błędy proceduralne, dlatego konieczne okazało się przeprowadzenie Nadzwyczajnego Walnego Zebrania Wyborczego, który odbył się w 3 października 2004. Na zebraniu tym Prezesem ponownie został Andrzej Michalski, wybrano również 8-osobowy Zarząd. W dniu 20 stycznia 2008 r. odbyły się kolejne wybory, na których Prezesem wybrano Andrzeja Michalskiego, Kolejnym w historii Prezesem, został Benedykt Mroziński z Kowalewa Pomorskiego, który na to stanowisko został wybrany 14 stycznia 2012 roku.
Według stanu na dzień 16 stycznia 2012, w KPZSzach zarejestrowanych było 38 klubów oraz 1303 zawodników. W najpopularniejszych regionalnych rozgrywkach, Drużynowych Mistrzostwach Regionu, corocznie bierze udział kilkadziesiąt zespołów, które podzielone są na dwie klasy rywalizacji sportowej: III ligę regionalną (12 zespołów, system kołowy; zwycięska drużyna zdobywa awans do II ligi seniorów) oraz IV ligę regionalną (pozostałe zgłoszone zespoły [w sezonie 2011/12 - 27], system szwajcarski).
Siedziba KPZSzach mieści się w Toruniu, przy ulicy Słowackiego 118a.

</doc>
<doc id="480461" url="https://pl.wikipedia.org/wiki?curid=480461" title="Bo Johansson">
Bo Johansson

Bo Johansson, zwany Bosse (ur. 28 listopada 1942 w Kristdali) – szwedzki trener piłkarski. W latach 1996–2000 był selekcjonerem reprezentacji Danii, z którą dotarł do ćwierćfinału Mistrzostw Świata 1998. Później pracował w IFK Göteborg, a od 2005 roku jest szkoleniowcem Molde FK.
Kariera piłkarska.
Przez dziesięć lat, od 1962 do 1972 roku, bez większych sukcesów grał w Kalmar FF. Sportową przygodę zakończył w Lindsdals IF.
Kariera szkoleniowa.
Przygodę szkoleniową zaczynał w Kalmar FF i Lindsdals IF.
Na początku lat 80. dwukrotnie zdobył mistrzostwo Szwecji z ligowym średniakiem Öster Växjoe. Później pracował w Norwegii, Grecji, Danii (Silkeborg IF w 1994 roku doprowadził do triumfu w rozgrywkach ligowych tego kraju), Finlandii, a także w Islandii, gdzie przez rok był selekcjonerem reprezentacji.
W lipcu 1996 roku przejął od Richarda Møllera Nielsena stery drużyny narodowej Danii. Prowadzona przez niego reprezentacja, ze Schmeichelem i braćmi Michaelem i Brianem Laudrupami na czele, na Mistrzostwach Świata 1998 doszła do ćwierćfinału (najlepszy rezultat w historii duńskiej kadry). Przegrała po emocjonującym meczu z przyszłymi wicemistrzami świata Brazylijczykami. Dwa lata później Duńczycy znacznie słabiej zaprezentowali się na Euro 2000, gdzie przegrali wszystkie trzy mecze. Po tym turnieju, zgodnie z wcześniejszymi zapowiedziami, Johansson podał się do dymisji.
Przez trzy lata odpoczywał od pracy szkoleniowej. W połowie 2003 roku został trenerem IFK Göteborg, gdzie pracował tylko sezon. W 2005 roku był opiekunem piłkarzy Molde FK.

</doc>
<doc id="480464" url="https://pl.wikipedia.org/wiki?curid=480464" title="Fryderyki – najwybitniejsze nagranie muzyki polskiej">
Fryderyki – najwybitniejsze nagranie muzyki polskiej

Laureaci i nominowani do Fryderyków w kategorii najwybitniejsze nagranie muzyki polskiej:

</doc>
<doc id="480466" url="https://pl.wikipedia.org/wiki?curid=480466" title="Sybille Bammer">
Sybille Bammer

Sybille Bammer (ur. 27 kwietnia 1980 w Linzu) – austriacka tenisistka.
Kariera.
Jako tenisistka zawodowa debiutowała w 1997, ale po raz pierwszy w imprezie wielkoszlemowej wystąpiła dopiero w sierpniu 2005, odpadając w I rundzie US Open; w Australian Open oraz na Wimbledonie w kolejnym sezonie doszła już do trzeciego etapu.
Wygrała 9 turniejów singlowych z cyklu rozgrywek ITF. Reprezentowała Austrię w Pucharze Federacji.
Szczególnie udane stary notowała 2007. W styczniu tegoż roku doszła do półfinału turnieju w Hobart, pokonując m.in. Amerykankę Serenę Williams, która dwa tygodnie później sięgnęła po wielkoszlemowe zwycięstwo w Australian Open. W lutym 2007 Bammer wygrała pierwszy turniej WTA w karierze – w Pattaya. W marcu 2007 doszła do półfinału dużej imprezy w Indian Wells, gdzie wyeliminowała m.in. wyżej notowane Anę Ivanović i Tatianę Golovin, a przegrała w trzech setach ze Swietłaną Kuzniecową. W Miami niespodziewanie przegrała już w pierwszej rundzie z Émilie Loit. Na kortach w Amelia Island doszła do półfinału przegrywając z Nadią Pietrową. W kolejnym turnieju najwyższej rangi – Kategorii I w Charleston przegrała w trzeciej rundzie z Holenderką Michaëllą Krajicek. 22 kwietnia zagrała w Pucharze Fedaracji w meczu Austria – Australia, wygrywając oba mecze. Na kortach ceglastych w Rzymie i Berlinie nie odnotowała już spektakularnych wyników w obu ponosząc porażkę już w II rundzie z zawodniczkami będącymi od niej wyżej w rankingu WTA kolejno Swietłaną Kuzniecową i Danielą Hantuchovą. W wielkoszlemowym turnieju French Open w Paryżu doszła do 1/8 finału pokonując m.in. Li Na, a przegrywając z Justine Henin.
Swoje drugie zwycięstwo turniejowe odniosła w lipcu 2009 roku w Pradze, pokonując trzy rozstawione zawodniczki – Czeszki Lucie Hradecką i Ivetę Benešovą oraz w finale Włoszkę Francescę Schiavone.
Życie prywatne.
Gra w tenisa od momentu, gdy skończyła 11 lat, a zawdzięcza to swojej matce, Elisabeth. Jej ojciec ma na imię Leopold. Ma siostrę Sabinę. Mówi po niemiecku i angielsku. Mieszka w Linzu.
Sybille Bammer jest związana z Christophem Gschwendtnerem. 21 lipca 2001 na świat przyszła córka pary, Tina Gschwendtner.

</doc>
<doc id="480469" url="https://pl.wikipedia.org/wiki?curid=480469" title="Spanish Greyhound">
Spanish Greyhound



</doc>
<doc id="480470" url="https://pl.wikipedia.org/wiki?curid=480470" title="Republic F-105 Thunderchief">
Republic F-105 Thunderchief

Republic F-105 Thunderchief – amerykański samolot myśliwsko-bombowy zaprojektowany pierwotnie do misji „przenikania” obrony nieprzyjaciela z ładunkiem nuklearnym (bombą termojądrową B61) na małej wysokości i przy dużej prędkości. Nie wymagał przy tym osłony myśliwskiej. W tej roli miał stanowić następcę samolotu Republic F-84F Thunderstreak. Był największym kiedykolwiek produkowanym jednomiejscowym i jednosilnikowym samolotem myśliwsko-bombowym. Przez żołnierzy był zwany „Thud”, „Squash Bomber” i „Triple Threat”.
Konstrukcja.
Jednomiejscowy, jednosilnikowy średniopłat. Skrzydła skośne o kącie 45 stopni i niskim wydłużeniu płata. Usterzenie klasyczne. Samolot miał stosunkowo małą powierzchnię skrzydeł w stosunku do swojej masy (bardzo wysokie obciążenie powierzchni nośnej). To i potężny silnik miały umożliwić penetrację wrogiego obszaru przy dużej prędkości. Wszystkie te cechy niekorzystnie odbijały się na zwrotności samolotu. Samolot określany był przez pilotów jako „earth lover”, co odnosiło się do bardzo długiego rozbiegu samolotu. Ze względu na słabą zwrotność zyskał sobie też miano „cegły ze skrzydłami”. Samolot miał wewnętrzną komorę bombową z systemem wspomagającym zrzut przy dużych prędkościach, przewidzianą do przenoszenia ładunku nuklearnego, w praktyce montowano w niej dodatkowy zbiornik paliwa. Samolot początkowo przystosowano do tankowania w powietrzu poprzez elastyczny przewód z wykorzystaniem sondy, ale po przyjęciu przez USAF systemu tankowania poprzez gniazdo i podajnik sztywny zmieniono wymagania dla samolotu, w rezultacie wersja F-105D wykorzystywała oba systemy.
Zastosowanie bojowe.
Samolot F-105 używany był podczas wojny w Wietnamie do bombardowania terytorium Wietnamu Północnego podczas operacji Rolling Thunder oraz Freedom Dawn. Z powodu dużego udźwigu bomb oraz stosunkowo dużej prędkości i zasięgu stanowił podstawowy samolot bombowy początkowego okresu wojny nie tracąc znaczenia aż do zakończenia konfliktu. W okresie szczytowym od 1966 do 1968 w Tajlandii stacjonowało ponad 100 maszyn F-105, w latach 1965-1973 wykonały około 20 000 misji. Podczas wojny Amerykanie stracili 397 samolotów tego typu. F-105D zestrzeliły 25 MiG-17, a F-105F dalsze dwa i pół (dwa w czasie jednej misji), niemal wszystkie z użyciem 20 mm działka, a tylko trzy z wykorzystaniem kpr AIM-9 Sidewinder. Dwóch pilotów F-105F otrzymało Medal Honoru za swoją służbę w Wietnamie. Z powodu wysokich strat samoloty zostały zastąpione przez F-4 Phantom II, a większość F-105 trafiła do lotnictwa rezerwy. Najdłużej eksploatowane F-105G wycofano w 1983 roku, zastąpione przez F-4G Wild Weasel V, a pożegnalny lot F-105D odbył się 25 lutego 1984.

</doc>
<doc id="480471" url="https://pl.wikipedia.org/wiki?curid=480471" title="Daniel Brandt">
Daniel Brandt

Daniel Leslie Brandt (ur. ok. 1947) – Amerykanin pracujący jako redaktor indeksów książkowych, komentator zagadnień związanych z World Wide Web, szczególnie w związku z działalnością Google, Yahoo i Wikipedii.
Działalność Brandta często obejmuje domaganie się odpowiedzialności i wiarygodności od organizacji, które według niego działają nieodpowiedzialne lub w sekrecie. W 1989 Daniel Brandt wraz ze Steven Bandrichem założyli organizację non-profit Public Information Research. W 2002 Brandt uruchomił "Google Watch", witrynę krytykującą Google, a w 2005 "Wikipedia Watch", stronę dotyczącą Wikipedii.
Ciasteczka serwisów rządowych.
W marcu 2002 Brandt odkrył, że strony Central Intelligence Agency zostawiają ciasteczka HTTP, które mogły zostać użyte do śledzenia nawyków ludzi odwiedzających strony CIA przez około 10 lat, co stoi w sprzeczności z amerykańskimi regulacjami federalnymi. 20 grudnia 2005 podobne ciasteczka (z datą wygaśnięcia ustaloną na rok 2035) zostały znalezione przez niego na stronach National Security Agency. Brandt interweniował w tej sprawie w NSA, przypominając, że jest to naruszeniem prawa i ciasteczka zostały usunięte. To zdarzenie było szeroko komentowane na całym świecie.
Krytyka Google i Yahoo.
W roku 2002 Brandt poprzez PIR założył stronę Google Watch, rzekomo w odpowiedzi na zbyt niski w stosunku do konkurencji ranking zawartosci NameBase.org w Google.
"Google Watch" dokumentuje zagadnienia związane z Google i Gmailem m.in.: prywatność, długowieczne ciasteczka HTTP i politykę reklamową. Brandt naświetlił też sprawę stron zrobionych „pod Adsense” – spamerskich stron z zawartością często pobieraną z innych miejsc, które czasem lokują się na bardzo wysokich miejscach w wyszukiwarkach z powodu wymyślnych technik optymalizacyjnych. Jego organizacja opublikowała Scroogle: program pozwalający na obejście ciasteczek używanych przez Google do śledzenia aktywności użytkownika.
Strona była krytykowana między innymi przez pisarza Farhada Manjoo i webmasterów: Chrisa Beasleya i Aarona Walla, jednak poglądy Brandta na temat rzekomych naruszeń prywatności przez Google zostały podchwycone przez 31 organizacji zajmujących się ochroną prywatności oraz swobód obywatelskich, które ostrzegły przed "nieograniczonym czasem składowania danych, dopuszczalnym przez obecną politykę Google".
Brant uruchomił także stronę wymierzoną przeciwko Yahoo! – Yahoo Watch. Jego głównym zarzutem jest umieszczanie poprzez mechanizm Site Match płatnych linków w katalogach i w wynikach wyszukiwania.
Krytyka Wikipedii.
W odpowiedzi na utworzenie artykułu o sobie Daniel Brandt uruchomił w roku 2005 stronę poświęconą Wikipedii: wikipedia-watch.org. Głównym jego zarzutem wobec Wikipedii jest brak wiarygodności oraz anonimowość jej redaktorów utrudniająca ewentualne spory sądowe. Strona ta stwierdza, że „Wikipedia jest zagrożeniem dla każdego, kto ceni prywatność. Należy jej się bacznie przyglądać”.
Od 2005 roku na Wikipedia Watch znajduje się strona, która według Brandta zawiera dane osobowe administratorów i redaktorów, którzy edytowali jego biografię lub odpowiadali na jego skargi – w celu „zniechęcenia nieodpowiedzialnych edytorów do ubiegania się o status administratora oraz zachęty do wykazania większego zrozumienia dla tych, którzy nie chcą mieć artykułu o sobie”. Według Brandta stworzył on stronę "Wikipedia Hive Mind" gdyż „jeśli kiedyś wniosę pozew, to nie byłbym pewien, kogo pozwać”. Jego krytyka Wikipedii skupia się na kwestii odpowiedzialności, gdyż jak twierdzi „nikt, ani Rada Powiernicza Fundacji Wikimedia, ani ochotnicy związani z Wikipedią, nie czuje się odpowiedzialny za jej zawartość”. Konto Brandta w samej Wikipedii zostało zablokowane. Jimmy Wales, współtwórca Wikipedii odpowiedział Brandtowi w liście dla "Editor &amp; Publisher" następująco: „Opierając się moich kontaktach z nim, nie uważam go za wiarygodne źródło w jakiejkolwiek sprawie. Bardzo starałem się udzielić mu pomocy, ale przekręcał niemal wszystko w swojej tyradzie na temat naszej rozmowy. On postrzega samo istnienie artykułu w Wikipedii na jego temat jako naruszenie prywatności pomimo tego, że jest osobą publiczną. Ciężko mi w ogóle traktować go poważnie. Wypacza wszystko związane z naszymi procedurami, twierdząc, że mamy ‘tajna policję’ i tak dalej...”. Na swojej stronie Brandt temu zaprzecza: „Wales nigdy nie próbował pomóc Brandtowi ani też nigdy ze sobą nie rozmawiali”.
Kontrowersje z biografią Seigenthalera w Wikipedii.
W maju 2005 anonimowy edytor dodał oszczercze informacje do biografii Johna Siegenthalera (seniora) w Wikipedii. W grudniu Seigenthaler skrytykował to w artykule w „USA Today”, co zyskało znaczący rozgłos. Brandt odkrył, że pod adresem IP używanym przez edytora znajdowała się strona internetowa z tekstem „Welcome to Rush Delivery.” Brandt skontaktował się z firmą o tej nazwie w Nashville. Adres IP zawarty w emailu z odpowiedzią zgadzał się z tym, który był zarejestrowany w historii edycji artykułu o Seigenthalerze. W ciągu tygodnia Brian Chase (menedżer w Rush Delivery) zrezygnował z posady i osobiście przyznał się Seigenthalerowi.

</doc>
<doc id="480472" url="https://pl.wikipedia.org/wiki?curid=480472" title="Kateryna Wołodko">
Kateryna Wołodko

Kateryna Wołodymyriwna Wołodko, z domu Bondarenko ukr.: Катери́на Володи́мирівна Бондаре́нко (ur. 8 sierpnia 1986 w Krzywym Rogu) – ukraińska tenisistka, mistrzyni wielkoszlemowego Australian Open 2008 w grze podwójnej, reprezentantka Ukrainy w Pucharze Federacji, młodsza siostra tenisistek Wałeriji i Alony Bondarenko. Jest zawodniczką praworęczną z oburęcznym bekhendem.
Kariera tenisowa.
Rozpoczęła treningi tenisowe w wieku czterech lat pod okiem rodziców, Natalii i Wołodymyra, którzy do dziś czuwają nad przebiegiem jej kariery. Jej starsze siostry także zajmują się tym sportem.
Największym sukcesem juniorskim tej tenisistki jest mistrzostwo Wimbledonu. W drodze do tytułu pokonała między innymi Szachar Pe’er, Michaëllę Krajicek i Anę Ivanović. 5 lipca 2004 została liderką mieszanej klasyfikacji juniorskiej. Swój pierwszy turniej w rywalizacji do lat osiemnastu wygrała w marcu 2002 w Mołdawii. W finale pokonała Olhę Sawczuk, a w półfinale starszą siostrę, Alonę. W 2004, po wielu sukcesach zaprzestała startów w turniejach ITF juniorów, będąc już tenisistką zawodową.
Status profesjonalny otrzymała w 2000, mając czternaście lat. Od września tego roku próbowała swoich sił w kobiecych turniejach Międzynarodowej Federacji Tenisowej na terenie Ukrainy, Turcji i Polski. W 2001 w Kędzierzynie-Koźlu po raz pierwszy doszła do ćwierćfinału takiej imprezy, a w 2002 w Olecku – do półfinału. Zwycięstwa doczekała się grudniu 2002 w Pune. W sierpniu 2003 triumfowała w Gdyni. Pod koniec 2006 wygrała także w Dubaju. Obecnie gra wyłącznie w turniejach WTA.
W roku 2002 po raz pierwszy startowała w eliminacjach kwalifikacyjnych do turnieju z cyklu WTA Tour. Została pokonana przez mało znaną Japonkę, ale walczyła przez trzy sety. W lutym 2003 nie zakwalifikowała się także do imprezy w Hajdarabadzie, ale sztuki tej dokonała dwa tygodnie później w Bogocie. W pierwszym profesjonalnym meczu w drabince głównej trafiła na Catalinę Castaño i przegrała 6:7(6), 3:6. Jeszcze w tym samym sezonie zwyciężyła swoje pierwsze zawodowe spotkanie, wygrywając z Zheng Jie w Pattaya.
W olimpijskim sezonie 2004 tylko raz wystartowała w drabince głównej – w Taszkencie. Skupiła się na rozgrywkach niższej rangi, odnosząc w nich spore sukcesy. Do repertuaru profesjonalnych występów włączyła grę podwójną, osiągając dwa ćwierćfinały (Taszkent, Québec). W lutym 2005 organizatorzy imprezy w Memphis przyznali jej „dziką kartę”, uprawniającą do udziału w głównych zawodach. Wyeliminowała w pierwszej rundzie rozstawioną z numerem szóstym Alinę Żydkową, klasyfikowaną na 55. pozycji w rankingu WTA. Doszła do ćwierćfinału, w którym uległa Wierze Zwonariowej. W lipcu zadebiutowała w imprezie wielkoszlemowej, Wimbledonie, gdzie przeszła eliminacje, choć prawo startu miała zapewnione jako mistrzyni juniorek poprzedniego roku. Poniosła porażkę z Conchitą Martínez w pierwszej rundzie. W Taszkencie, jako tenisistka 156. w rankingu WTA, doszła do ćwierćfinału. W grze podwójnej w tym sezonie osiągnęła półfinał w Estoril w parze z siostrą Aloną.
W 2006 udanie przebrnęła przez eliminacje kwalifikacyjne w Pattaya, ale szybko odpadła z turnieju. W Bangalore trafiła w pierwszej rundzie na swoją starszą siostrę Alonę, przegrywając 4:6, 5:7. W Dubaju wyeliminowała Květę Peschke, ale została ograna przez Justine Henin-Hardenne. Na Wimbledonie po raz pierwszy wygrała spotkanie wielkoszlemowe, eliminując Ivanę Lisjak. Doszła do ćwierćfinału w Taszkencie. Jej najlepsze starty deblowe w tym sezonie to półfinały w Dubaju (z Aloną Bondarenko) i w Hasselt (z Julianą Fedak).
W marcu 2007 zaprezentowała fenomenalną formę podczas turnieju w Dosze. Po eliminacjach pokonała Annę-Lenę Grönefeld i Sanię Mirzę, ulegając dopiero Jelenie Janković. W Warszawie odniosła zwycięstwa nad Wierą Duszewiną i Tamirą Paszek. W Berlinie, na swojej ulubionej nawierzchni, toczyła zacięty bój z Martiną Hingis, zakończony wynikiem 5:7, 6:7(7). W Rzymie doszła do trzeciej rundy, ale na Roland Garros odpadła już w drugiej, po porażce z Patty Schnyder. Została sklasyfikowana na najwyższym, 39. miejscu, w rankingu WTA. Na Wimbledonie w singlu przegrała z Dinarą Safiną, jednak odnotowała bardzo dobry wynik w grze mieszanej. Partnerował jej Australijczyk Jordan Kerr. Doszli do ćwierćfinału, w którym przegrali z Alicią Molik i Jonasem Björkmanem. Wcześniej jednak wyeliminowali Liezel Huber i Kevina Ullyetta oraz Tetianę Perebijnis i Paula Hanleya.
W dalszej części sezonu zrewanżowała się Dinarze Safinie za wcześniejsze porażki. Miało to miejsce w drugiej rundzie zawodów w Los Angeles; zaraz potem przegrała z Wiktoryją Azaranką. Na US Open pokonała najpierw Virginię Ruano Pascual, w rewanżu za eliminacje w New Haven, ale znów okazała się wyraźnie słabsza od młodszej siostry Marata Safina. W drugiej rundzie imprezy w Stuttgarcie sprawiła sensację, eliminując Anę Ivanović 6:2, 1:6, 6:3, klasyfikowaną wówczas na 5. pozycji w rankingu WTA. Do tej pory było to najcenniejsze zwycięstwo w jej karierze. W ćwierćfinale uległa późniejszej finalistce, Tatianie Golovin.
W grze podwójnej tego sezonu najlepszy wynik odnotowała podczas turnieju J&amp;S Cup w Warszawie. Razem z Aloną doszły do półfinału, pokonane przez Jelenę Wiesninę i Jelenę Lichowcewą. Ponadto parokrotnie dotarła do ćwierćfinałów, między innymi w Dubaju i Stuttgarcie.
W 2008 odpadła w singlu pierwszych rundach w Hobart i na Australian Open. Na początku lutego wystartowała w rozgrywkach o Puchar Federacji. W rodzinnym Charkowie dość zaskakująco przegrała z Belgijką Yaniną Wickmayer. Zrehabilitowała się jednak następnego dnia i pokonała nastoletnią Tamaryn Hendler, mimo że przegrywała już 4:6, 0:4.
Prawdziwą niespodziankę sprawiła razem z siostrą w turnieju gry podwójnej kobiet wielkoszlemowego Australian Open. Nierozstawione, zwyciężyły tę imprezę, wygrywając w finale z Wiktoryją Azaranką i Szachar Pe’er 2:6, 6:1, 6:4. We wcześniejszych fazach zawodów okazały się lepsze między innymi od liderek światowej klasyfikacji deblowej WTA, Cary Black i Liezel Huber, które w Melbourne broniły tytułu. Na liście pokonanych znalazły się też pary Lindsay Davenport i Daniela Hantuchová oraz Anabel Medina Garrigues i Virginia Ruano Pascual. Awansowała na osiemnastą pozycję w rankingu WTA deblistek. W kolejnym turnieju – w Paryżu – dotarła do ćwierćfinału singla, gdzie przegrała z Rosjanką Jeleną Diemientjewą. W zawodach gry podwójnej siostry Bondarenko pokonały w finale Evę Hrdinovą i Vladimírę Uhlířovą 6:1, 6:4. Pierwszy w karierze singlowy finał cyklu WTA Tour osiągnęła w czerwcu 2008 roku w Birmingham. Pokonała w nim Yaninę Wickmayer wynikiem 7:6(7), 3:6, 7:6(4).
Na początku sezonu 2009 Bondarenko osiągnęły finał rozgrywek deblowych w Hobart. Przegrały w nim z Giselą Dulko i Flavią Pennettą 2:6, 6:7(4). W lipcu w Budapeszcie Ukrainki przegrały w finale z Alisą Klejbanową oraz Monicą Niculescu 4:6, 6:7(5). Dwa tygodnie później w Pradze siostry wygrały z reprezentantkami gospodarzy: Ivetą Benešovą i Barborą Záhlavovą-Strýcovą wynikiem 6:1, 6:2.
Po raz kolejny zanotowała finał w Hobart w 2011 roku, gdy partnerowała jej Līga Dekmeijere. Zawodniczki przegrały 3:6, 5:7 z Sarą Errani i Robertą Vinci. Następny finał rozgrywek deblowych Ukrainka zaliczyła po czteroletniej przerwie – w Pradze z Evą Hrdinovą nie sprostały Belindzie Bencic i Kateřinie Siniakovej, ulegając 2:6, 2:6.
Życie prywatne.
Jest córką Natalii i Władimira Bondarenko. Ma dwie starsze siostry, które również zawodowo zajmują się tenisem: Wałeriję (ur. 1982) i Alonę (ur. 1984). Mówi po ukraińsku, rosyjsku, angielsku i polsku. Lubi tańczyć i spędzać czas z przyjaciółmi. Fanka piłki nożnej i rosyjskiej muzyki popularnej. Mieszka w Charkowie.
26 września 2011 poślubiła Denisa Wołodko, biznesmena z Kijowa. 1 stycznia 2013 media podały informację o ciąży tenisistki. Urodziła córkę, Karinę Wołodko.

</doc>
<doc id="480474" url="https://pl.wikipedia.org/wiki?curid=480474" title="Al Bundy">
Al Bundy

Al Bundy – główna postać serialu komediowego "Married... with Children" (w Polsce znanego pod tytułem "Świat według Bundych"), grana przez Eda O’Neilla.
Opis postaci.
Al Bundy jest czterdziestoletnim mieszkańcem Chicago. Jego żoną jest Peggy (Katey Sagal), która spędza czas przesiadując na kanapie, jedząc słodycze i oglądając telewizję. Ma dwójkę dzieci: starszą córkę Kelly (Christina Applegate) i młodszego syna Buda (David Faustino). W siódmym sezonie do Al i Peggy przygarniają krewnego Peg, „Seven” Wankera (Christopher Shane Sweet). Postać ta jednak znikła z ekranu w wyniku złego odbioru przez widzów. Jego sąsiadami jest małżeństwo, Marcy i Steven Rhoeades (Amanda Bearse i David Garrison). Al jest w stałym konflikcie z Marcy i nieustannie porównuje ją do kurczaka. Po tym jak Marcy rozwiodła się ze Stevenem, wyszła za mąż za Jeffersona D’Arcy’ego (Ted McGinley).
Choć jest skonfliktowany z krewnymi i wyobraża sobie, jak pozbywa się członków swojej rodziny, często ulega ich prośbą. Prezentowany jest jako narcyz, skupiający się wyłącznie na zaspokojeniu własnych potrzeb. Pomimo narzekania na małżeństwo podkreśla, że związek jest święty i wieczny. Żyje na granicy ubóstwa, nie uznaje obowiązujący praw, norm obyczajowych i społecznych. Pracuje jako sprzedawca butów. Często chwali się tym, że zdobył cztery przyłożenia w jednym meczu, przez co jego drużyna Polk High zdobyła Puchar Miasto Chicago. Podkreśla, że gdyby nie żona i dzieci byłby bogatą gwiazdą sport. Jego ulubionym serialem jest Psycho Dad (pol. "Tata Psychopata"). Prowadzi seksistowską organizację NO MA’AM (National Organization of Men Against Amazonian Masterhood, pol. "Antybaby").
Nieszczególnie śledzi wydarzenia polityczne, unika płacenia podatków. Interesuje się nim dopiero wtedy, gdy jakaś konkretna decyzja polityczna ma wpływ na jego życie (np. protestuje, gdy planowane jest opodatkowanie piwa, przeciwko zdjęciu z anteny serialu "Psycho Dad" lub domagając się załatania dziury drogowej obok jego podjazdu do garażu).
Odbiór.
Serial "Świat według Bundych" stał się jednym z najpopularniejszych seriali telewizyjnych w Stanach Zjednoczonych, a postać Ala stała się jednym z największych antybohaterów telewizyjnych m.in. w Stanach Zjednoczonych i krajach niemieckojęzycznych. W przeciwieństwie do ojców pokazywanych w innych serialach, Al jest prezentowany jako postać nieinteresująca się rodziną, marzącym o tym, by pozostawić go w spokoju.
W niektórych odcinkach jego postać jest wykorzystywana do otwartej krytyki społecznej. W odcinku "Un-Alful Entry" Al staje się bohaterem po pobiciu włamywacza. Następnie zostaje przez niego pozwany za uszkodzenie mu ciała. Podczas procesu Al uderza włamywacza i rani własną rękę, co wykorzystuje następnie pozywając sobowtóra z tego samego powodu, dla którego pozwał Ala. Historia ta stanowi kpinę z patologii występujących w amerykańskim sądownictwie. Kpiną z ignorancji politycznej Amerykanów był odcinek "The Chicago Wine Party", w którym to Al protestuje przeciwko opodatkowaniu piwa (pokazywanego jako alkohol „ludzi pracy”), przy jednoczesnym zwolnieniu z podatku wina, prezentowanego jako napój „elity”. Nie mogąc zaakceptować sytuacji wzbudza zamieszki i wymusza na radzie miejskiej anulowanie decyzji. W tym samym odcinku Al jest pokazywany jako ignorant nieznający nazwiska nowo wybranego prezydenta, interesującego się polityką tylko wtedy, gdy bezpośrednio go dotyczy. W odcinku "The D’Arcy Files" Al i Jefferson D’Arcy ścierają się w zawodach, który z nich zna większą liczę prezydentów Stanów Zjednoczonych. Al okazuje się ignorantem znającym wyłącznie Dwighta Einsenhowera, podczas gdy Jefferson wymienia wiele nazwisk. Jednocześnie Jefferson i Al nie wiedzą, kto był wiceprezydentem za czasów Einsenhowera, co Al kwituje, że brak odpowiedzi jest godna prawdziwego Amerykanina. Wiceprezydentem był wówczas Richard Nixon, zaś brak wiedzy Ala i Jeffersona stanowi aluzję do próby wyparcia kontrowersyjnego polityka.
Producent wykonawczy Tony Danza zaproponował do tej roli Randy’ego Quaida. Po odrzuceniu propozycji przez Quaida Danza zaproponował powierzenie roli Edowi O’Neillowi, który zdaniem producenta dobrze sprawdzał się w rolach dramatycznych. Kandydatura O’Neilla początkowo nie przypadła do gustu pozostałym twórcom serialu. Podczas castingu O’Neill przekonał do siebie całą ekipę serialu. O’Neill w jednym z wywiadów przyznał, że odgrywając rolę Ala wzorował się na jednym z jego wujków i prymitywnym koledze z liceum.
Rola Ala Bundy’ego zapewniła O’Neillowi dużą popularność, jednak przyczyniła się do zaszufladkowania aktora. Po tym jak O’Neill wystąpił w filmie wojennym "Flight of the Intruder" (pol. Lot Intrudera), wytwórnia Paramount Pictures zdecydowała się przesunąć premierę filmu, ponieważ podczas pokazów zwiastuna widzowie śmiali się z fragmentów, w których występuje O’Neill. Ostatecznie producenci zdecydowali się na zmianę aktora i ponowne nakręcenie scen.
W 2008 roku Ed O’Neill wystąpił w spocie wyborczym Baracka Obamy, gdzie wcielił się postać wzorowaną na Alu Bundym – niewiele zarabiającego sprzedawcę butów, mającego żonę i dzieci. Postać szuka informacji na temat obniżek podatków. Porównując programy wyborcze kandydatów na urząd prezydenta Stanów Zjednoczonych uznaje, że Obama będzie w stanie obniżyć podatki, podczas gdy jego kontrkandydat John McCain utrzyma je na dotychczasowym poziomie.

</doc>
<doc id="480477" url="https://pl.wikipedia.org/wiki?curid=480477" title="Tawrija">
Tawrija



</doc>
<doc id="480481" url="https://pl.wikipedia.org/wiki?curid=480481" title="Fryderyki Specjalne oraz wyróżnienia">
Fryderyki Specjalne oraz wyróżnienia

Nagroda Muzyczna „Fryderyk” to nagroda muzyczna przyznawana w Polsce od 1995 roku.
Wśród „Fryderyków” specjalnych znajduje się Złoty Fryderyk przyznawany za całokształt osiągnięć artystycznych. Według organizatorów, nagroda ta „honoruje muzyków i twórców wybitnie zasłużonych dla polskiej kultury muzycznej”.
W rozdaniach za 2001 i 2002 rok do „Kategorii Specjalnych” zaliczono Fryderyka za Najwybitniejsze Nagranie Muzyki Polskiej.

</doc>
<doc id="480483" url="https://pl.wikipedia.org/wiki?curid=480483" title="Jan Kukal">
Jan Kukal

Jan Kukal (ur. 13 września 1942 w Pradze) – czeski tenisista, trener, reprezentant w Pucharze Davisa.
Praworęczny zawodnik, znany był głównie z potężnego serwisu, grał skutecznie przy siatce. Był mistrzem Czechosłowacji w grze pojedynczej (1969) oraz międzynarodowym mistrzem Czechosłowacji w deblu (1971, 1973) i w mikście (1971). Dobrą parę deblową tworzył z Janem Kodešem, osiągając w 1972 półfinał French Open, a rok później ćwierćfinał Wimbledonu. W erze „open” wygrał jeden turniej deblowy (Des Moines 1973) i był w trzech finałach (1971 Katania, 1972 "Canadian Open", 1973 Salt Lake City).
Wielokrotnie partnerował Kodešowi również w meczach Pucharu Davisa. Kukal występował w reprezentacji daviscupowej w latach 1968–1973 (w 1971 półfinał międzystrefowy). Był również regularnym członkiem reprezentacji w halowym Pucharze Króla i miał udział w zdobyciu tego trofeum w 1969.
Z wykształcenia inżynier rolnictwa, karierę zawodniczą zakończył w 1973. Został uhonorowany tytułem zasłużonego mistrza sportu w Czechosłowacji. Pracował jako trener tenisa, w latach 2000–2002 był kapitanem reprezentacji Czech w Pucharze Davisa.

</doc>
<doc id="480485" url="https://pl.wikipedia.org/wiki?curid=480485" title="Neubaufahrzeug">
Neubaufahrzeug

Neubaufahrzeug (NbFz) – niemiecki czołg ciężki zaprojektowany w 1933 roku na zlecenie Reichswehry. Do 1935 roku wyprodukowano pięć prototypów.
NbFz był pojazdem trójwieżowym. W centralnej części kadłuba zamontowana była wieża mieszcząca uzbrojenie artyleryjskie. Dwa czołgi posiadały wieżę skonstruowaną w koncernie Krupp (z działami 105 i 37 mm), trzy czołgi były wyposażone w wieże Rheinmetall-Borsig (z działami 75 i 37 mm). Działo 75 lub 105 mm (zapas amunicji 80 naboi) było przeznaczone do zwalczania umocnień i stanowisk ogniowych piechoty, armata 37 mm (zapas amunicji 50 naboi) była uzbrojeniem przeciwpancernym. Trzecim typem uzbrojenia montowanym w centralnej wieży był karabin maszynowy MG 13.
Poza wieżą mieszczącą główne uzbrojenie czołg posiadał dwie małe wieże z karabinami maszynowymi MG 13. Wieże z karabinami maszynowymi były standardowymi wieżami stosowanymi w czołgach lekkich PzKpfw I, z tą różnicą, że w każdej z wież znajdował się tylko jeden karabin maszynowy, a nie dwa jak w PzKpfw I. 
Czołg NbFz pozostał konstrukcją doświadczalną, nie produkowaną seryjnie. Trzy z nich zostały użyte podczas ataku na Norwegię w 1940 roku. Zostały wyładowane w porcie w Oslo, potem wzięły udział w walkach. Jeden z nich został zniszczony, pozostałe 2 przewieziono z powrotem do Niemiec i nadal przeprowadzano z nimi próby.

</doc>
<doc id="480490" url="https://pl.wikipedia.org/wiki?curid=480490" title="Modroborowik ponury">
Modroborowik ponury

Modroborowik ponury, borowik ponury ("Suillellus luridus" (Schaeff.) Murrill) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Suillellus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1774 Jacob Christian Schaeffer nadając mu nazwę "Boletus luridus". W 1909 r. William Alphonso Murrill przeniósł go do rodzaju "Suillellus" jako "Suillellus luridus" i jest to obecnie nazwa uznana przez Index Fungorum.
Niektóre synonimy:
Nazwę borowik ponury podał Franciszek Błoński w 1890 r. W polskim piśmiennictwie mykologicznym gatunek ten opisywany był też pod nazwami: świniak, grzyb ponury, grzyb świniak, podciecz, potecz. Inne nazwy potoczne to: śniak, siniak, świniak wilczy, krasik, pociec, podciak, grzyb diabelski, grzyb czarci. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy modroborowik ponury, w tym z wyróżnieniem formy jasnożółtej (f. "primulicolor").
Morfologia.
O średnicy 5–20 cm, początkowo półkulisty, potem płaskołukowaty lub poduchowaty. Powierzchnia gładka, czasami zamszowa, sucha, koloru od kremowego do brunatnooliwkowego. Skórka silnie zrośnięta z miąższem. Po przygnieceniu ciemnieje.
Długie, przy trzonie wycięte zatokowato, oliwkowe. Pory drobne, początkowo żółte, na starszych okazach ciemnopomarańczowe, u bardzo starych oliwkowe. Po przekrojeniu sinieją.
Wysokość 5–15 cm, u młodych okazów beczułkowaty, u starszych pałkowaty lub walcowaty. Kolor od żółtego do pomarańczowoczerwonawego, przy podstawie winnoczerwony. Charakterystyczną cechą jest występowanie na trzonie wyraźnej, ciemniejszej (rdzawo-czerwonawej) siateczki o podłużnych oczkach.
Twardy, w kapeluszu, żółty, w dolnej części trzonu czerwonawy. Po przecięciu mocno sinieje. W smaku łagodny, zapach słaby.
Oliwkowy. Zarodnik gładkie o średnicy 6–7 × 9–16 μm.
Występowanie i siedlisko.
Występuje w Ameryce Północnej i Środkowej, Europie, Japonii oraz Australii. W Polsce średnio pospolity.
Grzyb naziemny, częściej spotykany na podłożu wapiennym. Występuje w lasach liściastych, mieszanych i iglastych, szczególnie pod bukami i jodłami, także w parkach pod lipami. Owocniki wytwarza od czerwca do października.
Znaczenie.
Grzyb mykoryzowy. Jest grzybem jadalnym, lecz w stanie surowym jest trujący. Po długim okresie gotowania, trwającym co najmniej 25 minut, jest jadalny i smaczny. Spożyty na surowo, usmażony albo poddany krótkiej obróbce cieplnej, powoduje jednak lżejsze zatrucie (nudności z wymiotami). Lepiej, żeby nie zbierali go niedoświadczeni grzybiarze.
"Suillellus luridus" był podejrzewany o zwiększanie wrażliwości na alkohol, podobnej do tej spowodowanej przez czernidłaka pospolitego, dodatkowo z objawami żołądkowymi. Pewien niemiecki mykolog zgłosił, że sam cierpi na objawy po przyjęciu alkoholu z tym grzybem. Sprawozdanie z trzech spraw ze Szwajcarii z 1982 r. jeszcze bardziej obciążyło ten gatunek. Jednak ostatecznie badanie z 1994 r. podaje w wątpliwość ten fakt. Naukowcy Ulrich Kiwitt i Hartmut Laatsch poszukiwali podobnej mieszanki do kopryny w "Suillellus luridus" oraz podobnych gatunkach. Nie znaleźli żadnego śladu takich substancji w borowiku ponurym, ale znaleźli je za to w rzadkim tzw. borowiku krępym ("Imperator torosus") (opisywanym wówczas pod nazwą "Boletus torosus"). Stwierdzili, że najbardziej prawdopodobnym wyjaśnieniem incydentów historycznych, była błędna identyfikacja "Imperator torosus" jako "Suillellus luridus", choć nie mogli oni wykluczyć w "Suillellus luridus" obecności dotychczas niezidentyfikowanego związku, powodującego reakcje związane z alkoholem.
Analizy chemiczne potwierdziły jedynie obecność śladowych ilości inwolutyny, muskaryny, betainy i acetylocholiny. Toksyny te są stosunkowo dobrze rozpuszczalne w wodzie, dlatego niektórzy poddają grzyby te kilkukrotnemu gotowaniu w wodzie zmieniając ją kilka razy i dopiero wówczas jest on warunkowo jadalny.

</doc>
<doc id="480492" url="https://pl.wikipedia.org/wiki?curid=480492" title="Morten Olsen (piłkarz)">
Morten Olsen (piłkarz)

Morten Per Olsen (ur. 14 sierpnia 1949 w Vordingborg) – duński piłkarz i trener piłkarski. W czasie kariery zawodniczej występował na pozycji obrońcy. Był pierwszym duńskim piłkarzem, który przekroczył liczbę 100 meczów w drużynie narodowej.
W latach 80. był jednym z najlepszych duńskich defensorów. Kiedy miał dwadzieścia trzy lata wyjechał do Belgii, gdzie spędził kolejne czternaście lat, najdłużej jako gracz RSC Anderlecht, z którym zdobył trzy tytuły mistrza kraju oraz – w 1983 roku – Puchar UEFA. Piłkarską karierę kończył w niemieckim 1. FC Köln. Z reprezentacją Danii, w której barwach wystąpił 102 razy, grał dwukrotnie na mistrzostwach Europy oraz na Mundialu 1986, na którym podopieczni Seppa Piontka doszli do drugiej rundy. Pracę szkoleniową rozpoczął w Brøndby IF, który dwukrotnie doprowadził do tytułu mistrza Danii i raz do półfinału Pucharu UEFA. Odnosił sukcesy także w 1. FC Köln (uratował ten klub przed spadkiem z ligi) oraz Ajaksie Amsterdam (mistrzostwo i Puchar Holandii). W latach 2000-2015 był selekcjonerem reprezentacji Danii.
Kariera piłkarska.
Jest wychowankiem lokalnego Vordingborg BK. W wieku dwudziestu trzech lat wyjechał do Belgii, gdzie przez trzy sezony występował w Cercle Brugge, a przez cztery kolejne w RWD Molenbeek. W 1980 roku upomniał się o niego najlepszy klub w kraju RSC Anderlecht, z którym następnie trzykrotnie triumfował w rozgrywkach o mistrzostwo Belgii oraz – w 1983 roku – w Pucharze UEFA.
Po udanym dla reprezentacji Danii Mundialu 1986 37-letni Olsen przeniósł się do niemieckiego 1. FC Köln, gdzie trzy lata później zakończył piłkarską karierę.
Sukcesy piłkarskie.
W reprezentacji Danii od 1970 do 1989 roku rozegrał 102 mecze i strzelił 4 gole – start w Euro 1984 (III/IV miejsce), Euro 1988 (runda grupowa) oraz Mundialu 1986 (1/8 finału).
Kariera szkoleniowa.
W 1989 roku rozpoczął pracę szkoleniową w Brøndby IF, z którym jeszcze w tym samym sezonie zdobył mistrzostwo Danii. Wynik ten powtórzył rok później.
Po zwolnieniu z Brøndby, w połowie 1993 roku został trenerem swojego dawnego klubu 1. FC Köln. W sezonie 1993–1994 uratował kolończyków od spadku z Bundesligi.
Przez półtora roku, od 1997 do 1998 roku pracował w Ajaksie Amsterdam. Jedną z jego pierwszych decyzji było sprowadzenie do klubu Michaela Laudrupa. Wspólnie z drużyną ze stolicy Holandii triumfowali w rozgrywkach o mistrzostwo i Puchar tego kraju.
W 2000 roku przejął od Szweda Bo Johanssona stery reprezentacji Danii, którą wprowadził do Mundialu 2002 oraz Euro 2004. Z obu turniejów Duńczycy odpadli w drugiej rundzie po porażkach 0:3. Selekcjoner znacznie poprawił grę ofensywną drużyny, która ze względu na zgranie oraz nieco autorytatywny sposób jej prowadzenia nazywana jest "Gangiem Olsena". Mimo tego odpadli w kwalifikacjach do Mundialu 2006. Po przedłużeniu z nim kontraktu ponownie Duńczykom nie udało się zakwalifikować do dużego turnieju – Euro 2008. Po kolejnych, już udanych eliminacjach Dania awansowała do mistrzostw świata w 2010 r. Na boiskach RPA nie powtórzyli, jednak sukcesu sprzed ośmiu lat i zakończyli rozgrywki na fazie grupowej. Po porażce 0:2 z Holandią, przedłużyli swoje nadzieje pokonując 2:1 Kamerun, lecz w ostatnim spotkaniu okazali się gorsi od Japonii (1:3). Po dwóch latach Olsen doprowadził Danię do kolejnego turnieju – mistrzostw Europy 2012. Tam „dynamit” trafił do „grupy śmierci” i odpadł już po pierwszej rundzie. Mimo udanego początku (rewanż z Holendrami 1:0) przegrali kolejne 2 mecze: z Portugalią 2:3 i Niemcami 1:2. Po kolejnych eliminacjach Dania pechowo nie dostała się na Mundial 2014. Była najgorszą drużyną spośród reprezentacji, które zajęły drugie miejsce w swoich grupach (zabrakło im punktu, aby zagrać w barażach). Morten Olsen cieszył się nadal dobrą opinią zarówno kibiców jak i działaczy Duńskiej piłki i nie rezygnował ze stanowiska. Spróbował poprowadzić swój „gang” do kolejnego turnieju – Euro 2016, po którym i tak rozważał rozstanie się z kadrą kraju. Niestety również te eliminacje nie potoczyły się po jego myśli. Drużyna zajęła w swojej grupie dopiero trzecią lokatę (za Portugalią i niespodzianką tych eliminacji – Albanią). Tylko dzięki zwiększeniu liczby uczestników na turnieju finałowym, Duńczycy wzięli udział w barażach. Tam trafili na swoich sąsiadów – Szwedów, którzy okazali się zespołem lepszym mając m.in. w składzie Zlatana Ibrahimovicia (zdobył 3 bramki w dwumeczu). Po porażce na wyjeździe 2:1, podopieczni Olsena wciąż wracali do domu na rewanż z przekonaniem iż ich rywale są do ogrania. Ku rozczarowaniu kibiców, Duńczyków stać było jedynie na doprowadzenie do remisu 2:2 w ostatnich 10 minutach meczu (przegrywali 0:2). Po klęsce Olsen podał się do dymisji i zakończył tym samym swoją 15 letnią przygodę z reprezentacją. Nie krył rozczarowania, jednak poniósł sam odpowiedzialność za brak wyników. Jego zdaniem piłkarze potrzebują trenera, „który do nich trafi” lepiej niż on sam. Tym samym Morten Olsen dołącza do grona trenerów, którzy są i będą kojarzeni głównie ze względu na wieloletnią pracę z jednym zespołem. Nie stracił szacunku zarządu i jest uważany za jednego z najważniejszych trenerów duńskiej piłki nożnej.

</doc>
<doc id="480493" url="https://pl.wikipedia.org/wiki?curid=480493" title="Javac">
Javac

Javac – kompilator języka Java, stworzony przez Sun Microsystems i dostarczany w pakiecie Java Development Kit. Napisany w całości w języku Java. Pozwala na tworzenie kodu pośredniego języka zgodnie ze specyfikacją wirtualnej maszyny Javy.

</doc>
<doc id="480494" url="https://pl.wikipedia.org/wiki?curid=480494" title="F-105">
F-105



</doc>
<doc id="480495" url="https://pl.wikipedia.org/wiki?curid=480495" title="Jacques-Pierre Amette">
Jacques-Pierre Amette

Jacques-Pierre Amette fr: ʒak piɛʀ amɛt (ur. 18 maja 1943) - francuski pisarz, dramaturg i krytyk literacki.
Amette pracował jako krytyk literacki w magazynie literackim "La Nouvelle Revue Française". Współpracował również z czasopismami francuskimi (m.in. "Le Point") i zagranicznymi ("The New York Times").
Jako pisarz zadebiutował w 1965 powieścią "Le Congé". W sumie napisał około 20 powieści, zbiorów opowiadań i dramatów. Amette jest laureatem dwóch prestiżowych francuskich nagród literackich: Nagrody Rogera Nimiera za "Confessions d'un enfant gâté" w 1986 i Nagrody Goncourtów za "Kochankę Brechta" w 2003. Pisał również powieści kryminalne pod pseudonimem Paul Clément.
W jego twórczości przewijają się wspomnienia z rodzinnej Normandii oraz fascynacja Niemcami, zwłaszcza dziełami Bertolta Brechta, którego uczynił bohaterem kilku swoich powieści.

</doc>
<doc id="480496" url="https://pl.wikipedia.org/wiki?curid=480496" title="Rybińsk">
Rybińsk

Rybińsk (ros. "Рыбинск") – miasto w środkowej części Rosji, w obwodzie jarosławskim, port nad Wołgą, w pobliżu Zbiornika Rybińskiego. Około 184,6 tys. mieszkańców (2020). W latach 1984–1989 nosiło oficjalnie nazwę „Andropow”, na cześć sekretarza generalnego KPZR Jurija Andropowa. W pobliżu miasta znajduje się port lotniczy Starosielje.
Historia.
Pierwsze wzmianki pochodzą z 1071 r. Początkowo był nazywany Ust-Szeksna, w 1504 nadano mu nową nazwę Rybia Wolność, od 1777 wieś uzyskała prawa miejskie i została nazwana Rybińsk. W 1921–1923 było to centrum Rybińskiej Prowincji. W 1946 przemianowane na Szczerbakow (na cześć działacza komunistycznego Aleksandra Szczerbakowa), w 1957 została przywrócona historyczna nazwa Rybińsk; w 1984 przemianowane na Andropow, w 1989 nazwę Rybińsk ponownie przywrócono. W 2006 przyznano status powiatu miejskiego.

</doc>
<doc id="480498" url="https://pl.wikipedia.org/wiki?curid=480498" title="Abbey Theatre">
Abbey Theatre

Abbey Theatre, znany także jako National Theatre of Ireland, irl. Amharclann na Mainistreach – teatr w Dublinie, działający od 27 grudnia 1904, z przerwą spowodowaną pożarem oryginalnego budynku w 1951 roku. "The Abbey" był pierwszym dotowanym ze środków publicznych teatrem w anglojęzycznym świecie; od 1925 roku był subsydiowany przez Wolne Państwo Irlandzkie.
W Abbey Theatre swoją karierę rozpoczęło też wielu irlandzkich aktorów i pisarzy. Co więcej, przez liczne podróże zagraniczne i wystawianie sztuk poza granicami kraju, szczególnie w Ameryce Północnej, stał się ważną atrakcją turystyczną, ze względu na swoją wysoką rozpoznawalność.
Okres przed założeniem Abbey Theatre.
Powstanie Abbey Theatre było rezultatem połączenia trzech różnych czynników. Pierwszym z nich był "Irish Literary Theatre". Założony przez Lady Gregory, Edwarda Martyna i W.B. Yeatsa w 1899 – we współpracy z George’em Moore’em – teatr wystawiał liczne sztuki na terenie całego miasta. Jego działalność spotkała się z aprobatą krytyki, nie doczekała się jednak akceptacji ze strony publiczności.
Drugim z czynników była praca dwóch braci, Williama i Franka Fay. William pracował przez pewien czas w latach 90. XIX wieku z obwoźną trupą, podczas gdy Frank był bardzo zaangażowany w amatorskie przedsięwzięcia na terenie Dublina. Po powrocie Williama rodzeństwo zaczęło inscenizować sztuki w miejskich salach teatralnych. W efekcie tego utworzyli "W. G. Fay’s Irish National Dramatic Company", spółkę skupiającą swoją uwagę na rozwoju rodzimych talentów aktorskich. W kwietniu 1902 roku wykonali trzy przedstawienia sztuki George’a Williama Russella "Deirdre" i "Cathleen Ní Houlihan" Yeatsa w "St Theresa’s Hall" przy Clarendon Street. Docelową grupą widzów byli przedstawiciele klasy robotniczej, nie zaś klasy średniej, którzy byli zwyczajowymi odbiorcami tego typu wydarzeń kulturalnych. Okazało się to wielkim sukcesem, po części za sprawą Maud Gonne, która zagrała główną rolę w jednej ze sztuk. Spółka kontynuowała swoją pracę z dziełami takich twórców, jak Seumas O’Cuisin, Fred Ryan czy wreszcie wspomniany Yeats.
Trzecim, finalnym czynnikiem była obecność w mieście Annie Elizabeth Fredericki Horniman. Horniman, przedstawicielka klasy średniej, miała już doświadczenia związane z teatrem; była zaangażowana w wystawienie "Arms and the Man" George’a Bernarda Shawa w Londynie w 1894 roku. Dotarła do Dublina w 1903 roku jako nieopłacana sekretarka Yeatsa, a także w celu wykonania kostiumów do sztuki "The King’s Threshold". To dzięki jej pieniądzom mógł powstać Abbey Theatre.
Założenie.
W świetle sukcesu, jakim były przedsięwzięcia związane z St Theresa’s Hall, w 1903 roku doszło do założenia "Irish National Theatre Society" (Towarzystwo Irlandzkiego Teatru Narodowego). Na jego czele stanęli: Yeats (jako prezes), Lady Gregory, Æ, Martyn i John Millington Synge, finansowo całość wsparła Annie Horniman. Początkowo sztuki wystawiano w "Molesworth Hall".
Kiedy gmach "Hibernian Theatre of Varieties" przy Abbey Street, a także budynek przy Marlborough Street stały się dostępne po zamknięciu przez władze funkcjonujących tam wcześniej instytucji ze względów bezpieczeństwa przeciwpożarowego, Horniman i William Fay zgodzili się na ich zakup i przystosowanie do potrzeb Towarzystwa. 11 maja 1904 jego władze zgodziły się na propozycję Horniman, która zakładała, że staną się oni użytkownikami tej sceny. W świetle prawa Horniman nie była rezydentką na terenie Irlandii, więc wszelkich formalności dokonywała Lady Gregory, natomiast ich koszty spoczywały na Brytyjce. William Fay został mianowany menedżerem teatru i wziął na siebie odpowiedzialność za szkolenie aktorów w nowej grupie. Brat Yeatsa, Jack Butler Yeats, został zobowiązany do namalowania portretów wszystkich najważniejszych postaci Towarzystwa do foyer.
Po raz pierwszy kurtyna poszła w górę 24 grudnia 1904 roku. Wystawiono wtedy trzy jednoaktówki: "On Baile’s Strand", "Cathleen Ní Houlihan" (autorstwa Yeatsa) i "Spreading the News" (autorstwa Lady Gregory). Drugiego wieczoru zaś "In the Shadow of the Glen" zastąpiła drugą ze sztuk prezesa Towarzystwa. Frank Fay grający Cúchulainna w "On Baile’s Strand", został pierwszym aktorem sceny przy Abbey Road. Mimo tego, że Horniman zaprojektowała kostiumy, ani jej, ani Lady Gregory nie było na miejscu. Horniman wróciła do Anglii i jej rolą miało zostać – oprócz dostarczania funduszy – organizowanie publiczności i rezerwacji na objazdowe spektakle w Londynie, a także na prowincji.
W 1905 Yeats, Lady Gregory i Synge zdecydowali o przekształceniu teatru w spółkę kapitałową – "National Theatre Society Ltd.", bez konsultacji z Horniman. Zdenerwowana takim sposobem traktowania, zatrudniła Bena Payne, byłego pracownika Abbey, aby ten pomógł jej w otwarciu nowej grupy tego samego typu w Manchesterze.
Początki działalności.
Nowy teatr okazał się trafionym przedsięwzięciem, na spektakle przychodziło wielu widzów. Szczęśliwie miał także do swojej dyspozycji jednego z najlepszych ówczesnych dramaturgów, Synge’a. Wystawiano tam też sztuki autorów, których dzieła ukazywały się (lub miały się w przyszłości ukazać) drukiem, takich, jak Yeats, Lady Gregory, Moore, Martyn, Padraic Colum, George Bernard Shaw, Oliver St John Gogarty, Wilfrid Blunt, F.R. Higgins, Thomas MacDonagh, Lord Dunsany, T.C. Murray i Lennox Robinson. Wielu z nich także występowało na deskach, co przyniosło temu miejscu reputację teatru pisarzy.
Później jednak sytuacja uległa pogorszeniu, czego początkiem była premiera "The Playboy of the Western World", autorstwa Synge’a, w 1907 roku. Za namową irlandzkich nacjonalistów, którzy uważali, że teatr za mało angażuje się społecznie, a także pod pretekstem dostrzeżenia braku szacunku dla irlandzkich kobiet, część widowni podniosła bunt. Sytuację pogorszyło jeszcze poinformowanie o tym zdarzeniu przez władze teatru policji. Mimo tego, że prasa wkrótce obróciła się przeciwko buntownikom i protestom (znanym od tej pory jako "the Playboy Riots"), sytuacja ta wstrząsnęła Abbey i kolejna (a zarazem ostatnia ukończona) sztuka Synge’a, "The Tinker’s Wedding", nie była inscenizowana właśnie z obawy przed dalszymi zamieszkami.
W tym samym roku zakończyła się współpraca z teatrem braci Fay, którzy wyemigrowali do Stanów Zjednoczonych. Codzienna administracja spoczęła na Lennoxie Robinsonie.
W 1909 udziałowcy rozpoczęli starania, by uniezależnić się od Annie Horniman.
Dnia 7 maja 1910 roku, kiedy wszystkie inne teatry w mieście zostały zamknięte ze względu na śmierć króla Edwarda VIII, Robinson postanowił, że Abbey Theatre będzie otwarty. Na wieść o tym Horniman, z którą trwał już konflikt, postanowiła ostatecznie zerwać swoje związki z Abbey. Na podstawie jej własnych szacunków, wydała na jego funkcjonowanie 10 350 funtów, co wówczas było sporą sumą.
Po stracie Horniman, Synge’a i braci Fay, pod przewodnictwem Robinsona, teatr cierpiał z powodu niskiego zainteresowania widzów, a – co za tym idzie – niskich wpływów z biletów. Ten trend na pewien czas zatrzymał Seán O’Casey. Jego kariera jako dramaturga rozpoczęła się sztuką "The Shadow of a Gunman", wystawianą przy Abbey Road w 1923. Po niej przyszedł czas na "Juno and the Paycock" (1924) i "The Plough and the Stars" (1926). Efektem tej ostatniej były zamieszki podobne do tych, wywołanych przez "Playboya" Synge’a, mających miejsce dziewiętnaście lat wcześniej. Po raz kolejny wystraszone reakcją widzów kierownictwo Abbey odmówiło wystawienia kolejnego jego dzieła. O’Casey wyemigrował z Irlandii wkrótce potem.
The Abbey po odejściu Yeatsa.
W 1924 Yeats i Lady Gregory zaoferowali rządowi, że przekażą Abbey jako dar dla narodu irlandzkiego. Pomimo kilku krytycznych uwag ze strony Ministerstwa Finansów, oferta została zaakceptowana. Wpływ na to miał między innymi fakt, że zadeklarowano, iż wystawiane tam sztuki będą w języku irlandzkim. Co za tym idzie, w 1925 roku Abbey stał się pierwszym teatrem w anglojęzycznym świecie utrzymywanym przez państwo. W kolejnym roku założono "Abbey School of Acting" (szkoła aktorską) i "Abbey School of Ballet" (szkołę baletową). Ta ostatnia, zamknięta w 1933 roku, była prowadzona przez Ninette de Valois, która stworzyła choreografię do wielu sztuk Yeatsa.
W tym samym czasie przy teatrze powstał inny, eksperymentalny o nazwie "Peacock" (paw). W 1928 roku Hilton Edwards i Micheál MacLiammoir założyli "Gate Theatre", który używał tej sceny do wystawiania ważnych dzieł europejskich i amerykańskich autorów. The Gate dostrzegało prace młodych irlandzkich twórców. Historia inscenizacji jednej z nich może ilustrować to, jak w tym okresie teatr zaczął podupadać. Kiedy Denis Johnston przedłożył swoją pierwszą sztukę, "Shadowdance", do kierownictwa Abbey, ta została odrzucona przez Lady Gregory i wróciła do autora z dopiskiem na stronie tytułowej brzmiącym "The Old Lady says No" (Starsza Dama mówi „Nie”). Johnson zdecydował o zmianie nazwy, po czym "The Old Lady Says ‘No’ " była wystawiana przez the Gate na scenie Peacock w 1928 roku.
Tradycja Abbey jako teatru pisarzy przetrwała po wycofaniu się Yeatsa z codziennej administracji. Dla przykładu w latach 1935–1939 w zarządzie zasiadał Frank O’Connor, służąc jako Dyrektor Zarządzający od 1937; w tym okresie wystawił tam dwie sztuki. Został jednak zmuszony do rezygnacji ze swojej funkcji po śmierci Yeatsa w 1939. W latach 40. i 50. XX wieku podstawą repertuaru była komiczna farsa, osadzona w wyidealizowanym świecie osób pracujących, który – jeśli w ogóle istniał – nie miał już miejsca w kontekście życia zwykłych irlandzkich obywateli. Rezultatem tego był ciągły spadek liczby widzów. Spadek ten byłby jeszcze większy, jednak do tego teatru przyciągały znane osobistości aktorskie, takie jak F.J. McCormick, a także dramaturdzy, m.in. George Shiels, którzy ciągle potrafili poruszyć tłum.
18 lipca 1951 budynek spłonął, przetrwała tylko scena Peacock. Spółka wynajęła deski Queen’s Theatre we wrześniu, gdzie kontynuowała prowadzenie działalności do 1966 roku. Tam właśnie swoją pracę prowadził "Happy Gang", grupa komediantów wystawiających skecze, farsy i pantomimy dla masowej widowni. W pewnym sensie nowi lokatorzy ze swoimi komediami nawiązującymi do życia chłopów pod względem repertuaru nie byli znacząco oddaleni od tych starych. Kolejnym wyznacznikiem ambicji Abbey Theatre w tamtym czasie był fakt, że żaden z ówczesnych interesujących dramaturgów, ani Brendan Behan, ani Samuel Beckett, nie wystawili tam swoich dzieł. W lutym 1961 roku pozostałości po spalonym budynku zostały finalnie usunięte i rozpoczęto planowanie odbudowy. Projekt wykonał Michael Scott; 3 września 1963 prezydent Irlandii, Éamon de Valera, położył kamień węgielny pod nowy gmach. Abbey wznowił swoją działalność 18 lipca 1966.
The Abbey między 1966 a 2005 rokiem.
Nowy budynek, nowe pokolenie pisarzy, z postaciami takimi jak Hugh Leonard czy Brian Friel, a także wzrost liczby turystów, dla których największą atrakcją kulturalną był Teatr Narodowy, pomogły w odbudowie i stabilizacji sytuacji finansowej teatru. Towarzyszyło temu późniejsze zaangażowanie spółki w miejski Festiwal Teatralny, którego pierwsza edycja miała miejsce w 1957 roku.
Sztuki takie, jak "Philadelphia Here I Come" (1964), "The Faith Healer" (1979) i "Dancing at Lughnasa" (1990) Friela, "Whistle in the Dark" (1961) i "The Gigli Concert" (1983) Toma Murphy’ego czy "Da" (1973) i "A Life" (1980) Leonarda pomogły podnieść międzynarodowy prestiż teatru dzięki udanym inscenizacjom na deskach West Endu i Broadwayu.
W grudniu 2004 roku teatr celebrował swoje stulecie poprzez liczne imprezy, takie jak występy teatrów amatorskich z całego kraju, czy premierę sztuki "Dublin By Lamplight" w listopadzie 2004.
Dnia 12 maja 2005 ówczesny dyrektor artystyczny Ben Barnes, a także dyrektor zarządzający Brian Jackson złożyli swoje rezygnacje po tym, jak w raportach finansowych odkryto poważnie nieprawidłowości, których rezultatem było poważne niedoszacowanie deficytu teatru, wynoszącego 1,85 mln Euro. Nowy dyrektor, Fiach Mac Conghail, który miał przejąć stery w listopadzie 2005, uczynił to już w maju tego roku.
Abbey Theatre od 2006 roku.
20 sierpnia 2005 roku Rada Doradcza Abbey Theatre zatwierdziła plan, który zakłada rozwiązanie Towarzystwa Teatru Narodowego, właściciela Abbey, a także zastąpienie go przez spółkę ograniczoną gwarancją, "Abbey Theatre Limited". Plan ten, po krótkiej debacie, został zaakceptowany.
Na podstawie nowego planu, w styczniu 2006 roku Irlandzka Rada Sztuki przyznała Abbey dotację, w wysokości 25,7 mln Euro przez okres trzech lat. Dzięki temu grantowi łączna wysokość dotacji wzrosła o 43%; była też najwyższą w historii Rady.
Nowy organizm prawny rozpoczął swoją działalność 1 lutego 2006 ogłoszeniem składu nowego zarządu.
Rok 2007 jest dla Abbey bardzo intensywny. W marcu przebudowano większe audytorium. Zabiegi te stanowiły część większego planu, zakładającego unowocześnienie całego budynku. W tym samym miesiącu doszło do światowej premiery nowej sztuki Sama Sheparda, zdobywcy nagrody Pulitzera. Był to spektakl jednego aktora pod tytułem "Kicking a Dead Horse"; w rolę wcielił się Stephen Rea, irlandzki aktor nominowany do Oscara, który rozpoczął swoją karierę w Abbey wiele lat wcześniej.

</doc>
<doc id="480500" url="https://pl.wikipedia.org/wiki?curid=480500" title="Liski (Rosja)">
Liski (Rosja)

Liski () – miasto w Rosji, w obwodzie woroneskim, port nad Donem. W 2020 roku liczyło 53 504 mieszkańców.

</doc>
<doc id="480503" url="https://pl.wikipedia.org/wiki?curid=480503" title="1.FC Köln">
1.FC Köln



</doc>
<doc id="480504" url="https://pl.wikipedia.org/wiki?curid=480504" title="Tambow">
Tambow

Tambow (ros. Тамбов) – miasto obwodowe w środkowej części Rosji, na Nizinie Ocko-Dońskiej, nad Cną (dorzecze Wołgi), w latach 1796–1928 stolica guberni tambowskiej.
W latach 1944–1960 w Tambowie mieściła się Tambowska Suworowska Szkoła Wojskowa. W mieście znajduje się Teatr Dramatyczny.
W Tambowie urodzili się Faustyna Morzycka, polska działaczka niepodległościowa, i Gustaw Plewako, oficer marynarki wojennej RP w czasie II wojny światowej.
Historia.
Tambow został założony w 1636 roku. 

</doc>
<doc id="480507" url="https://pl.wikipedia.org/wiki?curid=480507" title="Henry Addington">
Henry Addington

Henry Addington, 1. wicehrabia Sidmouth (ur. 30 maja 1757 w Londynie, zm. 15 lutego 1844 w Richmond, Surrey) – brytyjski polityk, członek stronnictwa torysów, od 1784 r. członek Izby Gmin, a od 1805 r. Izby Lordów, w latach 1789–1801 speaker Izby Gmin, premier w latach 1801–1804.
Życiorys.
Był synem Anthony’ego Addingtona i Mary Hiley, córki wielebnego Havilanda Johna Hileya. Jego ojciec był lekarzem lorda Chathama, więc Henry przyjaźnił się w dzieciństwie z jego synem, Williamem. Addington pobierał nauki w Winchester School oraz w Brasenose College na Uniwersytecie Oksfordzkim. Następnie studiował prawo w Lincoln’s Inn.
W 1784 r. został wybrany do Izby Gmin jako reprezentant okręgu Devizes. W 1789 r. został speakerem Izby Gmin. W marcu 1801 r. do dymisji podał się gabinet Williama Pitta, któremu nie udało się przeforsować projektu równouprawnienia katolików. Na następcę Pitta został wybrany Addington.
Za czasów Addingtona zawarto pokój z Francją (traktat w Amiens, 1802). Wkrótce jednak wojna wybuchła na nowo i Addington został zastąpiony przez Pitta. W 1805 r. otrzymał tytuł 1. wicehrabiego Sidmouth i zasiadł w Izbie Lordów. Od stycznia do lipca 1805 r. był Lordem Przewodniczącym Rady w drugim gabinecie Pitta. W Gabinecie Wszystkich Talentów w latach 1806-1807 pełnił najpierw funkcję Lorda Tajnej Pieczęci, a następnie Lorda Przewodniczącego Rady.
Sidmouth powrócił do gabinetu w 1812 r., kiedy został Lordem Przewodniczącym Rady w rządzie Percevala. Kiedy jeszcze w tym samym roku nowym premierem został lord Liverpool, Sidmouth otrzymał tekę ministra spraw wewnętrznych. Na tym stanowisku walczył z radykalną opozycją, odpowiadał za zawieszenie Habeas Corpus Act w 1817 r., masakrę Peterloo w 1819 r. oraz represyjne Sześć Aktów z tego samego roku.
W 1822 r. został zastąpiony w Ministerstwie Spraw Wewnętrznych przez Roberta Peela. Pozostał aktywnym członkiem Izby Lordów – sprzeciwiał się uznaniu przez Wielką Brytanię republik południowoamerykańskich, równouprawnieniu katolików i reformie wyborczej. Zmarł w 1844 r.
Był dwukrotnie żonaty i miał czterech synów i cztery córki. Tytuł parowski odziedziczył jego syn z pierwszego małżeństwa, William.

</doc>
<doc id="480508" url="https://pl.wikipedia.org/wiki?curid=480508" title="Miczuryńsk">
Miczuryńsk

Miczuryńsk (ros. Мичуринск) – miasto w południowej Rosji, w obwodzie tambowskim, nad rzeką Leśny Woroneż (dorzecze Donu). Około 90,7 tys. mieszkańców (2020). Do roku 1932 miasto nazywało się Kozłow ("Козлов"), przemianowane na cześć mieszkającego tu Iwana Miczurina, zmarłego też tutaj 7 czerwca 1935.
Urodził się tu Siergiej Briuchonienko - radziecki fizjolog.

</doc>
<doc id="480509" url="https://pl.wikipedia.org/wiki?curid=480509" title="Witold Conti">
Witold Conti

Witold Conti, właśc. Witold Konrad Kozikowski (ur. 2 lutego 1908 w Berlinie, zm. 26 maja 1944 w Nicei) – polski aktor i śpiewak.
Kariera artystyczna.
Syn Stanisławy i Maksymiliana Kozikowskich. Jego ojciec pełnił funkcję kierownika Państwowego Urzędu Pośrednictwa Pracy. W 1920 wyemigrował do Polski z Niemiec. Studiował prawo na Wydziale Prawa Uniwersytetu Poznańskiego, w tym samym czasie uczył się śpiewu u profesora Zygmunta Zawrockiego. Po pewnym czasie wyjechał do Paryża, gdzie miał kontynuować studia prawnicze, jednak rozpoczął wówczas studia w klasie skrzypiec i wokalistyki tamtejszego konserwatorium muzycznego. Podczas studiów w Paryżu rozpoczęła się jego przyjaźń z Polą Negri. W latach 1930-1938 występował w warszawskich teatrach rewiowych, kabaretach oraz w filmach fabularnych. Okazjonalnie występował także w Teatrze Letnim oraz Operetce przy ulicy Karowej. Grając w filmach, odtwarzał głównie pierwszoplanowe role przystojnych amantów. Występował także w audycji "Podwieczorek przy mikrofonie" na antenie Polskiego Radia.
Życie prywatne.
Był osobą biseksualną. Na początku swojej kariery artystycznej był w związku z Karolem Szymanowskim. Relacja ta trwała zaledwie kilka miesięcy i zakończyła się w czerwcu 1931, kiedy to Szymanowski związał się z Aleksandrem Szymielewiczem.
W 1934 zaręczył się z Zofią Haliną Margulesówną, córką Stanisława Margulesa, dyrektora generalnego zakładów zbrojeniowych „Pocisk”, którą poślubił 17 lutego 1938 w kościele Ewangelicko-Reformowanym w Warszawie. Z małżeństwa tego pochodził syn Janusz (ur. 12 lipca 1939 w Warszawie).
Po wybuchu II wojny światowej, we wrześniu 1939 wyjechał z żoną i synkiem do Wilna, skąd przedostał się do Francji, gdzie podczas wojny występował w ośrodkach polonijnych. Zginął w Nicei podczas bombardowania przez Brytyjczyków zaplecza armii niemieckiej, okupującej tę część Francji. Pogrzeb Contiego odbył się 29 maja 1944 na cmentarzu Caucade w Nicei. Po wojnie żona Contiego wyszła powtórnie za mąż za amerykańskiego żołnierza Roberta Osthoffa. Wkrótce rodzina przeniosła się do Albuquerque, gdzie dorastał także syn Witolda – Janusz Kozikowski (mąż ), znany artysta plastyk.

</doc>
<doc id="480511" url="https://pl.wikipedia.org/wiki?curid=480511" title="Rżew">
Rżew

Rżew () – miasto w zachodniej części Rosji, w obwodzie twerskim, nad Wołgą. 
Liczy około 57 tys. mieszkańców.
Miasto jest siedzibą eparchii rżewskiej.
W roku 1915 miejscowi Polacy zbudowali tu drewniany kościół katolicki nawiązujący do stylu zakopiańskiego.
W czasie II wojny światowej miasto znajdowało się na linii frontu od stycznia 1942 do marca 1943 r. i zostało całkowicie zniszczone w wyniku działań wojennych (zob. Operacja Mars).
W mieście znajduje się stacja kolejowa Rżew-Bałtycki.
W mieście rozwinął się przemysł maszynowy, metalowy, lniarski oraz spożywczy.

</doc>
<doc id="480514" url="https://pl.wikipedia.org/wiki?curid=480514" title="Dzierżyńsk (Rosja)">
Dzierżyńsk (Rosja)

Dzierżyńsk (ros. "Дзержинск", do 1929 Rastiapino) – miasto w Rosji (część europejska), w obwodzie niżnonowogrodzkim, port śródlądowy nad Oką. Około 229 tys. mieszkańców (2020). Duży ośrodek przemysłowy. Głównie przemysł chemiczny (także maszynowy, drzewny, materiałów budowlanych i spożywczy), w tym – w czasach ZSRR, od roku 1941 – ważny ośrodek produkcji broni chemicznej, a także składowania niebezpiecznych odpadów chemicznych, przez co mieszkańcy miasta narażeni są na ciężkie zatrucia, będące ich skutkiem choroby, a wskutek tego też na większe zagrożenie przedwczesną śmiercią.
Do 1929 roku Rastiapino, obecna nazwa miasta pochodzi od nazwiska Feliksa Dzierżyńskiego, radzieckiego działacza komunistycznego polskiego pochodzenia.

</doc>
<doc id="480517" url="https://pl.wikipedia.org/wiki?curid=480517" title="Onega (miasto)">
Onega (miasto)

Onega () – miasto w północnej Rosji, w obwodzie archangielskim, rejonie oneskim.
Port przy ujściu rzeki Onega do Zatoki Oneskiej (Morze Białe). Około 26 tys. mieszkańców (2006).
Prawa miejskie miejscowość uzyskała w 1780 roku.

</doc>
<doc id="480518" url="https://pl.wikipedia.org/wiki?curid=480518" title="Achacjusz z Melitene (zm. ok. 251)">
Achacjusz z Melitene (zm. ok. 251)

Achacjusz z Melitene, lub Akacjusz, również: Achacy Wyznawca, Dobry Anioł (zm. ok. 251) – patron Melitene (obecnie Malatya) i jej biskup (lub innego miasta w Azji, najprawdopodobniej Antiochii Pizydyjskiej) w starożytnej Armenii, święty katolickich Kościołów wschodnich i greckokatolickich.
Życiorys.
Wiadomo o nim, że zmarł za czasów cesarza Decjusza. Achacjusz, który nie chciał składać ofiary cesarzowi, stanął przed trybunałem namiestnika Marcjana przesłuchującego go w imieniu cesarza. Decjusz ułaskawił jednak Achacjusza, lecz brak jest dokładniejszych informacji o losach świętego. Przypisywano mu wielką pobożność i czczono po śmierci, szczególnie na Wschodzie.
Jego wspomnienie liturgiczne obchodzone jest 31 marca według kalendarza gregoriańskiego.
Nie należy mylić Świętego Achacjusza z Achacjuszem Meliteńskim, biskupem Melitene, zmarłym w 438 roku, którego wspomina się 17/30 kwietnia. Prawdopodobnie na skutek aktywności Achacjusza na Soborze Efeskim w 431 roku nastąpiło nieporozumienie i łączy się obu świętych z Melitene, chociaż do końca nie jest pewne, czy Achacjusz z V wieku był świętym.

</doc>
<doc id="480520" url="https://pl.wikipedia.org/wiki?curid=480520" title="Biełomorsk">
Biełomorsk

Biełomorsk (fiń. Sorokka, ros. Беломорск) – miasto w północno-zachodniej Rosji, na terenie wchodzącej w skład tego państwa Republiki Karelii.
Położenie.
Miejscowość leży w Rejonie biełomorskim, w środkowo-wschodniej Karelii, nad Morzem Białym, przy ujściu rzeki Wyg, u wylotu Kanału Białomorsko-Bałtyckiego.
Historia.
Na terenie obecnego miasta, u ujścia rzeki Wyg do Morza Białego już w XII w. znajdowała się rybacka osada "Soroki".
W XX w jej pobliżu zbudowano 3 inne osady: jedna powstała jako osada robotników leśnych pracujących przy obróbce drewna, budowa kolejnej, o nazwie "Sołunica", związana była z powstaniem i obsługą Kanału Białomorsko-Bałtyckiego, zaś trzecią z nich wzniesiono przy stacji kolejowej
"Sorokskaja".
W 1938 r. wszystkie osady połączono w jedną, której nadano prawa miejskie i nazwano Biełomorsk.
W latach 1941 – 1945, w związku z zajęciem przez Niemców Pietrozawodska, Biełomorsk był stolicą Karelo-Fińskiej Socjalistycznej Republiki Radzieckiej.
Ludność.
Miasto zamieszkują głównie Rosjanie a także Karelowie i Pomorcy. Liczba mieszkańców miasta wzrosła gwałtownie w XX w. w wyniku rozwoju przemysłu, jednak w ciągu ostatnich kilkunastu lat szybko spada. Spowodowane jest to kryzysem gospodarczym i emigracją mieszkańców w poszukiwaniu pracy do większych ośrodków miejskich, głównie Petersburga. Przez ostatnie 15 lat populacja miasta zmniejszyła się o 1/3.
Biełomorsk jest jedynym ośrodkiem miejskim na terenie rejonu biełomorskiego i skupia ok. 55% jego mieszkańców.
Zmiany liczby mieszkańców miasta
1) – łączna liczba mieszkańców kilku osad, z których powstało miasto
Gospodarka.
Po rozpadzie Związku Radzieckiego gospodarka miasta, jak i całej Karelii znalazła się w kryzysie.
Podstawą gospodarki miasta są gałęzie przemysłu związane z eksploatacją okolicznych lasów oraz przetwórstwo ryb. W miejscowości zlokalizowane są także niewielkie zakłady przemysłu spożywczego, zatrudniające zwykle po kilka-kilkanaście osób i produkujące na potrzeby lokalnego rynku.
Istotne znaczenie w gospodarce miasta odgrywają szeroko rozumiane usługi
Inne informacje.
Biełomorsk jest lokalnym centrum kultury. W mieście znajduje się muzeum petroglifów, odkrytych w okolicy.

</doc>
<doc id="480522" url="https://pl.wikipedia.org/wiki?curid=480522" title="Hymn Dżibuti">
Hymn Dżibuti

Hymn państwowy Dżibuti został zaakceptowany po uzyskaniu niepodległości w 1977 roku. Słowa napisał Aden Elmi w języku somalijskim, a muzykę skomponował Abdi Robleh.

</doc>
<doc id="480524" url="https://pl.wikipedia.org/wiki?curid=480524" title="Wyżyna Środkoworosyjska">
Wyżyna Środkoworosyjska

Wyżyna Środkoworosyjska (, "Sriednierusskaja wozwyszennost") – wyżyna na terytorium Rosji i Ukrainy. 
Leży w środkowej części Niżu Wschodnioeuropejskiego, w Rosji i częściowo na Ukrainie, pomiędzy Niziną Naddnieprzańską na zachodzie i Niziną Ocko-Dońską na wschodzie.
Zbudowana ze skał osadowych (wapieni, piaskowców, margli), przykrytych na północy utworami lodowcowymi, na południu warstwą lessów. Rozcięta głębokimi dolinami rzek (dopływów Oki, Donu, Dońca i Dniepru), powierzchnia wznosi się maksymalnie do 293 m n.p.m.
Klimat umiarkowany ciepły, w dużym stopniu kontynentalny. Naturalną roślinnością są lasy liściaste (na północy) i stepy (na południu). Wyżyna Środkoworosyjska jest krainą rolniczą, uprawia się m.in.: pszenicę, kukurydzę, buraki cukrowe.
Eksploatuje się: węgiel brunatny, rudy żelaza, fosforyty. Główne miasta: Kursk, Orzeł, Tuła, Kaługa. Na południu granicy regionu leży Charków.

</doc>
<doc id="480525" url="https://pl.wikipedia.org/wiki?curid=480525" title="Ján Figeľ">
Ján Figeľ

Ján Figeľ (ur. 20 stycznia 1960 we Vranovie nad Topľou) – słowacki polityk i inżynier, komisarz UE ds. edukacji, szkoleń, kultury i młodzieży (2004–2009), od 2009 do 2016 przewodniczący Ruchu Chrześcijańsko-Demokratycznego, w latach 2010–2012 wicepremier oraz minister transportu, poczty i telekomunikacji w rządzie Ivety Radičovej.
Życiorys.
W 1983 ukończył elektroenergetykę na Politechnice w Koszycach, po czym był zatrudniony jako pracownik badawczy w zakładach ZPA w Preszowie (do 1992). W 1992 uzyskał mandat posła do słowackiej Rady Narodowej (wykonywał go do 1998), był w tym czasie również członkiem Zgromadzenia Parlamentarnego Rady Europy (1993–1998).
W latach 1995–2000 pracował jako wykładowca stosunków międzynarodowych na uniwersytecie w Trnavie. Był głównym słowackim negocjatorem w czasie negocjacji przedakcesyjnych z UE (2000–2003), a także członkiem Konwentu Europejskiego z ramienia rządu Słowacji (2001–2003). W 2002 ponownie uzyskał mandat do Rady Narodowej, pełnił obowiązki przewodniczącego Komitetu Spraw Zagranicznych (do 2004). W 2004 uzyskał nominację na komisarza UE ds. przedsiębiorstw i społeczeństwa informacyjnego (wspólnie z Ollim Rehnem). W listopadzie tego samego roku objął funkcję komisarza ds. edukacji, szkoleń, kultury i młodzieży, którą pełnił do 30 września 2009.
Po odejściu z KE został przewodniczącym Ruchu Chrześcijańsko-Demokratycznego. W 2010 i 2012 ponownie wybierany do Rady Narodowej. 9 lipca 2010 objął funkcję wicepremiera i ministra transportu, poczty i telekomunikacji w rządzie Ivety Radičovej, pełnił ją do 4 kwietnia 2012.
W marcu 2016, gdy KDH nie przekroczył wyborczego progu i znalazł się poza parlamentem, zrezygnował z kierowania partią. Był później specjalnym przedstawicielem przewodniczącego KE do spraw wolności religii i wyznania poza UE.

</doc>
<doc id="480526" url="https://pl.wikipedia.org/wiki?curid=480526" title="Kandałaksza">
Kandałaksza

Kandałaksza (ros. Кандалакша, fiń. Kantalahti) – miasto w północnej części Rosji, w obwodzie murmańskim, port nad zatoką Kandałaksza (Morze Białe), przy ujściu Niwy, za kręgiem polarnym. Miasto uzyskało prawa miejskie w 1938 r. Liczy około 48,2 tys. mieszkańców.
Znajduje się tu dyrekcja Rezerwatu Kandałakszańskiego.
Historia.
Osada istnieje od XI wieku. W XIII w. wraz z południową częścią Półwyspu Kolskiego została włączona do Republiki Nowogrodzkiej. W 1478 r. przyłączona do Wielkiego Księstwa Moskiewskiego. W 1915 r. rozpoczęto budowę portu morskiego, a w 1918 r. otwarto przebiegającą przez miasto linię kolejową łączącą Moskwę z Murmańskiem.

</doc>
<doc id="480529" url="https://pl.wikipedia.org/wiki?curid=480529" title="Wyżyna Doniecka">
Wyżyna Doniecka

Wyżyna Doniecka (ros. "Donieckij kriaż", ukr. "Donećkyj kriaż") - wyżyna na granicy Rosji i Ukrainy, leżąca na południe od Wyżyny Środkoworosyjskiej. Rozciąga się pomiędzy rzekami Doniec i Don oraz Morzem Azowskim.
Najwyższy szczyt – 367 m n.p.m. (kurhan Mogiła Meczetna). 
Wyżyna Doniecka jest zbudowana z piaskowców, łupków i wapieni, przeławiconych pokładami węgla kamiennego, tworzącymi Donieckie Zagłębie Węglowe.

</doc>
<doc id="480530" url="https://pl.wikipedia.org/wiki?curid=480530" title="Apatyty">
Apatyty

Apatyty () – miasto w Rosji, w obwodzie murmańskim, nad jeziorem Imandra. Czwarte co do wielkości miasto za północnym kołem biegunowym. Liczy około 53,8 tys. mieszkańców (2021). Tworzy miejski okręg, do którego oprócz miasta wchodzi osiedle Drelich-warga i stacja Chibiny.
Położenie i komunikacja.
Miasto leży na Półwyspie Kolskim, pomiędzy jeziorem Imandra i górskim masywem Chibiny na lewym brzegu rzeczki Biała.
Kolejowa stacja na linii Murmańsk — Biełomorsk ().
Historia.
Apatyty powstało w 1935 roku jako osiedle dla pracowników zatrudnionych przy eksploatacji chibińskich złóż rud apatyto-nefelinowych. Do 1926 roku istniało jedynie jako mała stacja kolejowa o nazwie Biała. 
Gospodarka.
W mieście rozwinął się przemysł materiałów budowlanych.
Nauka.
W mieście znajduje się kilka instytutów kolskiej filii Rosyjskiej Akademii Nauk oraz oddział Rosyjskiego Towarzystwa Geograficznego koordynujący prace dotyczące problematyki gospodarczej rosyjskiej północy.
W pobliżu miasta znajduje się Park Narodowy „Chibiny” i Lapoński Rezerwat Biosfery.

</doc>
<doc id="480532" url="https://pl.wikipedia.org/wiki?curid=480532" title="Assura">
Assura



</doc>
<doc id="480533" url="https://pl.wikipedia.org/wiki?curid=480533" title="Durchbruchwagen">
Durchbruchwagen

Durchbruchwagen (DW) – zamówiony przez Wehrmacht w 1937 roku czołg ciężki. Pojazd miał być silnie opancerzony i służyć do przełamywania umocnionych pozycji obronnych. Po opracowaniu projektu czołgu "DW 1" nie rozpoczęto budowy prototypu, ale konstrukcja była dalej rozwijana. W 1940 roku zbudowano podwozie czołgu DW 2. Z dalszego rozwoju tego czołgu zrezygnowano, jednak zdobyte doświadczenie wykorzystano podczas projektowania m.in. PzKpfw VI Tiger.

</doc>
<doc id="480537" url="https://pl.wikipedia.org/wiki?curid=480537" title="Dalia Grybauskaitė">
Dalia Grybauskaitė

Dalia Grybauskaitė (wym. []; ur. 1 marca 1956 w Wilnie) – litewska polityk i ekonomistka. Minister finansów (2001–2004) oraz komisarz ds. budżetu i programowania finansowego w Komisji Europejskiej (2004–2009). W latach 2009–2019 prezydent Litwy, będąca pierwszą kobietą na tym stanowisku.
Życiorys.
Wykształcenie.
W 1983 ukończyła studia ekonomiczne na Uniwersytecie Leningradzkim, a w 1988 uzyskała stopień kandydata nauk ekonomicznych (odpowiednik stopnia doktora) w Akademii Nauk Społecznych przy KC KPZR w Moskwie. W 1991 ukończyła kurs w ramach programu specjalnego dla kadry kierowniczej w School of Foreign Service na Uniwersytecie Georgetown. Oprócz języka litewskiego deklaruje również znajomość języków angielskiego, rosyjskiego, polskiego i francuskiego.
Działalność zawodowa.
W wieku 19 lat podjęła pracę w filharmonii państwowej Litewskiej SRR w Wilnie. W trakcie studiów pracowała w zakładach futrzarskich w Leningradzie. Po ukończeniu studiów wróciła na Litwę i przez kilka miesięcy pełniła funkcję sekretarza w Litewskiej Akademii Nauk. W latach 80. była wykładowcą ekonomii politycznej w wyższej szkole partyjnej w Wilnie.
W latach 1990–1991 była kierownikiem wydziału w instytucie badawczym, a w 1991 dyrektorem programowym w biurze Rządu Republiki Litewskiej. Od 1991 do 1993 pełniła funkcję dyrektora departamentu europejskiego w resorcie współpracy gospodarczej z zagranicą. Od 1993 była dyrektorem departamentu ekonomicznego w Ministerstwie Spraw Zagranicznych, pełniła jednocześnie funkcje przewodniczącej komitetu zarządzania pomocą Phare i G-24 oraz głównego negocjatora ds. umowy o wolnym handlu z Unią Europejską.
Działalność publiczna do 2009.
W latach 1994–1995 była posłem nadzwyczajnym i ministrem pełnomocnym w przedstawicielstwie Litwy przy Unii Europejskiej, zastępczynią głównego negocjatora ds. układu europejskiego z Unią Europejską oraz przedstawicielem koordynatora pomocy państwowej w Brukseli. Od 1996 pełniła funkcję ministra pełnomocnego w ambasadzie Litwy w Stanach Zjednoczonych. W latach 1999–2000 zajmowała stanowisko wiceministra finansów oraz głównego negocjatora w negocjacjach z Międzynarodowym Funduszem Walutowym i Bankiem Światowym. W latach 2000–2001 była wiceministrem spraw zagranicznych i zastępczynią przewodniczącego litewskiej delegacji w negocjacjach dotyczących przystąpienia do Unii Europejskiej.
W lipcu 2001 objęła urząd ministra finansów w nowo utworzonym rządzie Algirdasa Brazauskasa. 1 maja 2004, w dniu przyjęcia Litwy do Unii Europejskiej, została powołana w skład Komisji Europejskiej na funkcję komisarza odpowiedzialnego za edukację i kulturę (obok Viviane Reding). W utworzonej w listopadzie 2004 komisji pod przewodnictwem José Barroso odpowiadała za programowanie finansowe i budżet.
W latach 1979–1988 była członkiem KPZR. Później pozostała bezpartyjna.
Prezydent Republiki Litewskiej.
Dalia Grybauskaitė była wymieniana w gronie potencjalnych kandydatów na stanowisko prezydenta Litwy w wyborach w 2009. 26 lutego 2009 oficjalnie ogłosiła swoją decyzję o starcie w wyborach jako kandydatka niezależna. Poparcie dla niej wyraziły dwa ugrupowania koalicji rządowej: Związek Ojczyzny i Ruch Liberalny.
W wyborach prezydenckich z 17 maja 2009 Dalia Grybauskaitė odniosła zwycięstwo już w pierwszej turze głosowania. Zdystansowała rywali, zdobywając 68,21% głosów ważnych. 12 lipca 2009 została zaprzysiężona na stanowisku prezydenta Litwy, stając się w ten sposób pierwszą kobietą sprawującą ten urząd.
Kilka razy na zaproszenie prezydentów Polski gościła na uroczystościach Narodowego Święta Niepodległości przed Grobem Nieznanego Żołnierza, podczas których wygłaszała przemówienia w języku polskim.
W 2014 zdecydowała się ubiegać o reelekcję w kolejnych wyborach prezydenckich. W pierwszej turze wyborów zdobyła 612 485 głosów (tj. 45,92%), przechodząc do drugiej tury z kandydatem LSDP Zigmantasem Balčytisem. W ponownym głosowaniu z 25 maja 2014 pokonała kandydata lewicy, otrzymując 57,87% głosów ważnych. 12 lipca 2014 została po raz drugi zaprzysiężona na prezydenta Litwy. Jej druga pięcioletnia kadencja zakończyła się 12 lipca 2019.
W 2020 przyjęła zaproszenie do Klubu Madryckiego, zrzeszającego byłych prezydentów i premierów.
Odznaczenia i wyróżnienia.
W 2006 otrzymała Nagrodę im. Władysława Grabskiego przyznaną przez Konfederację Lewiatan, a w 2012 została wyróżniona Nagrodą Karola Wielkiego.

</doc>
<doc id="480541" url="https://pl.wikipedia.org/wiki?curid=480541" title="Pomakantowate">
Pomakantowate

Pomakantowate, ustniczkowate (Pomacanthidae) – rodzina małych morskich ryb okoniokształtnych. Spotykane w hodowlach akwariowych.
Występowanie : rafy koralowe Oceanu Atlantyckiego, Indyjskiego i zachodniego Pacyfiku.
Klasyfikacja.
Rodzaje zaliczane do tej rodziny :
"Apolemichthys" — "Centropyge" — "Chaetodontoplus" — "Genicanthus" — "Holacanthus" — "Paracentropyge" — "Pomacanthus" — "Pygoplites"

</doc>
<doc id="480546" url="https://pl.wikipedia.org/wiki?curid=480546" title="Janez Potočnik">
Janez Potočnik

Janez Potočnik (ur. 22 marca 1958 w Kropie) – słoweński polityk i ekonomista, były minister, komisarz Unii Europejskiej od 2004 do 2014, kolejno ds. rozszerzenia, ds. badań i rozwoju oraz ds. środowiska.
Życiorys.
W 1993 obronił doktorat z ekonomii na Uniwersytecie Lublańskim.
Większość swojej kariery zawodowej spędził jako analityk ekonomiczny i badacz. W latach 1993–2001 zajmował stanowisko dyrektora Instytutu Analiz Makroekonomicznych i Rozwoju w Lublanie. W 2001 został ministrem w kancelarii premiera, następnie w okresie 2002–2004 sprawował urząd ministra ds. europejskich w rządzie Janeza Drnovška. W tym samym okresie pełnił funkcję głównego negocjatora warunków akcesji Słowenii do Unii Europejskiej.
W 2004 został komisarzem ds. rozszerzenia w Komisji Europejskiej Romano Prodiego. Jesienią tego samego roku, po powołaniu KE z José Barroso na czele, objął tekę komisarza ds. badań i rozwoju. 27 listopada 2009 ogłoszono, iż w nowej komisji z tym samym przewodniczącym ma objąć funkcję komisarza ds. środowiska. Urzędowanie rozpoczął w lutym 2010 po zatwierdzeniu przez Parlament Europejski. Pełnił tę funkcję do końca kadencji KE w 2014.

</doc>
<doc id="480549" url="https://pl.wikipedia.org/wiki?curid=480549" title="Ostatnia Wieczerza (obraz Leonarda da Vinci)">
Ostatnia Wieczerza (obraz Leonarda da Vinci)

Ostatnia Wieczerza (wł. "Il Cenacolo" lub "L'Ultima Cena") – malowidło ścienne autorstwa Leonarda da Vinci przedstawiające Ostatnią Wieczerzę, wykonane w refektarzu (jadalni) klasztoru Dominikanów przy bazylice Santa Maria delle Grazie w Mediolanie.
Malowidło powstało na zamówienie księcia Mediolanu Ludwika Sforzy. Leonardo malował fresk między 1494 a 1498 rokiem. Posłużył się on nietypową techniką, która okazała się nietrwała – mimo wielu renowacji fresk jest nadal w złym stanie (w maju 1999 zakończono wielką konserwację malowidła pod kierownictwem Pinin Brambilli Barcilon; prace konserwacyjne trwały 21 lat – siedmiokrotnie dłużej niż malowanie dzieła). Dodatkowo w 1652 w ścianie, na której znajduje się malowidło, wykuto prowadzący do klasztornej kuchni otwór drzwiowy, który pozbawił je centralnego fragmentu obejmującego część stołu oraz stopy Chrystusa – przejście wkrótce zamurowano, lecz fragment dzieła został bezpowrotnie zniszczony.
"Ostatnia Wieczerza" podziwiana jest głównie ze względu na zachowane w niej proporcje oraz symetrię, wyrażoną głębią pomieszczenia, w której wraz z Jezusem ucztują apostołowie, jak również ze względu na naturalizm obrazu i bijącą z niego iluzję rzeczywistości. W cynowych naczyniach i szkle pierwotnie odbijały się szaty apostołów, lecz detale te zostały bezpowrotnie utracone.
Według włoskiego muzyka i informatyka Giovanniego Marii Palego, w obrazie ukryty jest zapis muzyczny krótkiego requiem.
Przedstawiona scena.
Fresk przedstawia moment, w którym Jezus ogłasza, iż jeden z apostołów go zdradzi (Judasz siedzi jako piąty od lewej i czwarty od lewej licząc głowy postaci na obrazie).
Naturalizm obrazu jak i samo przedstawienie sceny, pełne dynamizmu i emocji niespotykanych w ówczesnych freskach ukazujących ostatnią wieczerzę, było niemal rewolucją. Apostołowie zgrupowani są po trzech, jednocześnie każdy z nich inaczej reaguje na słowa Jezusa. Leonardo nieszablonowo namalował także postać Judasza, który na współczesnych malarzowi przedstawieniach tej sceny był z grupy apostołów wyizolowany, usadowiony samotnie gdzieś na krańcu obrazu nierzadko odwrócony tyłem do widza.
Mimo naturalizmu wynikającego z dynamiki, sama sytuacja wieczerzy jest nienaturalna ze względu na umiejscowienie osób względem siebie oraz stołu (regulacje proksemiczne). Wspólne spożywanie posiłków jest związane z wytwarzaniem silnych więzi oraz z uwidacznianiem się hierarchii. Najważniejsza pozycja zajmowana przez jednostkę znajduje się u szczytu stołu, a pozycje dalsze mają niższą rangę, przy czym osoby usadza się wokół stołu. Biesiadujące osoby na obrazie da Vinci znajdują się tylko po jednej stronie stołu. Układ taki można uznać za sprzeczny z ideą jednoczącej uczty, nie sprzyja bowiem interakcjom. Gdyby przyjąć, że jest to konwencja malowania stołu jako rodzaju ołtarza, to byłoby to jednak anachronizmem z tego powodu, że w czasach współczesnych artyście duchowny odprawiał mszę, stojąc tyłem do wiernych. Scena jest też daleka od prawdy historycznej, gdyż u Żydów w czasach Jezusa rozpowszechniły się wzorce greckie i rzymskie związane z ucztowaniem w pozycji półleżącej.
Dodatkowa ręka z nożem.
Na obrazie daje się zauważyć rękę trzymającą nóż, tuż za trzecim apostołem w grupie uczniów siedzących po prawicy Jezusa. Ze względu na zły stan dzieła przez pewien czas uważano, że ręka ta, jeśli policzyć wszystkie ręce na obrazie, jest nadmiarowa i nie należy do nikogo. Jednak obecnie dość łatwo zauważyć, że jest to dłoń Piotra, a liczba rąk na obrazie jest prawidłowa. Gwałtowna reakcja Piotra na słowa Jezusa jak i fakt, że trzyma on w dłoni nóż, może odwoływać się do późniejszych wydarzeń w Ogrodzie Oliwnym, gdzie Piotr, broniąc Jezusa, odcina Malchusowi (jednemu z napastników) ucho swoim mieczem. Istnieje również interpretacja, według której wycelowane w Bartłomieja ostrze ma przypominać o jego męczeńskiej śmierci.
Odbiór w kulturze.
Modyfikacje tego dzieła da Vinci doczekały się bardzo wielu form. Polegają one zazwyczaj na zamianie bohaterów obrazu na inne postacie: gwiazdy pop-kultury, postacie fikcyjne, a nawet ustawione za stołem produkty spożywcze, przy czym sama postać Jezusa bywa wówczas wyobcowana. Niektóre nawiązania tworzone są z potrzeby szokowania odbiorcy, np. wykorzystując ten motyw dla ilustracji targów erotycznych, z użyciem gadżetów i fetyszy, część z nich jest celowo bluźniercza. Modyfikacjom towarzyszy mniejsza lub większa wierność w stosunku do oryginału. Tym, co podlega wiernemu kopiowaniu, są m.in.: liczba postaci, ich gesty, symetryczne ułożenie postaci, a także dodatkowe przedmioty, których nie ma na obrazie oryginalnym: trzymany przez Jezusa kielich (zastępowany innymi elementami kulturowymi), aureole.
Słynne malowidło pojawia się w znanym eseju Paula Valéry pt. "Wstęp do metody Leonarda da Vinci" (1895), będącym filozoficznym portretem wybitnego humanisty i przyrodnika. Francuski poeta i myśliciel „niechcący” uciął tu w zarodku wszelkie późniejsze dywagacje dotyczące niezwykłych tajemnic ukrytych w dziełach Leonarda da Vinci, które blisko sto lat później stały się jedną z osi niezwykle popularnej powieści sensacyjnej Dana Browna pt. Kod Leonarda da Vinci:
Susan Dorothea White bazując na dziele Leonarda da Vinci namalowała obraz „Pierwsza Wieczerza” (ang. "The First Supper"). Sparodiowała ona pierwowzór poprzez zastąpienie 13 białych mężczyzn kobietami o zróżnicowanym pochodzeniu, co odzwierciedlają ich stroje oraz karnacja, a w szczególności, w miejscu Jezusa namalowała czarnoskórą kobietę. Jak sama stwierdziła, jej obraz reprezentuje bezpośrednie "wyzwanie dla akceptacji wizerunku trzynastu mężczyzn po jednej stronie stołu jako wychwalanego symbolu patriarchalnej religii".
Pomiędzy 1984 a 1986 Andy Warhol wykonał serię około 100 prac, które bazowały na obrazie da Vinciego. Część z nich została pokazana w Mediolanie na krótko przed śmiercią Warhola w lutym 1987.

</doc>
<doc id="480552" url="https://pl.wikipedia.org/wiki?curid=480552" title="Candida (zespół muzyczny)">
Candida (zespół muzyczny)

Candida – polska grupa muzyczna łącząca nu metal, rock i grunge. Powstała w 2003 roku w Poznaniu.
Historia.
Zespół Candida powstał we wrześniu 2003 roku z inicjatywy perkusisty Macieja „Ślepego” Głuchowskiego oraz gitarzysty Rafała „Franca” Gieca. Wspólne granie zaowocowało stworzeniem 14 kompozycji charakterystycznych dla ciężkiego gitarowego brzmienia. Wiosną 2004 roku dołączył do zespołu wokalista i gitarzysta Marek „Ramas” Wojciechowski. Pod koniec kwietnia 2004 w studiu Candida Recording Studio intensywnie pracował nad nagraniem i produkcją pierwszej płyty. We wrześniu 2004 roku do zespołu dołączył basista Root. W grudniu 2004 roku Candida zagrał pierwszy koncert.
2005 rok to okres na wydanie pierwszej płyty oraz granie na koncertach i festiwalach. W czerwcu 2005 roku grupę opuścił basista Root. We wrześniu 2005 roku grupa wydała swoją pierwszą płytę zatytułowaną "Meta". Na płycie znalazło się 11 kompozycji, 2 remiksy oraz teledysk. Również we wrześniu 2005 do zespołu dołączył basista Michał „Majkel” Podciechowski znany z Moonlight. W nowym składzie zespół zaczął realizować materiał na nową płytę. W roku 2007 zespół, po odejściu gitarzysty Rafała Gieca, zdecydował się realizować nową płytę w składzie trzyosobowym. Premiera płyty "Zoom" miała miejsce 6 grudnia 2007 roku.
Od czasu wydania drugiej płyty miały miejsce poważne zmiany w składzie zespołu. Do zespołu dołączyli Gabriel Fleszar - artysta muzyczny kojarzony wcześniej głównie ze sceną popową, Kuba Leciej (gitara, Man On The Moon, współpracujący z m.in. Lombardem i DonGuralesko) oraz – jako ostatni – DJ Kostek (mistrz Polski w konkursie Red Bull Thre3style 2012). Zespół w składzie Gabriel Fleszar, Kuba Leciej, Maciej „Ślepy” Głuchowski (jedyny członek oryginalnego składu Candidy), Michał Podciechowski i DJ Kostek przystąpił do nagrywania trzeciego albumu. Premierę płyty zatytułowanej "Frutti Di Mare" ogłoszono na 1 grudnia 2012. 

</doc>
<doc id="480556" url="https://pl.wikipedia.org/wiki?curid=480556" title="Ostrobokowate">
Ostrobokowate

Ostrobokowate (Carangidae) – rodzina głównie morskich ryb okoniokształtnych. Poławiane gospodarczo.
Zasięg występowania.
Ocean Indyjski, Pacyfik oraz Atlantyk, rzadziej spotykane w wodach słonawych.
Cechy charakterystyczne.
Ciało opływowe, bocznie spłaszczone, czasem silnie wygrzbiecone. Ubarwienie zwykle srebrne lub złote. Dwa kolce przed płetwą odbytową. Dorosłe osobniki mają dwie płetwy grzbietowe. Płetwa ogonowa głęboko wcięta, ale nie przyjmuje kształtu półksiężyca. U większości gatunków w linii bocznej występuje rząd przekształconych, ostrych łusek, co dało nazwę rodzinie.
Ostrobokowate są w większości rybami pelagicznymi, szybko pływającymi drapieżnikami, często tworzącymi ławice.
Klasyfikacja.
Rodzaje zaliczane do tej rodziny :
"Alectis" – "Alepes" – "Arripis" — "Atropus" – "Atule" – "Campogramma" – "Carangoides" – "Caranx" – "Chloroscombrus" – "Decapterus" – "Elagatis" – "Gnathanodon" – "Hemicaranx" – "Latridopsis" — "Lichia" – "Megalaspis" – "Naucrates" – "Oligoplites" – "Pantolabus" – "Parastromateus" – "Parona" – "Pseudocaranx" – "Scomberoides" – "Selar" – "Selaroides" – "Selene" – "Seriola" – "Seriolina" – "Trachinotus" – "Trachurus" – "Ulua" – "Uraspis"

</doc>
<doc id="480557" url="https://pl.wikipedia.org/wiki?curid=480557" title="Babcia na jabłoni">
Babcia na jabłoni

Babcia na jabłoni ("Die Omama im Apfelbaum") – powieść dla dzieci napisana przez austriacką pisarkę literatury dla dzieci – Mirę Lobe. Pierwszy raz została wydana w 1965, a polskie tłumaczenie ukazało się w 1968. Autorką tłumaczenia była Maria Kurecka, a ilustracjami dzieło opatrzył Mirosław Pokora.
Opis fabuły.
Główny bohater, mały chłopiec o imieniu Andi, chociaż ma kochającą się rodzinę, w tym dwójkę starszego rodzeństwa, to jednak nie ma babci. Nigdy nie poznał żadnej swojej babci. Jest mu przykro, ponieważ niektórzy jego koledzy ze szkoły mają nawet dwie babcie, a one zabierają ich na karuzelę lub przywożą im prezenty.
Andi lubi przesiadywać na gałęzi dużej jabłoni rosnącej w jego ogrodzie. Tam wymyślił sobie swoją babcię, z którą w wyobraźni chodzi do wesołego miasteczka, łapie dzikie konie, pływa żaglowcem i która na wszystko mu pozwala. Pewnego razu do domu obok wprowadza się starsza pani, z którą Andi się zaprzyjaźnia. Pomaga jej w pracach domowych i zakupach. Zajmuje mu to tyle czasu, że zaczyna mu go brakować dla babci wymyślonej.
Teatr Telewizji.
Na potrzeby polskiego Teatru Telewizji Wojciech Nowak podjął się adaptacji i reżyserii tekstu powieści. W spektaklu zrealizowanym w 1997 roku wystąpili: Barbara Krafftówna jako Babcia, Danuta Mancewicz jako Babcia Wanda, Ewa Telega jako Matka, Jerzy Dominik jako Ojciec, Bartłomiej Ruda jako Marek, Marta Stefańska jako Agnieszka, Dominik Giera jako Jurek, Maria Maj jako Sąsiadka oraz Sławomir Holland jako Mężczyzna.

</doc>
<doc id="480558" url="https://pl.wikipedia.org/wiki?curid=480558" title="Józef Orwid">
Józef Orwid

Józef Orwid, właśc. Józef Kotschy (ur. 14 listopada 1891 w Besku, zm. 13 sierpnia 1944 w Warszawie) – polski aktor.
Życiorys.
Urodził się jako syn pracownika kolei Władysława Kotschego i jego żony Magdaleny z d. Rydzewskiej. Po ukończeniu gimnazjum zadebiutował na scenie krakowskiego Teatru Nowego pod pseudonimem Orwid. Po raz pierwszy wystąpił w Teatrze Ludowym w Krakowie w 1909. W 1922 przyjechał do Warszawy. W latach 1913–1933 grał na wielu scenach, m.in. w warszawskich teatrach: Polskim, Małym i Komedia, krakowskim Teatrze im. Słowackiego i lwowskim Teatrze Nowym. Od 1934 występował niemal wyłącznie w zespole Towarzystwa Krzewienia Kultury Teatralnej, głównie w Teatrze Letnim. Jednocześnie bardzo często występował w teatrach rewiowych i kabaretowych, m.in.: Stańczyk, Qui Pro Quo, Cyrulik Warszawski i Wielka Rewia.
Występował głównie jako aktor charakterystyczny, a do jego najwybitniejszych ról należą: Bartłomiej w "Judaszu z Kariothu", Osip w "Rewizorze", Probierczyk w "Jak wam się podoba", Żyd w "Weselu", Menelaus w "Pięknej Helenie".
Na ekranie zadebiutował w wieku 41 lat, w „10% dla mnie” (1933). Rola notariusza Alojzego ustaliła jego emploi. Grał postacie, będące tłem dla gwiazd tamtych lat. W latach 1933–1939 zagrał w sumie w kilkudziesięciu polskich filmach.
W "Spisie abonentów warszawskiej sieci telefonów 1938/39" na str. 487 Zielonka tel. 44 – Orwid Józef, art. dram., willa „Danusia”, Mickiewicza.
Podczas II wojny światowej występował w warszawskich teatrach jawnych oraz w Teatrze Komedia. Zginął w Warszawie podczas powstania warszawskiego, w wyniku eksplozji niemieckiego czołgu pułapki na ulicy Kilińskiego.
Jego żona Waleria Kotschy-Orwid (1887-1958) była przez wiele lat suflerką i inspicjentką teatralną. Dzieci: córki Elżbieta Lucyna Kotschy-Orwid, Krystyna Bożena Kotschy-Orwid oraz Maria Kotschy-Orwid.

</doc>
<doc id="480560" url="https://pl.wikipedia.org/wiki?curid=480560" title="A-7 Corsair">
A-7 Corsair



</doc>
<doc id="480561" url="https://pl.wikipedia.org/wiki?curid=480561" title="Krzemiany łańcuchowe">
Krzemiany łańcuchowe

Krzemiany łańcuchowe – rodzaj krzemianów. 
Głównym motywem strukturalnym krzemianów jest czworościan z jednym atomem krzemu w centrum i czterema atomami tlenu na wierzchołkach. Czworościany mogą występować pojedynczo lub łączą się ze sobą, mając wspólny jeden lub więcej atomów tlenu. W krzemianach łańcuchowych czworościany tworzą łańcuchy w taki sposób, że każdy czworościan łączy się z dwoma innymi. Odpowiadają ogólnemu wzorowi X,Y(Si2O6) gdzie X i Y są kationami metali dwu-i trójwartościowymi). Te pojedyncze łańcuchy złączone są ze sobą czasami w kierunku bocznym poprzez wspólne atomy tlenu w łańcuchy podwójne, które odpowiadają ogólnej formule X,Y(Si4O11) gdzie X i Y są kationami metali. Minerały tej grupy tworzące pojedyncze łańcuchy to pirokseny.
Przykłady minerałów z grupy krzemianów łańcuchowych: 

</doc>
<doc id="480563" url="https://pl.wikipedia.org/wiki?curid=480563" title="Markos Kiprianu">
Markos Kiprianu

Markos Kiprianu, gr. Μάρκος Κυπριανού (ur. 22 stycznia 1960 w Limassolu) – cypryjski polityk i prawnik, parlamentarzysta, minister, w latach 2004–2008 członek Komisji Europejskiej. Syn Spirosa Kiprianu.
Życiorys.
Ukończył prawo na Uniwersytecie Narodowym im. Kapodistriasa w Atenach. Kształcił się następnie w Trinity College na Uniwersytecie Cambridge oraz w Harvard Law School w ramach Uniwersytetu Harvarda. W 1985 podjął praktykę w zawodzie adwokata.
Zaangażował się w działalność polityczną w ramach Partii Demokratycznej (DIKO). Od 1986 do 1991 był radnym miejskim w Nikozji, w latach 1993–1996 kierował organizacją młodzieżową DIKO. W 1986 wszedł w skład komitetu centralnego, a w 1990 w skład komitetu politycznego swojego ugrupowania. W latach 1991–2003 sprawował mandat posła do Izby Reprezentantów. Z cypryjskiego parlamentu odszedł w związku z objęciem urzędu ministra finansów, funkcję tę pełnił do 2004.
W maju 2004, po akcesie Cypru do Unii Europejskiej, wszedł w skład Komisji Europejskiej jako komisarz ds. budżetu (obok urzędującej Michaele Schreyer). W listopadzie tego samego roku w kolejnej KE, na czele której stanął José Manuel Barroso, objął stanowisko komisarza ds. zdrowia.
Zrezygnował z tej funkcji w 2008 w związku z nominację na ministra spraw zagranicznych w rządzie Dimitrisa Christofiasa. Urząd ten sprawował od marca 2008 do sierpnia 2011.
Był oskarżony w postępowaniu karnym dotyczącym wybuchu w składzie amunicji w 2011, jednak w 2013 został uniewinniony. W 2014 powrócił do aktywności politycznej, został wówczas wiceprzewodniczącym DIKO.

</doc>
<doc id="480564" url="https://pl.wikipedia.org/wiki?curid=480564" title="Henryk IV (cesarz niemiecki)">
Henryk IV (cesarz niemiecki)



</doc>
<doc id="480566" url="https://pl.wikipedia.org/wiki?curid=480566" title="Józef Kotschy">
Józef Kotschy



</doc>
<doc id="480567" url="https://pl.wikipedia.org/wiki?curid=480567" title="Leticia">
Leticia

Leticia – miasto w południowej Kolumbii, leżące na lewym brzegu Amazonki. Jest stolicą departamentu Amazonas. Według spisu ludności z 30 czerwca 2018 roku miasto liczyło 33 503 mieszkańców. 
Jest ośrodkiem obszaru, o który toczyły spór graniczny Kolumbia i Peru. Traktat z 1922 przyznał miasto Kolumbii. W latach 1932-1934 miała miejsce wojna o sporny obszar. W 1934 przy pośrednictwie Ligi Narodów podpisano pokój. Miasto zostało przyznane Kolumbii. 
Wydarzenia, które doprowadziły do konfliktu zostały opisane przez Arkadego Fiedlera w jednym z rozdziałów reportażu "Ryby śpiewają w Ukajali". 
Siedziba rzymskokatolickiego wikariatu apostolskiego Leticia. 
W mieście funkcjonuje międzynarodowy port lotniczy Alfredo Vasquez Cobo. 

</doc>
<doc id="480569" url="https://pl.wikipedia.org/wiki?curid=480569" title="Hans-Georg Aschenbach">
Hans-Georg Aschenbach

Hans-Georg Aschenbach (ur. 20 października 1951 w Brotterode) – niemiecki skoczek narciarski, reprezentant Niemieckiej Republiki Demokratycznej, złoty medalista olimpijski, dwukrotny mistrz świata, mistrz świata w lotach narciarskich, zwycięzca Turnieju Czterech Skoczni, zdobywca Pucharu KOP oraz dwukrotny triumfator Pucharu Przyjaźni.
Kariera.
W międzynarodowych zawodach zadebiutował 29 grudnia 1971 roku w Innsbrucku podczas zawodów FIS, jednak zajął 35. miejsce. 2 stycznia 1972 w Oberstdorfie był 10, a 6 stycznia 1972 w Bischofshofen zajął pierwsze w karierze miejsce w pierwszej szóstce. Cały Turniej Czterech Skoczni 1971/1972 zakończył na siódmym miejscu. 30 grudnia 1972 roku w Oberstdorfie zajął drugą pozycję.
W 1973 roku zdobył złoty medal na mistrzostwach świata w lotach narciarskich w Oberstdorfie. Był to jego jedyny start na mistrzostwach świata w lotach. 3 stycznia 1973 w Innsbrucku zajął trzecie miejsce w trzecim konkursie Turnieju Czterech Skoczni. Trzy dni później w Bischofshofen ponownie był trzeci, dzięki czemu cały turniej zakończył na drugim miejscu, przegrywając tylko ze swoim rodakiem Rainerem Schmidtem. 30 grudnia 1973 w Oberstdorfie wygrał pierwszy konkurs TCS 1973/1974. 1 stycznia 1974 w Ga–Pa przegrał jedynie z Walterem Steinerem ze Szwajcarii i zajął drugie miejsce. 3 stycznia 1974 roku w Innsbrucku wygrał, a 5 stycznia 1974 w Bischofshofen był trzeci, w efekcie triumfował w klasyfikacji generalnej tej edycji Turnieju.
W 1974 roku na mistrzostwach świata w Falun został podwójnym złotym medalistą (na skoczni dużej i skoczni średniej). Dzięki temu wygrał plebiscyt na najlepszego sportowca NRD w roku 1974. Wziął także udział w igrzyskach olimpijskich w Innsbrucku w 1976 roku, gdzie zwyciężył na normalnym obiekcie. Na tych samych igrzyskach zajął także ósme miejsce na skoczni dużej. Cztery lata wcześniej, podczas igrzysk w Sapporo Aschenbach wystartował w konkursie na skoczni normalnej zajmując 31. miejsce.
W 1974 i 1975 zwyciężał w Pucharze Przyjaźni.
Po igrzyskach w 1976 roku postanowił zakończyć karierę.

</doc>
<doc id="480571" url="https://pl.wikipedia.org/wiki?curid=480571" title="Eufrozyna mazowiecka">
Eufrozyna mazowiecka

Eufrozyna, Eufrazja (Eufrozja) (ur. między 1292 a 1294, zm. 26 grudnia krótko po 1327) – księżna oświęcimska, córka Bolesława II mazowieckiego, księcia płockiego i jego drugiej żony Kunegundy Czeskiej, siostra księcia płockiego Wacława (ok. 1293-1336). 
Życiorys.
Małżeństwo z Władysławem I.
Nie jest znana dokładna data jej zamążpójścia za Władysława I, księcia oświęcimskiego. Genealodzy przyjmują, że małżeństwo to zostało zawarte w latach 1304–1309, ze wskazaniem na 1306. Można przypuszczać, że drogę do związku córki Kunegundy, Eufrozyny, z synem księcia cieszyńskiego Mieszka cieszyńskiego, Władysławem, utorowało zbliżenie się książąt cieszyńskich do Przemyślidów. Otóż córka Mieszka I cieszyńskiego, a siostra Władysława, Wiola, była żoną Wacława III Czeskiego, natomiast ciotką tegoż Wacława była Kunegunda, matka Eufrozyny.
Dalsze losy.
Eufrozyna po śmierci męża, który zmarł między 15 grudnia 1321 a 15 maja 1324 współuczestniczyła – z uwagi na młody wiek jej najstarszego syna Jana – w rządach księstwem oświęcimskim. Współudział w rządzeniu trwał co najmniej do 14 listopada 1328, a być może nawet do końca jej życia. Księżna oświęcimska występuje po raz ostatni w źródłach jako osoba żyjąca właśnie 14 listopada 1328. Data dzienna jej śmierci znana jest z nagrobka w klasztorze dominikanów krakowskich, gdzie Eufrozyna spoczywa. Był to dzień 26 grudnia. Prawdopodobnie zmarła ona jeszcze w 1328 lub 1329.
Potomstwo.
Z małżeństwa Eufrozyny i Władysława pochodziło dwoje lub troje dzieci: 
Eufrozyna mazowiecka wywodzi się w linii prostej po mieczu od pierwszego króla Polski Bolesława Chrobrego (król Polski od 1025), natomiast po kądzieli od pierwszego króla Czech Wratysława II (król Czech od 1085).

</doc>
<doc id="480574" url="https://pl.wikipedia.org/wiki?curid=480574" title="Krzemiany pierścieniowe">
Krzemiany pierścieniowe

Krzemiany pierścieniowe – rodzaj minerałów zbudowanych z krzemianów tworzących struktury pierścieniowe.
Głównym motywem strukturalnym krzemianów jest czworościan z jednym atomem krzemu w centrum i czterema atomami tlenu na wierzchołkach. W krzemianach pierścieniowych każdy z czworościanów styka się dwoma narożami z czworościanami sąsiednimi, tworząc układ cykliczny. Atomy tlenu w miejscach styku są wspólne dla dwóch reszt krzemianowych (układ siloksanu Si-O-Si), natomiast pozostałe dwa atomy reszty krzemianowej obdarzone są ładunkiem ujemnym. Pierścienie krzemianów mogą się składać z od trzech do kilkunastu czworościanów krzemianowych (np. [Si3O9]6−, [Si4O12]8−, [Si6O18]12−), które układają się w równoległe warstwy mocno połączone jonami metali. Wynika stąd niedoskonała łupliwość tych minerałów w kierunku podstawy słupa.
Przykłady krzemianów pierścieniowych: aksynit, beryl, dioptaz, ekanit, turmaliny.

</doc>
<doc id="480575" url="https://pl.wikipedia.org/wiki?curid=480575" title="Ścieżka Eulera">
Ścieżka Eulera



</doc>
<doc id="480576" url="https://pl.wikipedia.org/wiki?curid=480576" title="Droga Eulera">
Droga Eulera



</doc>
<doc id="480577" url="https://pl.wikipedia.org/wiki?curid=480577" title="Rezerwat przyrody Wrząca">
Rezerwat przyrody Wrząca

Rezerwat przyrody Wrząca – leśny rezerwat przyrody w gminie Błaszki, w powiecie sieradzkim, w województwie łódzkim. Jest położony w Nadleśnictwie Złoczew, w pn.-zach. części uroczyska Orły, koło wsi Marianów, przy drodze Brąszewice – Wojków. Utworzono go w 1995 r. w celu zachowania dla celów dydaktycznych i naukowych kwaśnej buczyny niżowej na granicy naturalnego występowania buka i jodły. Zajmuje powierzchnię 59,70 ha (akt powołujący podawał 59,10 ha). Lasy rezerwatu w okresie przed II wojną światową wchodziły w skład majątku ziemskiego Wrząca.
W skład rezerwatu wchodzi cienisty, wysokopienny las bukowy ze skąpo wykształconym podszytem i ubogim runem. Silnie zwarty drzewostan składa się głównie z buka. Około 20% tego drzewostanu stanowi także dąb bezszypułkowy. Domieszka innych gatunków drzew jest bardzo nieznaczna, tworzy ją jodła, świerk, brzoza, osika, sosna i modrzew.
Ubogie ze względu na silne zakwaszenie i ocienienie runo ma strukturę skupiskową. Tworzy je kosmatka owłosiona, turzyca pigułkowata, kostrzewa owcza i z mniejszym udziałem: konwalijka dwulistna, szczawik zajęczy, przetacznik leśny i ożankowy. Charakterystyczny jest całkowity brak gatunków siedlisk żyznych oraz stały udział acidofilnych mszaków, tworzących miejscami rozległe darnie. Zwarte kępy nalotów i podszytów jodłowych i świerkowych widoczne są zwłaszcza w pn. części rezerwatu. Bogata jest flora takich płatów: wzrasta udział borówki czarnej, pszeńca zwyczajnego, turzycy pagórkowatej i siewek jarzębu. Sporadycznie występuje widłak jałowcowaty oraz gruszyczka jednostronna i mniejsza. Najstarsze, 110-letnie drzewostany bukowe z sosną i dębem bezszypułkowym porastają wsch. i pd. części rezerwatu na siedliskach lasu mieszanego świeżego.
Stare buki o rozmiarach pomnikowych rosną także w sąsiedztwie rezerwatu, np. przy drodze do leśniczówki rośnie buk o obw. 310 cm. Pn.-zach. granicę rezerwatu wyznaczają 4 buki o obw. ponad 2 m, a na pd. od rezerwatu – buk o obw. 320 cm obwodu.
Według obowiązującego planu ochrony ustanowionego w 2011 roku, obszar rezerwatu objęty jest ochroną ścisłą (20,11 ha) i czynną (39,59 ha).

</doc>
<doc id="480579" url="https://pl.wikipedia.org/wiki?curid=480579" title="Lew Worobjow">
Lew Worobjow

Lew Wasiljewicz Worobjow ros. Лев Васильевич Воробьёв, (ur. 24 lutego 1931 w Borowiczi w obwodzie moskiewskim (d. ZSRR); zm. 12 maja 2010) – radziecki kosmonauta, pułkownik lotnictwa.
Życiorys.
Szkołę średnią ukończył w rodzinnym Borowiczi w 1946. Trzy lata później (1949) został absolwentem specjalnej (przygotowawczej) średniej szkoły sił powietrznych w Kijowie. Po zakończeniu w 1952 nauki w Batajskiej Wyższej Wojskowej Szkole Lotnictwa (ВАУЛ) pozostał przez jakiś czas na uczelni. Później przeszedł do służby w lotnictwie. Był m.in. dowódcą skrzydła w pułku lotnictwa myśliwskiego stacjonującego w obwodzie czelabińskim. Latał w nim na samolotach typu MiG-15. Kwalifikacje „oficera z wyższym wykształceniem wojskowym” uzyskał w 1961 na Wojskowej Akademii Lotniczej. Do momentu przyjęcia do oddziału kosmonautów był pilotem lotnictwa szturmowego i stacjonował na Sachalinie. W 1962 zgłosił swoją kandydaturę do kolejnego naboru kosmonautów. Przeszedł badania w Centralnym Wojskowym Naukowo-Badawczym Szpitalu Lotnictwa (ЦВНИАГ) i otrzymał skierowanie do Centralnej Lotniczej Komisji Lekarskiej (ЦВЛК), gdzie pomyślnie przeszedł kolejne kwalifikacje. 10 stycznia 1963 – został członkiem drugiej grupy (WWS-2) kosmonautów radzieckich. Do stycznia 1965 przeszedł podstawowy kurs przygotowawczy dla kosmonautów (ОКП). Po zdanych egzaminach został skierowany do wojskowego programu kosmicznego. W latach 1966–1969, z grupą innych kosmonautów, szkolił się do lotu na wojskową stację kosmiczną Ałmaz. Uczestniczył również w przygotowaniach do lotu statków kosmicznych Sojuz 4 i Sojuz 5 (1968–1969) oraz do grupowego lotu statków Sojuz 6, 7 i 8. Od listopada 1969 do lipca 1971 trenował w ramach programu Kontakt (próby na orbicie okołoziemskiej węzłów cumowniczych dla załogowych pojazdów księżycowych). Był dowódcą załogi Sojuza. Początkowo jego partnerem był Wiktor Pacajew, później Nikołaj Rukawisznikow a od sierpnia 1970 Walerij Jazdowskij. Loty ostatecznie zostały odwołane a załogi rozformowane. Po zakończeniu programu Kontakt Worobjow powrócił do grupy kosmonautów szkolonych na potrzeby wojskowej stacji kosmicznej Ałmaz (1971–1973). Na początku 1973 uczestniczył w programie Spiral, a później został mianowany dowódcą pierwszej załogi statku kosmicznego Sojuz 13. Miał to być lot autonomiczny. Inżynierem pokładowym misji został Walerij Jazdowskij. W grudniu 1973, na kilka dni przed planowanym startem, załoga Worobjowa została zamieniona przez załogę rezerwową - Piotra Klimuka i Walentina Lebiediewa. Przyczyną była niezgodność psychologiczna Worobjowa i Jazdowskiego. W 1974 został dowódcą pierwszej, podstawowej załogi stacji kosmicznej Salut 4. Razem z nim miał lecieć Walerij Riumin. Worobjow nie przystąpił jednak do przygotowań, ponieważ 28 czerwca 1974 dowództwo sił powietrznych skreśliło go z listy kosmonautów (z uwagi na stan zdrowia). Pozostał jednak w Centrum Wyszkolenia Kosmonautów im. J. Gagarina, gdzie służył do na różnych stanowiskach do momentu zwolnienia ze służby wojskowej tj. 11 listopada 1986 (z uwagi na osiągnięty wiek). Odznaczony orderem Czerwonej Gwiazdy (1982) i innymi okolicznościowymi medalami.

</doc>
<doc id="480581" url="https://pl.wikipedia.org/wiki?curid=480581" title="Kompleks Diany">
Kompleks Diany

Kompleks Diany – przejmowanie męskiego stylu zachowań, ubioru, wynikające z podświadomego pragnienia kobiety, aby stać się mężczyzną. 
Antycznym prawzorem jest rzymska bogini Diana, patronka łowów, gór, księżyca, utożsamiana z grecką Artemidą. Przedstawiano ją z łukiem.

</doc>
<doc id="480584" url="https://pl.wikipedia.org/wiki?curid=480584" title="Krzemiany warstwowe">
Krzemiany warstwowe

Krzemiany warstwowe – rodzaj krzemianów. 
Głównym motywem strukturalnym krzemianów jest czworościan z jednym atomem krzemu w centrum i czterema atomami tlenu na wierzchołkach. Czworościany mogą występować pojedynczo lub łączą się ze sobą, mając wspólny jeden lub więcej atomów tlenu. W krzemianach warstwowych czworościany połączone ze sobą dwukierunkowo tworzą warstwy. Siły wiązań między warstwami są bardzo słabe, dzięki czemu minerały tej grupy wykazują bardzo wyraźną łupliwość (miki). W strukturze tego typu występują liczne luki międzywarstwowe, pozwalające na przyłączenie grup anionowych i cząsteczek wody, które powodują uwodnienie (minerały ilaste). W tej grupie mają miejsce liczne podstawienia izomorficzne, dzięki czemu powstają różne szeregi. Wzory chemiczne tych minerałów są bardzo skomplikowane i zależą od proporcji, w jakiej glin zastępuje krzem, oraz od ilości luk międzywarstwowych.
Przykłady minerałów z grupy krzemianów warstwowych: serpentyn (chryzotyl, antygoryt), lepidolit, chryzokola, talk, muskowit, biotyt, kaolinit, illit, montmorillonit.
Podział krzemianów warstwowych.
Przez wzgląd na zróżnicowaną budowę strukturalną, wśród przedstawicieli klasy krzemianów i glinokrzemianów warstwowych wyróżnia się następujące grupy:
Grupa ta dzieli się na dwie podgrupy (podgrupa kaolinu i podgrupa serpentynu). Podgrupa kaolinu obejmuje minerały zbudowane z dwuwarstwowych, dioktaedrycznych pakietów typu 1:1. W skład tej podgrupy wchodzą kaolinit, dickit, oraz nakryt. Podgrupa serpentynu jest trioktaedrycznym odpowiednikiem podgrupy kaolinu. Podgrupa ta zawiera liczne minerały wstępujące w różnych odmianach politypowych. Mogą występować w odmianach azbestowych. Najczęściej spotykane to lizardyt, antygoryt, klinochryzotyl, ortochryzotyl, serpentyn i amesyt. 
Jest to grupa najprostszych krzemianów warstwowych o strukturze pakietu typu 2:1. Ich strukturę przyjmuje się jako wyjściową dla innych minerałów o takiej budowie pakietów. Wyróżnia się tutaj pirofyllit, reprezentujący odmianę dioktedryczqą, i talk, który reprezentuje odmianę trioktaedryczną. 
Jest to bardzo urozmaicona grupa minerałów skałotwórczych. Wiele z nich stanowi ważne surowce mineralne, głównie dla przemysłu ceramicznego. Grupa ta dzieli się na kilka podgrup. Pierwszą z nich są miki zwyczajne, dodatkowo dzielące się na dioktaedryczne (paragonit, muskowit) i trioktaedryczne (szereg flogopitów, biotyty, lepidolity i cynwaldyt). Następną jest grupa mik kruchych. Od mik zwyczajnych odróżnia je obecność różnych kationów dwuwartościowych, głównie kationów wapnia, w miejscach występowania kationów metali alkalicznych u mik poprzedniej podgrupy. Zmiana ta pociąga za sobą utratę elastyczności blaszek owych minerałów. Do mik kruchych zalicza się margaryt, clintonit i ksantofilit. Ostatnią podgrupą są hydromiki. Są najbardziej skomplikowane pod względem strukturalnym. Składają się na nie takie minerały jak hydromuskowit, illit, glaukonit, seladonit, i hydrobiotyt.
Bardzo rozpowszechnione krzemiany i glinokrzemiany warstwowe typu 2:1. Dzięki swojej specyfice strukturalnej wykazują bardzo duże właściwości sorpcyjne przez co stanowią duże wyzwanie dla geologii inżynierskiej oraz budownictwa. Tak jak i w przypadku innych grup, wyróżnia się tu odmiany di- i trioktaedryczne. Do smektytów dioktaedrycznych zalicza się szereg montmorylonitów – beidellit i nontronit. Do trioktaedrycznych natomiast zalicza się saponit i kerolit. 
Są to przedstawiciele grupy glinokrzemianów warstwowych o strukturze pakietu typu 2:1, pod pewnymi strukturalnymi względami są one zbliżone do grupy montmorillonitów, jednak w odróżnieniu od tej grupy mają nikłe zdolności sorpcyjne. Jest tak ponieważ przestrzenie pakietowe wermikulitów często wypełnione są przez cząsteczki wody oraz różnego rodzaju kationy. Podobnie jak w innych przypadkach, dzielą się na di- oraz trioktaedryczne. Najbardziej znane minerały tej grupy to batawit, wermikulit oraz protowermikulit. 
Pod względem budowy odróżniają się od wszystkich krzemianów i glinokrzemianów warstwowych. Ich struktura w skrócony sposób jest opisywana jako 2:1:1. Chloryty są zbudowane z trzywarstwowych pakietów typu 2:1 (zbliżone do pakietów mikowych) oraz oktaedryczyche warstw metalo-hydroksylowych, które wspólnie stanowią złożony pakiet zwany trój-jednowarstwowym (2:1:1). Wyróżnia się odmiany dioktaedryczne i znacznie bardziej rozpowszechnione trioktaedryczne.
Jest to grupa uwodnianych krzemianów i glinokrzemianów warstwowych. Najbardziej znanymi są pałygorskit i sepiolit. 
Są to zgrupowane krzemiany i glinokrzemiany o warstwowych charakterze o bardzo zróżnicowanej budowie niepasującej do innych grup w obrębie całej rodziny minerałów. Są to na przykład stilpnomelan i apofyllit.
Są zaliczane do rodziny krzemianów warstwowych głównie przez swoje współwystępowanie z krystalicznymi krzemianami pakietowymi określanymi ogólnym mianem minerałów ilastych. Najważniejszym z krzemianów tej grupy jest allofan.

</doc>
<doc id="480593" url="https://pl.wikipedia.org/wiki?curid=480593" title="Znaczek harcerski">
Znaczek harcerski

Znaczek harcerski (z uwagi na napis na odznace nazywany również czuwajką) - odznaka członkowska Organizacji Harcerskiej Związku Młodzieży Polskiej - organizacji pseudoharcerskiej, działającej w latach 1950-1956 po bezprawnej likwidacji przez władze komunistyczne struktur Związku Harcerstwa Polskiego. Następnie w 1956 przez krótki okres odznaka Organizacji Harcerskiej Polski Ludowej.
Opis.
Znaczek był wzorowany na odznace Związku Młodzieży Polskiej. Podobnie jak odznaka ZMP, przedstawiał biało-czerwony sztandar oraz trójdzielny płomień, otoczone fragmentem koła zębatego i kłosem (symbol płomienia znajdował się także w odznakach większości organizacji pionierskich krajów socjalistycznych). Podstawę znaczka stanowił napis "CZUWAJ" na czerwonym tle. Znaczek wykonany był z metalu w kolorze złotym. Flaga i tło napisu były emaliowane.
Sposób noszenia.
Znaczek noszony był na koszuli organizacyjnej, na piersi, o dłoń poniżej lewego ramienia. 

</doc>
<doc id="480594" url="https://pl.wikipedia.org/wiki?curid=480594" title="Klasyfikacja Blytta-Sernandera">
Klasyfikacja Blytta-Sernandera

Klasyfikacja lub ciąg Blytta-Sernandera – seria okresów klimatycznych i stadiów związanych z rozwojem lądolodu w Europie północnej, oparta na analizie zachowanego pyłku w duńskim torfie. Jej autorami są Axel Gudbrand Blytt (ur. 1843, zm. 1898) i Johan Rutger Sernander (ur. 1866, zm. 1944). Klasyfikacja została włączona do ciągu klasyfikacji stref pyłku (ang. "pollen zones") zdefiniowanej przez Lennarta von Posta. Metody te określa się mianem palinologicznych.
Klasyfikacja Blytta-Sernandera - ramy czasowe.
Stadia plejstocenu :
Stadia holocenu
Ważniejsze gatunki użyte w klasyfikacji:
W anglojęzycznej literaturze fachowej określana jako Blytt-Sernander.

</doc>
<doc id="480596" url="https://pl.wikipedia.org/wiki?curid=480596" title="Ifejon jednokwiatowy">
Ifejon jednokwiatowy

Ifejon jednokwiatowy ("Ipheion uniflorum" (Lindl.) Raf.) – gatunek rośliny wieloletniej należący do rodziny amarylkowatych ("Amaryllidaceae"). Występuje w Ameryce Południowej (Argentyna, Urugwaj). Roślina ta przez długi czas zaliczana była do rodzaju "Brodiaea", dlatego w niektórych katalogach nasion można ją spotkać pod nazwą "Brodiaea uniflora".
Zastosowanie.
Roślina ozdobna. Jest jedną z najdłużej kwitnących wiosną bylin. Rośliny tego gatunku są mrozoodporne w warunkach Europy Środkowej i łatwe w uprawie, często sadzi się je w ogrodach skalnych oraz na rabatach. Najlepiej rosną w miejscach osłoniętych i lekko zacienionych, ale mogą też rosnąć w pełnym słońcu. Rozmnaża się je przez podział wczesną wiosną lub późnym latem.

</doc>
<doc id="480600" url="https://pl.wikipedia.org/wiki?curid=480600" title="Krzemiany szkieletowe">
Krzemiany szkieletowe

Krzemiany:
Głównym motywem strukturalnym krzemianów jest czworościan z jednym atomem krzemu w centrum i czterema atomami tlenu na wierzchołkach. Czworościany mogą występować pojedynczo lub łączą się ze sobą, mając wspólny jeden lub więcej atomów tlenu.
Krzemiany szkieletowe (krzemiany przestrzenne) - krzemiany o trójwymiarowych połączeniach czworościanów krzemowo-tlenowych. Charakteryzują się najwyższym stopniem kondensacji anionów [SiO4]4-, która prowadzi do utworzenia trójwymiarowych anionów przestrzennych. Jest to struktura bardzo trwała; siła wiązań o dużym ładunku elektrycznym jest zneutralizowana.
Przedstawicielami są najbardziej rozpowszechnione w skorupie ziemskiej minerały skałotwórcze - skalenie; najbardziej znany jest: SiO2 (kwarc).
W tej grupie, pozbawionej wolnych ładunków elektrycznych powinien istnieć w zasadzie tylko kwarc. Jednakże możliwe jest podstawienie izomorficzne krzemu przez glin, które pozostawiając jeden wolny ładunek, pozwala na wprowadzenie kationów, a co za tym idzie, na tworzenie innych minerałów.
Krzemiany szkieletowe: kwarc, opal, skalenie, ortoklaz, plagioklazy, skaleniowce, leucyt, nefelin, lazuryt, zeolity, natrolit, heulandyt.
Zobacz też.
krzem, krzemiany

</doc>
<doc id="480602" url="https://pl.wikipedia.org/wiki?curid=480602" title="Luszczowate">
Luszczowate

Luszczowate (Haemulidae) – rodzina ryb okoniokształtnych. Poławiane jako ryby konsumpcyjne.
Występowanie: głównie Ocean Indyjski, Pacyfik oraz Atlantyk, występują przeważnie w wodach morskich, rzadziej w słonawych i słodkich.
Klasyfikacja.
Rodzaje zaliczane do tej rodziny są zgrupowane w podrodzinach Haemulinae, Plectorhinchinae:
"Anisotremus" — "Boridia" — "Brachydeuterus" — "Conodon" — "Diagramma" — "Emmelichthyops" — "Genyatremus" — "Haemulon" — "Haemulopsis" — "Isacia" — "Microlepidotus" — "Orthopristis" — "Parakuhlia" — "Parapristipoma" — "Plectorhinchus" — "Pomadasys" — "Xenichthys" — "Xenistius" — "Xenocys"

</doc>
<doc id="480603" url="https://pl.wikipedia.org/wiki?curid=480603" title="Flaga Inguszetii">
Flaga Inguszetii

W centrum znajduje się znak solarny. W tradycji Inguszów symbolizuje on słońce, Wszechświat oraz ponadczasową jedność ducha. Kolory oznaczają:
Przyjęta 15 lipca 1994 roku. Proporcje 1:2.
W NHR na miejscu 152 .

</doc>
<doc id="480604" url="https://pl.wikipedia.org/wiki?curid=480604" title="Pretzsch (Elbe)">
Pretzsch (Elbe)

Pretzsch (Elbe) – dzielnica miasta Bad Schmiedeberg w Niemczech, w kraju związkowym Saksonia-Anhalt, w powiecie Wittenberga, nad Łabą. Liczy 1 595 mieszkańców (2007).
Historia.
Pierwsza informacja o Pretzsch (Elbe) pojawia się w dokumencie Ottona II z 981 r. W XVIII wieku stanowił rezydencję królowej Polski - Krystyny Eberhardyny, żony Augusta II. W latach 30. XX wieku w miejscowej piekarni pracował Erwin Strittmatter. Do 31 maja 2009 Pretzsch (Elbe) był samodzielnym miastem.
Przez Pretzsch przebiega droga krajowa B182.
Z miejscowością związany był niemiecki muzyk Friedrich Wieck.

</doc>
<doc id="480607" url="https://pl.wikipedia.org/wiki?curid=480607" title="John Nicks">
John Nicks

John Nicks (ur. 22 kwietnia 1929) – brytyjski łyżwiarz figurowy, trener.
John Nicks jako solista zdobył mistrzostwo Wielkiej Brytanii Juniorów (1947), a razem ze swoją siostrą Jennifer byli sześciokrotnymi mistrzami Wielkiej Brytanii (1947), 1948, 1949, 1950, marzec 1952, grudzień 1952), mistrzami Europy (1953) i mistrzami świata (1953).
John Nicks od 1961 mieszka w Los Angeles i pracuje jako trener. Niektórzy łyżwiarze figurowi, których John Nicks był trenerem to:

</doc>
<doc id="480608" url="https://pl.wikipedia.org/wiki?curid=480608" title="Flaga Kabardyno-Bałkarii">
Flaga Kabardyno-Bałkarii

Flaga Kabardo-Bałkarii jest pasem tkaniny o proporcjach 1:2, na której znajdują się poziome pasy w kolorach: niebieskim, białym i zielonym. W centrum flagi, na okrągłej tarczy znajduje się stylizowany wizerunek Elbrusu – najwyższej góry Kaukazu, Kabardo-Bałkarii i całej Rosji, a także, zdaniem wielu geografów, zwłaszcza zachodnioeuropejskich i rosyjskich – Europy. Kolorystyka tarczy odpowiada barwom flagi. 
Kolory te symbolizują:
Flaga ta została przyjęta uchwałą Rady Najwyższej republiki z 21 lipca 1994.

</doc>
<doc id="480609" url="https://pl.wikipedia.org/wiki?curid=480609" title="Josh McDowell">
Josh McDowell

Josh McDowell (ur. 1939 w Union City w Michigan) – amerykański pisarz i ewangelista, apologeta chrześcijański związany z ewangelikalnym nurtem protestantyzmu.
Życiorys.
Urodził się w stanie Michigan jako jedno z pięciorga dzieci Wilmota McDowella. W młodości zaciągnął się do the Air National Guard, gdzie otrzymał podstawowe szkolenie, a następnie pełnił obowiązki przy utrzymaniu samolotów. W wyniku poważnego wypadku został jednak zwolniony ze służby.
Początkowo McDowell zamierzał zdobyć wykształcenie prawnicze, aby zająć się karierą polityczną. Studia przygotowawcze podjął na Kellogg College w Michigan. Jak sam wspomina, był w tym czasie agnostykiem, który pod wpływem rozmów z grupą zaznajomionych z nim chrześcijan, postanowił napisać studium dowodzące historycznej niewiarygodności chrześcijaństwa, jednak w trakcie pracy przyjął wiarę w Chrystusa.
W następnych latach studiował na Wheaton College w stanie Illinois, gdzie finalnie uzyskał tytuł Bachelor of Arts. Kolejne lata spędził na Talbot Theological Seminary of Biola University, w Kalifornii. Napisał tam pracę na temat teologii Świadków Jehowy, otrzymując dzięki niej tytuł Master of Divinity oraz wyróżnienie Magna Cum Laude. Obecnie jest pracownikiem własnego instytutu znanego jako Josh McDowell Ministry; jest on częścią Campus Crusade for Christ, znanego w Polsce jako Ruch Chrześcijański Mt28.
W 1982 otrzymał honorowy tytuł Doctor of Laws od the Simon Greenleaf School of Law, w uznaniu za lata służby oraz publikacje książkowe.
Życie prywatne.
Deklaruje się jako protestant ewangelikalny. Jest mężem Dorothy Youd, z którą ma czwórkę dzieci.
Książki.
Najbardziej znane książki jego autorstwa to:

</doc>
<doc id="480612" url="https://pl.wikipedia.org/wiki?curid=480612" title="Książę Kaspian">
Książę Kaspian

Książę Kaspian (ang. "Prince Caspian") – drugi tom z cyklu "Opowieści z Narnii" autorstwa brytyjskiego pisarza C.S. Lewisa, opublikowany w 1951 roku. Książka została , światowa premiera miała miejsce 16 maja 2008 roku, w polskich kinach film pojawił się 30 maja.
Znane z pierwszego tomu rodzeństwo Pevensie: Piotr, Zuzanna, Edmund i Łucja spieszą na pomoc prawowitemu władcy Narnii, Księciu Kaspianowi, który toczy śmiertelny bój o prawo tronu. Jakie będą tego rezultaty, zdaje się rozumieć tylko mądry lew Aslan.
Fabuła.
Rozdział 1 – "Wyspa". Mija rok od wydarzeń opisanych w powieści "Lew, czarownica i stara szafa". Piotr, Zuzanna, Edmund i Łucja po spędzeniu bardzo miłych wakacji muszą jechać do nowych szkół – szkół z internatem. Tym smutniejszy dla nich jest fakt, że bracia jadą do innej szkoły, a siostry do innej, co oznacza, że rodzeństwo nie zobaczy się przez najbliższe 10 miesięcy. Nagle dzieci, siedząc na ławce, czują, że coś ich kłuje w plecy. Po chwili jakaś moc ciągnie ich w nieznane. Łapią się za ręce i... lądują w Narnii. Są uradowani. Trafili na wyspę, której pochodzenia nie mogli sobie przypomnieć – wyspę porośniętą puszczą. Bawią się w wodzie, potem idą dalej. Robią się głodni, jedzą kanapki, jakie przyszykowała im mama. Wreszcie sycą głód jabłkami z sadu, do którego dziwnym trafem się dostali. Sad prowadzi ich do muru, który należy do ruin starego zamku. Dziwią się, bowiem w Narnii nie było żadnych ruin. Przekraczają jednak ich mury.
Rozdział 2 – "Starożytne ruiny". Dzieci zwiedzają ruiny, do których trafili. Wydają im się one dziwnie znajome. Zbierają jabłka i robią ognisko. Zuzanna znajduje złotą figurkę szachową. Przypomina im ona figurki z ich szachów. Do tego widzą studnię, którą sami kazali wykopać, kiedy byli władcami Narnii. Te i inne szczegóły sprawiają, że dzieci dochodzą do strasznych dla nich wniosków – są w ruinach zamku Ker-Paravel. Nie wiedzą, jak to możliwe. Edmund sugeruje, że skoro w ich świecie, kiedy wraca się z Narnii zawsze jest ten sam czas, kiedy się do niej trafiło, to może w Narnii zawsze kiedy się do niej wraca, czas może być jaki tylko chce. Pozostali przyznają mu rację. Piotr chce zwiedzić starą zbrojownię. Odrzuca z Edmundem wejście do niej i wchodzą tam, pomagając sobie nową latarką Edmunda. Wśród pozostałości po zamkowych komnatach odnajdują swoje artefakty i zbroje. Brakuje tylko rogu Zuzanny, który został przy siodle, gdy opuścili Narnię.
Rozdział 3 – "Karzeł". Dzieci postanawiają opuścić ruiny i przepłynąć na stały ląd. Problem w tym, że Edmund nie pływał za dobrze, a Łucja wcale. Nagle zauważają łódź z dwoma ludzkimi żołnierzami. Chcieli oni wrzucić do wody związanego Czerwonego Karła. Zuzanna strzela im z łuku po hełmach, żołnierze uciekają, Piotr wyciąga karła. Przedstawia się on swoim wybawcom jako Zuchon i mówi, że jest posłańcem Kaspiana, który walczy z Telmarami i ich władcą, Mirazem. Widząc broń dzieci podejrzewa, że są oni mitycznymi czterema władcami Narnii, na których spotkanie go wysłano. Ponieważ dzieci niewiele z tego rozumieją, karzeł siada i zaczyna im opowiadać historię księcia Kaspiana.
Rozdział 4 – "Opowieść karła". Król Narnii, Kaspian IX zmarł. Władzę po nim przejął jego brat, Miraz. Nowy władca opiekuje się swoim bratankiem, księciem Kaspianem, synem swego zmarłego brata. Miraz rządzi krajem w sposób niezgodny z jej odwiecznymi prawami. Według niego wszelkie mówiące zwierzęta to wymysł wyobraźni, a lew Aslan nigdy nie istniał. Kaspian jednak ciągle wierzy w „Starą Narnię”, do czego przyczyniają się opowieści jego niani. Kiedyś chłopiec, podczas spaceru ze stryjem, wygadał się o tym, że zna te opowieści. Zły Miraz wyzwał go, wygnał nianię i wezwał z głębi Narnii doktora Korneliusa, który zostaje nauczycielem młodego księcia. Mistrz i uczeń szybko przypadają sobie do gustu. Kornelius na lekcji historii opowiada chłopcu, że jego przodkowie pochodzą z Telmaru, najechali Narnię i podbili ją, zaś ich przywódca, król Kaspian koronował się na władcę Narnii jako Kaspian I Zwycięzca. Chłopiec pyta o dalsze fakty, ale nauczyciel zmienia temat. Pewnej nocy zabiera go jednak na lekcje astronomii do starej wieży. Pokazuje mu koniunkcje dwóch gwiazd, potem zaś wyjaśnia, że opowieści o Aslanie i „Starej Narnii” nie są bajkami, lecz rzetelną prawdą, ale nie może Kaspian nikomu o nich opowiadać. Doktor przyznaje się również Kaspianowi, że jest w połowie Czarnym Karłem.
Rozdział 5 – "Przygody Kaspiana w górach". Kaspian ma się teraz na baczności. Patrzy podejrzliwie na swego stryja i stryjenkę. Pewnej nocy Kornelius budzi go i każe mu uciekać z zamku. Okazuje się bowiem, że królowa Pretensjonata, żona Miraza, urodziła mężowi syna – Kaspian jest więc w śmiertelnym niebezpieczeństwie. Nauczyciel wyjawia chłopcu całą prawdę – Kaspiana IX zabił nie kto inny, ale właśnie Miraz. Potem zabił on kilku baronów, którzy stali mu na drodze, siedmiu innych baronów, przyjaciół Kaspiana IX, wysłał dożywotnio na zwiedzanie zamorskich krajów. Bratanka zaś trzymał tylko dlatego, że nie miał następcy. Teraz jednak go ma. Kaspian ucieka, otrzymując od swego nauczyciela róg królowej Zuzanny. Pędzi przez las, ale w drugim dniu ucieczki uderza się o gałąź i traci przytomność. Budzi się w borsuczej norze, opatrują go mówiący borsuk Truflogon, Czerwony Karzeł Zuchon i Czarny Karzeł Nikabrik. Ten ostatni chce zabić chłopca, ale pozostali mu nie pozwalają. Kaspian opowiada im o sobie. Cała trójka decyduje, że czas podjąć walkę z Mirazem.
Rozdział 6 – "Lud mieszkający w ukryciu". Kaspian, Zuchon, Nikabrik i Truflogon ruszają na poszukiwanie Starych Narnijczyków. Znajdują Trzy Brzuchate Niedźwiedzie, potem wiewiórkę Trajkowitkę, która na polecenie Zuchona zbiera wszystkich Narnijczyków, jakich tylko znalazła. Do Kaspiana dołączają więc centaur Gromojar i jego synowie, karły, fauny, satyry, mysi oddział na czele mówiącej myszy-rycerza Ryczypiska, olbrzym Świdrogrzmot i wielu innych. Pięć karłów kuje Kaspianowi, Zuchonowi i Nikabrikowi nowe zbroje i miecze. W nocy na Tanecznym Uroczysku odbywają się tańce i zabawa.
Rozdział 7 – "Stara Narnia w niebezpieczeństwie". Narnijczycy naradzają się, co robić dalej. Do obozu zbliża się ktoś – jest to doktor Kornelius, który informuje wszystkich, że Miraz wie o ucieczce Kaspiana i o tym, że zbiera on przeciwko niemu Narnijczyków, więc ruszył już ze swoim wojskiem zdławić bunt – Miraz dowiedział się o tym wszystkim przez konia Kaspiana, który zgubiwszy jeźdźca wrócił do stajni. Za radą nauczyciela Kaspian przenosi swe siły do Kopca Aslana. Niestety, walka z Mirazem nie przynosi rezultatu, Kaspian i jego oddziału ponoszą porażkę przez Świdrogrzmota, który poprowadził ich do ataku niezgodnie z planem. Kaspian naradza się z Zuchonem, Nikabrikiem, Trulogonem i Korneliusem. Nikabrik radzi zadąć w róg, Zuchon mówi, iż nie wierzy w bajki o Aslanie, Kornelius doradza ostrożność. Wreszcie książę gra na rogu, wysyłając Trajkowitkę w jedną stronę, zaś Zuchona w drugą, by odnaleźli oni tajemniczą pomoc.
Rozdział 8 – "Jak wydostali się z wyspy". Zuchon kończy swą opowieść. Rodzeństwo jest gotowe wspomóc Kaspiana, Zuchon jednak wątpi w ich siły. Edmund proponuje mu więc pojedynek na miecze, który wygrywa. Potem Zuzanna wygrywa z karłem w strzelaniu z łuku, więc Zuchon uwierzył w ich możliwości. Wszyscy opuszczają wyspę z pomocą łodzi zabranej telmarskim strażnikom.
Rozdział 9 – "Co zobaczyła Łucja". Rodzeństwo i Zuchon (nazywany dowcipnie KMP – Kochany Mały Przyjaciel) wędrują przez Puszczę. Łucję atakuje niedźwiedź, ale zabija go Zuchon. Łucja jest smutna tym, co mówił Zuchon, że wiele mówiących zwierząt przez prześladowania ze strony Telmarów straciło zdolność mowy i stało się dzikimi bestiami. Piotr, Edmund i Zuchon oporządzają misia. Cała grupa dociera do wąwozu z rzeką. Łucja widzi przy wąwozie Aslana, który jednak szybko znika. Dziewczynka chce iść w stronę, którą wskazywał im Wielki Lew, Zuchon, Piotr i Zuzanna oponują, tylko Edmund staje po stronie Łucji. Na głosowaniu wygrywa wniosek Piotra, który nakazuje iść w przeciwnym kierunku. Łucja płacze.
Rozdział 10 – "Powrót Lwa". Grupa idzie przez Puszczę, kierunkiem wskazanym przez Piotra – w stronę rzeki Beruny, ale niestety nadziewa się na patrol Telmarów. Cudem uchodzą z życiem. Idą więc w stronę, jaką wcześniej proponowała Łucja. W nocy Łucję budzi dziwny dźwięk. Idzie za nim i spotyka... Aslana. Wielki Lew tłumaczy jej, że nie może się zjawić i przepędzić rykiem wrogów, gdyż nic nie zdarza się dwa razy tak samo. Mówi jej też, by obudziła rodzeństwo, uprzedza jednak, że inni na razie nie mogą go zobaczyć. Łucja próbuje obudzić resztę – udaje jej się tylko z Edmundem, który wierzy siostrze, pomimo tego, iż nie widzi Aslana.
Rozdział 11 – "Lew ryczy". Edmund i Łucja budzą pozostałych. Nikt inny jednak nie wierzy w przybycie Aslana, Zuzanna dogaduje Łucji, Edmund broni siostrzyczkę. Piotr dla świętego spokoju zarządza wyruszenie w drogę, Zuzanna marudzi. Idą drogą, jaką wskazuje Aslan. Po pewnym czasie Edmund widzi cień Aslana, potem jego samego. Wkrótce udaje się to samemu Piotrowi, wreszcie Zuzannie i Zuchonowi. Zuzanna przeprasza Łucję za swoje zachowanie. Aslan wybacza starszym dzieciom zwątpienie, pochwala Edmunda, zaprzyjaźnia się z Zuchonem. Następnie Piotr, Edmund i Zuchon idą pod Kopiec Aslana, zaś Aslan, Zuzanna i Łucja ruszają wezwać posiłki. Swoim rykiem Wielki Lew budzi duchy drzew z tysiącletniego snu. Pojawia się także Bachus i jego orszak, wśród których jest i Sylen.
Rozdział 12 – "Czarna Magia". Piotr, Edmund i Zuchon wchodzą do Kopca Aslana. Podsłuchują naradę Kaspiana, Truflogona i Korneliusa z Nikabrikiem i jego dwoma towarzyszami, którymi okazują się być wiedźma i wilkołak. Kaspian mówi o powolnym rozpraszaniu się swoich wojsk, Nikabrik uważa, że skoro Aslan nie przybył, należy wezwać na pomoc inne siły. On i jego towarzysze chcą zakreślić krąg i przywrócić do życia Białą Czarownicę. Pozostali nie zgadzają się na to, więc dochodzi do zdrady: Kaspiana atakuje wilkołak, Korneliusa wiedźma, Truflogona Nikabrik. W ostatniej chwili przybywa pomoc – Piotr zabija wilkołaka, Zuchon wiedźmę, Edmund Nikabrika. Kaspian jest ranny, ale jego rany zostają opatrzone. Ciało Nikabrika oddano jego pobratymcom.
Rozdział 13 – "Pod wodzą Wielkiego Króla". W Kopcu Aslana odbywa się narada wojenna. Piotr postanawia zakończyć wojnę z Mirazem za pomocą pojedynku, Kaspian podejrzewa, że niewiele to zmieni, gdyż Miraz na pewno nie dotrzyma warunków jako ewentualny zwycięzca, ale zgadza się. Z Mirazem będzie walczył Piotr. Dyktuje on Korneliusowi wyzwanie na pojedynek, które potem zanosi Edmund eskortowany przez Świdrogrzmota i Gromojara. W swoim obozie Miraz czyta wyzwanie, jakie przyniósł mu Edmund. Doradcy Miraza, hrabiowie Podlizar i Sobiepan naradzają się. Postanawiają oboje namawiać Miraza, by odrzucił wyzwanie, ale w taki sposób, by obrażony na nich, przyjął je. Wówczas wódz albo wygra, albo zginie. Jeśli zaś zginie, oni wygrają wojnę bez niego i sami będą rządzić Narnią. Plan się powiódł, Miraz sądził, iż hrabiowie zarzucają mu tchórzostwo, więc przyjmuje wyzwanie, przy okazji nazywając Podlizara tchórzem, za co ten przysięga mu zemstę. Edmund przynosi Piotrowi pomyślną odpowiedź. Wielki Król szykuje mistrzów pojedynków, mających nadzorować walkę. Mają nimi być Gromojar, Świdrogrzmot i niedźwiedź, choć ten ostatni ssał łapę, przez co lekko poniżał Narnijczyków.
Rozdział 14 – "Wszyscy są bardzo zajęci". Odbywa się pojedynek Piotra i Miraza. Jest on bardzo długi i bardzo zaciekły. Podczas przerwy Piotr regeneruje siły, coraz bardziej wątpiąc w zwycięstwo. Wreszcie Miraz potyka się i upada na ziemię. Podlizar i Sobiepan zarzucają Piotrowi, że podstępnie zabił ich władcę i wywołują bitwę, podczas której Podlizar dobija Miraza. Piotr zabija Sobiepana, ale walka trwa dalej. Przyłączają się do niej wszyscy Narnijczycy, nawet Ryczypisk i jego myszy, którzy pomimo małego wzrostu okazują się śmiertelnie skuteczni w walce. Szalę zwycięstwa przechyla przybycie posiłków w postaci wszystkich dobrych Narnijczyków i obudzonych drzew. Telmarowie wycofują się na most na Berunie, ale ten zniknął. Tymczasem Aslan z Zuzanną, Łucją i Bachusem szuka ludzi do walki. Bachus niszczy most na rzece Berunie, uwalniając jej ducha, następnie idą dalej. Przyłącza się do nich uczennica z niesympatycznej szkoły, chłopiec bity kijem przez swego pana (ten ostatni za karę został zamieniony w drzewo), młoda nauczycielka niewdzięcznej klasy i wielu innych. Po drodze Aslan uzdrawia swoim oddechem nianię Kaspiana, która też przyłącza się do niego. Bitwa zostaje wygrana, Telmarowie przerażeni poddali się, inni natomiast skoczyli do Beruny i potopili się. Kaspian i jego niania wpadają sobie w objęcia.
Rozdział 15 – "Aslan robi drzwi w powietrzu". Łucja leczy swym eliksirem rannych w bitwie, w tym zmasakrowanego Ryczypiska, który stracił w bitwie ogon. Aslan nie chce mu dodać nowego ogona, uważając, że mysz zbyt wiele wagi przykłada do swej dumy i honoru – robi to dopiero wtedy, kiedy wszystkie myszy były gotowe obciąć swe ogony, by ich przywódca nie czuł się poniżony. Kaspian zostaje koronowany na króla Narnii jako Kaspian X. W zamku odbywa się wielka uczta, wierni żołnierze zostają nagrodzeni. Aslan ogłasza, że Telmarowie mogą zostać w Narnii lub wrócić do swego kraju, z którego przybyli – okazuje się bowiem, że Telmarowie pochodzą od piratów, którzy rozbili się na wyspie w naszym świecie i przypadkiem trafili przez magiczne przejście do Narnii. Telmarowie boją się, że przejście (drzwi zrobione z patyków) ich pochłonie, tylko jeden z nich przechodzi odważnie – Aslan obiecuje mu szczęście, za jego wiarę. Na dowód, że przejście to nie pułapka Piotr, Zuzanna, Edmund i Łucja (przebrani już w szkolne mundurki) przechodzą przez to przejście do swego świata. Aslan mówi Piotrowi i Zuzannie, że już nie wrócą do Narnii, co oni znoszą dość spokojnie. Zuzanna oddaje Kaspianowi swój róg. Dzieci są znowu w Londynie i czekają na stacji na swój pociąg. Okazuje się jednak, że Edmund zostawił w Narnii latarkę – jednak jest już za późno, by po nią wrócić.

</doc>
<doc id="480617" url="https://pl.wikipedia.org/wiki?curid=480617" title="Wyspa Północna (Nowa Ziemia)">
Wyspa Północna (Nowa Ziemia)

Wyspa Północna (ros. "Северный остров", Siewiernyj ostrow) – jedna z dwóch głównych wysp archipelagu Nowej Ziemi. Od Wyspy Południowej oddziela ją cieśnina Matoczkin Szar. Zajmuje powierzchnię 48 904 km², co stawia ją na 28. miejscu wśród największych wysp świata i 4. wśród wysp Europy. Na wyspie znajdują się lodowce.
Wyspa była pierwotnie zamieszkana przez lud Nieńców, którzy zostali wysiedleni stąd w latach 50. XX wieku. Rosjanie założyli tutaj swój centralny poligon atomowy, na którym począwszy od 1955 prowadzili testy broni jądrowej. Testowano tam też broń atomową na powierzchni (rzadziej pod ziemią). Obszar wokół Nowej Ziemi stanowi największe na świecie składowisko odpadów radioaktywnych.

</doc>
<doc id="480618" url="https://pl.wikipedia.org/wiki?curid=480618" title="Sprzysiężenie Wysockiego">
Sprzysiężenie Wysockiego

Sprzysiężenie Wysockiego ("Związek Wysockiego") – powstały 15 grudnia 1828 związek kilkunastu wojskowych ze Szkoły Podchorążych w Warszawie, zgrupowanych wokół Piotra Wysockiego. Sprzysiężenie powstało na fali ożywienia narodowego wywołanego sądem sejmowym, a także porażkami Rosji w wojnie z Turcją.
Jako pierwsza z licznych organizacji spiskowych Królestwa Polskiego, postawiła sobie za główny cel wywołanie powstania zbrojnego i wyzwolenie ojczyzny, stopniowo poszerzając w wojsku krąg spiskowców.
Wiosną 1829, podczas pobytu w Warszawie cara Mikołaja I, który miał się koronować na króla Polski, planowali wspólnie z patriotycznymi posłami wymusić na monarsze powrót do swobód politycznych i przestrzegania konstytucji Królestwa. W razie odmowy miano rozpocząć walkę (spisek koronacyjny opisany przez Juliusza Słowackiego w "Kordianie"). Wobec sprzeciwu wtajemniczonych senatorów zrezygnowano z jakichkolwiek działań. 
Celem sprzysiężenia było wywołanie powstania i oddanie władzy politykom (np. Józef Chłopicki, Julian Ursyn Niemcewicz, Stanisław Florian Potocki). Mimo nalegań Maurycego Mochnackiego nie stworzyli dalekosiężnego programu politycznego.
W nocy z 29/30 listopada 1830 członkowie Sprzysiężenia (Belwederczycy) zaatakowali Belweder - siedzibę wielkiego księcia Konstantego, wywołując tym samym powstanie listopadowe.

</doc>
<doc id="480621" url="https://pl.wikipedia.org/wiki?curid=480621" title="Sepp Piontek">
Sepp Piontek

Josef "Sepp" Piontek (ur. 5 marca 1940 we Wrocławiu) – niemiecki piłkarz i trener piłkarski. Selekcjoner m.in. reprezentacji Danii i Turcji.
Kariera piłkarska.
Sepp Piontek karierę rozpoczął w VfL Germania Leer. Następnie w latach 1960–1972 reprezentował barwy Werderu Brema, w barwach którego w Bundeslidze wystąpił w 203 meczach i strzelił 15 goli oraz zdobył mistrzostwo Niemiec w sezonie 1964/1965 i Puchar Niemiec w edycji 1960/1961.
Kariera reprezentacyjna.
W reprezentacji RFN od 1965 do 1966 roku rozegrał 6 meczów.
Kariera szkoleniowa.
Sepp Piontek karierę trenerską rozpoczął w 1971 roku będąc grającym trenerem Werderu Brema, którego był do 1975 roku. Następnie był trenerem: Fortuny Düsseldorf (1975–1976), reprezentacji Haiti (1976–1978) i FC St. Pauli (1978–1979), ale nie odniósł z nimi większych sukcesów.
Pod koniec 1979 roku został trenerem drużyny Danii, z której wówczas z europejskiego outsidera uczynił jedną z czołowych drużyn Europy. W ciągu dziesięciu lat pracy z tą reprezentacją, Piontek wprowadził nowe wzorce szkoleniowe, znacznie zmienił mentalność piłkarzy i w efekcie stworzył jeden z najskuteczniej i najefektowniej grających zespołów lat 80. Zaliczył z tym zespołem udane występy na Mistrzostwach Europy 1984 oraz Mistrzostwach Świata 1986. Trenował reprezentację do 1990 roku. Jego następcą został asystent Piontka od 1982 roku - Richard Møller-Nielsen.
W latach 1990–1993 był selekcjonerem reprezentacji Turcji. Mimo iż nie awansował z nią do żadnego turnieju, to podobnie, jak w drużyny Danii, zbudował fundamenty pod późniejsze sukcesy drużyny narodowej. Kiedy odchodził, na swojego następcę wyznaczył asystenta Fatiha Terima, który w 1996 roku jako pierwszy w historii awansował z reprezentacją do Euro 1996 w Anglii.
Następnie Piontek trenował zespoły: turecki Bursaspor (1993), duński Aalborg BK (1995–1996) i Silkeborg IF (1997–1999), a w latach 2000–2002 i w 2004 był selekcjonerem reprezentacji Grenlandii.

</doc>
<doc id="480623" url="https://pl.wikipedia.org/wiki?curid=480623" title="Podróż „Wędrowca do Świtu”">
Podróż „Wędrowca do Świtu”

Podróż „Wędrowca do Świtu” (ang. "The Voyage of the Dawn Treader") – trzeci tom z cyklu "Opowieści z Narnii" autorstwa brytyjskiego pisarza C.S. Lewisa, opublikowany w 1952. Książka została , światowa premiera miała miejsce 10 grudnia 2010 roku.
Fabuła.
Łucja, Edmund oraz ich nieznośny kuzyn Eustachy za pomocą magicznego obrazu przenoszą się na pokład „Wędrowca do Świtu”, gdzie ponownie spotykają młodego króla Narnii – Kaspiana. Muszą pomóc mu w próbie odnalezienia dawno zaginionych przyjaciół ojca, baronów narnijskich (Revilian, Bern, Argoz, Mavramorn, Oktezjan, Restimar i Rup), których uzurpator Miraz wysłał na morze. W tym celu rozpoczynają pełną przygód podróż aż na "„ostateczny wschód”". 
Po drodze kolejno odwiedzają: Samotne Wyspy, na których Kaspian detronizuje gubernatora Gumpasa i znosi niewolnictwo; Smoczą Wyspę, na której Eustachy zostaje przemieniony w smoka, a następnie odczarowany; Spaloną Wyspę; Wyspę Złotej lub też Śmiertelnej Wody, na której mieści się jezioro o magicznych właściwościach; Wyspę Głosów, lub też Łachonogów, zamieszkaną przez tajemniczego czarodzieja Koriakina i jego niezwykłych, nieco zwariowanych poddanych; Ciemną Wyspę, na której spełniają się najgorsze sny, aż w końcu docierają do Wyspy Ramandu, początku Końca Świata. Tam odnajdują ostatnich trzech baronów pogrążonych w głębokim śnie. "Aby złamać potęgę tego czaru, musisz popłynąć aż do Końca Świata albo tak blisko Końca Świata, jak tylko to możliwe, i pozostawić tam przynajmniej jednego ze swoich towarzyszy." – oznajmia Kaspianowi władca wyspy, Ramandu. „Wędrowiec” udaje się zatem na wschód. U granicy krainy Aslana drogi bohaterów rozdzielają się: Kaspian wraz z załogą statku wracają do Narnii, Ryczypisk udaje się do krainy Aslana, co stanowi spełnienie jego najskrytszych marzeń, a dzieci zostają odesłane do Anglii.

</doc>
<doc id="480624" url="https://pl.wikipedia.org/wiki?curid=480624" title="Film pod strasznym tytułem">
Film pod strasznym tytułem

Film pod strasznym tytułem – polski serial animowany dla dzieci w reżyserii Leszka Marka Gałysza na podstawie scenariusza Jerzego Niemczuka. Powstało 13 dziesięciominutowych odcinków realizowanych w latach 1992–1996 w opracowaniu plastycznym reżysera, z muzyką skomponowaną przez Mateusza Pospieszalskiego i Jana Pospieszalskiego i wykonaną przez m.in. zespół Voo Voo i Joszka Brodę. Głosów użyczyli m.in. Zofia Merle, Krzysztof Kowalewski, Jan Kobuszewski, Barbara Bursztynowicz, Adam Ferency, Andrzej Marek Grabowski i Jerzy Bończak. Serial powstał na zlecenie TVP i był emitowany w TVP1 kilkakrotnie, a także w TVP2 w paśmie Dwójka dzieciom.
Fabuła.
W małej chałupce pośród ogromnej pierwotnej puszczy żyje sobie leśna rodzina: Tatun, jego żona Mamuna, ich synek Sonek oraz domorosły konstruktor i wynalazca dziadek Lesawik, a opodal na dnie rzeki zaprzyjaźniona rodzina wodna: Topicha, jej córki Chlapy i synek Topek. Pewnego dnia nad osadą zawisa trąba powietrzna, z której wypadają trzy skrzaty – Plonki: Toko, Pinek i Chobołt, oraz duszek Wił pod postacią psa. (Wił jest duchem, który nie ma własnej powłoki cielesnej i występuje pod różnymi postaciami, zmieniając je w zależności od potrzeby). Plonki natychmiast zadomawiają się w gospodarstwie wprowadzając masę zamieszania i bocząc się na Gadającą Kurę, nieodłączną towarzyszkę Mamuny. Wił opowiada o ucieczce z zamku okrutnych rycerzy Marbatów. Korzystając z gościny ukrywa się, przybierając postać dziadka Lesawika, potem Mamuny, a następnie Sonka. Główni bohaterowie, zagrożeni przez Marbatów, muszą bronić siebie i najbliższych, a kolejne przygody rozgrywają się także w zamku złych rycerzy.
Film pełnometrażowy.
Do fabuły serialu nawiązuje pełnometrażowy film w reżyserii Gałysza pt. "Odwrócona góra albo film pod strasznym tytułem" z 1999 roku.

</doc>
<doc id="480626" url="https://pl.wikipedia.org/wiki?curid=480626" title="Sirona">
Sirona

Sirona – celtycka bogini płodności, siły i zdrowia. Jej imię oznacza gwiazdę. Pozostałości jej kultu znajdowane są najczęściej w pobliżu źródeł leczniczych. Przedstawiana z owocami, kłosami zboża lub jako królową niebios z berłem.
Sirona była także towarzyszką Silvanusa Faeruńskiego, boga dzikiej natury i druidów.

</doc>
<doc id="480627" url="https://pl.wikipedia.org/wiki?curid=480627" title="Christopher Bowman">
Christopher Bowman

Christopher Bowman (ur. 30 marca 1967 w Los Angeles, zm. 10 stycznia 2008 tamże) – amerykański łyżwiarz figurowy, startujący w konkurencji solistów.
Był srebrnym (1989) i brązowym (1990) medalistą mistrzostw świata, dwukrotnym mistrzem (1989, 1992) i dwukrotnym wicemistrzem (1987, 1991) Stanów Zjednoczonych.
10 stycznia 2008 jego ciało zostało znalezione w motelu w Los Angeles. Rozważano dwie możliwości śmierci: przyczynę naturalną (w chwili śmierci ważył 118 kg) bądź przedawkowanie narkotyków.
W dzieciństwie wystąpił gościnnie w kilku odcinkach serialu telewizyjnego "Domek na prerii".

</doc>
<doc id="480629" url="https://pl.wikipedia.org/wiki?curid=480629" title="Robert Azembski">
Robert Azembski

Robert Azembski (ur. 4 maja 1964 w Warszawie) – polski dziennikarz, redaktor, publicysta.
Syn dziennikarza i reportażysty Mirosława Azembskiego (1923–1988). Ukończył teologię protestancką na Chrześcijańskiej Akademii Teologicznej w Warszawie (1987), Podyplomowe Studium Religioznawstwa Uniwersytetu Warszawskiego (1989) oraz Podyplomowe Studium Menedżerów Turystyki Szkoły Głównej Handlowej.
Życiorys zawodowy.
W latach 1989–1990 dziennikarz „Tygodnika Polskiego”. Od 1990 do 1992 r. dziennikarz, a następnie szef zespołu reporterów sejmowych Agencji Informacyjnej SIS (dawny Serwis Informacyjny „Solidarności”). W latach 1992–1994 dziennikarz odpowiedzialny za szeroko rozumianą tematykę finansową, a także inne aspekty życia gospodarczego w Redakcji Serwisów Prasowych "BOSS" Polskiej Agencji Prasowej. Od 1994 do 1995 dziennikarz „Rzeczpospolitej” odpowiedzialny za tematykę bankową. W latach 1995–1997 w miesięczniku „Home&amp;Market” (w tym zastępca redaktora naczelnego i p.o. redaktora naczelnego od października 1997 r. do maja 1998 r.). W 1998 r. dziennikarz piszący o ubezpieczeniach, systemie emerytalnym i bankach w tygodniku „Gazeta Bankowa”. W latach 1998–2000 zastępca sekretarza redakcji i szef działu w miesięczniku „Businessman Magazine”, m.in. zastępca sekretarza redakcji, redaktor działu „finanse osobiste”, autor raportów o tematyce finansowej oraz współredaktor dodatków regionalnych. W latach 2000–2001 współtwórca (wraz z Krzysztofem A. Kowalczykiem) i redaktor internetowego serwisu „Poradnik Finansowy Złotówka” (Zlotowka.pl) – jednego z pierwszych w polskim Internecie serwisów typu „personal finance”, powstałego jako niezależna inicjatywa, który w czerwcu 2000 r. wchodzi do firmy „The Mother Ship Poland Internet Holdings”, gdzie nastąpiła jego integracja z portalem internetowym Ahoj.pl. W latach 2001–2002 redaktor naczelny miesięcznika o finansach osobistych „Pieniądz”. Od listopada 2002 r. redaktor naczelny Miesięcznika Finansowego „Bank”.
Od października 2010 szef dodatków „Wprost o finansach”. Obecnie redaktor w portalu www.bs.net.pl.
Zainteresowania pozazawodowe.
Historia, religiologia. Członek Taoistycznego Stowarzyszenia TI-CHI (stopień: zaawansowany), Stowarzyszenia Dziennikarzy Polskich. i Stowarzyszenia Dziennikarzy RP. Współzałożyciel grupy literackiej Klub Tfurcuf w SF.

</doc>
<doc id="480633" url="https://pl.wikipedia.org/wiki?curid=480633" title="Kompleks Jonasza">
Kompleks Jonasza

Kompleks Jonasza – postawa charakteryzująca się pragnieniem odstąpienia od własnego życiowego powołania, losu, wielkości, lęk przed podjęciem nowych wyzwań i ról życiowych np. małżonka, rodzica, partnera bądź przed koniecznością rozwiązania problemów partnerskich itp. 
Nazwa nawiązuje do biblijnego Jonasza - proroka, któremu Bóg zlecił grożenie sądem mieszkańcom miasta Niniwy. Jonaszowi nie odpowiadała ta misja i uciekł. Po wielu przygodach, w końcu posłuszny swemu losowi – udał się do Niniwy.

</doc>
<doc id="480634" url="https://pl.wikipedia.org/wiki?curid=480634" title="Umowa zamiany">
Umowa zamiany

Umowa zamiany – rodzaj umowy cywilnoprawnej zakładający wymianę dóbr bez użycia pieniądza. Ma znaczenie lokalne, a także w specyficznych grupach (np. kolekcjonerów). Szerzej spotyka się ją w gospodarce w okresach zachwiania pozycji pieniądza.
W prawie polskim umowa zamiany została uregulowana w art. 603–604 k.c. Jej strony (zamieniający) zobowiązują się do przeniesienia własności rzeczy lub innego prawa majątkowego na drugą stronę umowy, w zamian za zobowiązanie do przeniesienia własności innej rzeczy lub prawa majątkowego.
Przedmiotem umowy może być rzecz istniejąca, przyszła, określona co do gatunku lub tożsamości, a także np. ograniczone prawo rzeczowe czy prawo na dobru niematerialnym.
Zamiana jest czynnością prawną konsensualną, kauzalną, odpłatną, wzajemną i dwustronnie zobowiązującą. Należy do umów zobowiązujących do rozporządzenia. Może być jednak umową o podwójnym skutku – zobowiązująco-rozporządzającym. Jej zawarcie nie wymaga zachowania szczególnej formy (tj. może być zawarta ustnie albo nawet "per facta concludentia" – w sposób dorozumiany, bez użycia słów), chyba że strony ją zastrzegły (wtedy umowa musi mieć taką formę pod rygorem nieważności, o ile nie zastrzegły formy pisemnej, dokumentowej albo elektronicznej tylko dla celów dowodowych; formy zastrzeżonej dla celów dowodowych nie stosuje się w stosunkach między przedsiębiorcami) albo zamiana dotyczy nieruchomości albo spadku (umowa musi mieć wówczas formę aktu notarialnego pod rygorem nieważności).
Do wyżej określonego, zdefiniowanego kodeksem cywilnym podstawowego typu tej umowy stosuje się z mocy art. 604 k.c. odpowiednio przepisy dotyczące sprzedaży, chyba że strony postanowią inaczej. Chodzi tu m.in. o sposób i koszty wydania i odebrania rzeczy, rękojmię za wady rzeczy, natomiast nie stosuje się przepisów o cenie sprzedaży i sprzedaży na raty.

</doc>
<doc id="480636" url="https://pl.wikipedia.org/wiki?curid=480636" title="Umowa o roboty budowlane">
Umowa o roboty budowlane

Umowa o roboty budowlane – rodzaj umowy cywilnoprawnej. Jest odmianą umowy o dzieło. Nie oznacza to jednak, że wszystkie kodeksowe postanowienia dotyczące umowy o dzieło można posiłkowo stosować do umowy o roboty budowlane. 
Wzajemne zobowiązania stron umowy przedstawiają się w podstawowym przypadku następująco:
Wynagrodzenie wykonawcy.
Jeżeli strony umówiły się o wynagrodzenie ryczałtowe, przyjmujący zamówienie nie może żądać podwyższenia wynagrodzenia, chociażby w czasie zawierania umowy nie można było przewidzieć rozmiaru lub kosztów prac (art. 632 k.c.). Przepis ten dotyczy umów o dzieło, ale zgodnie z orzecznictwem Sądu Najwyższego może być stosowany w drodze analogii do umowy o roboty budowlane (wyrok SN z 15 czerwca 2007, sygn. V CSK 63/07).
Rękojmia i gwarancja.
Do umowy o roboty budowlane stosuje się postanowienia o rękojmi za wady rzeczy sprzedanej. Z racji braku wyraźnego dopuszczenia przez ustawodawcę takiej możliwości w razie zamieszczenia w umowie o roboty budowlane tzw. klauzul gwarancyjnych "kodeksowe" przepisy o gwarancji mogą być stosowane tu jedynie "per analogiam". W zależności od tego, czy dany obiekt budowlany jest nieruchomością czy ruchomością, okres rękojmi wynosi odpowiednio: 5 lat albo 2 lata. 
Odróżnienie umowy o roboty budowlane od umowy o dzieło.
Odróżnienie umowy o roboty budowlane (art. 647 i nast. kodeksu cywilnego) od umowy o dzieło (art. 627 i nast. k.c.) może powodować trudności. 
Zasadniczym kryterium rozróżnienia między umową o roboty budowlane a umową o dzieło jest ocena zamierzenia stosownie do wymogów prawa budowlanego (wyroki SN z 7 grudnia 2005 r., sygn. akt V CK 423/05, z 18 maja 2007 r., sygn. akt I CSK 51/07). Przedmiotem umowy o roboty budowlane jest przedsięwzięcie o większych rozmiarach, zindywidualizowanych właściwościach fizycznych i użytkowych, z reguły powiązane z wymogiem projektowania i zinstytucjonalizowanym nadzorem (wyrok SN z 28 marca 2018 r., sygn. akt V CSK 368/17). Dobitnie uwypukla to brzmienie art. 17 pr. bud., według którego uczestnikami procesu budowlanego są: inwestor, inspektor nadzoru inwestorskiego, projektant i kierownik budowy lub kierownik robót, co jest obce umowie o dzieło (wyrok SN z 25 marca 1998 r., sygn. akt II CKN 653/97, OSNC 1998, nr 12, poz. 207). 
Przepisy dotyczące umów o roboty budowlane stosuje się do inwestycji budowlanych oraz do remontu budynków lub budowli (nie stosuje się do remontu odrębnych pomieszczeń w budynkach).
W pojęciu „roboty budowlane" (użytym w pr. bud.) mieści się sama budowa, a także prace polegające na przebudowie, montażu, remoncie lub rozbiórce obiektu, którym jest budynek wraz z instalacjami i urządzeniami technicznymi, bądź budowla stanowiąca całość techniczno-użytkową wraz z instalacjami i urządzeniami albo obiekt małej architektury.
Umowa o roboty budowlane w kontekście międzynarodowym.
W wielu krajach w procesie inwestycyjnym obiektów budowlanych stosuje sie standardowe umowy o roboty budowlane, dostosowane do wybranych przez inwestora metod realizacji przedsięwzięcia budowlanego. Publikują je takie organizacje jak Międzynarodowa Federacja Inżynierów Konsultantów (FIDIC) reprezentowaną w Polsce przez Stowarzyszenie Inżynierów Doradców i Rzeczoznawców (SIDiR), w Wielkiej Brytanii Wspólny Trybunał do Spraw Umów Budowlanych "(Joint Contracts Tribunal – JTC)""," Amerykański Instytut Architektów, i inne organizacje branżowe. 
Prócz określenia sposobu płatności, oraz rękojmi i gwarancji, te umowy często regulują sposoby komunikacji i rozwiązywania sporów pomiędzy stronami, preferujac zwykle mediację i arbitraż nad litygację sądową, w celu osiągnięcia szybszych rozstrzygnięć, a także sposób zapewnienia wykonania umowy i opłacenia podwykonawców i dostawców porzez poręczęnia "(ang. bonds)" - gwarancje ubezpieczeniowe, a także ubezpieczenia na czas budowy.

</doc>
<doc id="480637" url="https://pl.wikipedia.org/wiki?curid=480637" title="Zofia Merle">
Zofia Merle

Zofia Maria Merle-Mayzel (ur. 30 marca 1938 w Warszawie) – polska aktorka teatralna i filmowa. 
Życiorys.
Debiutowała w Studenckim Teatrze Satyryków (STS) w Warszawie. Do teatru zawodowego przyciągnął ją Konrad Swinarski, obsadzając w „Operze za trzy grosze” w Teatrze Współczesnym.
Wiele lat była związana z warszawską „Komedią”, w 1984 Stanisław Tym zaangażował ją do Teatru Dramatycznego w Elblągu. Pracowała z Tymem w wystawianych w Warszawie: „Pralni” (Zmianowa), „Mississippi” (Bufetowa). Od wielu lat współpracuje z Teatrem „Scena Prezentacje” Romualda Szejda.
Merle zasłynęła jako aktorka w komediach Stanisława Barei – „Co mi zrobisz, jak mnie złapiesz?” (1978), „Miś” (1980), „Alternatywy 4” (1984), „Zmiennicy” (1986). Zagrała też wiele ról filmowych u takich reżyserów jak: Andrzej Barański, Jerzy Antczak, Kazimierz Kutz, Sylwester Chęciński, Łukasz Wylężałek, Andrzej Kondratiuk, Janusz Kondratiuk. Stworzyła wiele kreacji filmowych, popularność zyskała przede wszystkim dzięki rozmaitym rolom drugoplanowym. 
Do ważnych ról w dorobku Merle należą też występy w „Chłopach” (1973) Jana Rybkowskiego, „Nocach i dniach” (1975), w „Niezwykłej podróży Baltazara Kobera” (1988) Wojciecha Jerzego Hasa, „Wszystko, co najważniejsze...” (1992) Roberta Glińskiego, w „Rozmowach kontrolowanych” (1991) Sylwestra Chęcińskiego czy w „Kawalerskim życiu na obczyźnie” (1992) Andrzeja Barańskiego. Jest ceniona także przez Marka Koterskiego, u którego pojawiła się w „Dniu świra” (2002) oraz we „Wszyscy jesteśmy Chrystusami” (2006).
Życie prywatne.
Była żoną aktora Jana Mayzela (1930–2021), mieli syna Marcina (ur. 21 kwietnia 1971, zm. 2 lipca 2013).

</doc>
<doc id="480639" url="https://pl.wikipedia.org/wiki?curid=480639" title="Umowa kontraktacji">
Umowa kontraktacji

Umowa kontraktacji – rodzaj umowy cywilnoprawnej, mającej charakter umowy konsensualnej, odpłatnej, wzajemnej i zobowiązującej, przez którą producent rolny zobowiązuje się do wytworzenia i dostarczenia produktów rolnych określonego rodzaju kontraktującemu – drugiej stronie umowy, ten ostatni zaś obowiązany jest do odebrania ich w umówionym terminie i zapłacenia ceny. Dodatkowo umowa lub przepisy szczególne mogą nakładać na kontraktującego obowiązek wykonania dalszych świadczeń. Tymi świadczeniami mogą być w szczególności: zapewnienie producentowi możliwości nabycia określonych środków produkcji i uzyskania pomocy finansowej, pomoc agrotechniczna i zootechniczna, premie pieniężne, premie rzeczowe. Nie jest to katalog zamknięty, ma charakter przykładowy, umowa może zawierać także inne zastrzeżenia.
W polskim systemie prawnym umowę kontraktacji regulują art. 613–626 k.c.
Stronami umowy są producent rolny, będący osobą fizyczną, prawną (w tym spółdzielnia rolników), jednostką organizacyjną nieposiadającą osobowości prawnej, grupą producentów rolnych, związkiem grup producentów rolnych lub związkiem spółdzielni rolników, i kontraktujący. Kontraktującym może być osoba fizyczna, prawna lub jednostka organizacyjna nieposiadająca osobowości prawnej. Jeżeli umowa kontraktacji dotyczy maku i konopi, kontraktującym może być tylko przedsiębiorca posiadający zezwolenie wojewody.
Producent rolny ma obowiązek wytworzyć i dostarczyć oznaczoną ilość produktów rolnych określonego rodzaju. Ma też umożliwić kontraktującemu nadzór i kontrolę nad wykonywaniem umowy oraz – jeżeli taki obowiązek wynika z umowy – zgłosić w ustalonym terminie niemożność dostarczenia przedmiotu kontraktacji wskutek okoliczności, za które nie ponosi odpowiedzialności.
Z kolei do obowiązków kontraktującego należy odebranie produktów w umówionym terminie, zapłacenie umówionej ceny, spełnienie świadczeń dodatkowych przewidzianych przez umowę lub przepis szczególny oraz przyjęcie świadczenia częściowego, chyba że przedmiot kontraktacji nie jest podzielny lub inaczej zastrzeżono w umowie.
Jeżeli w wyniku okoliczności niezawinionych producent nie może dostarczyć przedmiotu kontraktacji jest zobowiązany zwrócić pobrane zaliczki i kredyty bankowe. Nie ma obowiązku zwrotu tego, co dostał w formie świadczeń dodatkowych. W umowie można przewidzieć warunki korzystniejsze dla producenta.
Odpowiedzialność producenta rolnego z tytułu rękojmi za wady fizyczne i prawne przedmiotu kontraktacji regulują przepisy o rękojmi przy sprzedaży z wyjątkiem prawa odstąpienia. Kontraktującemu przysługuje prawo odstąpienia tylko wtedy, gdy wady są istotne.
Odpowiedzialność kontraktującego z tytułu rękojmi za wady fizyczne i prawne środków produkcji regulują przepisy o rękojmi przy sprzedaży. Podobnie jak w przypadku odpowiedzialności producenta rolnego istnieje wyjątek w postaci prawa odstąpienia.
Roszczenia z tytułu umowy kontraktacji przedawniają się z upływem dwóch lat od:
Umowa kontraktacji powinna być zawarta na piśmie dla celów dowodowych.

</doc>
<doc id="480640" url="https://pl.wikipedia.org/wiki?curid=480640" title="Acetonitryl">
Acetonitryl

Acetonitryl, cyjanometan, – organiczny związek chemiczny, najprostszy nitryl (nitryl kwasu octowego). Acetonitryl jest łatwopalny, ma eterowy zapach, bez ograniczeń miesza się z wodą. Jest mało reaktywny dlatego jest popularnie stosowany jako rozpuszczalnik m.in. w chromatografii (LC, HPLC), elektrochemii, syntezie organicznej i nieorganicznej. Acetonitryl jest szkodliwy dla zdrowia. Jest stosowany do otrzymywania poliacetonitrylu.

</doc>
<doc id="480641" url="https://pl.wikipedia.org/wiki?curid=480641" title="Lucjanowate">
Lucjanowate

Lucjanowate (Lutjanidae) – rodzina ryb okoniokształtnych (Perciformes). Poławiane gospodarczo i w wędkarstwie dla smacznego mięsa.
Występowanie.
Tropikalne i subtropikalne wody oceaniczne, na głębokościach do 450 m p.p.m., niektóre gatunki spotykane w estuariach, skąd wpływają do rzek w poszukiwaniu pokarmu.
Klasyfikacja.
Rodzaje zaliczane do tej rodziny:
"Aphareus" — "Aprion" — "Apsilus" — "Etelis" — "Hoplopagrus" — "Lipocheilus" — "Lutjanus" — "Macolor" — "Ocyurus" — "Paracaesio" — "Parapristipomoides" — "Pinjalo" — "Pristipomoides" — "Randallichthys" — "Rhomboplites" — "Symphorichthys" — "Symphorus"

</doc>
<doc id="480642" url="https://pl.wikipedia.org/wiki?curid=480642" title="Szept serca">
Szept serca

 – pełnometrażowy film anime z gatunku shōjo, wyprodukowany w 1995 na podstawie mangi o tym samym tytule. W Polsce film dystrybuowany jest przez Monolith Video od 2007 roku.
Opis fabuły.
Główną bohaterką "Szeptu serca" jest Shizuku Tsukishima, uczennica gimnazjum w mieście Tama wchodzącym w skład Tokio. Kocha czytanie książek, zajmuje się też tłumaczeniem amerykańskich piosenek na japoński. Rodzice wypominają jej, że nie poświęca dostatecznej uwagi szkole i nie przygotowuje się wystarczająco do zbliżających się egzaminów.
Pewnego razu Shizuku, jadąc w pociągu, widzi siedzącego w tym samym przedziale kota. Idzie za nim gdy ten wychodzi z pociągu. Kot doprowadza ją w końcu do niezwykłego sklepu, prowadzonego przez uprzejmego starszego pana. Okazuje się później, że ów mężczyzna jest dziadkiem Seiji Amasawa, chłopca chodzącego do tej samej szkoły, do której uczęszcza Shizuku. "Seiji Amasawa" często powtarzało się na kartach wypożyczeń w książkach ze szkolnej biblioteki, czytanych przez Shizuku. Dziewczyna się w nim zakochuje. Okazuje się też, że Seiji w wolnych chwilach wyrabia z drewna skrzypce. Shizuku, zawstydzona że sama nie ma żadnych poważnych zainteresowań, zaczyna pisać książkę, w czym pomaga jej dziadek Seiji. Powoduje to jednak zupełne "opuszczenie się" w szkole.
Później Seiji wyjeżdża do Włoch, aby nauczyć się zawodu lutnika, o którym marzy.
Film kończy się napisaniem przez Shizuku całej książki i zaliczeniem przez nią egzaminów w szkole. Seiji natomiast wraca z Włoch i oświadcza się jej.

</doc>
<doc id="480643" url="https://pl.wikipedia.org/wiki?curid=480643" title="Umowa dostawy">
Umowa dostawy

Umowa dostawy – rodzaj umowy cywilnoprawnej, w ramach której jedna jej strona – dostawca zobowiązuje się do:
druga strona – odbiorca zobowiązuje się:
W Kodeksie cywilnym umowa dostawy została uregulowana tylko w szczątkowym zakresie. Wynika to z tego faktu, że umowa ta była pomyślana jako podstawa prawna stosunku wyłącznie między jednostkami gospodarki uspołecznionej. Obecnie, na podstawie art. 612 Kodeksu cywilnego stosuje się do niej przepisy o umowie sprzedaży. Doktryna prawa cywilnego podkreśla, że brak jest mocnych argumentów za utrzymywaniem odrębnej umowy dostawy w Kodeksie cywilnym. Wskazuje na to prawie zupełny brak orzecznictwa, a to które jest znalazłoby zastosowanie także do umowy sprzedaży. Umowa ta jest przykładem i formą kooperacji gospodarczej, zawieranej zwykle przez kontrahentów pozostających ze sobą w trwałych stosunkach handlowych. Celem umowy dostawy jest zapewnienie właściwej jakości i terminowości zamówionej produkcji.

</doc>
<doc id="480644" url="https://pl.wikipedia.org/wiki?curid=480644" title="Wajgacz">
Wajgacz

Wajgacz (ros. Вайгач) – wyspa w północnej, europejskiej części Rosji, położona między Morzem Barentsa a Morzem Karskim. Od kontynentu (półwyspu Jugorskiego) oddziela go cieśnina Jugorski Szar, a od położonego na północy archipelagu Nowej Ziemi cieśnina Karskie Wrota. Pod względem administracyjnym wyspa wchodzi w skład Nienieckiego Okręgu Autonomicznego (obwód archangielski).
Wyspa zajmuje powierzchnię 3383 km². Jej długość to około 100 km, a szerokość – 45 km. Najwyższy punkt wznosi się na wysokość 170 m n.p.m. Wyspa zbudowana jest z łupków, piaskowca i wapieni. Na wyspie panuje klimat polarny ze średnimi temperaturami najzimniejszego lutego wynoszącymi −20 °C, a najcieplejszego czerwca +5 °C. Znajdują się tutaj liczne bagna i niewielkie jeziora. Wyspę pokrywa roślinność tundrowa.
Główne osady na wyspie to: Wajgacz, Długa Guba i Warniek.
Wschodnim wybrzeżem wyspy przebiega umowna granica między Europą a Azją.

</doc>
<doc id="480649" url="https://pl.wikipedia.org/wiki?curid=480649" title="Stanisław Jakubowski (wojskowy)">
Stanisław Jakubowski (wojskowy)

Stanisław Jakubowski (ur. 10 sierpnia 1901 w Ostrowcu Świętokrzyskim, zm. 30 stycznia 1980 w Kielcach) – syn Stanisława, major Wojska Polskiego, uczestnik walk w II wojnie światowej.
Życiorys.
Absolwent wydziału prawa Uniwersytetu Stefana Batorego w Wilnie. W latach 1932–1939 zatrudniony jako urzędnik administracji wojskowej w Powiatowej Komendzie Uzupełnień Postawy. 25 sierpnia 1939 został skierowany do 23 pułku ułanów na stanowisko dowódcy plutonu. 29 sierpnia 1939 wraz z pułkiem przemieścił się z Postaw transportem kolejowym przez Lidę i Wołkowysk do Koluszek. Brał udział w walkach w lasach pod Przysuchą, podczas których został ranny.
Jako dowódca plutonu piechoty 12–13 października 1943 brał udział w bitwie pod Lenino, podczas walk został ranny w bok i lewą rękę, przewieziony do szpitala, gdzie przebywał kilka tygodni.
Od 13 października 1944 pełnił obowiązki kierownika kancelarii tajnej w sztabie 1 Korpusu Polskich Sił Zbrojnych w ZSRR, a następnie od 5 stycznia do 1 czerwca 1944 był pomocnikiem szefa V Oddziału Sztabu 3 Dywizji Piechoty. 
1 września 1944 został wyznaczony na stanowisko zastępcy dowódcy 7 Samodzielnego batalionu piechoty, który był przemianowany na 7 pułk piechoty.
W latach 1945–1947 pełnił obowiązki Komendanta Gdyńskiej Rejonowej Komendy Uzupełnień, a następnie (1947–1950) Komendanta Rejonowej Komendy Uzupełnień w Kielcach.
Na podstawie Rozkazu Personalnego nr 1614 z 17 października 1950 został przeniesiony do rezerwy.

</doc>
<doc id="480650" url="https://pl.wikipedia.org/wiki?curid=480650" title="Jugorski Szar">
Jugorski Szar

Jugorski Szar (ros. "Югорский Шар" = "Jugorskij Szar") – cieśnina oddzielająca wyspę Wajgacz od stałego lądu. Łączy Morze Karskie z Morzem Barentsa.

</doc>
<doc id="480651" url="https://pl.wikipedia.org/wiki?curid=480651" title="Awigdor Lieberman">
Awigdor Lieberman

Awigdor Lieberman (hebr. אביגדור ליברמן, ur. jako Ewiet Lwowicz Libierman (ros. "Эвет Львович Либерман") 5 lipca 1958 w Kiszyniowie) – izraelski polityk, lider partii Nasz Dom Izrael (Jisra’el Betenu), wicepremier w latach 2006–2008 i 2009–2012, minister infrastruktury narodowej w latach 2001–2002, minister transportu w latach 2003–2004, minister spraw strategicznych w latach 2006–2008 minister spraw zagranicznych w latach 2009–2012 i 2013–2015, minister obrony w latach 2016–2018, a od 2021 do 2022 minister finansów. Poseł do Knesetu w latach 1999–2003, 2006–2016 i od 2018.
Autor planu ponownego wytyczenia tzw. "Zielonej linii", granicy z Autonomią Palestyńską, w taki sposób, iż tzw. "meshulash" („trójkąt”) stanowiący region Wadi-Ara (który stał się terytorium Izraela na mocy porozumienia z Jordanią w 1949 roku), powróciłby pod arabskie panowanie. Lieberman wyjaśnia swój pomysł tym, że praktycznie wszyscy mieszkańcy tego terenu to Palestyńczycy, którzy powinni mieszkać w granicach przyszłego państwa palestyńskiego. Oba kraje, zarówno palestyński, jak i izraelski winny być zdaniem Liebermana jednolite narodowościowo.
Wielu Izraelczyków postrzegało plan Liebermana jako przymusowy „transfer” populacji arabskiej, co przypomina propozycje innych skrajnie prawicowych partii politycznych. Pomimo że zrealizowanie koncepcji Liebermana nie spowoduje wygnania Arabów z ich domów, utracą oni całość izraelskich praw obywatelskich, a zwierzchność nad nimi oddana zostanie przyszłemu państwu palestyńskiemu. Izraelscy Arabowie, Partia Pracy i inne ugrupowania silnie sprzeciwiają się propozycjom Liebermana.
W maju 2006 roku Lieberman wywołał ostre reakcje po tym jak zażądał egzekucji arabskich deputowanych do Knesetu, którzy spotkali się z członkami Hamasu. W październiku 2006 roku premier Ehud Olmert i Lieberman podpisali porozumienie koalicyjne. Zgodnie z nim, Lieberman został wicepremierem i ministrem ds. strategicznych. Ta ostatnia posada została stworzona specjalnie dla niego, w związku z zagrożeniem ze strony potencjału wojskowego Iranu.
31 marca 2009 roku został wicepremierem i ministrem spraw zagranicznych w drugim rządzie Binjamina Netanjahu, jednak 18 grudnia 2012 podał się do dymisji ze względu na zarzuty korupcyjne. Po oczyszczeniu go z tych zarzutów, ponownie zaprzysiężony na stanowisku 11 listopada 2013.
Życiorys.
Lieberman urodził się w Mołdawii, będącej wówczas częścią Związku Radzieckiego. W 1978 roku wyemigrował do Izraela. Służył w wojsku izraelskim, a potem ukończył stosunki międzynarodowe i nauki polityczne na Uniwersytecie Hebrajskim w Jerozolimie.
Od 1983 do 1988 pomagał w utworzeniu Syjonistycznego Forum dla Żydów z Krajów Sowieckich, był także członkiem Zarządu Jerozolimskiej Korporacji Ekonomicznej i sekretarzem jerozolimskiej gałęzi związku zawodowego Histadrut. Od 1993 do 1996 pełnił stanowisko dyrektora generalnego partii Likud, a w latach 1996–1997 był dyrektorem generalnym biura premiera.
Nasz Dom Izrael.
W 1999 utworzył i objął przywództwo w partii Nasz Dom Izrael, wydawał także gazetę "Yoman Yisraeli".
Został wybrany do Knesetu w 1999, gdzie pełnił stanowisko prezesa Izraelsko-Mołdawskiej Parlamentarnej Ligi Przyjaźni.
W marcu 2001, Lieberman został mianowany ministrem infrastruktury, ale zrezygnował z tego stanowiska w marcu 2002 roku. W 2003 roku Nasz Dom Izrael startował w koalicji z Unią Narodową, Lieberman zdobył ponownie mandat poselski, jednak już 26 marca z niego zrezygnował, by objąć tekę ministra transportu (jego miejsce w Knesecie zajął Eli’ezer Kohen). Lieberman ostro opowiadał się przeciwko planowi likwidacji osiedli żydowskich w strefie Gazy, zamiast tego w maju 2004 roku zaproponował separację terytoriów zamieszkanych przez obie nacje. Plan ów stanowił, iż tylko ci Arabowie, którzy czują się „związani z Państwem Izrael” i byli „całkowicie mu lojalni”, mogliby pozostać w Izraelu. Jednak 30 maja premier Ariel Szaron odrzucił plan Liebermana, oświadczając m.in. „Uznajemy izraelskich Arabów za część Państwa Izrael”. 4 czerwca 2004 roku, z powodu narastających sprzeciwów wobec planu Szarona, premier usunął Liebermana z rządu.
Jako lider ugrupowania Nasz Dom Izrael, partii w większości złożonej z imigrantów z krajów byłego Związku Radzieckiego, opowiadał się za odbieraniem obywatelstwa izraelskiego niektórym Arabom izraelskim oraz urządzaniem „testów na lojalność” dla pozostałych.
Wybory parlamentarne 2006.
W wyborach do Knesetu w 2006 roku, partia Liebermana uzyskała 11 miejsc (na 120), co w dużej mierze było zasługą zatrudnienia amerykańskiego eksperta od kampanii wyborczych, Arthura Finkelsteina. Był to wielki sukces tego ugrupowania, wykorzystującego slogan „Niet, Niet, Da” („Nie, Nie, Tak”) – opisującego sposób głosowania na ugrupowania odpowiednio Netanjahu, Olmerta i Liebermana.
Jisra’el Betenu nie weszło początkowo do rządu Olmerta. Sam Lieberman, niedługo po wyborach „zasłynął” swoją wypowiedzią z 5 maja, iż ci z arabskich deputowanych do Knesetu, którzy spotykają się z liderami Hamasu i Hezbollahu, powinni zostać osądzeni jako zdrajcy i kolaboranci.
W sondażu opublikowanym w gazecie "Jedi’ot Acharonot" z 21 września 2006 roku, Lieberman znalazł się na drugim miejscu pod względem popularności, zaraz po Binjaminie Netanjahu. Ehud Olmert zajął dopiero piąte miejsce, uzyskując poparcie rzędu 7%.
Umowa koalicyjna.
23 października 2006 roku, porozumienie koalicyjne z Kadimą postawiło Izraelską Partię Pracy w niełatwym położeniu, ponieważ poprzednio wielu jej prominentnych członków wyrażało sprzeciw wobec zasiadania z Liebermanem w jednym rządzie. Minister kultury, sportu, nauki i technologii, Ofir Pines-Paz powiedział m.in. "minister ds. strategicznych to żart. Lieberman sam w sobie jest strategicznym zagrożeniem", i dalej: "Zrobię wszystko co w mojej mocy aby zapobiec wejściu tej partii do rządu."
Wyjście z rządu.
Wkrótce potem, jak Ehud Olmert podjął rozmowy pokojowe z palestyńskim prezydentem Mahmudem Abbasem, Lieberman zagroził opuszczeniem koalicji rządzącej. Stało się tak 17 stycznia 2008 roku – szef Jisra’el Betenu oświadczył, że jego partia wychodzi z rządu, ponieważ "Kadima" ma zamiar oddać Palestyńczykom ziemie zajęte w 1967 roku. Wyjście Liebermana z rządu oznaczało tylko 67 mandatów parlamentarnych kontrolowanych przez zwolenników gabinetu Olmerta.
Minister spraw zagranicznych w drugim rządzie Netanjahu.
Po wyborach w 2009 roku, w wyniku których lider "Likudu" Binjamin Netanjahu utworzył koalicję rządową, Lieberman wszedł 31 marca 2009 w skład gabinetu jako wicepremier i minister spraw zagranicznych. 18 grudnia 2012 zrezygnował z piastowanej funkcji ze względu na oskarżenia korupcyjne.
Minister spraw zagranicznych w trzecim rządzie Netanjahu.
W listopadzie 2013 został oczyszczony z tychże zarzutów i 11 listopada 2013 ponownie zaprzysiężono go na stanowisku szefa MSZ w nowym rządzie Binjamina Netanjahu. Funkcję tę sprawował do 14 maja 2015 kiedy zaprzysiężono kolejny rząd Netanjahu.
Wybory parlamentarne 2015.
Nasz Dom Izrael zdobył w wyborach tylko 6 miejsc w parlamencie, czyli o 4 mniej niż w poprzednich wyborach, gdy startował ze wspólnej listy z Likudem.
Lieberman toczył W 2015 rozmowy koalicyjne z Netanjahu, jednak ostatecznie Nasz Dom Izrael nie wszedł do koalicji rządowej. Partia dołączyła do koalicji rok później a Lieberman i Sofa Landwer objęli ministerstwa Obrony i Absorpcji Imigrantów. Lieberman zrezygnował z miejsca w Knesecie, mandat po nim objęła Julia Malinowski. W listopadzie 2018 Lieberman zadecydował o opuszczeniu koalicji, w wyniku rozejmemu jaki zawarł Netanjahu z Hamasem. Była to z kolei odpowiedź na serie ataków rakietowych ze Strefy Gazy na miasta izraelskie – głównie Aszkelon, Aszdod, Kirjat Malachi, osiedla wokół Strefy Gazy i na Negewie. Lieberman opowiadał się za stanowczą, zbrojną odpowiedzią wobec ataków, a porozumienie zawarte przez Netanjahu nazwał „kapitulacją wobec terroru”, w świetle której nie może brać dalej udziału w pracach rządu. Stało się to jedną z przyczyn przyśpieszenia kolejnych wyborów. Na mocy tzw. prawa norweskiego powrócił do ław 20. Knesetu w miejsce Julii Malinowski.
Wybory parlamentarne 2019.
W wyborach parlamentarnych w kwietniu 2019 roku Nasz Dom Izrael zajął 7. miejsce zdobywając 172 933 głosów (4,02%). Przełożyło się to na 5 mandatów w Knesecie XXI kadencji. Lieberman uzyskał reelekcję, a w konsultacjach prowadzonych przez prezydenta Riwlina w celu rekomendacji co do obsady stanowiska szefa rządu wskazał na Netanjahu. Rozpoczął z nowym-starym premierem negocjacje co do wejścia do koalicji rządowej.
Brak porozumienia pomiędzy Liebermanem a Netanjahu sprawił, iż nie udało się powołać nowego rządu. W związku z tym 29 maja Kneset przegłosował większością 74:25 samorozwiązanie. Nowe wybory parlamentarne zaplanowano na 17 września.
Życie prywatne.
Lieberman jest żonaty, ma trójkę dzieci.

</doc>
<doc id="480653" url="https://pl.wikipedia.org/wiki?curid=480653" title="Olej opałowy">
Olej opałowy

Olej opałowy – paliwo, będące produktem rafinacji (destylacji) ropy naftowej.
Podział olei opałowych
Podział olei opałowych ze względu na zawartość siarki:
Podział olei opałowych według gęstości:
Olej opałowy lekki znajduje zastosowanie w kotłowniach przydomowych oraz w małych i średnich zakładach przemysłowych. Olej opałowy średni i ciężki stosuje się w instalacjach przemysłowych w dużych zakładach przemysłowych, czy elektrociepłowniach.

</doc>
