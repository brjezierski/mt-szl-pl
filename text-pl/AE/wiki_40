<doc id="480656" url="https://pl.wikipedia.org/wiki?curid=480656" title="Symetrodonty">
Symetrodonty

Symetrodonty (†Symmetrodonta) – prawdopodobnie polifiletyczna grupa mezozoicznych ssaków, cechujących się zębami trzonowymi z trzema guzkami ustawionymi w kształcie symetrycznego trójkąta oraz brakiem wyrostka kątowego na żuchwie. W porównaniu z zębami morganukodontów i eutrykonodontów, u których guzki na zębach trzonowych ułożone są w linię, zęby symetrodontów bardziej przypominają zęby łożyskowców i torbaczy, brak im jednak jeszcze niektórych cech występujących u bliżej spokrewnionych z torbaczami i łożyskowcami "eupantoteriów", np. wyraźnie wyodrębnionego talonidu. Do symetrodontów zaliczane są ssaki o niewielkich rozmiarach, z których jeden z najmniejszych ("Kuehneotherium praecursoris") był prawdopodobnie porównywalny z ryjówką "Sorex trowbridgii", zaś jeden z największych ("Spalacotherium tricuspidens") – z oposem krótkoogonowym. Większość przedstawicieli grupy znanych jest tylko z żuchw lub górnych zębów, obecnie jednak znane są także czaszki i szkielety pozaczaszkowe niektórych przedstawicieli grupy należących do rodzin Spalacotheriidae i Zhangheotheriidae ("Zhangheotherium", "Maotherium", "Akidolestes"). Znane ze wszystkich kontynentów poza Australią i Antarktydą.
Tradycyjnie klasyfikowane jako bazalni przedstawiciele ssaków żyworodnych (Theria) "sensu lato", tj. obejmujących nie tylko torbacze i łożyskowce, ale i niektórych ich wymarłych krewnych. Symetrodonty wyróżnił George Gaylord Simpson; zaliczył do tej grupy rodziny Spalacotheriidae i Amphidontidae, do których zaliczał kilka rodzajów ssaków żyjących w późnej jurze i wczesnej kredzie na terenach dzisiejszej Ameryki Północnej i Europy. Późniejsi autorzy zaliczyli do symetrodontów szereg dodatkowych rodzajów, z których najstarsze ("Kuehneotherium", "Woutersia") żyły w późnym triasie, a najmłodsze ("Shalbaatar", "Bondesius") – w późnej kredzie. Cassiliano i Clemens (1979) oraz Carroll (1988) zaliczyli do symetrodontów rodziny Spalacotheriidae, Amphidontidae i Kuehneotheriidae; McKenna i Bell (1997) zaliczyli do nich rząd Amphidontoidea z jedną rodziną Amphidontidae, rząd Spalacotherioidea z rodziną Spalacotheriidae, wydzieloną z niej osobną rodziną Tinodontidae oraz rodziną Barbereniidae (obejmującą rodzaje "Barberenia" i "Quirogatherium", później uznane za prawdopodobne młodsze synonimy rodzajów – odpowiednio – "Brandonia" i "Mesungulatum", należących do bliżej niż symetrodonty spokrewnionej z torbaczami i łożyskowcami grupy Dryolestoidea), a także niezaliczoną do żadnego z tych rzędów rodzinę Shuotheriidae (przez Zofię Kielan-Jaworowską, Richarda L. Cifelliego i Zhe-Xi Luo, 2004 klasyfikowane jako takson siostrzany do australosfenidów) i kilka rodzajów niezaliczonych do żadnej z wymienionych rodzin. Aleksander Awerianow (2002) zaliczył do symetrodontów rodziny Shuotheriidae, Kuehneotheriidae, Tinodontidae i Spalacotheriidae oraz rodzaje "Zhangheotherium" i "Manchurodon". Kielan-Jaworowska, Cifelli i Luo (2004) omówili siedem rodzin ssaków mających uzębienie uznane za charakterystyczne dla symetrodontów: Spalacotheriidae, Amphidontidae, Bondesiidae, Kuehneotheriidae, Tinodontidae, Thereuodontidae i Woutersiidae; dodatkowo autorzy nie mogli z pewnością zaliczyć do żadnej z tych rodzin rodzajów "Atlasodon", "Gobiotheriodon", "Microderson" i "Trishulotherium". Rougier, Ji i Novacek (2003) dla rodzajów "Zhangheotherium" i "Maotherium" wyróżnili dodatkową rodzinę Zhangheotheridae.
Analiza filogenetyczna przeprowadzona przez Donalda Prothero (1981), w której uwzględniono tylko taksony znane z żuchwy i zębów dolnych, wykazała istnienie monofiletycznych symetrodontów obejmujących rodziny Spalacotheriidae, Tinodontidae i Amphidontidae, ale nieobejmujących Kuehneotheriidae; natomiast analiza, w której uwzględniono taksony znane z zębów górnych wykazała, że symetrodonty są parafiletyczne.
Awerianow (2002) wskazał, że rodzaj typowy rodziny Amphidontidae, "Amphidon", jest znany tylko ze źle zachowanego holotypu gatunku typowego "A. superstes" (kości zębowej z pięcioma zębami), na podstawie którego nie można bezspornie potwierdzić jego przynależności do symetrodontów; jego zdaniem równie dobrze "A. superstes" mógł być nietypowym eutrykonodontem z rodziny Amphilestidae. Ostatecznie sklasyfikował go jedynie jako ssaka o niepewnej pozycji filogenetycznej, a rodzinę Amphidontidae uznał za "nomen dubium". Niektóre późniejsze analizy filogenetyczne potwierdziły bliskie pokrewieństwo "Amphidon" z niektórymi przedstawicielami parafiletycznej grupy "trykonodontów" z (obecnie również uznawanej za parafiletyczną lub polifiletyczną) rodziny Amphilestidae, takimi jak "Aploconodon", "Comodon" czy "Tendagurodon". Awerianow wątpił też, czy symetrodonty (nawet w węższym rozumieniu, nieobejmujące wczesnych form takich "Kuehneotherium") są grupą monofiletyczną, przyznając, że zgadza się z autorami uznającymi je za para– lub polifiletyczne; autor ten zauważył, że niektóre cechy budowy, które według Prothero (1981) miały łączyć przedstawicieli grupy (np. występowanie czterech zębów przedtrzonowych) nie występują u wszystkich symetrodontów, a inne (np. słabo rozwinięty talonid) mogą być plezjomorfiami większych kladów ssaków.
Zhe-Xi Luo, Zofia Kielan-Jaworowska i Richard L. Cifelli (2002) przeprowadzili analizę filogenetyczną uwzględniającą znacznie więcej cech budowy szkieletu i taksonów mezozoicznych ssaków niż analiza Prothero (1981); w analizie tej autorzy uwzględnili trzy symetrodonty – "Zhangheotherium", "Tinodon" i "Kuehneotherium". Z analizy wynikło, że symetrodonty są polifiletyczne. "Zhangheotherium" okazał się bazalnym przedstawicielem kladu Trechnotheria, siostrzanym do grupy Cladotheria (obejmującej grupę Dryolestoidea, rodziny Vincelestidae, Amphitheriidae i Peramuridae oraz trybosfenidy, w tym torbacze i łożyskowce). "Tinodon" okazał się taksonem siostrzanym do większego kladu obejmującego Trechnotheria, wieloguzkowce i eutrykonodonty, zaś "Kuehneotherium" był taksonem siostrzanym do grupy koronnej ssaków (kladu obejmującego ostatniego wspólnego przodka łożyskowców, torbaczy i stekowców oraz wszystkich jego potomków). Na drzewie, na którym wymuszono znalezienie się wieloguzkowców poza grupą koronną ssaków i ich bliskie pokrewieństwo z rodzajem "Haramiyavia" pozycja filogenetyczna "Zhangheotherium" nie zmieniła się, "Tinodon" jest taksonem siostrzanym do grupy koronnej ssaków, zaś "Kuehneotherium" należy do morganukodontów. W późniejszej publikacji ci sami autorzy stwierdzili, że z siedmiu omawianych przez nich rodzin symetrodontów można udowodnić monofiletyzm i określić pozycję filogenetyczną tylko jednej z nich – Spalacotheriidae (do której zaliczali także "Zhangheotherium"), blisko spokrewnionej z Cladotheria; przedstawicieli pozostałych sześciu rodzin można ich zdaniem sklasyfikować jedynie jako ssaki o niepewnej pozycji filogenetycznej.
Późniejsza analiza filogenetyczna przeprowadzona przez Gao i współpracowników (2010) potwierdziła, że symetrodonty obejmujące rodzaje "Kuehneotherium", "Woutersia" i "Tinodon" oraz rodzinę Spalacotheriidae byłyby polifiletyczne. Analiza ta, a także wcześniejsze analizy Li i Luo (2006) oraz Luo i współpracowników (2007), wykazały natomiast, że rodziny Spalacotheriidae i Zhangheotheriidae są taksonami siostrzanymi oraz potwierdziły, że obejmujący te dwie rodziny klad jest blisko spokrewniony z Cladotheria.
Polifiletyzm symetrodontów potwierdziła analiza przeprowadzona przez Awerianowa i Łopatina (2011), badająca pokrewieństwa ssaków mezozoicznych w oparciu o 70 cech budowy zębów i żuchwy. Według ich analizy rodziny Zhangheotheriidae i Spalacotheriidae oraz rodzaj "Kiyatherium" (pierwotnie zaliczony do Peramuridae) tworzą klad siostrzany do grupy koronnej ssaków; z kolei siostrzana do kladu obejmującego wszystkie te grupy jest rodzina Tinodontidae. Mimo to Awerianow i Łopatin wyróżnili parafiletyczną grupę "Symmetrodonta" obejmującą jedynie Tinodontidae, "Kiyatherium", Zhangheotheriidae i Spalacotheriidae. Według tej samej analizy Amphidontidae miały być taksonem siostrzanym do kladu obejmującego grupę koronną ssaków, "Symmetrodonta" i eutrykonodonty, zaś "Woutersia" i "Kuehneotherium" należały do najbardziej bazalnych znanych ssaków.

</doc>
<doc id="480657" url="https://pl.wikipedia.org/wiki?curid=480657" title="Łuna 9">
Łuna 9

Łuna 9 – misja radzieckiej bezzałogowej sondy kosmicznej do badań Księżyca. Pierwsze w historii udane miękkie lądowanie statku kosmicznego na innym niż Ziemia ciele niebieskim, pierwsze połączenie radiowe i pierwsze zdjęcia z powierzchni innego ciała niebieskiego.
Plan przebiegu misji.
Próbnik księżycowy wystrzeliwany był za pomocą rakiety Mołnia 8K78M. Podczas lotu w kierunku Księżyca orientacja pojazdu utrzymywana była za pomocą KTDU SAV – systemu astronawigacyjnego, na który składały się sensory zorientowane odpowiednio na Ziemię, Księżyc i Słońce. W odległości 8300 km od Srebrnego Globu system ten uruchamiał żyrostabilizatory, które ustawiały pojazd w odpowiedniej orientacji do rozpoczęcia manewru lądowania. Na wysokości 75 km rozpoczynał się właściwy moment wyhamowywania pojazdu poprzez silniczki KTDU. Gdy sonda znalazła się w odległości 25 km, poduszka powietrzna była automatycznie nadmuchiwana powietrzem o ciśnieniu 1 atmosfery, wtedy też wyłączane były silniczki członu napędowego. Poduszka z aparatem lądującym odrzucana była na kilka sekund przed zderzeniem się pojazdu z powierzchnią. Osłaniany poduszką aparat uderzał w powierzchnię z prędkością 15 m/sek., zaś po wytraceniu prędkości poduszka była odrzucana, pojazd zaś stabilizował swoje położenie na gruncie za pomocą czterech, symetrycznych pokryw. Wtedy też uruchamiana była aparatura naukowa i rozpoczynała się właściwa część misji.
Konstrukcja próbnika.
Łuna 9 była sondą klasy fabrycznej Łuna E-6, zbudowaną wspólnie przez naukowców z Instytutu Ławoczkina i Korolowa. Składała się z trzech zasadniczych części:
Lądownik przypominał kształtem kwiat, którego cztery ruchome panele otwierały się i rozkładały na zewnątrz, stabilizując w ten sposób sondę po osiągnięciu przez nią powierzchni Księżyca. Na aparaturę naukową składały się cztery anteny telekomunikacyjne, kamera fotograficzna wraz z systemem ruchomych luster pozwalających na wykonanie zdjęć całej okolicy. Masa całego kompleksu wynosiła 1422 kg z czego właściwy lądownik zabierał od 82 do 150 kg (jego masa była większa w jego zaawansowanych wersjach, m.in. w Łunie 9).
Przebieg misji.
Kompleks Łuna 9 bezproblemowo osiągnął orbitę parkingową, a czwarty stopień rakiety nakierował sondę na tor w kierunku Księżyca. Po kilku dniach lotu Łuna 9 oddzieliła się od wypalonego stopnia rakiety i zaczęła fazę bezpośredniego zbliżenia ku powierzchni. W dniu 3 lutego 1966 aparat lądujący oddzielił się od reszty i opadł na powierzchnię osłaniany specjalnym, napełnionym gazem pojemnikiem, który całkowicie zamortyzował siłę uderzenia w grunt. Wkrótce po tym niepotrzebna już pokrywa została odrzucona i dzięki obciążeniu u dołu, pozycja lądownika została ustabilizowana. Również zaraz po osiągnięciu powierzchni, lądownik otworzył cztery klapy, a przyczepione do nich sznurki spowodowały otworzenie się anten, co umożliwiło natychmiastowy kontakt z Ziemią. W kilka minut później system fotograficzny oparty na serii luster rozpoczął obfotografowywać lądownik celem ułatwienia naukowcom w stwierdzeniu jakichkolwiek uszkodzeń aparatury.
Zaraz po przesłaniu na Ziemię serii zdjęć obrazujących lądownik, kamera pokładowa rozpoczęła wykonywać pierwsze w historii zdjęcia z powierzchni Księżyca. W trakcie swej dwudniowej misji przeprowadzono siedem sesji radiowych trwających razem 8 godzin i 15 minut, ponadto Łuna 9 przeprowadziła trzy sesje zdjęciowe, które po zestawieniu objęły cztery panoramy oddalonego o 1,4 km horyzontu oraz zdjęcia skał księżycowych znajdujących się w pobliżu miejsca lądowania. Dzięki tym ostatnim zdjęciom można było wizualnie poznać wielkość i ilość odłamków wyrzuconych z pobliskich kraterów. Łuna 9 przesłała także pierwsze informacje o twardości gruntu, jego mechanice i wytrzymałości oraz spoistości.
Oprócz obrazów lądownik przekazał także dane o promieniowaniu kosmicznym na powierzchni Księżyca. W czasie działania próbnika tj. między 3 i 6 lutego 1966 wynosiło ono około 30 miliradów, co jest bardzo małą dawką, niegroźną dla człowieka, choć z innych przeprowadzonych badań wiadomo, że w czasie silnych rozbłysków na Słońcu jest ono wielokrotnie wyższe.
Efekty misji.
Łuna 9 jako pierwszy, sztuczny obiekt ziemski, który udanie wylądował na powierzchni Księżyca ustanowiła nowy etap jego eksploracji. Łuna 9 stanowiła przełom w podboju najbliższej przestrzeni kosmicznej i była wyznacznikiem położenia dużego nacisku na kolejne misje z udziałem lądowników, również po stronie amerykańskiej.

</doc>
<doc id="480660" url="https://pl.wikipedia.org/wiki?curid=480660" title="Trykonodonty">
Trykonodonty

Trykonodonty (†Triconodonta) – rząd wymarłych ssaków mezozoicznych charakteryzujących się zębami trzonowymi z guzkami ustawionymi w linii jeden za drugim (uzębienie trikonodontyczne). Żyły one od wczesnej jury do późnej kredy; znane ze wszystkich kontynentów poza Australią i Antarktydą. Wielkości od ryjówki do kota. Częścią cech budowy zbliżone były do cynodontów.
Do trykonodontów pierwotnie zaliczano tylko taksony obecnie zaliczane do rodzin Triconodontidae i Amphilestidae. Później do grupy zaczęły też być zaliczane inne taksony cechujące się uzębieniem typu trikonodontycznego, takie jak morganukodonty czy "Sinoconodon"; Kermack, Mussett i Rigney (1973) wyróżnili w obrębie Triconodonta trzy podrzędy – Eutriconodonta (obejmujący taksony zaliczane do rodziny Triconodontidae i Amphilestidae), Morganucodonta i Docodonta. Analizy filogenetyczne wykazują, że trykonodonty obejmujące te wszystkie grupy nie byłyby monofiletyczne, a Eutriconodonta są bliżej spokrewnione ze współczesnymi ssakami niż z "Sinoconodon", morganukodontami i dokodontami; cecha łącząca trykonodonty w szerokim rozumieniu, czyli uzębienie trikonodontyczne, okazała się plezjomorfią. Zofia Kielan-Jaworowska, Richard L. Cifelli i Zhe-Xi Luo (2004) używają terminu "trykonodonty" tylko nieformalnie na określenie gradu ssaków cechujących się uzębieniem trikonodontycznym, odróżnianego przez nich od kladu Eutriconodonta, definiowanego przez tych autorów jako obejmującego rodzinę Triconodontidae i wszystkie taksony bliżej spokrewnione z nią niż z morganukodontami, "symetrodontami" z rodzin Spalacotheriidae i Tinodontidae lub wieloguzkowcami.
Monofiletyzm Eutriconodonta obejmujących Triconodontidae i Amphilestidae jest niepewny. Z analiz filogenetycznych uwzględniających jedynie cechy budowy zębów i żuchwy lub zębów, żuchwy i kilku innych kości czaszki wynika, że rodziny Triconodontidae, Amphilestidae i Gobiconodontidae nie tworzą kladu, do którego nie należałyby również torbacze i łożyskowce. Analizy filogenetyczne uwzględniające również cechy budowy pozostałych kości czaszki oraz kości szkieletu pozaczaszkowego wskazują natomiast, że Eutriconodonta obejmujące rodziny Triconodontidae, Amphilestidae, Gobiconodontidae i (być może niemonofiletyczną) Jeholodentidae są monofiletyczne. Gao i współpracownicy (2010) przeprowadzili dwie analizy filogenetyczne, z których pierwsza uwzględniała tylko cechy budowy zębów, żuchwy i kilku innych kości czaszki, a druga także pozostałych kości czaszki i szkieletu pozaczaszkowego; pierwsza analiza wykazała parafiletyzm Eutriconodonta, druga ich monofiletyzm. Autorzy zaznaczają jednak, że w wypadku większości przedstawicieli Eutriconodonta brak jest informacji o budowie szkieletu pozaczaszkowego; szkielety pozaczaszkowe znane są tylko u przedstawicieli rodzin Gobiconodontidae i Jeholodentidae. Ich zdaniem obecnie nie da się stwierdzić, czy analizy filogenetyczne uwzględniające cechy budowy szkieletu pozaczaszkowego wykazują monofiletyzm Eutriconodonta ze względu na to, że grupa ta jest istotnie monofiletyczna, czy też jest to wyłącznie rezultat wystąpienia w tych analizach zjawiska określanego jako "long branch attraction" wykazującego bliskie pokrewieństwo Gobiconodontidae i Jeholodentidae.
Pozycja filogenetyczna Eutricodonta w obrębie ssaków również pozostaje niepewna. Z analizy przeprowadzonej Zhe-Xi Luo, Zofię Kielan-Jaworowską i Richarda L. Cifelliego (2002) wynika, że najbardziej prawdopodobne jest, iż Eutriconodonta są przedstawicielami grupy koronnej ssaków (kladu obejmującego ostatniego wspólnego przodka łożyskowców, torbaczy i stekowców oraz wszystkich jego potomków) bliżej spokrewnionymi z kladem obejmującym m.in. łożyskowce, torbacze i wieloguzkowce niż ze stekowcami. Autorzy zaznaczyli jednak, że wystarczy wydłużenie drzewa filogenetycznego o pięć lub sześć stopni w stosunku do najbardziej parsymonicznego, aby uzyskać drzewo, według którego Eutriconodonta nie należą do grupy koronnej ssaków.

</doc>
<doc id="480663" url="https://pl.wikipedia.org/wiki?curid=480663" title="Wyspa Edge’a">
Wyspa Edge’a

Wyspa Edge'a () – niezamieszkana wyspa wchodząca w skład norweskiego archipelagu Svalbard, położona na południowy wschód od głównej wyspy Spitsbergen. Od położonej na północy Wyspy Barentsa oddziela ją Cieśnina Freemana. Zajmuje powierzchnię 5074 km² (trzecia pod względem wielkości po Spitsbergenie i Ziemi Północno-Wschodniej).
Wyspa stanowi rezerwat przyrody. Spotkać tu można niedźwiedzie polarne i renifery. Ponad 40% powierzchni wyspy (2102 km²) pokryta jest lodowcami.
Wyspa nazwana została na cześć Thomasa Edge’a (zm. 1624), angielskiego handlarza i wielorybnika.

</doc>
<doc id="480664" url="https://pl.wikipedia.org/wiki?curid=480664" title="Edgeøya">
Edgeøya



</doc>
<doc id="480665" url="https://pl.wikipedia.org/wiki?curid=480665" title="Gottfried von Cramm">
Gottfried von Cramm

Gottfried Alexander Maximilian Walter Kurt Freiherr von Cramm (ur. 7 lipca 1909 w Nettlingen, zm. 8 listopada 1976 koło Kairu) – tenisista niemiecki, dwukrotny zwycięzca międzynarodowych mistrzostw Francji i trzykrotny finalista Wimbledonu w grze pojedynczej, wieloletni reprezentant w Pucharze Davisa.
Życiorys.
Baron von Cramm jest jednym z najbardziej utytułowanych graczy w historii niemieckiego tenisa, którego osiągnięciom dorównali dopiero po pół wieku Boris Becker, Michael Stich i Steffi Graf. Pierwszy znaczący sukces odniósł w 1932, wygrywając międzynarodowe mistrzostwa Niemiec. Znalazł także miejsce w ekipie daviscupowej. W 1933 wygrał konkurencję miksta na Wimbledonie z rodaczką Hilde Krahwinkel. Rok później zdobył swój pierwszy singlowy tytuł wielkoszlemowy – w finale mistrzostw Francji pokonał Jacka Crawforda 6:4, 7:9, 3:6, 7:5, 6:3, broniąc piłki meczowej rywala. Ten sam turniej wygrał także w 1936, pokonując w kolejnym pięciosetowym finale Freda Perry’ego (6:0, 2:6, 6:2, 2:6, 6:0). Mniej szczęśliwie wiodło mu się na trawnikach wimbledońskich – trzy razy z rzędu był finalistą, przegrywając kolejno z Perrym (1935, 1936) i Donem Budge’em (1937). Jest zaliczany do najlepszych graczy w historii tenisa, którym nie udało się nigdy wygrać Wimbledonu, obok m.in. Kena Rosewalla, Ivana Lendla czy Freda Stolle’a.
W latach 30. von Cramm był także finalistą mistrzostw USA (przegrał w 1937 z Budge’em) i półfinalistą mistrzostw Australii (przegrał w 1938 z Johnem Bromwichem). Tworzył silną parę deblową ze swoim partnerem z zespołu daviscupowego Hennerem Henklem, z którym wygrał w 1937 mistrzostwa USA (w finale z Budge’em i Gene Mako, pierwszy sukces pary europejskiej od ponad trzydziestu lat) i Francji (w finale z Vernonem Kirbym i Normanem Farquharsonem z Afryki Południowej), a w 1938 był w finale mistrzostw Australii (porażka z Johnem Bromwichem i Adrianem Quistem). Przed wojną zdobył łącznie cztery tytuły mistrza Niemiec w grze pojedynczej.
Dramatyczna przerwa w karierze von Cramma nastąpiła w przededniu wojny. Wysoki blondyn, cieszący się opinią jednego z przystojniejszych graczy, odnoszący spektakularne sukcesy w popularnej dyscyplinie, z pozoru idealnie nadawał się na wzór aryjskiego sportowca. Von Cramm nie był jednak zainteresowany wspieraniem reżimu hitlerowskiego. Definitywnie stracił względy władz, kiedy nie spełnił oczekiwań w słynnym pojedynku w Pucharze Davisa przeciwko Donowi Budge’owi w 1937. Amerykanie zmierzyli się wówczas z Niemcami w Londynie w finale międzystrefowym; stawką meczu był awans do właściwego finału, gdzie czekał obrońca tytułu – ekipa brytyjska poważnie osłabiona przejściem na zawodowstwo Freda Perry’ego. W tej sytuacji finał międzystrefowy nabierał charakteru decydującego dla końcowej rywalizacji. Mecz odbywał się na kortach Wimbledonu, a wśród widzów pojawili się dygnitarze niemieccy z Hitlerem włącznie. W pojedynku otwarcia von Cramm w trzech setach pokonał Bryana Granta, w deblu w czterech setach (z Henklem) uległ Budge’owi i Mako. Henkel przegrał z Budge’em, ale zdobył punkt na Grancie. Do piątego, decydującego pojedynku wyszli Budge i von Cramm, ten ostatni podobno z telefonicznym błogosławieństwem Hitlera. Pojedynek ten, uważany za jeden z najlepszych w historii tenisa (m.in. w opinii słynnego Williama Tildena), Don Budge wygrał w pięciu setach, odrabiając najpierw stratę 0:2 w setach, a w piątym secie skutecznie goniąc ze stanu 1:4. Końcowy wynik, który otworzył następnie Amerykanom drogę do Pucharu Davisa, to 6:8, 5:7, 6:4, 6:2, 8:6.
Reakcja władz niemieckich nastąpiła kilka miesięcy później. Miały się do niej przyczynić także negatywne wypowiedzi von Cramma o reżimie i obecność na filmie antyfaszystowskim w czasie pobytu w Australii. Tenisista został oskarżony o homoseksualizm, w przepisach hitlerowskich traktowany jak przestępstwo, i skazany w maju 1938 na 10 miesięcy więzienia oraz utratę stopnia oficerskiego. Osłabiona drużyna niemiecka, mimo włączenia do niej po Anschlussie kilku dobrych graczy austriackich (w tym Georga von Metaxy), przegrała bez większego oporu z Australijczykami w finale międzystrefowym Pucharu Davisa. Przeciwko wyrokowi na von Cramma protestował zdecydowanie m.in. jego rywal Don Budge, bojkotując planowane starty w Niemczech.
Po odbyciu kary von Cramm powrócił do tenisa wiosną 1939. Wobec przejścia na zawodowstwo Budge’a otwierała się przed nim szansa wygrania w końcu Wimbledonu. Wysokie aspiracje potwierdził wygrywając poprzedzający Wimbledon tradycyjny turniej w "Queen’s Clubie" w Londynie. Na przeszkodzie ewentualnemu sukcesowi Niemca stanęli organizatorzy Wimbledonu, którzy nie dopuścili go do startu ze względu na ubiegłoroczny proces i wyrok skazujący. Turniej wygrał Amerykanin Bobby Riggs (także w deblu i mikście), dopiero co pokonany przez von Cramma (starszego o prawie 10 lat) w finale w "Queen’s Clubie" 1:6, 0:6.
Po wybuchu II wojny światowej von Cramm, w charakterze szeregowca, został wcielony do armii. Był ranny na froncie wschodnim i otrzymał nawet Krzyż Żelazny, ale traktowano go nieufnie jako wroga reżimu. Był m.in. posądzany o udział w spisku na życie Hitlera. W sprawie godnego traktowania von Cramma interweniował u władz niemieckich znany miłośnik tenisa i wielokrotny partner deblowy Niemca, król Szwecji Gustaw V. Tenisista przeżył wojnę, w odróżnieniu m.in. od Hennera Henkla czy Georga von Metaxy, i po 1945 powrócił do sportu. Wygrywał jeszcze dwukrotnie międzynarodowe mistrzostwa Niemiec w singlu (1948, 1949), a ostatni tytuł deblowy na tym turnieju zdobył w 1955, w wieku 46 lat (w parze z Edwardem Pattym).
Stał się przykładem długowieczności tenisowej także w występach w Pucharze Davisa. W 1951 powrócił do reprezentacji i wciąż odnosił zwycięstwa, pokonując m.in. przyszłego finalistę Wimbledonu Duńczyka Nielsena. Przyczynił się do awansu do finału strefy europejskiej w 1951 (porażka ze Szwedami). Ostatni mecz w Pucharze Davisa rozegrał w Paryżu w czerwcu 1953. Należy do wąskiego grona tenisistów, którzy grali w meczach daviscupowych ponad 100 razy. Jest rekordzistą zespołu niemieckiego pod względem liczby wygranych pojedynków (82), liczby wygranych pojedynków w singlu (58) i liczby zwycięstw deblowych (24).
Po zakończeniu występów na korcie pozostał związany z tenisem jako działacz, m.in. pełnił funkcję prezydenta berlińskiego klubu Rot-Weiss. Z powodzeniem prowadził również interesy w branży bawełnianej oraz zajmował się odziedziczonymi dobrami ziemskimi. Przez kilka lat był mężem słynnej amerykańskiej milionerki Barbary Hutton, ale małżeństwo zakończyło się rozwodem.
W 1976 zginął w wypadku samochodowym w Egipcie. Rok później jego nazwisko wpisano do Międzynarodowej Tenisowej Galerii Sławy.
Praworęczny, nienaganny technicznie, przeszedł do historii tenisa także jako zawodnik zawsze grający uczciwie. O jego sportowej postawie świadczy wydarzenie ze wspomnianego wyżej finału międzystrefowego Pucharu Davisa w 1937. W piątym secie spotkania deblowego Niemcy mieli dwie piłki meczowe przy serwisie Budge’a. Przy drugim meczbolu, po dłuższej wymianie wolejowej przy siatce, Budge wyrzucił piłkę na aut i arbiter ogłosił zwycięstwo pary niemieckiej. Von Cramm zareklamował tę decyzję, mówiąc, że piłka jednak musnęła jego rakietę, co uszło uwadze sędziego i rywali. Punkt został w tej sytuacji przyznany parze amerykańskiej, która też ostatecznie wygrała spotkanie. Inny przykład sportowej postawy Niemca miał miejsce w 1935, kiedy doznał kontuzji w drodze na finał mistrzostw Francji, ale nie chcąc zawieść publiczności wystąpił przeciwko Fredowi Perry’emu (przegrał zdecydowanie, wygrywając zaledwie dwa gemy).

</doc>
<doc id="480668" url="https://pl.wikipedia.org/wiki?curid=480668" title="Okręty podwodne typu VII">
Okręty podwodne typu VII

Typ VII – seria kilku typów niemieckich okrętów podwodnych z okresu II wojny światowej. Potoczne określenie serii U-Bootów, nigdy w rzeczywistości nieistniejącego "typu VII". Wszystkie jednostki serii VII, błędnie nazywanej przez niektórych autorów „typem VII”, należały w Kriegsmarine do odrębnych, różniących się od siebie konstrukcyjnie typów "VIIA", "VIIB", "VIIC", "VIID", "VIIE" oraz "VIIF".
Typ VIIA.
Wywodzący się bezpośrednio z udanego typu "UB III" (budowanego w latach I wojny światowej). Pierwsze próby nowego projektu: zbudowane dla Finlandii okręty typu "Vetehinen" oraz U-27, potwierdziły bardzo dobre parametry modelu. Typ "VIIA" (oznaczenia literowe pojawiły się później w celu odróżnienia kolejnych projektów) był jednostką półtorakadłubową ze zbiornikami balastowymi wewnątrz kadłuba. Okręt posiadał zdolność do błyskawicznego zanurzenia – głębokość 20 m osiągał w 50 sekund. Posiadał 4 wyrzutnie torped (dziobową, dwie burtowe i rufową) i zabierał 11 torped. Rufowa wyrzutnia umieszczona była w kadłubie lekkim i można jej było użyć tylko w wynurzeniu (i nie można było przeładowywać).
Do służby w latach 1936-1937 wprowadzono 10 okrętów:
U-27, U-28, U-29,
U-30, U-31, U-32,
U-33, U-34, U-35,
U-36.
Typ VIIB.
Wyniki prób oraz wnioski z ćwiczeń załóg pierwszych okrętów doprowadziły do przygotowania projektu nowego okrętu typu VII. Największym mankamentem był zbyt duży promień skrętu w zanurzeniu. Zaradzono temu dodając drugą płetwę steru. Podwójny ster umieszczono za śrubami. Na miejsce zwolnione w kadłubie sztywnym przeniesiono rufową wyrzutnię torpedową, a w jej miejscu w kadłubie lekkim można było przechowywać dodatkowe 2 torpedy. Zwiększono zasięg (dwa zbiorniki bunkrowe) oraz prędkość maksymalną (sprężarka). Dzięki zwiększeniu zbiorników balastowych okręty tego typu mogły zanurzyć się na głębokość 20 m już w 30 sekund.
Do służby wprowadzono 24 jednostki tego typu (U-45, U-46, U-47, U-48, U-49, U-50, U-51, U-52, U-53, U-54, U-55; U-73, U-74, U-75, U-76; U-83, U-84, U-85, U-86, U-87; U-99, U-100, U-101, U-102).
Typ VIIC.
 
Głównym celem stawianym przed projektantami nowej wersji okrętu było "znalezienie" miejsca na nowe wyposażenie elektroniczne – aktywnego sonaru "S-Gerät". Przedłużenie kadłuba o jedną wręgę (60 cm) umożliwiło nie tylko zainstalowanie nowej aparatury, lecz także na powiększenie zbiorników paliwowych (zwiększenie zasięgu) oraz dołożenie kolejnych zbiorników szybkiego zanurzania. Maksymalna głębokość zanurzenia wynosiła 280 m, w praktyce kadłub pozwalał na osiągnięcie większych głębokości.
Do służby weszło 568 jednostek tego typu.
Dowództwo przeprowadziło (raczej nieudaną) próbę zmodyfikowania kilku jednostek tego typu na tzw. U-flak (przeciwlotnicze U-Booty). U-441, U-256, U-621 i U-951 uległy modyfikacjom – na pokładzie zainstalowano 2 poczwórne działka plot. "Flakvierling" oraz eksperymentalne działko automatyczne 37 mm. Celem tych modyfikacji było przystosowanie okrętów do służby eskortowej w Zatoce Biskajskiej. U-flak miały eskortować inne okręty podwodne przechodzące przez zatokę na powierzchni, z pełną prędkością. Eksperymentowano nawet, bez powodzenia, z baterią 86 mm rakiet przeciwlotniczych odpalanych z zanurzenia.
Zmodyfikowanym U-flak ograniczono zapasy paliwa i torped (tylko 5 torped załadowanych do wyrzutni) celem zmieszczenia obsługi dodatkowych działek plot. Jednostki tego typu nie sprawdziły się – bez względu na siłę ognia przeciwlotniczego, były zbyt podatne na ogień z działek samolotów. W czasie 6 misji zmodyfikowane U-flak zestrzeliły tylko dwa samoloty. Pół roku po rozpoczęciu eksperymentu, w listopadzie 1943 roku, zmodyfikowane jednostki przezbrojono i przeznaczono do prowadzenia normalnych działań bojowych.
Zobacz: Lista okrętów podwodnych typu VII C
Typ VIIC/41.
Wciąż udoskonalane metody walki aliantów z U-Bootami wymuszały zmiany w projekcie VIIC: większą prędkość nawodna, grubszy kadłub sztywny (na poszycie użyto arkuszy stali o grubości 2,15 cm) umożliwiający głębsze zanurzanie się. Zmieniono także kształt dziobu w celu zmniejszenia oporów. Takie kosmetyczne zmiany pozwoliły stoczniom budującym standardowe VIIC na prostą zmianę projektu i szybkie wdrożenie nowego podtypu okrętu. Uzbrojenie i napęd nowych okrętów nie zmieniły się.
Pierwsze jednostki typu VIIC/41 weszły do służby w 1943 r., ogółem zbudowano 91 jednostek tego typu. U-995 przetrwał do dzisiaj. Po zakończeniu powojennej służby w norweskiej flocie, został zakupiony (za symboliczną markę) przez swojego ostatniego dowódcę Hansa-Georga Hessa i stał się okrętem-muzeum w Laboe.
Zobacz: Lista okrętów podwodnych typu VII C/41
Typ VIIC/42.
Przewidywano dalsze modyfikacje projektu. Takie jak zastosowanie dodatkowej sprężarki, znacznie zwiększającej moc silników, osiągając w ten sposób zasięg 12600 Mm przy prędkości marszowej 10 węzłów, oraz szybkość większą o 0,9 w. niż w typie VIIC/41, która miałaby wynosić 18,6 w. Poszerzenie do 6,9 m oraz wydłużenie do 68,7 m kadłuba zewnętrznego jak również zwiększenie średnicy kadłuba sztywnego do 5 m, który miałby pomieścić dodatkowe wyposażenie oraz większe zbiorniki paliwa. Zastosowanie do budowy kadłuba wysokogatunkowej stali pancernej o grubości 28 mm pozwoliłoby na zwiększenie maksymalnego zanurzenia do oszołamiającej jak na tamte czasy głębokości 500 metrów. Projekt przewidywał też umieszczenie w nowym opancerzonym kiosku dwóch peryskopów, zwiększenie liczby przewożonych torped do 16, 3 dodatkowe sprężarki do szybszego napełniania zbiorników balastowych, udoskonalone chrapy, pompy o zwiększonej wydajności, system ogrzewania oraz wentylacji przedziałów, lodówki do przechowywania żywności, oraz wiele innych innowacji.
Na wiosnę 1943 zakontraktowano w stoczniach budowę 164 jednostek tego typu. Pierwsze okręty miały opuścić pochylnie we wrześniu 1944 roku. Wkrótce po rozpoczęciu prac 30 września 1943 dowództwo wydało decyzję o wstrzymaniu budowy, która 6 listopada 1943 roku zatrzymała pracę przy budowie. Kontrakty zostały anulowane na rzecz nowego okrętu typu XXI. Ostatecznie budowę okrętów typu VIIC/42 anulowano 22 lipca 1944 roku.
W momencie anulowania kontraktu, żaden okręt nie był na tyle skończony, aby mógł być włączony do służby.
Typ VIIC/43.
Projekt oznaczony symbolem VIIC/43 przewidywał zwiększenie możliwości bojowych w związku z coraz trudniejszą sytuacją U-Bootów w walkach z aliantami. Modyfikacje dotyczyły zmian w uzbrojeniu, przewidywano zamontowanie sześciu dziobowych wyrzutni torped (dwie kolumny po trzy wyrzutnie) oraz czterech rufowych (dwie podwójne kolumny). Projekt jednak został zarzucony na rzecz nowych okrętów typu XXI.
Typ VIID.
Ten typ zaprojektowany w latach 1939-1940 w oparciu o projekt jednostek typu "VIIC" i wprowadzony 1941-1942 miał spełniać rolę podwodnego minowca. Za kioskiem dodano dodatkową prawie 10 metrową sekcję zawierająca pięć pionowych pojemników na miny (każdy na 3 sztuki). Tak znaczne wydłużenie okrętu znacznie poprawiło zasięg zmniejszając jednak prędkość.
Do służby wprowadzono 6 jednostek tego typu: U-213, U-214, U-215, U-216, U-217, U-218. Nowe realia walki uwydatniły małą przydatność min. Wymienione jednostki przeznaczono do normalnej służby bojowej.
Typ VIIE.
Kompletne plany jednostki typu VIIE nigdy nie powstały. Plan jego budowy powstał wraz z pracami nad nowym rodzajem ultralekkiego silnika Deutz V-12. „Zaoszczędzoną” masę miano spożytkować na zwiększenie grubości ścian kadłuba. Fiasko testów nowego silnika spowodowało jednak, że projekt zarzucono.
Typ VIIF.
Zaprojektowany w 1941 roku nowy rodzaj jednostki oznaczony jako typ VIIF miał służyć jako transportowiec torped. Podczas projektowania skorzystano z doświadczeń budowy okrętów typu VIID. Za kioskiem dodano ponad 10 metrową sekcję, w której mieściło się 25-27 dodatkowych torped. Korzystając z dodatkowego miejsca powiększono także zbiorniki paliwa. W projekcie tym powiększono także średnicę kadłuba.
Po dużych opóźnieniach do służby wprowadzono w 1943 roku 4 jednostki tego typu: U-1059, U-1060, U-1061, U-1062. Jednak ze względu na znaczne skrócenie zasięgu patroli U-Bootów, zadania dla nowych okrętów zdezaktualizowały się. Wykorzystywano je zatem do transportowania materiałów i surowców z baz w Norwegii.

</doc>
<doc id="480672" url="https://pl.wikipedia.org/wiki?curid=480672" title="Cynodonty">
Cynodonty

Cynodonty (Cynodontia) – grupa synapsydów z rzędu terapsydów, z których prawdopodobnie wywodzą się ssaki; jeśli cynodonty uznaje się za grupę monofiletyczną, należy do nich zaliczyć także klad Mammaliaformes, obejmujący m.in. ssaki. Cynodonty pojawiły się w końcowym permie. Większość cynodontów nienależących do Mammaliaformes wymarła w końcu triasu. Iktidozaury żyły jeszcze we wczesnej jurze, a cynodonty z rodziny Tritylodontidae przetrwały do wczesnej kredy. Cynodonty nienależące do ssaków występowały na całym świecie z wyjątkiem Australii.
Rodziny i rodzaje.
Cynodontia

</doc>
<doc id="480673" url="https://pl.wikipedia.org/wiki?curid=480673" title="Wyspa Barentsa">
Wyspa Barentsa

Wyspa Barentsa (norw. "Barentsøya") – niezamieszkana wyspa wchodząca w skład norweskiego archipelagu Svalbard, położona między Spitsbergenem a Wyspą Edge'a.
Zajmuje powierzchnię 1288 km², z czego 558 km² stanowią lodowce. Najwyższy punkt wyspy osiąga wysokość 397 m n.p.m.
Wyspa została nazwana na cześć holenderskiego podróżnika Willema Barentsa.

</doc>
<doc id="480674" url="https://pl.wikipedia.org/wiki?curid=480674" title="Odwrócona góra albo film pod strasznym tytułem">
Odwrócona góra albo film pod strasznym tytułem

Odwrócona góra albo film pod strasznym tytułem – polski pełnometrażowy film animowany dla dzieci w reżyserii Leszka Marka Gałysza na podstawie scenariusza Gałysza i Jerzego Niemczuka. Film powstał w 1999 roku, jego premiera miała miejsce 20 maja 2000 roku. Projektantem animacji był Gałysz, autorem muzyki zaś Jan Pospieszalski.
Opis fabuły.
Film nawiązuje fabułą do serialu animowanego pt. "Film pod strasznym tytułem" z 1996 roku. W górach rodzi się dobry duszek Wił mogący przybrać każdą postać. Pewnego dnia góra zostaje odwrócona, a w warowni na szczycie tej góry osiedlają się okrutni rycerze Marbaci. Okoliczni mieszkańcy są przestraszeni. Wił, chcąc dowiedzieć się o co chodzi Marbatom, przybiera postać psa i trafia do ich siedziby. Tam dowiaduje się, że według przepowiedni Marbatów pokona małe dziecko. Rycerze zatem porywają wszystkie dzieci z okolicy i więżą je w klatkach.
Jakiś czas później łez zamkniętych dzieci powstaje tornado, które porywa Wiła i ten trafia na wieś, gdzie mieszkają Mamuna, Tatun, ich synek Sonek i domorosły wynalazca dziadek Lesawik. Rodzina przygarnia Wiła, który przybiera postać Sonka, aby on i Topek (syn mieszkającej w wodzie Topichy i przyjaciel Sonka) mieli się z kim bawić. Z tornada wypadają również trzy skrzaty Plonki: Toko, Pinek i Chobołt, którzy postanawiają zamieszkać z leśną rodziną. W nocy do domu przybywa stworzenie podobne do łosia - Latar, dawny znajomy dziadka, obecnie poszukujący żony. Mamuna proponuje mu jedną z Chlap, córek Topichy. Ten cieszy się, ale nie może zdecydować którą poślubić.
Rano Wił próbuje powstrzymać Marbatów przybierając postać smoka, jednak mu się to nie udaje. Niedługo potem w lesie zostaje zauważony Gig - łagodny olbrzym i przyjaciel Wiła. Lesawik zmniejsza olbrzyma, aby pomóc mu się ukryć. Na wieść o zbliżających się Marbatach rodzice postanawiają ukryć dzieci w lesie. Wraz z dziećmi udają się tam też Plonki. W nocy Sonek, Lesawik i Latar odstraszają Omentera (wysłannika Marbatów) z lasu udając duchy. Jednak następnego dnia Marbaci wracają i łapią Sonka oraz Topka. Następnie porywają Giga i Wiła, których biorą za dzieci. Trafiwszy do zamku Wił wpada na pomysł jak uwolnić więźniów. W międzyczasie do siedziby Marbatów dostają się Plonki, aby pomóc Wiłowi. Wił zmienia się w Marbasa, przywódcę Marbatów, i pokonuje go w walce na miecze. Uwolniony z lochu Gig niszczy zamek, Marbaci uciekają, a dzieci (w tym Wił pod postacią Sonka) wszyscy wracają do swoich domów.

</doc>
<doc id="480676" url="https://pl.wikipedia.org/wiki?curid=480676" title="Kabaret Dno">
Kabaret Dno

Kabaret Dno – działający od 1996 roku kabaret
Historia.
Kabaret powstał w czerwcu 1996 roku w Dąbrowie Górniczej. Założony przez Jarosława Cybę i Rafała Pazerę w Technikum Elektronicznym w Sosnowcu. Kabaret od początku mocno wyróżniający się na tle innych obecnych form kabaretowych, przez nietypowe podejście do rekwizytów i gadżetów obecnych na scenie.
Nazwa kabaretu to skrót, wbrew wszelkim spekulacjom i plotkom, który został zaczerpnięty od pierwszych liter słów: Dynamiczni, Nieprzewidywalni i Oryginalni.
Nagrody.
2019

</doc>
<doc id="480679" url="https://pl.wikipedia.org/wiki?curid=480679" title="Zdzisław Leszczyński">
Zdzisław Leszczyński

Zdzisław Leszczyński (ur. 15 stycznia 1969 w Pabianicach) - polski piłkarz grający na pozycji obrońcy lub defensywnego pomocnika.
Wychowanek klubu PTC Pabianice, następnie grał w takich zespołach jak: Włókniarz Pabianice, ŁKS Łódź, Śląsk Wrocław, Pogoń Szczecin, Odra Opole, RKS Radomsko, a od 2004 do 2008 roku ponownie w ŁKS.
W I lidze zadebiutował 27 sierpnia 1988. Rozegrał w niej 352 mecze i zdobył 16 bramek.
31 sierpnia 2009 został zatrzymany w związku z aferą korupcyjną w polskim futbolu.
Od 2011 jest grającym trenerem zespołów z niższych lig.

</doc>
<doc id="480681" url="https://pl.wikipedia.org/wiki?curid=480681" title="Zbiór Julii">
Zbiór Julii

Zbiór Julii i zbiór Fatou – dwa komplementarne (tzn. będące swoimi dopełnieniami) zbiory zdefiniowane przez odwzorowanie będące funkcją wymierną. Nieformalnie, zbiór Fatou funkcji zawiera wartości o takiej właściwości, że w ich bliskim otoczeniu pozostałe wartości zachowują się podobnie po iterowanym przekształcaniu zadaną funkcją, natomiast w zbiorze Julii są te wartości, dla których dowolnie małe zaburzenie może powodować drastyczne zmiany w ciągu iterowanych wartości. Stąd zachowanie funkcji w zbiorze Fatou jest „regularne”, natomiast w zbiorze Julii „chaotyczne”.
Zbiór Julii funkcji formula_1 jest powszechnie oznaczany jako J(ƒ), a zbiór Fatou jako F(ƒ). Nazwy zbiorów pochodzą od nazwisk francuskich matematyków Gastona Julii i Pierre’a Fatou, którzy w latach 1918–1920 badali własności układów dynamicznych opisanych funkcją wymierną.
Definicja.
Niech formula_2 będzie zespoloną funkcją wymierną odwzorowującą całą płaszczyznę zespoloną na nią samą, tj. formula_3 gdzie formula_4 i formula_5 są wielomianami zespolonymi. Wtedy istnieje skończona liczba otwartych zbiorów formula_6 które są niezmiennicze przez formula_2 i są takie, że:
Ostatnie stwierdzenie oznacza, że końce ciągów generowanych iteracyjnie dla punktów formula_8 są dokładnie takie same jak w zadanym zbiorze, który jest wtedy skończonym cyklem, albo są skończonym cyklem skończonych lub pierścieniowych kształtów zbiorów leżących koncentrycznie. W pierwszym przypadku cykl jest „przyciągający”, a w drugim „neutralny”.
Zbiory formula_8 są "dziedziną Fatou" funkcji formula_13 a ich suma jest zbiorem Fatou formula_14 funkcji formula_13 Każdy zbiór tworzący dziedzinę Fatou zawiera co najmniej jeden punkt krytyczny formula_16 tj. (skończony) punkt formula_17 spełniający formula_18 lub formula_19 jeśli stopień wielomianu licznika formula_4 jest co najmniej o dwa stopnie wyższy niż stopień wielomianu mianownika formula_5 lub jeśli formula_22 dla pewnej stałej formula_23 i funkcja formula_24 spełnia ten warunek.
Dopełnienie zbioru formula_14 nazywa się zbiorem Julii formula_26 funkcji formula_13 Zbiór formula_26 jest nigdzie gęsty (nie zawiera punktów wewnętrznych) i nieprzeliczalny (jego moc jest taka sama jak moc zbioru liczb rzeczywistych). Oba zbiory formula_14 i formula_26 są w pełni niezmiennicze.
Wielomiany kwadratowe.
Zbiór tworzą te punkty formula_31 dla których ciąg opisany równaniem rekurencyjnym:
nie dąży do nieskończoności:
gdzie formula_23 – liczba zespolona będąca parametrem zbioru.
Można wykazać, że jest to równoważne z:
Podsumowując jednym zdaniem:
Dla różnych formula_23 otrzymuje się różne zbiory, stąd formula_39 jest rodziną zbiorów.
Własności.
Zbiory Julii są ściśle związane ze zbiorem Mandelbrota. Zbiór Julii jest spójny, jeżeli formula_23 należy do zbioru Mandelbrota. Jeśli zbiór Julii jest poza zbiorem Mandelbrota, składa się on ze zbioru rozproszonych punktów, taki zbiór nazywany jest pyłem Fatou.

</doc>
<doc id="480682" url="https://pl.wikipedia.org/wiki?curid=480682" title="Dokodonty">
Dokodonty

Dokodonty (Docodonta) – grupa wymarłych ssaków.
Dokodonty pojawiają się w zapisie kopalnym w epoce jury środkowej i są w nim obecne do kredy wczesnej. Ich skamieniałości znajdywano w Europie, Azji i Ameryce Północnej.
Były to niewielkie zwierzęta, zazwyczaj nie przerastające współczesnego kreta. Cechowały się jednakże dużym zróżnicowaniem.
Czaszka dokodontów była jeszcze dość prymitywna. Kość kwadratowa i kość kątowa, ta pierwsza budująca u gadów pierwotny staw żuchwowy, a u dzisiejszych ssaków przekształcona w kosteczkę słuchową – kowadełko, były jeszcze względnie duże.
Zęby dokodontów cechowały się skomplikowana strukturą. Szersze od zębów morganukodontów, nosiły liczne krawędzie i guzki. Struktury te powstały na drodze konwergencji z trybosfenicznymi trzonowcami koronnej grupy ssaków (aczkolwiek w przeszłości uważano je też za homologiczne), spełniając tę samą funkcję, mianowicie polepszając dopasowanie górnych i dolnych zębów. Pozwalało to na lepsze rozdrobnienie pokarmu, w czym upatruje się przyczyn sukcesu ewolucyjnego tej grupy.
Wśród przedstawicieli dokodontów wymienia się "Haldanodon" z jurajskiej Portugalii o długości 10 cm, przypominającego dzisiejszego kreta i również wykazującego adaptacje do podziemnego trybu życia. Z kolei również jurajska, chińska "Castorocauda" wykazywała przystosowania do życia w wodzie, jak spłaszczony w kierunku grzbietobrzusznym ogon, przywodzący na myśli współczesne bobry.
W przeszłości grupę tą włączano do "Prototheria". Późniejszy pogląd czyni z nich podrząd w rzędzie Triconodonta, obok morganukodontów.
Luo "et al." w 2002 zaprezentowali następujący kladogram, na którym dokodonty reprezentuje "Haldanodon" (znacznie uproszczono):

</doc>
<doc id="480683" url="https://pl.wikipedia.org/wiki?curid=480683" title="Strzelczykowate">
Strzelczykowate

Strzelczykowate, , (Toxotidae) – rodzina małych ryb okoniokształtnych.
Występowanie.
Wody morskie, estuaria i rzeki wzdłuż wybrzeży Indii do Filipin, Australii i Polinezji.
Cechy charakterystyczne.
Nazwa rodziny wywodzi się ze specyficznego sposobu pobierania pokarmu przez przedstawicieli rodziny. Polują na owady wytryskując strumień wody z pyszczka, dzięki czemu strącają je do wody.
Klasyfikacja.
Do rodziny zaliczany jest rodzaj –:
"Toxotes"

</doc>
<doc id="480685" url="https://pl.wikipedia.org/wiki?curid=480685" title="Ziemia Północno-Wschodnia">
Ziemia Północno-Wschodnia

Ziemia Północno-Wschodnia () – niezamieszkana wyspa wchodząca w skład archipelagu Svalbard, położona na północny wschód od głównej wyspy Spitsbergen. Zajmuje powierzchnię 14 443 km² (druga pod względem wielkości po Spitsbergenie). Najwyższy punkt wyspy osiąga wysokość 764 m n.p.m.
Wnętrze wyspy – ponad 3/4 powierzchni (11 009 km²) pokrywają lodowce (Austfonna, Vestfonna i Sørfonna). Lodowiec Austfonna, zajmujący powierzchnię 8,2 tys. km², jest największym lodowcem Europy. Jego miąższość osiąga średnio 300 m, a maksymalnie nawet 560 m.
Wybrzeże wyspy to mroźne pustynie i częściowo tundra. Zamieszkują je renifery i morsy.

</doc>
<doc id="480687" url="https://pl.wikipedia.org/wiki?curid=480687" title="Nordaustlandet">
Nordaustlandet



</doc>
<doc id="480689" url="https://pl.wikipedia.org/wiki?curid=480689" title="Pryskaczowate">
Pryskaczowate



</doc>
<doc id="480690" url="https://pl.wikipedia.org/wiki?curid=480690" title="Mercedes-Benz SLR McLaren">
Mercedes-Benz SLR McLaren

Mercedes-Benz SLR McLaren – supersamochód klasy średniej produkowany we współpracy niemieckiej firmy Mercedes-Benz i angielskiego McLarena w latach 2003 – 2009.
Historia modelu.
Pierwszy prototyp pojazdu zaprezentowano w Detroit w 1999 roku. Wersja produkcyjna auta zadebiutowała 17 listopada 2003 roku podczas salonu samochodowego we Frankfurcie. W 2007 roku rozpoczęto produkcję wersji roadster. Do współpracy między Mercedesem, a McLarenem doszło, ponieważ obie firmy ściśle współpracowały wówczas ze sobą w Formule 1, a McLaren był także w 40% własnością ówczesnej firmy Daimler AG. 
Produkcja SLR McLarena odbywała się ręcznie w centrum technologicznym McLarena w Woking w Anglii w wersji coupé oraz roadster. Pojazd inspirowany był Mercedesem 300 SLR. Samochód zajmuje jedenaste miejsce na liście najdroższych samochodów świata.
Dane techniczne.
Zawieszenie i koła.
Komfort jazdy zapewnia zawieszenie oparte na podwójnych poprzecznych wahaczach przy każdym kole zupełnie pozbawione elektroniki. W zamian wyposażone zostało w układ automatycznego resorowania i regulację poziomu tłumienia amortyzatorów. Dziewiętnasto calowe koła przenoszą moc na asfalt poprzez tylną oś. Hamulce kompozytowo-ceramiczne zapewniają ostre hamowanie. Samochód ze 100 km/h do 0 km/h hamuje na dystansie 33 metrów. Natomiast z 200 km/h do 0 km/h w dystansie mniejszym niż 140 m, przy czym tarcze hamulcowe bardzo silnie się grzeją, ponieważ działają na nie kolosalne siły, a takie osiągi zapewniają ośmiotłoczkowe zaciski szczęk z przodu i czterotłoczkowe z tyłu.
Nadwozie.
Nadwozie wykonano z włókna węglowego - jest zarówno lekkie jak i wytrzymałe. Przy projektowaniu nadwozia korzystano z technologii jakie wykorzystuje się w F1. SLR wyposażono w ukryty spojler, który podnosi się przy prędkości 95 km/h zwiększając przyczepność i stabilność auta. Przy gwałtownym hamowaniu spojler przyjmuje funkcję hamulca aerodynamicznego, gdyż staje na sztorc pomagając w hamowaniu oraz dociska tylną oś do jezdni (stąd doskonałe wyniki hamowania). Nadwozie cechuje się charakterystycznym dla tego modelu "dziobem" ze znaczkiem Mercedesa. Na masce znajdują się wloty powietrza a tuż nad skrzelami znajduje się logo McLarena. Tył zdobi okazale prezentujący się napis SLR oraz dyskretny spojler. Drzwi nawiązują do 300SLR, ponieważ otwierają się do góry i przy pełnym otwarciu ich kąt do podłoża wynosi 75 stopni.
Bezpieczeństwo.
Samochód wyposażony jest w strefę kontrolowanego zgniotu, elektroniczne napinacze pasów bezpieczeństwa, poduszki oraz kurtyny powietrzne. Aby nie wpaść w poślizg posiada także ABS, a aby nie wypaść z drogi – ESP.
Elektronika.
SLR ma elektronikę na bardzo wysokim poziomie. Mercedes zastosował w nim wszystkie swoje najnowsze wówczas zdobycze elektroniczne. Zastosowano tam znany z innych modeli Mercedesa elektroniczny układ SBC. Wspomaganie kierownicy charakteryzuje się trzema trybami pracy: przy awaryjnym hamowaniu, na mokrej nawierzchni i przy jeździe po łukach. Standardem było też zamontowanie takich układów jak ABS czy ESP, ale także SS (Soft Stop), dzięki któremu zawsze łagodnie się zatrzymujemy, SoA (Start off Assist) - ten system pomaga przy ruszaniu gdy auto stoi na wzniesieniu i TA (Tailback Assist) - dzięki temu systemowi auto ostrzega nas przed innymi autami stojącymi przed nami, na przykład w korkach. W światłach przednich zamontowano biksenony a z tyłu światła w technologii LED.
Silnik.
Silnik V8 o pojemności 5,4 litra, dzięki umieszczonej centralnie śrubowej sprężarce Rootsa, poddany zabiegom oddziału sportowo-tuningowego Mercedesa - AMG - uzyskał 626 KM przy 6500 obr./min i moment obrotowy 780 Nm przy 3250 obr./min. Dzięki supersportowej pięciostopniowej automatycznej skrzyni biegów AMG, samochód (według oficjalnych danych) przyspiesza od 0 do 100 km/h w 3,7 s, do 200 km/h w 10,6 s, a do 300 km/h w 28,8 s. Prędkość maksymalna wynosi 337 km/h. Samochód ten w 100% spełnia normy czystości spalin Euro. Ma wyjątkowo krótkie rury wydechowe, co potęguje hałas, a ich ujście kończy się za przednimi kołami co nawiązuje stylistyką do protoplasty, Mercedesa 300 SL. Odznacza się to charakterystyczną cechą - po uchyleniu okna czuć zapach niespalonego paliwa. Wyloty powietrza także nawiązują do Mercedesa 300 SL, ponieważ znajdują się z boku i na masce.

</doc>
<doc id="480693" url="https://pl.wikipedia.org/wiki?curid=480693" title="Eupantoteria">
Eupantoteria

Eupantoteria, eupantotery (†Eupantotheria) – parafiletyczny rząd wymarłych ssaków żyworodnych; Zofia Kielan-Jaworowska, Richard L. Cifelli i Zhe-Xi Luo (2004) używają tego terminu jedynie nieformalnie, na określenie gradu ssaków z kladu Cladotheria (obejmującego trybosfenidy, w tym łożyskowce i torbacze, oraz wszystkie taksony bliżej spokrewnione z nimi niż z "symetrodontami" z rodziny Spalacotheriidae) nienależących do trybosfenidów. Żyły w erze mezozoicznej i kenozoicznej – od środkowej jury do wczesnej kredy w Europie, od późnej jury być może aż do późnej kredy w Ameryce Północnej, od późnej jury do wczesnej kredy w Afryce, we wczesnej kredzie (apt lub alb) na terenach dzisiejszej Mongolii i od wczesnej kredy co najmniej do paleocenu w Ameryce Południowej; przedstawicielem Cladotheria nienależącym do trybosfenidów może być południowoamerykański "Necrolestes", który żył jeszcze we wczesnym miocenie. Największe osiągały wielkość współczesnego kreta. Ich górne zęby były szersze niż dolne, a na dolnych trzonowcach występował talonid – dodatkowa powierzchnia korony. Prawdopodobnie od tego rzędu wywodzą się wspólni przodkowie ssaków łożyskowych i torbaczy.

</doc>
<doc id="480695" url="https://pl.wikipedia.org/wiki?curid=480695" title="Wodan">
Wodan

Wodan, Wotan (również Woden, Wuotan) – germański bóg ojciec, bóg wojny, mistrz magii. 
Przedstawiany był jako postać w towarzystwie dwóch wilków – znany później w Skandynawii jako Odyn. To on rozdzielał zwycięstwa, zsyłał choroby i uzdrawiał. Starożytni Rzymianie widzieli w nim Merkurego.
Wodan wzbudzał w wojownikach szał bojowy.
W X wieku Germanie prosili o pomoc Wodana w leczeniu ran, używając modlitwy:
Od tego imienia pochodzi angielska nazwa środy – "dzień handlu" (Wodan's day - Wednesday).
Bóg Wotan jest również jedną z najważniejszych postaci tetralogii Richarda Wagnera "Pierścień Nibelunga".

</doc>
<doc id="480700" url="https://pl.wikipedia.org/wiki?curid=480700" title="Flaga Republiki Kałmucji">
Flaga Republiki Kałmucji

Flaga Republiki Kałmucji – złota barwa symbolizuje słońce, wiarę i naród. Błękit odzwierciedla niebo, wieczność i wytrwałość. W centrum znajduje się kwiat lotosu – symbolizuje on szczęście, duchowość i czystość. Cztery dolne płatki, to cztery strony świata, a pięć górnych – pięć kontynentów. Razem symbolizują wolę Kałmuków życia w przyjaźni i współpracy z innymi narodami.
Przyjęta 30 lipca 1993 roku. Proporcje 1:2.
W NHR na miejscu 151 .

</doc>
<doc id="480701" url="https://pl.wikipedia.org/wiki?curid=480701" title="Vital Remains">
Vital Remains

Vital Remains – amerykańska grupa muzyczna wykonująca death metal ze stylistycznymi wpływami black metalu. Powstała w 1989 roku w Providence na Rhode Island. Mimo wielokrotnych zmian składu zespół nieprzerwanie funkcjonuje do dziś z Tonym Lazaro jako jedynym członkiem z oryginalnego składu, występującym w nim nieprzerwanie od chwili założenia.
Historia.
Zespół powstał w 1989 roku w Providence na Rhode Island z inicjatywy gitarzystów Paula Flynna i Tony'ego Lazaro, wokalisty Jeffa Gruslina, basisty Toma Supkowa oraz perkusisty Chrisa Duponta. Rok później ukazały się pierwsze nagrania formacji na kasecie demo zatytułowanej "Reduced to Ashes". W 1990 roku ukazało się drugie demo pt. "Excruiating Pain". W 1991 roku nakładem Thrash Records ukazało się dwuutworowe demo pt. "The Black Mass". W 1992 roku ukazał się debiutancki album formacji pt. "Let Us Pray". 
W 1993 roku nakładem wytwórni Peaceville Records ukazał się split "Vital Remains / Morta Skuld". Wydawnictwo w limitowanym do 500 egzemplarzy zostało wydana na płycie gramofonowej. W 1995 roku została wydana druga płyt grupy pt. "Into Cold Darkness". W 1997 roku ukazał się trzeci album studyjny formacji zatytułowany "Forever Underground". 
W 1999 roku został wydany czwarty album zespołu pt. "Dawn of the Apocalypse". Po nagraniach z zespołu został zwolniony Thorn borykający się z uzależnieniem od narkotyków i alkoholu. Początkowo do zespołu powrócił Jeff Gruslin, jednakże ostatecznie nowym wokalistą został Jake Raymond. 
W 2002 roku z zespołu odeszli wokalista Jake Raymond i basista Ron Green. W 2003 roku został wydany piąty album formacji pt. "Dechristianize". Zespół do współpracy zaprosił wokalistę grupy Deicide - Glena Bentona. Również w 2003 roku firma Yavcom Guitars opracowała sygnowany model gitary dla Tony'ego Lazaro pod nazwą The Crucifire. 
W maju 2004 roku zespół odbył amerykańska trasę koncertową z towarzyszeniem zespołów The Black Dahlia Murder, Cattle Decapitation oraz Watch Them Die. W październiku 2005 roku formacja dała szereg koncertów w Polsce. Podczas występów grupa wykonała interpretację utworu "Carnal" z repertuary Vader zadedykowaną zmarłemu perkusiście Krzysztofowi "Docentowi" Raczkowskiemu. 
28 stycznia 2006 roku w The Living Room w Providence w Rhode Island zespół dał specjalny koncert. Formacja wystąpiła w składzie Glen Benton (śpiew), Tony Lazaro (gitara), Dave Suzuki (perkusja), Ron Greene (gitara basowa) oraz Ralph Santolla, który opanował cały materiał koncertowy Vital Remains w przeciągu pięciu dni. W lutym ukazała się pierwsza kompilacja nagrań zespołu pt. "Horrors of Hell". Tego samego roku podczas koncertu w Knitting Factory w Hollywood w USA okradziony został perkusista Tim Yeung. Skradzione zostały talerze perkusyjne oraz futerały które były prezentem od ojca muzyka. 
W 2007 roku z zespołu odszedł Yeung, którego zastąpił Antonio Donadeo. 24 kwietnia ukazał się szósty album studyjny formacji zatytułowany "Icons of Evil". Była to druga płyta nagrana z udziałem wokalisty Glena Bentona. Nagrania zostały zarejestrowane w Mana Recording Studio na Florydzie we współpracy z producentem muzycznym Erikiem Rutanem. Tego samego roku nakładem Metal Mind Productions ukazało się pierwsze wydawnictwo DVD Vital Remains pt. "Evil Death Live". W 2008 roku Donadeo zastąpił Keshava Doane.

</doc>
<doc id="480708" url="https://pl.wikipedia.org/wiki?curid=480708" title="Lotar III">
Lotar III

Lotar III z Supplinburga (ur. 1075, zm. 4 grudnia 1137) – książę Saksonii od 1106, król Niemiec od 1125, cesarz rzymski od 1133.
Życie i panowanie.
Pochodził z saskiego rodu, jego ojcem był Gerhard von Supplinburg, hrabia Harzgau, matką Jadwiga von Formbach, która owdowiawszy poślubiła w 1080 r. księcia Lotaryngii Teodoryka II.
Po śmierci Magnusa Billunga, ostatniego księcia Saksonii z rodu Billungów, w 1106 Henryk V nadał mu księstwo Saksonii w zamian za pomoc, jakiej udzielił mu Lotar w jego walce ze swoim ojcem Henrykiem IV. Później jednak wszedł w spór z cesarzem. W 1115 pokonał cesarza w bitwie pod Welfesholtz, powstrzymując tym samym próby podporządkowania go władzy centralnej.
24 sierpnia 1125 na zjeździe książąt niemieckich w Moguncji został wybrany królem rzymskim (niemieckim) wbrew woli Henryka V, który umierając wyznaczył na następcę tronu władcę Szwabii Fryderyka II Hohenstaufa. W latach 1128–1130 musiał stawić czoła opozycji Hohenstaufów, którzy kontrolowali Szwabię, Górną Lotaryngię i Frankonię. Odmówili zwrotu dóbr królewskich odziedziczonych po Henryku V, a w 1127 roku wybrali nawet swojego antykróla Konrada III. Wykorzystując i umiejętnie wygrywając podwójną elekcję papieży, został w 1133 koronowany na cesarza rzymskiego przez Innocentego II i uzyskał od papieża potwierdzenie cesarskich praw do zwierzchnictwa lennego nad biskupami. W 1135 roku Lotar wreszcie zmusił Staufow do posłuszeństwa i zlikwidował dwuwładzę w Niemczech.
W latach 1136–1137 przeprowadził udaną kampanię na Sycylii, zakończoną przyłączeniem Apulii do cesarstwa jako lenna. W 1134 roku osadził Albrechta Niedźwiedzia w Marchii Północnej, a w 1136 roku Konrada Wettyna w Marchii Miśnieńskiej i Łużyckiej, dając obu za zadanie podporządkowanie Niemcom terenów połabskich. W 1135 król Danii Eryk II Pamiętny uznał się jego wasalem i wszedł do Reichstagu. Doprowadził do zakończenia wojny polsko-czeskiej, przypieczętowanego podporządkowaniem księcia Bolesława Krzywoustego i zapłaceniem przez Polskę trybutu. Co więcej, Bolesław musiał uznać Pomorze Zachodnie i Rugię jako lenna cesarstwa (traktat w Merseburgu).
Lotar III zmarł podczas drugiej wyprawy przeciw Normanom na Sycylię. Nie miał męskiego potomka, dzięki czemu został wybrany na króla przez niechętnych monarchii dziedzicznej książąt niemieckich, ale tym samym nie pozostawił dziedzica.
Małżeństwa i potomstwo.
Lotar III był żonaty z Rychezą z Northeimu. Miał córkę Gertrudę.
Imię.
Lotar po wyborze na króla przyjął imię Lotar III, mimo że Lotar II był jedynie królem Lotaryngii. Uznano jednak, że jako członek dynastii Karolingów i władca państwa, które stało się ostatecznie częścią Świętego Cesarstwa, jest poprzednikiem Lotara III. Imię "Lotar II" nosił też król Włoch w latach 948–950. Część historyków określa jednak Lotara z Supplinburga mianem "Lotar II".

</doc>
<doc id="480711" url="https://pl.wikipedia.org/wiki?curid=480711" title="Martwa Droga">
Martwa Droga

Martwa Droga ( "Mortvaya doroga") lub Transpolarna Magistrala Kolejowa ( "Transpolyarnaya magistral") – nazwa północnosyberyjskiej linii kolejowej, budowanej w latach 1949–1953 przez więźniów łagrów sowieckich.
W planach linia miała mieć 1300 km długości i łączyć miasta Salechard nad rzeką Ob i Igarka nad Jenisejem, biegnąc na wysokości koła podbiegunowego. Planowano budowę jednotorowej linii kolejowej z 26 stacjami oraz 106 mijankami.
Konstrukcję linii rozpoczęto z dwóch stron naraz i prowadzono z dużym pośpiechem, oddając już w pierwszym roku 120 km torów wraz z linią telegraficzną, przystaniami rzecznymi, parowozowniami, stacjami i warsztatami.
Przy budowie zatrudniono około 100 tysięcy więźniów, którzy musieli pracować w bardzo ciężkich warunkach wiecznej zmarzliny. Rozlokowano ich w Obozie Pracy nr 501 na wschód od Salechardu i Obozie Pracy nr 503 na zachód od Igarki.
Budowę przerwano wkrótce po śmierci Józefa Stalina, po ukończeniu 700 kilometrów torów kolejowych. Początkowo ukończone odcinki poddawane były konserwacji, ale ze względu na duże koszty i bezużyteczność linii, wkrótce ewakuowano więźniów i obsługę, a magistralę porzucono. Do dziś ostały się resztki szyn, tabor kolejowy oraz zabudowania obozowe w przebiegu linii. Liczba ofiar, które pochłonęła Martwa Droga nie jest znana.
W 2013 grupa polskich podrózników: Tomasz Grzywaczewski, Maciej Cypryk, Ania Hyman, Łukasz Orlicki i Marek Kozakiewicz odbyli wyprawę Martwa Droga – Dead Road, której celem było odnalezienie i zbadanie łagrów na jednym z najbardziej niedostępnych odcinków opuszczonej Transpolarnej Magistrali Kolejowej. Trasa wyniosła ponad 1.500 km. Wyprawę opisał Tomasz Grzywaczewski w książce "Życie i śmierć na Drodze Umarłych".

</doc>
<doc id="480717" url="https://pl.wikipedia.org/wiki?curid=480717" title="Polskie królowe">
Polskie królowe

Polskie królowe – wykaz ten obejmuje koronowane lub używające tytułu królewskiego żony polskich władców. Wykaz koronacji polskich królowych (i królów) zobacz: Lista koronacji królów i królowych polskich
Pierwszym koronowanym królem Polski był Bolesław I Chrobry, jednak nie wiadomo, czy jego żona - Oda, margrabianka miśnieńska, dożyła koronacji męża w 1025 roku. Pierwszą pewną polską królową jest Rycheza, żona Mieszka II.
W 1076 roku na króla Polski został koronowany Bolesław II Szczodry. O jego żonie zachowało się bardzo mało informacji - nie jest znane nawet jej imię ani pochodzenie.
W 1295 roku czwartym królem Polski został Przemysł II; wraz z nim została koronowana jego żona Małgorzata, margrabianka brandenburska.
W 1303 roku na królową Polski została koronowana Ryksa Elżbieta, żona Wacława II, króla Czech i Polski.
Od 1320 do 1795 roku wszyscy polscy władcy nosili tytuł króla. Ich małżonkom przysługiwał tytuł królowych, używały go czasami jeszcze między ślubem a koronacją, a czasami nawet mimo braku tej ostatniej. Z żon polskich królów po 1320 roku koronacji nie dostąpiły Helena, żona Aleksandra Jagiellończyka, i Krystyna Eberhardyna, żona Augusta II Mocnego.
Od 1815 do 1831 roku, czyli do detronizacji króla Mikołaja I Romanowa, królowymi polskimi były rosyjskie caryce, po tym okresie tytuł królowej został włączony w skład tytułów carskich i był w użyciu do 1917 roku.
"Kursywą oznaczono królowe niekoronowane lub których koronacja jest niepewna."
"Wytłuszczeniem oznaczono królowe, którym przysługiwał także tytuł króla."

</doc>
<doc id="480719" url="https://pl.wikipedia.org/wiki?curid=480719" title="Piotruś">
Piotruś

Piotruś (Płazyna, 727 m n.p.m.) – szczyt w Beskidzie Niskim w paśmie Beskidu Dukielskiego, górujący nad przełomem Jasiołki. Na stokach Piotrusia odkryto jaskinie, bije tu także źródełko związane legendą ze św. Janem z Dukli.
Piesze szlaki turystyczne:

</doc>
<doc id="480720" url="https://pl.wikipedia.org/wiki?curid=480720" title="Wesley Snipes">
Wesley Snipes

Wesley Trent Snipes (ur. 31 lipca 1962 w Orlando) – amerykański aktor i producent filmowy.
W 1998 otrzymał własną gwiazdę w Alei Gwiazd w Los Angeles znajdującą się przy 7020 Hollywood Boulevard.
Życiorys.
Wczesne lata.
Urodził się w Orlando na Florydzie jako syn Rudolpha Snipesa, wojskowego Amerykańskich Sił Powietrznych, i Marion, dorastał na ulicach nowojorskiego Południowego Bronxu. Ukończył artystyczną szkołę średnią High School for the Performing Arts w Nowym Jorku. Swoją edukację kontynuował w szkole średniej w Orlando. W latach 1978-1982 uczęszczał na Uniwersytet Stanowy Nowego Jorku (SUNY) w Purchase w stanie Nowy Jork na kierunek sztuki teatralnej, jednak dyplom uzyskał w 1985. Występował w objazdowych teatrach i regionalnych produkcjach. W 1985 podjął pracę jako instalator telefoniczny koło Nowego Jorku.
Kariera.
Zadebiutował na scenie Broadwayu w dwóch spektaklach – "Chłopaki zimy" ("The Boys of Winter", 1985) jako L. B. i "Egzekucja sprawiedliwości" ("Execution of Justice", 1986) w potrójnej roli Richarda Pabicha, siostry Boom Boom i Sullivana, a także wystąpił w sztuce Wole Soyinki "Śmierć i królewski koniuszy" ("Death and the King’s Horesman"). Przyłączył się także do podróżnej trupy aktorskiej Struttin'Street Stuff, występując w pobliskich parkach i szkołach.
Swoją karierę na dużym ekranie rozpoczął od udziału w komedii sportowej "Dzikie koty" ("Wildcats", 1986) z Goldie Hawn jako zawodnik futbolu amerykańskiego Trumaine, dramacie sportowym "Ulice złota" ("Streets of Gold", 1986) w roli utalentowanego boksera z Klausem Marią Brandauerem i Adrianem Pasdarem i serialu NBC "Policjanci z Miami" ("Miami Vice", 1986). W 1987 wystąpił jako Mini Max w 17-minutowym teledysku Michaela Jacksona „Bad” w reżyserii Martina Scorsese jako przywódca gangu Mini Max. Jego kreacja sierżanta Bookmana w serialu HBO "Opowieści wojenne z Wietnamu" ("Vietnam War Story", 1988) przyniosła mu nagrodę CableACE.
Po występie w komedii sportowej "Pierwsza liga" ("Major League", 1989) u boku Toma Berengera, Charliego Sheena i Rene Russo oraz sensacyjnym dramacie kryminalnym Abla Ferrary "Król Nowego Jorku" ("King of New York", 1990) z Christopherem Walkenem, Davidem Caruso i Laurence’em Fishburne’em, został zaangażowany do dwóch filmów Spike’a Lee – "Czarny blues" (1990) jako saksofonista jazzowy u boku Denzela Washingtona i "Malaria" ("Jungle Fever", 1991).
Wystąpił potem w kasowych filmach: "Biali nie potrafią skakać" ("White Men Can't Jump", 1992) z Woodym Harrelsonem jako uliczny koszykarz, "Pasażer 57" ("Passenger 57", 1992), "Taniec na wodzie" ("Waterdance", 1992), "Wschodzące słońce" ("Rising Sun", 1993) z Seanem Connerym, "Człowiek demolka" ("Demolition Man", 1993) z Sylvestrem Stallone’em i Sandrą Bullock, "Strefa zrzutu" ("Drop Zone", 1994), "Ślicznotki" ("To Wong Foo, Thanks for Everything, Julie Newmar", 1995) jako jedna z trzech drag queen, "Pociąg z forsą" ("Money Train", 1995) z Woodym Harrelsonem i Jennifer Lopez, "Fan" ("The Fan", 1996) jako gwiazdor baseballu z Robertem De Niro i Ellen Barkin oraz "Wydział pościgowy" ("U. S. Marshals", 1998) u boku Tommy’ego Lee Jonesa i Roberta Downeya Jr.
Jest dwukrotnym laureatem nagrody Image; za rolę króla handlu narkotykami w dramacie kryminalnym Mario Van Peeblesa "New Jack City" (1991) i postać George’a Du Vaula w tele dramacie HBO "Amerykański sen" ("America’s Dream", 1996). Za kreację reżysera z Los Angeles w dramacie "Romans na jedną noc" ("One Night Stand", 1997) został uhonorowany Pucharem Volpiego dla najlepszego aktora na 54. MFF w Wenecji.
Swoje umiejętności sztuk walki karate, kung-fu i capoeira zaprezentował na ekranie w roli dhampira Blade’a w filmie akcji ' ("Blade", 1998), za którą odebrał nagrodę Blockbuster Entertainment, a także w sequelach – ' ("Blade 2", 2002) i "" ("Blade: Trinity", 2004).
Życie prywatne.
Od 1985 do 1990 był żonaty z April DuBois, z którą ma syna Jelaniego Asara (ur. 1988). Spotykał się z Halle Berry (1990), Jadą Pinkett Smith (1991), Jennifer Lopez (od listopada 1994 do marca 1995) i azjatycką modelką Donną Wong (1996–1998). 17 marca 2003 poślubił koreańską artystkę malarkę Nakyung „Nikki” Park (ur. 1974). Mają czworo dzieci; synów: Akhenaten Kihwa-T (ur. 2001), Alaafia Jehu-T (ur. 2004) Alimayu Moa-T (ur. 2007) i córkę Iset Jua-T (ur. 2001).
W 1993 został zatrzymany za nielegalne posiadanie broni, a rok potem uciekając przed policją z prędkością ponad 200 km na godzinę spowodował wypadek i był aresztowany za przekroczenie prędkości na autostradzie. W 2008 sąd w stanie Floryda skazał aktora na 3 lata więzienia za przestępstwa podatkowe. Udowodniono mu umyślne uchylanie się od płacenia podatków federalnych w latach 1999–2001. Karę pozbawienia wolności rozpoczął 9 grudnia 2010 w więzieniu federalnym McKean Federal Correctional Institution. Z zakładu karnego został zwolniony 2 kwietnia 2013.

</doc>
<doc id="480725" url="https://pl.wikipedia.org/wiki?curid=480725" title="Kidieksza">
Kidieksza

Kidieksza (ros. Кидекша) – wieś w Rosji, w obwodzie włodzimierskim, nad rzeką Nerl, oddalona o 4 km od Suzdalu, wchodzi w skład Złotego Pierścienia Rosji.
We wsi zachował się zespół architektoniczny, złożony z budynków pochodzących z wieków od XII do XVIII, włączając w to jeden z najstarszych zabytków architektury włodzimiersko-suzdalskiej, cerkiew Świętych Borysa i Gleba z 1152 roku (przebudowana w XVIII wieku z freskami z XII wieku, sześcienna, jednonawowa świątynia z trzema apsydami, której monumentalne oblicze przypominające twierdzę zbliża ją do zabytków obronnych Nowogrodu Wielkiego i Pskowa).
W Kidiekszy znajdują się również inne zabytki charakterystyczne dla architektury suzdalskiej: Święta Brama (koniec XVII i początek XVIII wieku), cerkiew św. Stefana (1780) i dzwonnica z XVIII wieku.
Cerkiew Borysa i Gleba została w 1992 roku wpisana na Listę światowego dziedzictwa UNESCO razem z zabytkami Włodzimierza i Suzdalu.

</doc>
<doc id="480726" url="https://pl.wikipedia.org/wiki?curid=480726" title="Flaga Karaczajo-Czerkiesji">
Flaga Karaczajo-Czerkiesji

Flaga Karaczajo-Czerkiesji – w centrum znajduje się emblemat ze słońcem wschodzącym ponad ośnieżone szczyty Kaukazu. Symbolizuje on nadzieję na świetlaną przyszłość. Poszczególne kolory oznaczają:
Przyjęta 3 lutego 1994 roku. Proporcje 1:2.

</doc>
<doc id="480729" url="https://pl.wikipedia.org/wiki?curid=480729" title="Łukaszenko">
Łukaszenko



</doc>
<doc id="480736" url="https://pl.wikipedia.org/wiki?curid=480736" title="Historyczny upadek Japonii">
Historyczny upadek Japonii



</doc>
<doc id="480738" url="https://pl.wikipedia.org/wiki?curid=480738" title="Żagiewkowate">
Żagiewkowate

Żagiewkowate (Cirrhitidae) – rodzina morskich ryb okoniokształtnych.
Występowanie: ciepłe wody oceaniczne
Klasyfikacja.
Rodzaje zaliczane do tej rodziny :
"Amblycirrhitus" — "Cirrhitichthys" — "Cirrhitops" — "Cirrhitus" — "Cristacirrhitus" — "Cyprinocirrhites" — "Isocirrhitus" — "Itycirrhitus" — "Neocirrhites" — "Notocirrhitus" — "Oxycirrhites" — "Paracirrhites"
Linki zewnętrzne.
Opis rodziny wg Fishbase.org (en)

</doc>
<doc id="480739" url="https://pl.wikipedia.org/wiki?curid=480739" title="Flaga Chakasji">
Flaga Chakasji

Flaga Chakasji – barwy pochodzą z flagi rosyjskiej, by podkreślić nadrzędność Rosji. Zieleń oznacza bezkresne lasy Syberii. Znak solarny jest popularnym, w Azji, symbolem wiązanym z pozytywnymi konotacjami. W tym wypadku, symbolizuje mądrość przodków, którzy go używali.
Przyjęta 8 lipca 1992 roku. 24 września 2003 zmieniono układ barw. Proporcje 1:2.

</doc>
<doc id="480740" url="https://pl.wikipedia.org/wiki?curid=480740" title="Deutsches Sprachdiplom">
Deutsches Sprachdiplom

 
DSD ("Deutsches Sprachdiplom") – rodzaj certyfikatu poświadczającego znajomość języka niemieckiego, do którego egzaminy przygotowuje Kultusministerkonferenz (KMK). 
Egzaminy na DSD są przeprowadzane w Szkołach podstawowych, szkołach średnich w klasie maturalnej lub w gimnazjach w klasach trzecich. Ich poziom, w skali trudności egzaminów, określa się w przypadku certyfikatu DSD I na poziomie A2/B1, natomiast certyfikat DSD II na poziomie B2/C1 (stan na 2018), z czego wynika, że egzamin DSD II jest niemieckim odpowiednikiem egzaminu CAE z Cambridge. Do egzaminu podchodzi się bez konieczności uiszczania jakiejkolwiek opłaty, o ile zdaje się go grupowo. Natomiast za zdawanie indywidualne należy płacić. 
Wcześniej egzamin uważało się za zdany tylko wówczas, gdy uczestnik osiągnął co najmniej 30% z każdej części egzaminu, a łączny wynik egzaminu przekroczył 60%. W 2007 formuła została zrewolucjonizowana i obowiązuje do dziś: osoby, które osiągną co najmniej 30% z każdej części, ale nie przekroczą 60% ze wszystkich części, otrzymują certyfikat DSD B2, natomiast osoby, które zdały go według wcześniejszych warunków: DSD C1. Obecnie w każdym roku do poszczególnych poziomów i części egzaminów są dostosowywane indywidualne progi zdawalności.
Obecny przebieg egzaminu.
Egzamin składa się z dwóch części – ustnej i pisemnej.
Część ustna składa się z:
Część pisemna składa się z:

</doc>
<doc id="480741" url="https://pl.wikipedia.org/wiki?curid=480741" title="Dzień za dniem">
Dzień za dniem

Dzień za dniem (oryg. "Life Goes On") – amerykański serial telewizyjny wyprodukowany przez kanał ABC, emitowany w latach 1989-1993. W Polsce nadawała go TVP1.
Fabuła.
Serial przedstawia historię rodziny Thatcherów, których syn Corky (Chris Burke) ma zespół Downa. Rodzice postanawiają wysłać go do zwykłej szkoły średniej, co wprawia w zakłopotanie jego siostrę Beccę (Kellie Martin), która początkowo wstydzi się swojego niepełnosprawnego brata. Serial pokazał jak osoba niepełnosprawna może funkcjonować w świecie osób sprawnych i jak ważna jest akceptacja innych osób, zwłaszcza rodziny.
Muzyka.
W czołówce serialu wykorzystano cover utworu grupy The Beatles, "Ob-La-Di, Ob-La-Da" w wykonaniu Patti LuPone i obsady serialu.

</doc>
<doc id="480745" url="https://pl.wikipedia.org/wiki?curid=480745" title="Steven Seagal">
Steven Seagal

Steven Frederic Seagal // (ur. 10 kwietnia 1952 w Lansing) – amerykański aktor kina akcji, reżyser, scenarzysta, producent filmowy, muzyk i policjant, który posiada również serbskie i rosyjskie obywatelstwo.
Życiorys.
Wczesne lata.
Jest synem Patricii (Irlandki) i nauczyciela matematyki stosowanej na Uniwersytecie w Berkeley, Stephana (jego rodzice byli rosyjskimi Żydami, którzy wyemigrowali do Stanów Zjednoczonych). Ukończył Buena High School w Wirginii.
Początki jego kariery nie są związane z filmem. W 1971 r. Seagal wyjechał do Japonii, gdzie pracował jako dziennikarz i nauczyciel języka angielskiego. Jednocześnie kształcił swoje umiejętności we wschodnich stylach walki i został nauczycielem aikido. W życiu prywatnym, tak samo jak i w walce, był bardzo żywiołową osobą. Uwiódł Miyako Fujitani, córkę swego nauczyciela aikido, a gdy okazało się, że dziewczyna jest w ciąży, poślubił ją. Po wyjeździe z Japonii przez pewien czas podróżował po świecie.
Kariera filmowa.
W 1982 r. powrócił do Stanów Zjednoczonych i w Hollywood rozpoczął nauczanie karate. Uczył także aktorów w Hollywood, między innymi Seana Connery’ego. Jego uczeń Michael Ovitz, szef agencji aktorskiej, zaaranżował spotkanie z właścicielami wytwórni „Warner Bros”, na którym Steven Seagal zaprezentował swoje predyspozycje i w rezultacie otrzymał propozycję kontraktu. Rok później zadebiutował przed kamerami rolą w filmie "Nico-Ponad Prawem (About the Law)", w którym partnerowała mu Sharon Stone. Produkcja przyniosła aktorowi rozpoznawalność. W następnym filmie pt. "Hard to Kill (Wygrać z śmiercią)" zagrał z modelką Kelly Le Brock, swoją trzecią żoną. Choć kolejne role nie przyniosły mu uznania w oczach krytyków, szybko umocniły jego pozycję jako odtwórcy postaci „twardych facetów” i obok takich gwiazd kina akcji, jak Arnold Schwarzenegger, Jean-Claude Van Damme, Chuck Norris czy Sylwester Stallone, na stałe wszedł do światowej historii kina. W 1994 r. zadebiutował jako reżyser w filmie "Na zabójczej ziemi", w którym zagrał także główną rolę. W późniejszym okresie został również producentem. Zrealizował m.in. film "Liberator".
Działalność muzyczna.
Seagal podjął także działalność muzyczną i gra na gitarze. Nagrał dwa albumy: "Songs from the Crystal Cave" (2005) i "Mojo Priest" (2006). W 2006 r., wraz ze swoim zespołem Thunderbox, występował w Ameryce i Europie. 10 sierpnia 2014 roku zagrał koncert dla prorosyjskich separatystów na Krymie. Współpracował z wieloma muzykami, takimi jak: James Burton, Vince Gill, Leon Russell, Taj Mahal, Richie Sambora i Delbert Maclinton. Jego utwory wykorzystane zostały w niektórych jego filmach.
Życie prywatne.
Czterokrotnie żonaty. Jego pierwszą żoną w latach 1975–1986 była Miyako Fujitani, z którą ma dwójkę dzieci: Kentaro Seagal (ur. 1976) i Ayako Fujitani (ur. 1979). W 1984 był krótko żonaty z Adrienne La Russa, małżeństwo anulowano. 5 września 1987 roku poślubił Kelly LeBrock, z którą ma trójkę dzieci – Annalizę (ur. 1987), Arissę (ur. 1993) i Dominicka (ur. 1990). Para rozwiodła się w 1996 roku. W 2009 roku zawarł związek małżeński z Erdenetuyą Batsukh, z którą ma jedno dziecko. Aktor ma także córkę Savannah (ur. 1996) z Arissą Wolf.
Ukończył akademię policyjną. Został zastępcą szeryfa w parafii Jefferson (odpowiednik hrabstwa) w Luizjanie. Interesuje się buddyzmem tybetańskim. Oprócz sztuk walki poznawał także medycynę naturalną, między innymi akupunkturę i ziołolecznictwo.
W 2016 roku otrzymał obywatelstwo serbskie i rosyjskie. Twierdzi publicznie, że jest "... Rosjaninem a Rosja to jego dom".
Utworzył firmę "Zhara Fight" z siedzibą w Rosji, która promować ma wydarzenia na żywo – walki MMA i boks. 30 maja 2018 odbyła się impreza inauguracyjna w Vegas City Hall.
W 2018 roku Ministerstwo Spraw Zagranicznych Federacji Rosyjskiej powierzyło mu funkcję „specjalnego przedstawiciela do spraw stosunków humanitarnych pomiędzy Rosją a Stanami Zjednoczonymi”, a w 2020 został członkiem rosyjskiej nowo utworzonej przez Zachara Prilepina partii „Sprawiedliwa Rosja – Za Prawdę”. Po inwazji Rosji na Ukrainę w 2022 agencja RIA Nowosti opublikowała informację, że Seagal w rozmowie z dziennikarzami miał powiedzieć, że „nigdy nie zrezygnuje z rosyjskiego paszportu” i że „codziennie spotyka się z rusofobią”.
Konflikty z aktorami i inne kontrowersje.
W wywiadzie udzielonym dla Los Angeles Times w 1988 roku powiedział, że pracował dla CIA, ze względu na swą znajomość sztuk walki oraz umiejętności językowe. Stwierdził też, że w 1979 roku pomagał szachowi Iranu Mohammadowi Pahlawiemu oraz członkom jego rodziny w bezpiecznej ucieczce z kraju i ochraniał ich domy w Londynie i Paryżu. Przypisał też sobie, że ochraniał abp. Desmonda Tutu oraz egipskiego prezydenta Sadata. CIA nie potwierdziło, by przeprowadzało takie operacje. Podczas kręcenia filmu "Nico" w 1988 roku stwierdził, że niektóre fragmenty filmu są „bardzo autobiograficzne”. 
Zna dalekowschodnie sztuki walki – aikido, judo, karate, kendo i kung-fu. Aktor twierdził też, że aikido uczył go sam Morihei Ueshiba. Tymczasem Ueshiba zmarł, zanim Seagal przybył do Japonii. 
Seagal był krytykowany przez byłych kaskaderów, którzy mieli okazję pracować z nim w filmach. Kane Hodder, Stephen Quadros, oraz Gene LeBell zarzucali Seagalowi, że uderza ich intencjonalnie. W podobny sposób wypowiadali się o nim niektórzy aktorzy. Sean Connery powiedział, że podczas kręcenia filmu "Never Say Never Again" Seagal złamał mu nadgarstek.
Seagal miał wiele procesów ze strony aktorek, zarzucających mu molestowanie. Takie zarzuty postawiła mu m.in. Portia de Rossi, Rachel Grant.
W 1997 podczas przyjęcia w domu Sylwestra Stallone w Miami, Seagal przechwalał się, że skopałby tyłek Van Damme'owi. Van Damme zaoferował wtedy Seagalowi, aby wyszli na zewnątrz domu i sprawdzili kto jest lepszy. Jednak Seagal przeprosił wszystkich i opuścił spotkanie. Wieczorem tego samego dnia ponownie spotkali się w klubie nocnym. Van Damme ponownie złożył ofertę Seagalowi, jednak do walki nie doszło. Według Stallone'a Seagal wystraszył się Van Damme'a.
W 1997 roku lama Penor Rinpocze ogłosił, że Steven Seagal nosi w sobie ducha XVII-wiecznego mistrza buddyjskiego o imieniu Czungdrag Dordże, który z powodu współczucia dla cierpienia istot żywych odrodził się, aby pomóc wszystkim istotom osiągnąć oświecenie. Seagal złożył hojną darowiznę na rzecz klasztoru Penora Riponcze.
Podczas kręcenia filmu "Uprowadzona 3", Seagal obraził Liama Neesona zarzucając mu, że nie potrafi walczyć jak prawdziwa gwiazda kina akcji.
Od 2014 roku aktywnie wspiera rosyjską agresję na Ukrainę występując dla prorosyjskich separatystów w Donbasie oraz udzielając wywiadów w rosyjskiej telewizji gdzie powiela tezy na temat rosyjskiej agresji na Ukrainę. W 2022 roku zapowiedział stworzenie filmu dokumentalnego mającego usprawiedliwiać rosyjską agresję na Ukrainę. Twierdzi, że na Ukrainie wciąż rządzą i walczą naziści. Powiela stwierdzenia rosyjskiej propagandy o ofensywnej roli NATO (w tym Polski, Niemiec i USA), które jakoby miało stwarzać zagrożenie dla Rosji. 
W 2023 roku został odznaczony Orderem Przyjaźni przez Władimira Putina.
Nagrody i nominacje.
W 1995 roku został nominowany do Złotej Maliny za film "Na zabójczej ziemi" w trzech kategoriach (najgorszy aktor, najgorsze zdjęcia, najgorszy reżyser). Wygrał w jednej kategorii, jako najgorszy reżyser. W roku 1997 został nominowany za film "Krytyczna decyzja" w kategorii najgorszy wspierający aktor. W 1998 roku został nominowany za film "W morzu ognia" w czterech kategoriach, a w roku 2003 za film "Wpół do śmierci" jako najgorszy aktor.

</doc>
<doc id="480747" url="https://pl.wikipedia.org/wiki?curid=480747" title="Władimir Żyrinowski">
Władimir Żyrinowski

Władimir Wolfowicz Żyrinowski (; ur. jako Władimir Wolfowicz Ejdelsztein 25 kwietnia 1946 w Ałma-Acie, zm. 6 kwietnia 2022 w Moskwie) – rosyjski polityk, deputowany do Dumy Państwowej i jej wiceprzewodniczący, prawnik Federacji Rosyjskiej, doktor nauk filozoficznych, awansowany do stopnia pułkownika w stanie spoczynku. Były przewodniczący Liberalno-Demokratycznej Partii Rosji, która w chwili jego śmierci była trzecią pod względem popularności partią opozycyjną w Rosji.
Życiorys.
Władimir Żyrinowski po ojcu miał pochodzenie żydowskie, któremu jednak przez wiele lat zaprzeczał – przyznał się do niego dopiero w swojej napisanej w 2001 roku książce "Iwan, zapachni duszu!" (ros. Иван, запахни душу!). Sam siebie określał jako „syna Rosjanki i prawnika”. Jego dziadek posiadał fabrykę zajmującą się obróbką drewna w Kostopolu, ówcześnie leżącym w Polsce (obecnie leży na Ukrainie). Ojciec, Wolf Isaakowicz Ejdelsztein (1907–1983), z zawodu prawnik, i stryj, Aaron Isaakowicz Ejdelsztein zostali wywiezieni przez Sowietów do obozu pracy na Syberii.
Po II wojnie światowej ojciec i młodszy brat Władimira zostali deportowani do Polski, zaś w 1946 roku wyemigrowali do Izraela. W 1964 roku zaczął używać nazwiska matki (z pochodzenia Rosjanki) – Żyrinowski.
Wykształcenie.
Żyrinowski ukończył szkołę średnią nr 25 im. Dzierżyńskiego w Ałma Acie. W latach 1964–1970 uczył się w Instytucie Języków Wschodnich w Moskiewskim Uniwersytecie Państwowym imienia M.W. Łomonosowa (od 1972 roku – Instytut Krajów Azjatyckich i Afrykańskich) na specjalizacji „Język turecki i literatura”. W latach 1965–1967 uczęszczał na Uniwersytet Marksizmu-Leninizmu na kierunek stosunki międzynarodowe. W latach 1972–1977 uczył się na studiach prawniczych wieczorowych w Moskiewskim Uniwersytecie Państwowym, które ukończył z wyróżnieniem.
24 kwietnia 1998 roku na Radzie Naukowej Moskiewskiego Uniwersytetu Narodowego Żyrinowski obronił pracę doktorską pt. "Przeszłość, teraźniejszość i przyszłość narodu rosyjskiego: Kwestia rosyjska: analiza socjalno-filozoficzna" i uzyskał tytuł doktora nauk filozoficznych. Docent Władimir Galockin, prodziekan ds. prasy, informacji i public relations na Wydziale Socjologicznym Moskiewskiego Uniwersytetu Państwowego wyjaśnił, że rozprawa doktorska była „nie odrębną pracą naukową, lecz referatem dysertacyjnym”, podstawę którego stanowiło 11 tomów rozmyślań lidera LDPR, które napisał w różnych latach. W 2008 roku M.N. Rutkiewicz napisał, że doszło do naruszenia: pomimo funkcjonowania na Moskiewskim Uniwersytecie Narodowym imienia M.W. Łomonosowa Wydziału Filozoficznego, obrona odbyła się na Wydziale Socjologicznym. Instytut Socjalno-Politycznych Badań Rosyjskiej Akademii Nauk wydał negatywną opinię na temat tekstu pracy doktorskiej. Bez względu na sprzeciw członków grupy Rady Ekspertów Socjologii i Politologii Naczelnej Komisji Atestacyjnej, którym przewodniczył korespondent Rosyjskiej Akademii Nauk A.W. Dmitriew, za przyznaniem tytułu doktorskiego za daną pracę przy omawianiu rozprawy doktorskiej prezydium Naczelnej Komisji Atestacyjnej pod przewodnictwem wiceprezesa Rosyjskiej Akademii Nauk W.N. Kudriawicewa i jego niektórych zwolenników zagłosowało za przyznaniem Żyrinowskiemu tytułu doktorskiego. Media podkreślały, że w czasie obrony miało miejsce wręczenie łapówki członkom Naczelnej Komisji Atestacyjnej w wysokości 5 tysięcy dolarów amerykańskich. W 2013 roku poseł Dumy Państwowej Federacji Rosyjskiej Ilja Ponomariow w imieniu Prokuratora Generalnego Federacji Rosyjskiej J.J. Czajki złożył wniosek, w którym poprosił „o przeprowadzenie prokuratorskiej weryfikacji prawomocności obrony rozprawy doktorskiej”. W tym samym roku Żyrinowski pozwał do Sądu Presnieńskiego za zniesławienie Ponomariowa, a także agencję prasową „Rosbalt” i gazetę „Komsomolskaja prawda” w celu uzyskania rekompensaty za szkody moralne w wysokości miliona rubli od każdej ze stron. Sąd częściowo przychylił się do roszczeń względem Rosbaltu, który został zobowiązany do zapłaty stu tysięcy rubli Żyrinowskiemu.
Działalność polityczna.
Władimir Żyrinowski założył Liberalno-Demokratyczną Partią Rosji, czwartą co do liczby mandatów w Dumie Państwowej, był również członkiem Zgromadzenia Parlamentarnego Rady Europy. Żyrinowski znany był z krewkiego charakteru i licznych skandali telewizyjnych oraz politycznych (był osobą niepożądaną w Kazachstanie, wobec którego wysuwał pretensje terytorialne). Cechował go skrajnie nacjonalistyczny światopogląd. Znany był z wielu prowokacyjnych wypowiedzi antypolskich, m.in. prezentował publicznie mapę z przyszłymi granicami Rosji na linii Wisły. W związku z tym w czasie wyborów prezydenckich w 1996 roku wygrażał Polsce nowym rozbiorem między Niemcami a Rosją.
Polityk wyrażał podziw dla Saddama Husajna, a także przekonywał, że należy siłą odzyskać Alaskę. Deklarował chęć użycia broni jądrowej przeciwko Japonii oraz nałożenia blokady morskiej w celu zagłodzenia jej mieszkańców. Kiedy w styczniu 2006 roku Condoleezza Rice skrytykowała rosyjską politykę gazową względem Ukrainy, Żyrinowski stwierdził, że komentarze amerykańskiej sekretarz stanu są odbiciem jej niezamężnego i bezdzietnego stanu cywilnego, a także dodał, że „Condoleezza Rice potrzebuje towarzystwa żołnierzy. Potrzebuje być wzięta do koszar, gdzie poczuje się zaspokojona”. Na jednym z posiedzeń Dumy Żyrinowski uznał, że Rosja jest współwinna katastrofy smoleńskiej.
Żyrinowski słynął także z radykalnego antysemityzmu. Wielokrotnie oskarżał Żydów m.in. o doprowadzenie Rosji do ruiny, wysyłanie Rosjanek za granicę jako prostytutki, sprzedawanie na Zachód zdrowych dzieci jako dawców organów do przeszczepu i sprowokowanie Holocaustu. W 2001 roku odmówił uczczenia w rosyjskim parlamencie minutą ciszy Żydów zamordowanych przez niemieckich nazistów, gdyż, jego zdaniem, byłaby to obraza milionów rosyjskich ofiar II wojny światowej.
Poglądy.
Żyrinowski wielokrotnie wypowiadał się o potrzebie wprowadzenia niezwykłych praw albo kardynalnej zmiany istniejących, często używając populizmu, na przykład:
Sankcje z UE i innych krajów.
12 września 2014 roku został wpisany na „ Unii Europejskiej”. Zgodnie z decyzją Rady Unii Europejskiej Żyrinowski jako Członek Rady Dumy Państwowej, przywódca Liberalno-Demokratycznej Partii Rosji aktywnie wspierał wykorzystanie rosyjskich sił zbrojnych na Ukrainie i aneksję Krymu; aktywnie nawoływał do podziału Ukrainy; z ramienia LDPR podpisał porozumienie z tzw. „Doniecką Republiką Ludową”. Został dodany do kanadyjskiej listy sankcji 28 kwietnia 2014 roku.
Życie prywatne.
Od 1971 roku Władimir Żyrinowski był żonaty z Galiną Aleksandrową Lebiediewą z którą miał syna Igora Lebiediewa. Galina Lebiediewa z wykształcenia jest wirusologiem, doktorem nauk biologicznych. Jak twierdził sam Żyrinowski, w 1978 roku oficjalnie się rozstali i od tej pory łączył ich jedynie ślub kościelny. W 1993 roku Żyrinowscy na swoją srebrną rocznicę wzięli ślub w kościele prawosławnym.
Syn Igor Lebiediew urodził się w 1972 roku. Posiadał wykształcenie prawnicze (skończył Akademię Prawniczą). W styczniu 2000 roku został wybrany na przewodniczącego frakcji LDPR w Dumie Państwowej Federacji Rosyjskiej trzeciej kadencji. Do Dumy został wybrany według federalnego spisu „Bloku Żyrinowskiego”. Do momentu wyborów pracował w Ministerstwie Pracy i Rozwoju Socjalnego Federacji Rosyjskiej na stanowisku doradcy ministra (w tym czasie urząd sprawował Siergiej Kałasznikow, były członek frakcji LDPR w Dumie drugiej kadencji). Żyrinowski miał dwóch wnuków – bliźniaków Aleksandra i Siergieja (urodzili się w 1998 roku), uczyli się w szkole z internatem przy Moskiewskim Uniwersytecie Państwowym.
Żyrinowski miał również nieślubnego syna Olega Gazdanowa (urodzonego w 1985 roku) z Żanną Gazdanow oraz nieślubną córkę Anastazję Pietrową.
Pomimo żydowskich korzeni uważał się za etnicznego Rosjanina, co wielokrotnie podkreślił w książce z 2001 roku. Był wyznania prawosławnego. Oprócz rodzimego języka rosyjskiego władał także językiem angielskim, francuskim, niemieckim i tureckim.
Od lata 2013 roku był wegetarianinem.
Choroba i śmierć.
2 lutego 2022 roku Żyrinowski trafił do szpitala z powodu ciężkiego zakażenia wirusem SARS-CoV-2 wywołującym COVID-19 – 26 lutego podłączono go do respiratora i wprowadzono w stan sedacji. 25 marca e-gazeta „Mash” i członek Rady Federacji Aleksandr Proniuszkin podali błędną informację o śmierci polityka, którą wkrótce zdementowali przewodniczący Dumy Państwowej Wiaczesław Wołodin i kierownictwo LDPR.
6 kwietnia 2022 roku Wiaczesław Wołodin podał do publicznej wiadomości potwierdzoną później przez członków LDPR informację o śmierci Żyrinowskiego „po długiej i ciężkiej chorobie”.
8 kwietnia 2022, po nabożeństwie w Soborze Chrystusa Zbawiciela pod przewodnictwem patriarchy Cyryla I, został pochowany na
cmentarzu Nowodziewiczym.

</doc>
<doc id="480748" url="https://pl.wikipedia.org/wiki?curid=480748" title="Miep Gies">
Miep Gies

Miep Gies, pierwotnie Hermine Santrouschitz (ur. 15 lutego 1909 w Wiedniu, zm. 11 stycznia 2010 w Hoorn) – Holenderka pochodzenia austriackiego, która podczas II wojny światowej pomagała w ukrywaniu Anny Frank, jej rodziny i przyjaciół przed nazistami. Po aresztowaniu ukrywającej się grupy Żydów w sierpniu 1944 roku znalazła i przechowała pamiętnik pisany przez Annę.
Życiorys.
Hermine Santrouschitz urodziła się w Wiedniu. W grudniu 1920 roku, by uniknąć niedoboru pożywienia w powojennej Austrii została przewieziona do Lejdy w Holandii. W 1922 roku wraz ze swoją przybraną rodziną przeniosła się do Amsterdamu. W 1933 rozpoczęła pracę w firmie Ottona Franka i zaprzyjaźniła się z jego rodziną. 16 lipca 1941 wyszła za mąż za Jana Giesa po odmowie przystąpienia do związku kobiet nazistowskich i groźbie deportacji do Austrii.
Od czerwca 1942 do sierpnia 1944 Miep wraz ze swoim mężem oraz współpracownikami Victorem Kuglerem, Johannesem Kleimanem i Bep Voskuijl pomagali w ukrywaniu Edith i Ottona Frank, ich córek Margot i Anne, Hermanna i Augustę van Pelsów, ich syna Petera i Fritza Pfeffera w kryjówce na tyłach oficyny ich biura w Amsterdamie. Zgodnie z ustanowionym prawem za pomoc Żydom w ukrywaniu się groziło rozstrzelanie. W praktyce wyroki były nie tak ciężkie; najczęściej osoby pomagające skazywano na około 6 miesięcy ciężkich robót.
Rankiem 4 sierpnia 1944 roku anonimowy informator przekazał wiadomość do gestapo dotyczącą grupy ukrywającej się w kamienicy przy Prinsengracht (po wojnie zostały przeprowadzone trzy niezależne śledztwa; żadne nie ujawniło nazwiska informatora). Tego samego dnia cała grupa została aresztowana, a wraz z nimi Victor Kugler i Johannes Kleiman. Miep Gies uniknęła aresztu, ponieważ żołnierz, który miał ją aresztować, był tak jak i ona Austriakiem. Kobieta bezskutecznie zaoferowała mu pieniądze w zamian za uwolnienie jej przyjaciół.
Miep znalazła i przechowała pamiętniki Anny porzucone przez żołnierzy podczas aresztowania, a po wojnie przekazała je ojcu Anny, który jako jedyny przeżył Holokaust. Otto Frank w 1947 roku doprowadził do wydania dziennika córki.
Po wydaniu książki i przełożeniu jej na wiele języków Miep i Jan Gies stali się rozpoznawalnymi osobami w Holandii. Miep została odznaczona m.in.: nagrodą Sprawiedliwy wśród Narodów Świata, Orderem Zasługi Republiki Federalnej Niemiec, medalem Jad Waszem oraz otrzymała tytuł szlachecki z rąk królowej Holandii Beatrycze.
W 2007 roku ukazał się film "Wolność słowa" oparty m.in. na wizycie w szkole w Long Beach, którą Miep Gies odwiedziła w latach 90.
Miep Gies mieszkała do śmierci w Holandii Północnej. Zmarła na skutek upadku 11 stycznia 2010 w wieku 100 lat i 330 dni.
Planetoida 99949 Miepgies została nazwana na jej cześć.

</doc>
<doc id="480749" url="https://pl.wikipedia.org/wiki?curid=480749" title="Flaga Mari El">
Flaga Mari El

Flaga Mari El zatwierdzona 5 marca 2011 to prostokątny biały materiał o proporcjach (szerokość do długości) 2:3, mający od strony drzewca czerwony pas z maryjskim ornamentem (szerokość pasa z ornamentem wynosi 1/8 długości flagi). W środku białego pola umieszczone jest godło Mari El. Zajmujące 7/10 szerokości flagi, oddalone od górnego kraja o 1/10, a od dolnego na 2/10 szerokości materiału.
Poprzednia flaga miała formę prostokątnego płatu tkaniny, podzielonego na trzy horyzontalne pasy o barwach: niebieskiej, białej i czerwonej. Proporcje tych pasów względem siebie wynosiły odpowiednio 1:1,5:1. W centrum, na białym tle umieszczony był znak solarny - popularny na Syberii i przyległych do niej obszarach europejskich.
Pierwsza wersja flagi została przyjęta 3 września 1992 roku. W 2006 jej wygląd został nieco zmieniony: zmodyfikowano wygląd symbolu solarnego, umieszczono go w centralnym punkcie flagi (dotychczas był po lewej stronie), usunięto znajdujący się pod nim napis z nazwą państwa, a także zmieniono proporcje pasów z poszczególnymi kolorami – dotąd bowiem środkowy, biały pas był dwukrotnie szerszy od pozostałych. Zmniejszono też stosunek długości do szerokości flagi, dotąd wynoszący 2:1.

</doc>
<doc id="480751" url="https://pl.wikipedia.org/wiki?curid=480751" title="Zadni Groń">
Zadni Groń

Zadni Groń (728 m n.p.m.) – kopcowate, zalesione wzniesienie w Beskidzie Śląskim, w ramieniu Kozińców na terenie miasta Wisły.
Wzniesienie to wyrasta na północny wschód od szczytu Kubalonki i opada swymi stokami nad jezioro zaporowe w Wiśle Czarnem – Jezioro Czerniańskie. Południowe i wschodnie stoki Zadniego Gronia trawersuje wąska szosa z doliny Czarnej Wisełki na przełęcz Szarculę i dalej na przełęcz Kubalonkę. Na północno-wschodnim stoku Zadniego Gronia, przy wielkim zakolu tej szosy, kompleks zabudowań tzw. Zameczku.

</doc>
<doc id="480754" url="https://pl.wikipedia.org/wiki?curid=480754" title="Süpplingenburg">
Süpplingenburg

Süpplingenburg – miejscowość i gmina w niemieckim kraju związkowym Dolna Saksonia, w powiecie Helmstedt, należy do gminy zbiorowej (niem. "Samtgemeinde") Nord-Elm.
Historia.
Tu w 1075 urodził się Lotar III, król Niemiec i cesarz w latach 1133–1137 z rodu Süpplinburgów. Nazwa miejscowości pochodzi od słów (zamek Süpplingów).

</doc>
<doc id="480755" url="https://pl.wikipedia.org/wiki?curid=480755" title="Flaga Tuwy">
Flaga Tuwy

Flaga Tuwy
Poszczególne barwy symbolizują:
Uchwalona 17 września 1992 roku. Proporcje 1:2.
Flagi Tuwińskiej Republiki Ludowej.
Tuwińska Republika Ludowa używała w sumie 7 flag.
Pierwsza flaga, z 1918 roku przedstawiała złote Koło Dharmy na błękitnym tle. W 1921 tło zmieniono na czerwone.
W 1926 umieszczono na fladze nowe godło, zaś po bokach napisy w języku tuwińskim. W 1930 napisy usunięto, zaś nad godłem dodano litery "TAR". W 1933 godło zostało ponownie zmienione.
Od 1941 flaga Tuwy była cała czerwona, z napisem "TAR" w lewym górnym rogu. W latach 1943–1944 napis miał postać "TAP". 
Flagi Tuwińskiej Republiki Ludowej 

</doc>
<doc id="480756" url="https://pl.wikipedia.org/wiki?curid=480756" title="II krucjata">
II krucjata



</doc>
<doc id="480758" url="https://pl.wikipedia.org/wiki?curid=480758" title="Flaga Udmurcji">
Flaga Udmurcji

Flaga Udmurcji – znak solarny jest powszechnym w Azji symbolem szczęścia i ochrony przed złem. Poszczególne barwy oznaczają:
Przyjęta 3 grudnia 1993 roku. Proporcje 1:2.

</doc>
<doc id="480759" url="https://pl.wikipedia.org/wiki?curid=480759" title="Irszawa">
Irszawa

Irszawa (ukr. Іршава, ros. i rus. Иршава, węg. "Ilosva", czes. i słow. "Iršava", jid. אָרשעווע /Orszewe/) - miasto powiatowe w obwodzie zakarpackim Ukrainy.
Leży na południowych stokach Karpat, nad rzeczką Irszawką, dopływem Borżawy.
Lokalny ośrodek przemysłowy.
Historia.
Pierwsza pisemna wzmianka o Irszawie pochodzi z 1341.
W 1460 król Węgier nadał Irszawę wraz z okolicą miejscowemu rodowi szlacheckiemu Ilosvai, prawdopodobnie ruskiego pochodzenia.
Od 10 października 1946 roku zaczęto wydawać gazetę.
Od 1982 posiada prawa miejskie.
W 1989 liczyła 9873 mieszkańców.
W 2013 liczyła 9221 mieszkańców.

</doc>
<doc id="480762" url="https://pl.wikipedia.org/wiki?curid=480762" title="Mainland">
Mainland



</doc>
<doc id="480763" url="https://pl.wikipedia.org/wiki?curid=480763" title="Księstwo brzeskie">
Księstwo brzeskie

Księstwo brzeskie (, ) – historyczne piastowskie księstwo dzielnicowe na Dolnym Śląsku ze stolicą w Brzegu, powstałe w końcowym okresie rozbicia dzielnicowego w Polsce, zlokalizowane w ówczesnej (i obecnej) południowo-zachodniej Polsce. Zostało utworzone w 1311 poprzez wydzielenie z księstwa legnickiego na jego dotychczasowych wschodnich ziemiach. Przez cały okres istnienia pozostawało pod władzą dynastii Piastów.
Trudne położenie polityczne zmusiło w 1329 r. książąt do hołdu Czechom. W historii dochodziło do częstych podziałów i reunifikacji wspólnoty ziem brzeskiej i legnickiej.
Samodzielne księstwo brzeskie kontynuowane potem jako księstwo legnicko-wołowsko-brzeskie przestało istnieć wraz ze śmiercią ostatniego Piasta, księcia Jerzego IV Wilhelma w 1675 r. Było to ostatnie samodzielne księstwo na Śląsku.

</doc>
<doc id="480764" url="https://pl.wikipedia.org/wiki?curid=480764" title="Obowiązek alimentacyjny">
Obowiązek alimentacyjny

Obowiązek alimentacyjny – obowiązek dostarczania środków utrzymania innej osobie. 
Funkcja alimentacji wyraża się w zabezpieczeniu egzystencji osób uprawnionych, a jeżeli chodzi o dzieci i młodzież, która nie jest jeszcze w stanie utrzymać się własnymi siłami, w zabezpieczeniu także środków ich wychowania. Instytucja alimentacji stoi na straży zapewnienia rodzinie niezbędnych do jej prawidłowego funkcjonowania środków materialnych. Obciążając obowiązkiem materialnej pomocy osoby związane najbliższą więzią, alimentacja sprzyja kształtowaniu się poczucia odpowiedzialności za losy najbliższych. 
Obowiązek alimentacyjny, jak i roszczenie zostały na gruncie KRO ściśle związane z osobą uprawnionego i zobowiązanego:
Roszczenie alimentacyjne w przeciwieństwie do roszczenia o spełnienie poszczególnych świadczeń (rat alimentacyjnych) – nie ulega przedawnieniu.

</doc>
<doc id="480765" url="https://pl.wikipedia.org/wiki?curid=480765" title="Flaga Mordowii">
Flaga Mordowii

Flaga Mordowii ()– jeden z symboli Mordowii, republiki w Rosji. Składa się z trzech poziomych pasów, czerwonego, białego i niebieskiego, oraz gwiazdy w polu centralnym.
Flaga zaprojektowana przez Andreja Stepanowicza Aleszkina w ramach konkursu ogłoszonego przez parlament Mordowii została uchwalona 30 marca 1995 roku. 20 maja 2008 parlament dostosował flagę do zaleceń Rady Heraldycznej Federacji Rosyjskiej, zmieniając proporcje z 1:2 na przyjęte w Rosji 2:3 i ustalając rozmiar gwiazdy na 3:8.
Zasady używania flagi opisuje i reguluje konstytucja Mordowii.
Symbolika.
Barwy pochodzą z flagi państwowej Rosji, co oznacza jedność republiki i państwa rosyjskiego, jednak są nieco ciemniejsze niż na oryginalnej fladze. Kolor czerwony symbolizuje odwagę i siłę, biały pokój i miłość, a niebieski wielkość i piękno republiki. Znak solarny jest powszechnym w Azji i wśród ludów słowiańskich symbolem wiązanym z pozytywnymi konotacjami. Jego przedstawienie na fladze, podobne do gwiazdy Auseklisa, symbolizuje słońce, ciepło, otwartość, a także stabilność. Cztery ramiona gwiazdy symbolizują także cztery plemiona Mordwinów: Erzjan, Moksza, Trejukanów i Szoksza. 
Flaga Mordwińskiej ASRR.
Flaga Mordwińskiej ASRR, podobnie jak flagi pozostałych Autonomicznych Socjalistycznych Republik Radzieckich, była oparta na aktualnej fladze Rosyjskiej Federacyjnej Socjalistycznej Republiki Radzieckiej. W latach 1934-1937 obowiązywała flaga zawierająca złoty sierp i młot, skrót oraz napis "Proletariusze wszystkich krajów, łączcie się!" w trzech językach: rosyjskim, erzja i moksza (dwa ostatnie zapisywane alfabetem łacińskim). W latach 1937-1954 obowiązywała flaga ze skrótem ' (Rosyjska Federacyjna Socjalistyczna Republika Radziecka) oraz napisem "Mordwińska ASRR", również w trzech językach (zapisanych cyrylicą). W 1954 dodano niebieski pas od strony masztu, a napis ' zamieniono na sierp i młot. 

</doc>
<doc id="480769" url="https://pl.wikipedia.org/wiki?curid=480769" title="Watto">
Watto

Watto – postać fikcyjna ze świata "Gwiezdnych wojen". Handlarz niewolnikami i złomem. Mieszkał na pustynnej planecie Tatooine, miał tam również swój sklep z częściami do statków kosmicznych itp. Właściciel Anakina Skywalkera i Shmi Skywalker. Pochodził z planety Toydarii. Był drobnym oszustem. W pierwszym epizodzie "Gwiezdnych wojen", gdy Anakin wygrywa wyścig Boonta, Watto jest zły z powodu przegranego zakładu. Stracił bowiem niewolnika. Próbuje unieważnić zakład, jednak nie udaje mu się. W drugim epizodzie sagi, "", Watto wskazuje Anakinowi człowieka, któremu sprzedał Shmi.

</doc>
<doc id="480770" url="https://pl.wikipedia.org/wiki?curid=480770" title="Wielka ucieczka">
Wielka ucieczka



</doc>
<doc id="480771" url="https://pl.wikipedia.org/wiki?curid=480771" title="Xavier Hernández Creus">
Xavier Hernández Creus



</doc>
<doc id="480778" url="https://pl.wikipedia.org/wiki?curid=480778" title="Korzeń (rezerwat przyrody w województwie łódzkim)">
Korzeń (rezerwat przyrody w województwie łódzkim)

Rezerwat przyrody „Korzeń” – torfowiskowy rezerwat przyrody położony w pobliżu wsi Korzeń w gminie Widawa, jednak już na terenie gminy Zapolice, w powiecie zduńskowolskim, w województwie łódzkim. Leży w widłach rzek Warty i Widawki, w granicach Parku Krajobrazowego Międzyrzecza Warty i Widawki.
Został utworzony Rozporządzeniem Ministra Ochrony Środowiska, Zasobów Naturalnych i Leśnictwa z dnia 23 grudnia 1998 r.
Powierzchnia: 34,93 ha.
Celem ochrony rezerwatu jest zachowanie ze względów naukowych i dydaktycznych torfowiska o charakterze przejściowym oraz dobrze zachowanych fitocenoz olsu torfowcowego i porzeczkowego. Oprócz wartości naukowych i dydaktycznych, rezerwat stanowi znakomity magazyn puli genowej, regionalnych form i ekotypów, co przy planowanej renaturalizacji zniszczonych melioracją siedlisk parku krajobrazowego ma także aspekt praktyczny.
Występują tutaj gatunki roślin chronionych, m.in.: rosiczka długolistna, rosiczka okrągłolistna, widłak jałowcowaty, grzybienie północne, bagno zwyczajne i wiele gatunków rzadkich, takich jak: modrzewnica pospolita czy przygiełka biała. Znajdują się tutaj stanowiska lęgowe ptaków, zwłaszcza żurawia i brodźca samotnego.
Według obowiązującego planu ochrony ustanowionego w 2013 roku, obszar rezerwatu objęty jest ochroną czynną.

</doc>
<doc id="480780" url="https://pl.wikipedia.org/wiki?curid=480780" title="Looptroop">
Looptroop

Looptroop – szwedzka grupa hip-hopowa, założona w 1992 roku, w Västerås. Obecnie w skład formacji wchodzą: Promoe, Cosmic (czasami używa drugiej formy swojego pseudonimu, tj. CosM.I.C), Supreme oraz producent DJ Embee. W swoich utworach raperzy z Looptroop często poruszają tematy polityczne, takie jak rasizm i zagrożenie ze strony skrajnej prawicy („On repeat”) czy sytuacja imigrantów („Fort Europa”).
Dyskografia.
Looptroop.
Albumy
Single
Kasety
12" płyta winylowa
Solo oraz projekty poboczne.
Promoe
Embee
The Casual Brothers (Embee i Cosmic)

</doc>
<doc id="480781" url="https://pl.wikipedia.org/wiki?curid=480781" title="Vicente Rodríguez">
Vicente Rodríguez



</doc>
<doc id="480785" url="https://pl.wikipedia.org/wiki?curid=480785" title="Andrés Iniesta Luján">
Andrés Iniesta Luján



</doc>
<doc id="480791" url="https://pl.wikipedia.org/wiki?curid=480791" title="Dekanat Poznań-Starołęka">
Dekanat Poznań-Starołęka

 
Dekanat Poznań-Starołęka – jeden z 43 dekanatów archidiecezji poznańskiej, składa się z ośmiu parafii: 
Obejmuje obszar południowo-wschodniej części Poznania oraz północnej części gminy Mosina i północno-zachodniej części gminy Kórnik.
Dekanat sąsiaduje z dekanatami:

</doc>
<doc id="480793" url="https://pl.wikipedia.org/wiki?curid=480793" title="Stawros Dimas">
Stawros Dimas

Stawros Dimas, gr. Σταύρος Δήμας (ur. 30 kwietnia 1941 w Atenach) – grecki polityk, wieloletni parlamentarzysta, minister w kilku rządach, w latach 2004–2010 komisarz europejski.
Życiorys.
Studiował prawo i ekonomię na Uniwersytecie Ateńskim. Kształcił się następnie na New York University. W 1969 został prawnikiem w nowojorskiej korporacji prawniczej. W 1970 zaczął pracę w departamencie prawnym Banku Światowego. Od 1975 do 1977 zasiadał we władzach Helleńskiego Banku Rozwoju Przemysłu. W 1977 został członkiem greckiego rządowego komitetu negocjującego warunki akcesji Grecji do Europejskiej Wspólnoty Gospodarczej. W tym samym roku uzyskał mandat posła do Parlamentu Hellenów z ramienia Nowej Demokracji, który wykonywał do 2004.
Również w 1977 po raz pierwszy objął stanowisko rządowe – wiceministra koordynacji gospodarczej. W 1980 powołany w skład greckiego rządu na urząd ministra handlu (do 1981). W latach 1989–1990 był ministrem rolnictwa, następnie do 1991 ministrem przemysłu, energii i technologii. W drugiej połowie lat 90. pełnił funkcję sekretarza generalnego Nowej Demokracji, w latach 2000–2004 stał na czele partyjnej delegacji w Zgromadzeniu Parlamentarnym Rady Europy.
W marcu 2004 zastąpił Annę Diamantopoulou na stanowisku komisarza UE ds. zatrudnienia, spraw społecznych i wyrównywania szans w Komisji Romano Prodiego. W pierwszej Komisji José Barroso od listopada tego samego roku był komisarzem UE ds. środowiska, zakończył urzędowanie w lutym 2010.
Powrócił następnie do czynnej aktywności partyjnej, w lipcu 2010 Antonis Samaras powierzył mu funkcję wiceprzewodniczącego Nowej Demokracji. 11 listopada 2011 z rekomendacji ND w koalicyjnym rządzie Lukasa Papadimosa objął stanowisko ministra spraw zagranicznych. Zakończył urzędowanie 17 maja 2012.
W grudniu 2014 Stawros Dimas był kandydatem rządzącej koalicji w wyborach prezydenckich przeprowadzanych w greckim parlamencie. W trzech głosowaniach z 17, 23 i 29 grudnia nie uzyskał wymaganej większości głosów, co skutkowało rozpisaniem przedterminowych wyborów parlamentarnych.

</doc>
<doc id="480797" url="https://pl.wikipedia.org/wiki?curid=480797" title="Bitwa pod Custozą">
Bitwa pod Custozą



</doc>
<doc id="480798" url="https://pl.wikipedia.org/wiki?curid=480798" title="Ministrowie spraw zagranicznych Austro-Węgier">
Ministrowie spraw zagranicznych Austro-Węgier



</doc>
<doc id="480800" url="https://pl.wikipedia.org/wiki?curid=480800" title="Czapka Monomacha">
Czapka Monomacha

Czapka Monomacha, Złota Czapka (ros. "Шапка Мономаха") – insygnium wielkich książąt moskiewskich i carów Rosji, pochodzące najprawdopodobniej z końca XIII lub początku XIV wieku. 
Obecnie Czapka Monomacha przechowywana jest w kremlowskiej Zbrojowni ("Orużejnaja Pałata") w Moskwie. 
Historia.
Według oficjalnej legendy, która pojawiła się w XVI wieku, miał to być dar od cesarza bizantyjskiego Konstantyna IX Monomacha dla jego wnuka, księcia kijowskiego Włodzimierza II również o przydomku "Monomach" (1053–1125; – "walczący w pojedynkę"), co miało oznaczać, że Moskwa jest sukcesorem Konstantynopola. Nie jest wykluczone, że w rzeczywistości dar ów otrzymał w XIV wieku książę Iwan Kalita lub Jerzy Daniłowicz od chana Ozbega. Pierwsza potwierdzona wzmianka o jej istnieniu pochodzi bowiem dopiero z 1328. 
Po raz pierwszy czapką Monomacha jako insygniem intronizacyjnym posłużył się Iwan III Srogi, który 4 lutego 1498 w trakcie uroczystej ceremonii przekazał ją jako oznakę władzy swojemu wnukowi i koregentowi Dymitrowi. Od koronacji Iwana IV Groźnego, która miała miejsce 16 stycznia 1547 "Czapka Monomacha" była koroną koronacyjną carów. Po raz ostatni włożono ją na głowę Iwana V w 1682. W tym samym roku powstała również skromniejsza niż oryginał kopia "Czapki Monomacha", którą wykorzystano do koronacji Piotra I. W 1721 Piotr I Wielki ogłosiwszy się "Imperatorem" zastąpił regalia carów cesarską koroną Rosji. Nowa korona nawiązująca swoim kształtem do mitry cesarzy bizantyjskich posłużyła po raz pierwszy do koronacji Katarzyny I w 1724.
Opis.
Czapka Monomacha to kołpak, wykonany ze złotych segmentów zdobionych filigranem, obszyty sobolowym futrem, wysadzany perłami i szlachetnymi kamieniami, zwieńczony krzyżem greckim zdobionym perłami.

</doc>
<doc id="480805" url="https://pl.wikipedia.org/wiki?curid=480805" title="Ministrowie spraw zagranicznych Prus">
Ministrowie spraw zagranicznych Prus

Lista ministrów spraw zagranicznych Prus:

</doc>
<doc id="480809" url="https://pl.wikipedia.org/wiki?curid=480809" title="Wydziedziczenie">
Wydziedziczenie

Wydziedziczenie – pozbawienie zstępnych, małżonka lub rodziców spadkodawcy prawa do zachowku. Może ono być dokonane tylko w testamencie i wyłącznie z przyczyn wskazanych w art. 1008 k.c.
Wydziedziczenie może nastąpić, gdy uprawniony do zachowku:

</doc>
<doc id="480813" url="https://pl.wikipedia.org/wiki?curid=480813" title="Lesista Wielka">
Lesista Wielka

Lesista Wielka (niem. "Hohe Heide", 851 m n.p.m.) – najwyższy szczyt w Masywie Dzikowca i Lesistej Wielkiej, w północno-zachodniej części Gór Kamiennych, położonej między przełomową doliną Ścinawki na wschodzie i doliną Grzędzkiego Potoku na zachodzie.
Lesista Wielka to zalesiony grzbiet o długości 6 km rozległego masywu górskiego zbudowanego z permskich skał magmowych (wulkanicznych), należących do północnego skrzydła niecki śródsudeckiej. Wyróżnia się rozległą, niemal płaską powierzchnią wierzchowinową, zajmującą ponad 30 ha. Zalesienie większości partii wierzchowinowych sprawia, że Lesista Wielka jest pozbawiona większych walorów widokowych (planowana jest budowa wieży widokowej). Pod jego szczytem, na północno-wschodnich stokach, istnieje system trzech, prostopadłych szczelin o głębokości ok. 5 metrów, powstałych na skutek erozji w tufach porfirowych noszących nazwę szczelin wiatrowych. Powietrze wypełniające szczeliny ma przez cały rok temperaturę zbliżoną do średniej temperatury rocznej.
Turystyka.
Szczyt stał się celem wycieczek już w XIX wieku. Lesista Wielka słynęła ze szczelin wiatrowych znajdujących się na wschód od obecnego szlaku niebieskiego z Dzikowca, kilkadziesiąt metrów poniżej szczytu. Osobliwe skalne trzy szczeliny nazwę (niem. „Windlöcher”) zawdzięczały podmuchom powietrza, wydającego odgłosy przy większych wahaniach temperatury. Po wojnie ciekawostka została zapomniana, a szczeliny zostały przysypane i zarosły, co hamowało cyrkulację powietrza i uniemożliwiało wydawanie dźwięków.
Dzięki działaniom Dolnośląskiego Zespołu Parków Krajobrazowych i Nadleśnictwa Wałbrzych stały się one łatwiej dostępne i lepiej wyeksponowane. Dzięki usunięciu roślinności rozpadliny są obecnie dobrze widoczne, a ponadto ogrodzono je drewnianą barierką. Szczelina jest wydłużona w kierunku NW–SE, ma około 5 m długości i 3,5 m głębokości. Górną część tworzy lejkowate zagłębienie, zwężające się do postaci linijnej rozpadliny o szerokości ok. 0,5 m. Najbardziej efektownie prezentuje się ona podczas śnieżnej zimy, gdyż w jej bezpośrednim sąsiedztwie brak śniegu. Spowodowane to jest wypływem ciepłego powietrza ze strefy szczelinowej, tj. z samej rozpadliny oraz niewielkich otworów w otaczjącym ją rumowisku skalnym. 
Na szczyt Lesistej Wielkiej prowadzą trzy szlaki turystyczne:

</doc>
<doc id="480820" url="https://pl.wikipedia.org/wiki?curid=480820" title="Thomas Hardy">
Thomas Hardy

Thomas Hardy (ur. 2 czerwca 1840 w Higher Bockhampton k. Dorchester, zm. 11 stycznia 1928 w Dorchester) – angielski pisarz i poeta, przedstawiciel nurtu naturalistycznego. Jego postacie literackie zmagają się ze swoimi pasjami i sytuacjami życiowymi. Utwory Hardy’ego, których akcja w większości rozgrywa się w półmitycznym hrabstwie Wessex, odznaczają się swoistymi poetyckimi opisami i nasyceniem fatalizmem.
Pochodził z klasy średniej; jego ojciec był architektem i zajmował się budowaniem kościołów z cegieł. Sam Thomas Hardy był zagorzałym ateistą.
Napisał m.in. powieści "Far from the Madding Crowd" ("Z dala od zgiełku", 1874), "Tess of the d’Urbervilles" ("Tessa d’Urberville", 1891), "Jude the Obscure" ("Juda nieznany", 1895). Wydano też tomy jego wierszy "Wessex Poems" (1898), "Collected Poems" (1919) i "Human Shows" (1925). W swoich utworach kontrastował dwie rzeczywistości – miasta i wsi. Miasto utożsamiał ze złem, przestępczością, zatraceniem wartości. O wsi natomiast pisał z nostalgią, idealizując ją i przedstawiając jej idylliczne wizje. Opisywał społeczeństwo preindustrialne i dramat ludzi zmuszonych do migracji do miasta. Głównymi motywami jego powieści są losy tragicznych postaci próbujących przeciwstawić się przeznaczeniu. Bohaterowie są zdani na łaskę zewnętrznych sił oraz własnych żądz i natury. Nie mogą zmienić swojego losu w świecie rządzonym przez przypadek. Stać ich jednak na zachowanie godności, a nawet heroizm.
Hardy pisał też wiersze. Jest autorem tomu "Wessex Poems and Other Verses". W 1910 został odznaczony przez króla Wielkiej Brytanii wyróżnieniem członka "Order of Merit", dzięki czemu za jego imieniem i nazwiskiem figuruje skrótowiec "OM".
Wiele jego powieści stało się podstawą znanych filmów, takich jak:

</doc>
<doc id="480821" url="https://pl.wikipedia.org/wiki?curid=480821" title="Biskupi Mediolanu">
Biskupi Mediolanu



</doc>
<doc id="480824" url="https://pl.wikipedia.org/wiki?curid=480824" title="Lisa Kudrow">
Lisa Kudrow

Lisa Valerie Kudrow-Stern (ur. 30 lipca 1963 w Encino w stanie Kalifornia) – amerykańska aktorka filmowa i telewizyjna.
Życiorys.
Lisa Valerie Kudrow-Stern (niektóre źródła podają nazwisko rodowe jako Elizabeth V. Kudrow) urodziła się w Encino, dzielnicy Los Angeles, w stanie Kalifornia (USA), jako córka Nedry Kudrow, pracownicy biura podróży, oraz Lee Kudrow, lekarza. Jej przodkowie wyemigrowali do USA z Białorusi. Mieszkali we wsi Ilia w pobliżu Mińska. Jej prababka była ofiarą Holocaustu. Kudrow wychowywała się w średnio zamożnej rodzinie żydowskiej. Ma dwoje starszego rodzeństwa – siostrę Helene Marla (ur. 1960) oraz brata Davida (ur. 1957). W 1979 roku, w wieku 16 lat, poddała się operacji korekcji (pomniejszenia) nosa. Jej wujem jest kompozytor Harold Farberman (ur. 1929). Uczęszczała do Portola Middle School w Tarzanie w Kalifornii; jest absolwentką Taft High School w Woodland Hills w Kalifornii. Skończyła Vassar College i ma wykształcenie o stopniu technicznym z biologii. Przez osiem lat pracowała u swojego ojca i próbowała swoich sił jako aktorka nieprofesjonalna.
Kariera.
Za namową Jona Lovitza, przyjaciela z dzieciństwa jej brata, rozpoczęła karierę komediantki, udzielając się w kalifornijskim teatrze komedii The Groundlings, którego członkami byli także Will Ferrell i Julia Sweeney. Następnie wstąpiła do teatru improwizowanego Unexpected Company, wraz z reżyserem Timem Hillmanem oraz komikiem Conanem O’Brienem. Była również jedynym żeńskim stałym członkiem teatru Transformers Comedy Troupe. W 1989 roku, po mało istotnych rolach w trzech filmach fabularnych, wystąpiła gościnnie jako Emily w sitcomie stacji NBC "Zdrówko" ("Cheers"). Próbowała dostać się do "Saturday Night Live", lecz rolę otrzymała ostatecznie jej partnerka z The Groundlings, Julia Sweeney. Jako Kathy Fleisher wystąpiła w trzech odcinkach pierwszego sezonu sitcomu stacji CBS "Bob" (1993), którego gwiazdorem był Bob Newhart. Zanim zrewolucjonizowała telewizję swoją rolą w "Przyjaciołach", wystąpiła w dwóch pilotażowych odcinkach seriali telewizyjnych: "Just Temporary" stacji NBC (1989) oraz "Close Encounters" CBS-u (1990).
Została wytypowana do roli Roz Doyle w sitcomie NBC "Frasier", lecz ostatecznie, podczas kręcenia pilota serialu, do tej roli zaangażowano aktorkę Peri Gilpin. Jeden z członków ekipy realizacyjnej "Frasiera" pracował następnie przy "Przyjaciołach" i zasugerował Lisie, by pojawiła się na castingu do serialu. Jej pierwszą stale powracającą rolą była postać ekscentrycznej kelnerki Ursuli Buffay w serialu komediowym NBC "Szaleję za tobą" ("Mad About You", 1992–1995). Postać wystąpiła następnie w serialu "Przyjaciele" ("Friends") jako siostra-bliźniaczka Phoebe. Dzięki tej roli, od 1994 do 2004 roku na antenie NBC Lisa wcielała się w postać Phoebe Buffay. Kreacja uczyniła z niej gwiazdę telewizji i przyniosła w 1998 roku nagrodę Emmy Award dla „najlepszej aktorki drugoplanowej w serialu komediowym” oraz uprzednio dwie nominacje w tej kategorii. Kudrow była pierwszą aktorką wśród obsady serialu, która zdobyła nagrodę Emmy, a także uzyskała najwięcej wyróżnień – sześć nominacji. Według "Księgi rekordów Guinnessa" (2005), Lisa oraz Jennifer Aniston i Courteney Cox zostały najlepiej opłacanymi aktorkami telewizyjnymi, zarabiając milion dolarów za jeden odcinek dziesiątego sezonu "Przyjaciół".
Wystąpiła w dobrze przyjętych komediowych filmach kinowych: jako Michele Weinberger w "Romy i Michele na zjeździe absolwentów" ("Romy and Michele's High School Reunion", 1997), jako Laura MacNamara w "Depresji gangstera" ("Analyze This", 1999), w jej sequelu "Nawrót depresji gangstera" ("Analyze That", 2002) jako Laura Sobel, a także w roli Maddy w filmie "Gorąca linia" ("Hanging Up", 2000). Inne komedie z udziałem Lisy to "Marci X" (2003; porażka artystyczno-komercyjna), w której wystąpiła w roli tytułowej, oraz dwa docenione przez krytykę filmy o tematyce LGBT wyreżyserowane przez Dona Roosa: "Wojna płci" ("The Opposite of Sex", 1998) i "Szczęśliwe zakończenia" ("Happy Endings", 2005). Za rolę Lucii De Lury w "Wojnie płci" była w 1999 roku nominowana do nagrody American Comedy Award w kategorii „najzabawniejsza aktorka drugoplanowa w filmie kinowym”. Wcieliła się także w postać Sharon Holmes w dramacie biograficznym "Wonderland" (2003), snującym historię życia Johna Holmesa (1944–1988) – amerykańskiego aktora filmów pornograficznych. W 2007 roku wystąpiła w jednej z głównych ról w filmie "Błękitek" ("Kabluey"). Współpracowała z takimi artystami, jak Meg Ryan, Diane Keaton, Christina Ricci, Walter Matthau, Robert De Niro czy Billy Crystal. Jest także aktorką dubbingową.
W 2005 roku, po zakończeniu emisji "Przyjaciół", sukcesywnie kontynuowała pracę na szklanym ekranie, wcielając się w postać Valerie Cherish w serialu HBO "Wielki powrót" ("The Comeback"). Serial uplasował się na siedemdziesiątym dziewiątym miejscu zestawienia „klasyków współczesnej telewizji” według magazynu "Entertainment Weekly". To samo czasopismo umieściło produkcję na liście dziesięciu najlepszych seriali telewizyjnych dekady 2000−2009. Kudrow była współtwórczynią serialu, współscenarzystką oraz producentką wykonawczą. Za swoją rolę w "Wielkim powrocie" była nominowana do Emmy Award jako najlepsza aktorka w serialu komediowym. Od 2008 Kudrow występuje jako Fiona Wallice w serialu internetowym "Web Therapy". Serial zdobył nagrody i wyróżnienia na takich galach jak Webby Award, Banff World Media Festival i Streamy Awards. W latach 2011–2013, przez trzy sezony, telewizyjny odpowiednik "Web Therapy" emitowała stacja Showtime.
Życie osobiste.
Zanim przeniosła się do Nowego Jorku, spotykała się z Conanem O’Brienem. Od 27 maja 1995 roku jest żoną Michaela Sterna, francuskiego twórcy reklam. Lisa i Michael mają syna, Juliana Murraya (ur. 1998), i mieszkają nieopodal Beverly Hills w stanie Kalifornia. Ciąża Lisy została wykorzystana w wątku porodu Phoebe w "Przyjaciołach". Aktorka mówi biegle po francusku.

</doc>
<doc id="480825" url="https://pl.wikipedia.org/wiki?curid=480825" title="Program GLOBE">
Program GLOBE

Program GLOBE – światowy program (działający także w Polsce), popularyzujący badania środowiska wśród uczniów szkół średnich i podstawowych. Program działa w ponad stu krajach. GLOBE oznacza "Global Learning and Observations to Benefit the Environment", czyli „Światowy program obserwacyjny i edukacyjny badania środowiska”.
Obecnie program jest prowadzony przez amerykańskie Stowarzyszenie Badań Atmosfery w Boulder, Kolorado (University Corporation for Atmospheric Research UCAR) i jest sponsorowany przez National Oceanic and Atmospheric Administration, NASA i Narodową Fundację na rzecz Nauki.
Czym zajmuje się program GLOBE?
Program GLOBE ma za zadanie:
GLOBE umożliwia uczniom:
Szkoły.
W programie GLOBE uczestniczy ponad 24 000 szkół ze 112 krajów. Uczniowie uczestniczą w pomiarach i wysyłają wyniki przez sieć, dzięki temu tworzą światową sieć pomiarów dotyczących otoczenia. Ośrodek GLOBE przetwarza te dane i umieszcza je na sieci. Pomiary dotyczą czterech dziedzin: (a) atmosfera i klimat, (b) hydrologia, (c) pokrycie terenu, (d) gleba. Pomiary pomagają uczniom we współpracy z naukowcami w zrozumieniu otaczającego nas środowiska.
Strona naukowa.
Naukowcy pracują nad programami programu GLOBE i starają się wykorzystywać dane do celów naukowych. Np. naukowcy z programów satelitarnych CALIPSO i CloudSat z NASA uczestniczą w tym programie.
Program GLOBE w Polsce.
Historia w Polsce

</doc>
<doc id="480830" url="https://pl.wikipedia.org/wiki?curid=480830" title="Cechy konstrukcyjne samolotów">
Cechy konstrukcyjne samolotów



</doc>
<doc id="480831" url="https://pl.wikipedia.org/wiki?curid=480831" title="Cezary Domarus">
Cezary Domarus

Cezary Domarus (ur. 27 grudnia 1966 w Gdyni) – polski poeta, prozaik i muzyk. Debiutował w 1996 powieścią "Caligari Express". Laureat I Tyskiej Zimy Poetyckiej 2001. Mieszka w Warszawie.

</doc>
<doc id="480833" url="https://pl.wikipedia.org/wiki?curid=480833" title="Maciej Melecki">
Maciej Melecki

Maciej Melecki (ur. 1969 w Mikołowie) polski poeta i scenarzysta filmowy.
Redaktor pisma "Arkadia", dyrektor Instytutu Mikołowskiego. Debiutował w 1993 arkuszem poetyckim "Zachodzenie za siebie". Laureat Ogólnopolskiego Konkursu Poetyckiego im. Jana Śpiewaka 1994. Współscenarzysta filmu "Wojaczek" Lecha Majewskiego, za który został nominowany do Polskiej Nagrody Filmowej, Orzeł 2000 w kategorii najlepszy scenariusz i w którym wystąpił też jako aktor. Redaktor książki "Reszta krwi - wiersze nieznane", zawierającej niepublikowane wiersze Rafała Wojaczka. W 2016 roku wraz z Konradem Wojtyłą opracował publikację: Rafał Wojaczek "Nie te czasy. Utwory nieznane".

</doc>
<doc id="480843" url="https://pl.wikipedia.org/wiki?curid=480843" title="Pesa Bydgostia">
Pesa Bydgostia

Pesa Bydgostia (typ "16WEk" oznaczony serią "ED74", typ członów "310Bak", "411Bak", "411Bbk" i "310Bbk") – czteroczłonowy normalnotorowy elektryczny zespół trakcyjny produkcji polskiej wyprodukowany w Pesie Bydgoszcz na zamówienie PKP Przewozy Regionalne w liczbie 14 sztuk. W grudniu 2008 przekazane PKP Intercity. Zespół jest wersją rozwojową pociągu Pesa Acatus.
Historia.
Po II wojnie światowej elektryczne zespoły trakcyjne produkowane były aż do 1997 roku tylko przez Pafawag z Wrocławia. Była ona producentem m.in. najpopularniejszego w Polsce EZT serii EN57. Pafawag po prywatyzacji w latach 90. XX wieku zaprzestał produkcji tego typu pojazdów szynowych, a ostatnim wyprodukowanym zespołem był ED73 w 1997. Przez kilka lat w Polsce nie produkowano żadnych EZT.
W tym czasie PKP, a później samorządy, kupowały głównie wagony spalinowe i spalinowe zespoły trakcyjne, gdyż w obsłudze linii niezelektryfikowanych dominowały paliwożerne lokomotywy spalinowe. Pozwoliło to polskim producentom oraz przewoźnikom na zebranie doświadczenia w produkcji i eksploatacji lekkiego taboru kolejowego. Dodatkowo modernizowano posiadane przez polskich przewoźników zespoły trakcyjne serii EN57.
Elektryczne zespoły trakcyjne nowych producentów zaczęły pojawiać się na polskich torach w 2004 roku. Od tego czasu przetargi na dostawę EZT wygrywali trzej producenci: Pesa Bydgoszcz (dawne ZNTK Bydgoszcz), Newag (dawne ZNTK Nowy Sącz) oraz Stadler. Pesa po głębokiej restrukturyzacji w 1998 roku początkowo (od 2001 roku) zajęła się produkcją szynobusów, jednakże w 2004 roku podjęła się zbudowania pierwszych EZT dla Warszawskiej Kolei Dojazdowej – 13WE (EN95). Pomimo planów zakupu 10 sztuk, produkcja została zakończona po jednym egzemplarzu. W 2005 powstał w Pesie projekt wyprodukowania pierwszych EZT przystosowanych do napięcia 3000 V DC w wersji 3 i 4-członowej. Pierwszym prototypem był 4-członowy Acatus, testowany najpierw jako 4-członowy (ED74-01, typ 16WE), a później jako 3-członowy (ED59-01, typ 15WE), dzięki czemu znacząco udało się ograniczyć liczbę potrzebnych testów przy produkcji, zamówionych nieco później, 4-członowych Bydgostii.
Konstrukcja.
Bydgostia to czteroczłonowy, jednoprzestrzenny skład przeznaczony do obsługi przewozów pasażerskich międzyregionalnych. Wszystkie człony posiadają po dwie pary drzwi na stronę członu. Drzwi dostosowane są do obsługi peronów od 300 do 1000 mm, przy czym w przypadku niższych peronów wysuwają się stopnie ułatwiające wsiadanie. Pierwszy i ostatni wózek to wózki napędowe 22MNK o rozstawie osi 2500 mm, a wózki pomiędzy członami (w systemie Jakobsa) to wózki toczne 37ANK o rozstawie osi 2500 mm. Średnica kół wynosi 850 mm. Ze względu na sposób połączenia członów ze sobą, nie jest możliwe skracanie i wydłużanie pojazdu w warunkach eksploatacyjnych, jednakże istnieją możliwość łączenia maksymalnie 3 pojazdów w trakcję wielokrotną, choć ze względu na znaczny pobór prądu eksploatuje je się w zestawieniu z maksymalnie dwóch pojazdów.
Stosowany jest mieszany układ foteli: rzędami i grupami. W ED74-01 zamontowano 179 stałych i 8 rozkładanych miejsc siedzących w klasie II i 21 w klasie I.
Po jego wyprodukowaniu podjęto decyzję o wprowadzeniu pewnych zmian: zmieniono układ wnętrza wagonu "a" poprzez likwidację wieszaków na rowery oraz wyposażenie w same miejsca pierwszej klasy, tym samym w pozostałych pojazdach zamontowano 161 stałych i 8 rozkładanych miejsc siedzących w klasie II i 33 w klasie I. W 2014 roku podczas naprawy poziomu P4 zdecydowano się ujednolić układ siedzeń w pierwszym egzemplarzu z pozostałymi.
W obu skrajnych wagonach znajdują się toalety w systemie zamkniętym oraz dodatkowo w wagonie "d" przestrzeń dla podróżnych z ograniczoną możliwością poruszania się lub dużym bagażem, w pobliżu której, przy drzwiach są windy dla niepełnosprawnych. Wszystkie człony wyposażone są w klimatyzację, wyświetlacze, system nagłośnienia oraz monitoring.
Pojazdy wyposażone są w standardowe urządzenia automatyki bezpieczeństwa ruchu: czuwak aktywny, samoczynne hamowanie pociągu oraz Radio-Stop.
Modernizacje.
Podczas pierwszego przeglądu rocznego w 2008 zmieniono ułożenie siedzeń: w środkowych częściach wagonów pomiędzy przedsionkami zlikwidowano jeden rząd siedzeń, dla zachowania niezmienionej liczby miejsc w skrajnych częściach wagonów zastąpiono ułożenie grupowe rzędowym, dzięki czemu uzyskano miejsce na dodatkowe siedzenia w sąsiedztwie drzwi wejściowych. Dodatkowo w wagonach "d" dobudowano dwa rozkładane siedzenia w sąsiedztwie WC oraz zmieniono kolorystykę siedzeń w pierwszej klasie tak aby łatwiej je było odróżnić od siedzeń w drugiej klasie.
W 2009 roku w składach zamontowano dodatkowe siedzenie dla pomocnika maszynisty, dzięki któremu składy mogą przekraczać prędkość 130 km/h.
Na początku 2014 roku pierwsze składy zaczęły przechodzić czynności utrzymania poziomu 4, podczas których otrzymywały barwy PKP IC.
W czerwcu 2019 w zakładach ZNTK Mińsk Mazowiecki rozpoczęły się kolejne modernizacje jednostek ED74, w ramach których m.in. zlikwidowano połowę drzwi wejściowych, zmniejszono powierzchnię okien, zmieniono aranżację wnętrza oraz wymieniono falowniki i przetwornice.
Eksploatacja.
PKP Przewozy Regionalne.
16 grudnia 2005 podpisano umowę z PKP Przewozami Regionalnymi na dostawę 11 takich zespołów do obsługi trasy Warszawa – Łódź. Zakup pociągów został sfinansowany z Europejskiego Funduszu Rozwoju Regionalnego, w ramach Sektorowego Programu Operacyjnego Transport Unii Europejskiej oraz wkładu własnego zapewnionego przez budżet państwa.
Na początku czerwca 2007 roku pierwszy skład został ukończony i skierowany do prób związanych z dopuszczeniem do eksploatacji.
23 sierpnia 2007 odbyła się oficjalna prezentacja ED74 na dworcu Centralnym w Warszawie, po której skład wyruszył do Łodzi, następnego dnia dwa połączone ED74 obsłużyły pierwszy pociąg rozkładowy. 31 października podpisano aneks do umowy, zwiększający zamówienia do 14 sztuk. 11 początkowo zamówionych składów zostało dostarczonych do końca 2007, a w lecie 2008 dostarczono kolejne 3 wykonane na dodatkowe zamówienie.
10 października ED74-005 był prezentowane na targach Trako w Gdańsku Oliwie, a od 23 do 26 września 2008 ED74-014 na targach InnoTrans w Berlinie.
W grudniu 2008 zostały przekazane PKP Intercity do obsługi pociągów Twoich Linii Kolejowych, które zastąpiły zlikwidowane pociągi pospieszne obsługiwane przez PKP Przewozy Regionalne.
PKP Intercity.
Początkowo składy obsługiwały relację Warszawa – Łódź, na potrzeby której zostały zakupione.
29 grudnia 2009 podczas ruszania dwóch sprzęgniętych składów doszło do rozłączenia na sprzęgu samoczynnym. W związku z tym zdarzeniem 5 stycznia 2010 Urząd Transportu Kolejowego do czasu złożenia wyjaśnień i usunięcia awarii zakazał sprzęgania składów. UTK orzekł, że rozłączenie było incydentalne, a system hamowania awaryjnego włącza się samoczynnie i 9 stycznia składy ponownie rozpoczęły jeżdżenie w parach, ale przy obecności maszynisty również w drugim pojeździe&lt;ref name="ŚK 2/2010"&gt;&lt;/ref&gt;. W czasie wakacji w 2010 część składów została skierowana do obsługi relacji Łódź – Terespol. Od 13 grudnia 2010 składy zostały skierowane również do obsługi relacji Kraków – Białystok, Białystok – Katowice, Warszawa Wschodnia – Poznań, Kraków – Warszawa Wschodnia oraz Katowice – Warszawa Wschodnia. W późniejszym okresie składy obsługiwały również relacje Kraków – Zakopane, Kraków – Wrocław, Warszawa Zachodnia – Biała Podlaska oraz Warszawa Zachodnia – Terespol.
W 2011 w leasing zwrotny zostały przekazane 4 ze składów, a rok później kolejne 4.
W lutym 2015 jedynie 5 z 14 jednostek było sprawnych, wszystkie pozostałe oczekiwały na naprawy okresowe lub bieżące. We wrześniu sprawnych było już 7 jednostek, jednakże przewoźnik zwlekał z wykonaniem napraw pozostałych ze względu na trudność w znalezieniu zastosowania dla taboru tego rodzaju. W listopadzie czynnych było nadal 7 jednostek i kursowały one na trasach łączących Warszawę z Krakowem, Piłą i Terespolem. Pozostałe 7 składów zostało wyłączonych z eksploatacji na przełomie 2013/2014 roku. W 2016 roku prokuratura wszczęła śledztwo w sprawie niedopełnienia obowiązków poprzez zaniechanie obowiązkowych przeglądów taboru kolejowego.
W 2014 różni operatorzy starali się pozyskać od PKP Intercity niewykorzystywane składy serii ED74, ale wówczas nie doszło do zmiany ich właściciela. W kwietniu 2016, po zakupieniu innych EZT, przewoźnik zapowiedział sprzedaż pojazdów ze względu na ich niewystarczające dostosowanie do ruchu dalekobieżnego. Planowano, że najpierw sprzedanych zostanie 7 składów, pod koniec 2016 kolejne 3, a ostatnie 4 w II kwartale 2017. Wówczas w eksploatacji pozostawało 5 pojazdów tej serii, które obsługiwały połączenia z Krakowa Płaszowa do Łodzi Kaliskiej, Terespola i Białegostoku. Pod koniec sierpnia w ogłoszonym przez PKP Intercity dialogu technicznym brały udział Koleje Małopolskie, Przewozy Regionalne i Koleje Śląskie. KMŁ były zainteresowane zakupem wszystkich 14 składów ED74 i rozpoczęły negocjacje z PKP IC, PR złożyły ofertę na dzierżawę wszystkich pojazdów z możliwością ich późniejszego wykupu, zaś KŚ nie złożyły żadnej oferty.
17 października 2016 spółka PKP Intercity ogłosiła zamiar zbycia 14 EZT serii ED74. Wówczas wszystkie pojazdy znajdowały się w Krakowie Bieżanowie i połowa z nich była czynna, zaś pozostałych 7 jednostek oczekiwało naprawy P4. W rozkładzie jazdy 2016/2017 składy zostały skierowane jedynie do obsługi połączenia "Wit Stwosz" relacji Kraków Główny – Terespol.
Na początku grudnia 2016 przewoźnik analizował złożone oferty i założył, że sprzedaż pojazdów zostanie sfinalizowana do połowy 2017. Ostatecznie pod koniec kwietnia 2017 PKP Intercity unieważniło postępowanie na sprzedaż składów i zdecydowało, że jednostki zostaną przywrócone do ruchu. W październiku przewoźnik poinformował, że wszystkie zespoły serii ED74 przejdą naprawę poziomu P5 wraz z modernizacją, po której będą stacjonować we Wrocławiu i zostaną skierowane do obsługi pociągów kategorii InterCity z Wrocławia do Lublina i Kielc oraz z Krakowa do Lublina. Zainteresowanie wykonaniem tych napraw wyraziła Pesa i Fabryka Pojazdów Szynowych. W styczniu 2019 otwarto oferty w przetargu na modernizację jednostek, jedyną ofertę złożył producent (Pesa), jednak zaoferowana cena okazała się wyższa od kosztu zakupu nowych składów. 27 czerwca 2019 roku podpisano umowę na modernizację 14 zespołów serii ED74, która miała trwać do 48 miesięcy. Jeszcze zanim doszło do podpisania umowy rozpoczął się transport jednostek z Krakowa Prokocimia, gdzie stały odstawione, do zakładów w Mińsku Mazowieckim.
10 grudnia 2017, wraz z wprowadzenie nowego rozkładu jazdy, jednostki skierowano wyłącznie do obsługi połączenia TLK "Kinga" relacji Kraków – Warszawa przez Kielce i Radom. W czerwcu połączenie TLK "Kinga" została zlikwidowane, a jednostki skierowano do obsługi TLK "Cyryl" Kraków – Poznań, gdzie kursowały do końca wakacji 2018. Po wakacjach jednostki ponownie zaczęły obsługiwać przywrócone połączenie TLK "Kinga". Na przełomie lipca i sierpnia 2019 jedna jednostka została skierowana do obsługi IC "Galicja" relacji Przemyśl – Kraków.
Pierwsza zmodernizowana jednostka gotowa była w marcu 2021, a 12 grudnia 2021 pierwsze 2 zmodernizowane jednostki obsłużyły swój pierwszy kurs relacji Wrocław – Przemyśl. Do końca 2022 roku odebrano 12 zmodernizowanych jednostek.
Odbiór.
ED74 spotkały się z wieloma słowami krytyki związanymi ze zbyt małą liczbą toalet, brakiem przedziałów czy niewygodnymi, zbyt ciasno ułożonymi siedzeniami. Należy mieć jednak na uwadze, że składy były projektowane z myślą o krótkich połączeniach do 90 minut jazdy, stąd charakterystyczne, krytykowane ze względu na swój kształt fotele. Zostały tymczasem skierowane do obsługi połączenia Warszawy z Łodzią, gdzie ze względu na remonty przejazd trwał do 2015 roku około 2 godzin, a później zostały skierowane do jeszcze dłuższych relacji. Dodatkowo, zwłaszcza w początkowym okresie, szwankowała elektronika, ogrzewanie i wysuwane stopnie.

</doc>
<doc id="480845" url="https://pl.wikipedia.org/wiki?curid=480845" title="Oznaczenia taboru kolejowego w Polsce">
Oznaczenia taboru kolejowego w Polsce

Oznaczenia taboru kolejowego w Polsce – zasady oznaczania pojazdów kolejowych w Polsce.
W Polsce tabor kolejowy może być oznaczony:
Ponadto dla pojazdu trakcyjnego można określić układ osi&lt;ref name="AT/Osie"&gt;&lt;/ref&gt;.

</doc>
<doc id="480850" url="https://pl.wikipedia.org/wiki?curid=480850" title="Instytut Meteorologii i Gospodarki Wodnej">
Instytut Meteorologii i Gospodarki Wodnej

Instytut Meteorologii i Gospodarki Wodnej – Państwowy Instytut Badawczy (IMGW-PIB) – instytucja pełniąca służbę meteorologiczną i hydrologiczną na terytorium Polski.
Instytut podlega Ministerstwu Infrastruktury. Jest finansowany ze środków publicznych (budżet państwa, funduszy Unii Europejskiej, funduszy Europejskiej Organizacji Eksploatacji Satelitów Meteorologicznych) oraz środków generowanych przez własną działalność komercyjną (sprzedaż danych hydro-meteo, sprzedaż prognoz pogody, odpłatne analizy specjalistyczne, serwisy internetowe).
Historia i sytuacja prawna Instytutu.
Instytut Meteorologii i Gospodarki Wodnej – Państwowy Instytut Badawczy został utworzony uchwałą nr 338/72 Rady Ministrów z dnia 30 grudnia 1972 roku z połączenia Instytutu Hydrologiczno-Meteorologicznego z Instytutem Gospodarki Wodnej. Funkcjonuje na podstawie ustawy z dnia 30 kwietnia 2010 r. o instytutach badawczych () oraz ustawy z dnia 20 lipca 2017 roku Prawo wodne (). Nadzór nad IMGW-PIB sprawuje Ministerstwo Infrastruktury
Kontrowersje.
W 2016 aresztowano dyrektora Instytutu Meteorologii i Gospodarki Wodnej – Państwowego Instytutu Badawczego Mieczysława Ostojskiego. Postawiono mu 51 zarzutów m.in. korupcji, nadużywania uprawnień w celu przyjęcia korzyści majątkowej, oszustwa, przywłaszczenia mienia i fałszowania dokumentów. Nadużyć miał się dopuszczać w latach 2005–2015. Zarzuty korupcyjne postawiono także kilkunastu innym pracownikom Instytutu.
Zadania Instytutu Meteorologii i Gospodarki Wodnej – Państwowego Instytutu Badawczego.
Instytut Meteorologii i Gospodarki Wodnej – Państwowy Instytut Badawczy prowadzi systematyczne pomiary i obserwacje hydrologiczne i meteorologiczne. Zbiera, przechowuje, przetwarza i udostępnia krajowe i zagraniczne materiały pomiarowe i obserwacyjne. Opracowuje i rozpowszechnia prognozy i ostrzeżenia dla osłony ludności oraz gospodarki narodowej. Prognozuje jakość zasobów wodnych i zanieczyszczenia atmosfery. Opracowuje ocenę stanu technicznego i bezpieczeństwa budowli piętrzących. Zbieranie i przetwarzanie informacji dla władz publicznych i właścicieli wód przeprowadzane są według procedur standardowych określonych w rozporządzeniu. Instytut Meteorologii i Gospodarki Wodnej – Państwowy Instytut Badawczy może sprzedawać informacje zbierane według procedur standardowych i niestandardowych co stanowi jego dochód. IMGW uczestniczy w działalności Światowej Organizacji Meteorologicznej (w skrócie WMO) i innych agend Organizacji Narodów Zjednoczonych oraz prowadzi współpracę z innymi organizacjami i instytucjami krajowymi i zagranicznymi. Instytut Meteorologii i Gospodarki Wodnej prowadzi też działalność badawczą.
Przedsiębiorstwo Retencjapl sp. z o.o. z Gdańska i Instytut Meteorologii i Gospodarki Wodnej – Państwowy Instytut Badawczy tworzą zbiorczą bazę danych o opadach w wysokiej rozdzielczości czasowej dla wszystkich 930 miast Polski pt. „Polski Atlas Natężeń Deszczów (PANDa)”; ma ona zawierać informacje o natężeniach deszczów miarodajnych, do projektowania oraz modelowania systemów odprowadzania i retencjonowania wód opadowych; projekt przewidziany jest na lata 2016–2019.
Serwisy Instytutu Meteorologii i Gospodarki Wodnej – Państwowego Instytutu Badawczego.
Od 2007 roku działa portal internetowy pogodynka.pl. Jest to serwis pogodowy Instytutu Meteorologii i Gospodarki Wodnej – Państwowego Instytutu Badawczego. Oprócz bieżących prognoz pogodowych można także znaleźć informacje z kraju i ze świata.
W sierpniu 2008 roku, w 1 rocznicę tragicznego szkwału na Mazurach, Instytut Meteorologii i Gospodarki Wodnej – Państwowy Instytut Badawczy uruchomił przeznaczony dla żeglarzy portal pogodowy „Żagle Pogodynka”, którego ideą jest zwiększenie bezpieczeństwa na wodzie poprzez dostarczanie szeregu praktycznych informacji z zakresu meteorologii, ratownictwa i żeglarstwa. Kilka miesięcy później, w ramach serwisu „Żagle Pogodynka”, Instytut Meteorologii i Gospodarki Wodnej – Państwowy Instytut Badawczy uruchomił usługę SMS-owych prognoz pogody i meteorologicznych ostrzeżeń żeglarskich na 23 najpopularniejsze akweny w Polsce.
Dostęp do danych meteorologicznych i hydrologicznych.
Prawo wodne.
Polska dostosowała swoje prawo wodne do dyrektyw unijnych dotyczących dostępu do informacji publicznej. Ustawa z dnia 16 września 2011 o zmianie ustawy o dostępie do informacji publicznej oraz niektórych innych ustaw określa, że Instytut Meteorologii i Gospodarki Wodnej jest obowiązany udostępniać nieodpłatnie informacje o stanie atmosfery i hydrosfery, przetwarzane w wyniku realizacji standardowych procedur, organom władzy publicznej oraz właścicielom wód lub działającym w ich imieniu zarządcom, jak również uczelniom, instytutom naukowobadawczym dla potrzeb badań naukowych i dydaktycznych.
Instytut Meteorologii i Gospodarki Wodnej – Państwowy Instytut Badawczy i dane klimatyczne.
W czasie debaty klimatycznej spowodowanej Climategate w roku 2011
Polska była jedynym krajem w Europie, który nie udostępnił danych klimatycznych zebranych przez Climate Research Unit. W oficjalnym komunikacie z 28 listopada 2009 roku Uniwersytet Wschodniej Anglii ogłosił, że duża część danych zebranych przez Climatic Research Unit jest dostępnych publicznie, a pozostałe dane będą opublikowane w momencie gdy Narodowe Serwisy Meteorologiczne z różnych krajów wyrażą na to zgodę. Brytyjska służba meteorologiczna, która jest związana z brytyjskim Departamentem Obrony, przejmie odpowiedzialność za uzyskanie tych dokumentów. Procedura udostępniania danych, które są własnością służb meteorologicznych w innych krajach na świecie odbędzie się przez bezpośredni kontakt ze stałymi przedstawicielami tych krajów w Światowej Organizacji Meteorologicznej. W początku marca 2010 z ponad 150 krajów, z którymi skontaktowała się brytyjska służba meteorologiczna odpowiedziało 59. Z tych 59 krajów siedem nie zgodziło się na dystrybucję swoich danych klimatycznych, m.in. Polska, Kanada i Szwecja.
Rezolucja 40 Światowej Organizacji Meteorologicznej.
Instytut Meteorologii i Gospodarki Wodnej – Państwowy Instytut Badawczy opiera procedurę wymiany meteorologicznych i pokrewnych danych i produktów na rezolucji nr 40 Światowej Organizacji Meteorologicznej. Mimo że 26 października 1995 roku sekretarz generalny WMO G. O. P. Obasi wystosował otwarty list, w którym podkreślił, że "Fundamentalną zasadą działalności Światowej Organizacji Meteorologicznej (WMO), i w zgodzie z coraz większymi wymaganiami stawianymi przed WMO w zakresie naukowej i technicznej działalności, podejmujemy działania w celu nieograniczonej międzynarodowej wymiany danych meteorologicznych i produktów opartych na tych danych" to polityka wymiany danych meteorologicznych i hydrologicznych w Polsce i w krajach europejskich jest restrykcyjna, głównie ze względu na komercyjną wartość danych
W szczególności rezolucja nr 40 stwierdza, że narodowe służby meteorologiczne mogą określić listę "Dodatkowych Danych i Produktów", do których wolny dostęp jest ograniczony. Inna sytuacja istnieje w Stanach Zjednoczonych, gdzie działalność i produkty instytucji opłacanych przez podatnika są (nieodpłatnie) dostępne publicznie. Z tych powodów dochodzi do paradoksalnych sytuacji. Np. większość komercyjnych lub prywatnych regionalnych prognoz numerycznych w Europie oparta jest na wynikach numerycznych z modeli amerykańskich. Podobnie dane meteorologiczne (np. z Polski) często jest prościej dostać z serwerów w USA. Amerykańska służba meteorologiczna i oceaniczna wie o tej sytuacji i podaje ostrzeżenie, że "komercyjne użycie jakichkolwiek danych z grupy "Dane i produkty dodatkowe" dostępne przez Internet może być obwarowane ograniczeniami opisanymi w Rezolucji nr 40 Światowej Organizacji Meteorologicznej, którą podpisały też Stany Zjednoczone. Wobec tego, ktokolwiek ignoruje te ograniczenia może spowodować akcję narodowych służb meteorologicznych, które mogą ograniczyć dostęp do danych".
Większość naukowców zajmujących się badaniami środowiska popiera starania o bezpłatny swobodny dostęp i wymianę danych meteorologicznych, oceanograficznych i hydrologicznych, m.in. ze względu na światowy rozmiar problemu zmian klimatu, przewidywania (np. tsunami czy cyklonów tropikalnych). W szczególności Amerykańskie Towarzystwo Meteorologiczne w 2002 poparło bezpłatny i wolny dostęp do danych o środowisku.
Dostęp do danych radarowych 2013.
W czerwcu 2013 Instytut Meteorologii i Gospodarki Wodnej – Państwowy Instytut Badawczy zablokował chwilowo dostęp do danych radarowych zbieranych na terenie Polski i wyświetlanych przez czeski, niekomercyjny serwis internetowy. Wywołało to reakcje w mediach.
Darmowy dostęp do danych metrologicznych i hydrologicznych od 2017.
Ze względu na ustawę o ponownym wykorzystywaniu informacji sektora publicznego z 25 lutego 2016 (zastąpioną ustawą z 11 sierpnia 2021 r. o otwartych danych i ponownym wykorzystywaniu informacji sektora publicznego) IMGW musi od 1 stycznia 2017 udostępniać obywatelom dane metrologiczne i hydrologiczne za darmo.
Nowe produkty radarowe od lipca 2017.
Od lipca Instytut Meteorologii i Gospodarki Wodnej – Państwowy Instytut Badawczy zgodnie z ustawą, która weszła w życie od 1 stycznia 2017 r. (zastąpioną ustawą z 2021 r.) udostępnia za darmo dane radarowe na podkładach mapowych OSM pod adresem http://pogodynka.pl/polska/radary. Nowymi produktami udostępnionymi są m.in.:
CAPPI – odbiciowość na wysokości 1km n.p.m.
SRI – natężenie opadu.
EHT – wysokość wierzchołków echa radarowego.
PAC – Suma opadu 1h.
ZHAIL – Prawdopodobieństwo wystąpienia gradu.
Oczywiście cały czas jest dostępny również produkt CMAX – odbiciowość maksymalna.
Dostęp do innych danych radarowych.
Istnieje również dostęp do innych produktów radarowych za darmo lub za niewielką opłatę zależnie od produktów. Wtedy należy wypełnić wniosek dostępny pod adresem https://danepubliczne.imgw.pl/ i wysłać go do Biura Obsługi Klienta IMGW.
Infrastruktura Instytutu.
Sieć radarowa POLRAD.
Radary w sieci POLRAD zakupiono z kredytu Banku Światowego dla Polski. Zostały one zainstalowane w latach 1995–2004, a od 2009 r. trwa stopniowa ich wymiana na radary nowszej generacji, o podwójnej polaryzacji wiązki radarowej. Swym zasięgiem obejmują cały kraj. Operatorem radarów jest Instytut Meteorologii i Gospodarki Wodnej, w ramach którego działa Ośrodek Teledetekcji Naziemnej, nadzorujący pracę operacyjną radarów meteorologicznych i innych systemów teledetekcyjnych, oraz prowadzący prace o charakterze badawczym. Według procedury standardowej, określonej w rozporządzeniu ministra środowiska, obowiązkiem Instytutu Meteorologii i Gospodarki Wodnej-Państwowego Instytutu Badawczego jest wykonywanie zdjęcia co godzinę Dane z sieci POLRAD, obrazowane w postaci map pola opadu, są z 10-minutowym opóźnieniem na witrynie internetowej IMGW. http://pogodynka.pl/polska/radary
Stacje hydrologiczno-meteorologiczne.
Instytut Meteorologii i Gospodarki Wodnej – Państwowy Instytut Badawczy posiada 63 stacje hydrologiczno-meteorologiczne (synoptyczne), na których wykonywane są pomiary i obserwacje meteorologiczne służące do prognozy pogody oraz do badań klimatu. Na stacjach synoptycznych IMGW pomiary są wykonywane głównie za pomocą aparatury automatycznej. W służbie pomiarowo-obserwacyjnej Instytutu Meteorologii i Gospodarki Wodnej – Państwowego Instytutu Badawczego są eksploatowane automatyczne stacje synoptyczne typu MAWS oraz MILOS.
Instytut Meteorologii i Gospodarki Wodnej – Państwowy Instytut Badawczy operuje około 795 posterunków wodowskazowych i 978 posterunków opadowych.
Dane satelitarne.
W oddziale Instytutu Meteorologii i Gospodarki Wodnej – Państwowego Instytutu Badawczego w Krakowie działa ośrodek satelitarny współpracujący. Polska jest członkiem EUMETSAT.
Współpraca z ośrodkami meteorologicznymi.
Polska nie należy do European Center for Medium-Range Weather Forecasting (Europejskie Centrum Średnioterminowych Prognoz Pogody).

</doc>
<doc id="480851" url="https://pl.wikipedia.org/wiki?curid=480851" title="Zeugma">
Zeugma

Zeugma (gr. "zeûgma" – dosł. „związek, sprzężenie”) – figura retoryczna polegająca na jednoczesnym użyciu pojęć:
Przeciwieństwem "zeugmy" jest w pewnym sensie hypozeuxis, gdzie każdy rzeczownik ma własny czasownik.

</doc>
<doc id="480852" url="https://pl.wikipedia.org/wiki?curid=480852" title="Zezwolenie (retoryka)">
Zezwolenie (retoryka)

Zezwolenie (łac. "concessio", gr. "epitropḗ") – figura retoryczna polegająca na pozorowaniu aprobaty dla poglądów adwersarza, dopuszczeniu przez mówcę argumentów strony przeciwnej, przytaczaniu ich z pozorną aprobatą, aby potem je zbijać.

</doc>
<doc id="480853" url="https://pl.wikipedia.org/wiki?curid=480853" title="Zamilknięcie">
Zamilknięcie

Zamilknięcie, aposjopeza (gr. "aposiṓpēsis"), retycencja (łac. "reticentia") – figura retoryczna polegająca na urwaniu wypowiedzi dla pobudzenia domyślności słuchacza (czytelnika). Przedstawiając niemożność dokończenia zdania pod wpływem silnych emocji służy spotęgowaniu wrażenia odbiorcy.

</doc>
<doc id="480855" url="https://pl.wikipedia.org/wiki?curid=480855" title="Aposjopeza">
Aposjopeza



</doc>
<doc id="480863" url="https://pl.wikipedia.org/wiki?curid=480863" title="Husiatyn">
Husiatyn

Husiatyn () – osiedle typu miejskiego na Ukrainie, w rejonie czortkowskim obwodu tarnopolskiego, w hromadzie Husiatyn. Siedziba hromadzie Husiatyn.
Prywatne miasto szlacheckie lokowane w 1552 roku położone było w XVI wieku w województwie podolskim.
Historia.
Prawa miejskie otrzymał w roku 1559. Od XVI wieku miasto cierpiało z powodu najazdów tatarskich. W 1649 roku Kozacy z czernią wymordowali miejscowych Żydów i spalili zamek. Odbudowa miasta była możliwa po 1683 roku, gdy Husiatyn stał się własnością Potockich. Do roku 1772 wchodził w skład województwa podolskiego Rzeczypospolitej (z tego okresu pochodzi zamieszczony herb), następnie w zaborze austriackim. Rozbiory Polski podzieliły Husiatyn na część austriacką i część rosyjską, która zupełnie podupadła. Po osiedleniu się w Husiatynie rabina Mordechaja Szragi Friedmana miasto stało się jednym z ważniejszych ośrodków chasydyzmu na Podolu. W 1890 roku mieszkało tu 4197 Żydów (ponad 2/3 mieszkańców miasta). Działała drukarnia hebrajska, 4 banki żydowskie, miasto było zelektryfikowane.
W 1884 powstała tu końcowa stacja Galicyjskiej Kolei Transwersalnej.
14 lipca 1893 Husiatyn strawił pożar.
W czasie I wojny światowej miasto doznało poważnych strat, rosyjscy żołnierze spalili 600 z 699 domów, większość żydowskich mieszkańców na zawsze opuściła miasto.
Po odzyskaniu przez Polskę niepodległości do 17 września 1939 w powiecie kopyczynieckim województwa tarnopolskiego. Do 1914 linia kolejowa oraz przejście graniczne między Galicją a Rosją, do agresji ZSRR na Polskę 17 września 1939 r. przejście graniczne z ZSRR.
W II Rzeczypospolitej stacjonował w miejscowości sztab 3 kompanii 23 batalionu celnego, a po 1924 kompania graniczna KOP „Husiatyń”. W latach 30. burmistrzem Husiatyna był Włodzimierz Tarnowski, prezes ochotniczej straży pożarnej.
Od 7 lipca 1941 do 24 marca 1944 okupowany przez Niemców. 6 lipca 1941 Ukraińcy rozstrzelali w Husiatynie około 200 Żydów. Pozostałych Niemcy przesiedlili w marcu 1942 do Probużnej i Kopyczyniec.
Do 2020 roku część rejonu husiatyńskiego, od 2020 – czortkowskiego.

</doc>
<doc id="480864" url="https://pl.wikipedia.org/wiki?curid=480864" title="Kotłas">
Kotłas

Kotłas () − miasto w Rosji, w obwodzie archangielskim, w rejonie kotłaskim, port nad Dwiną, przy ujściu Wyczegdy. Liczy około 62 tys. mieszkańców (2021).
Historia.
Pierwsze wzmianki o osadzie pochodzą z końca XIV wieku, jednak intensywny rozwój zaczczął się w latach 1895–1898, gdy do Kotłasu doprowadzona została linia kolejowa z Permu, a jednocześnie otwarto kompanię parostatkową na trasie Kotłas − Archangielsk. Kotłas stał się wtedy wielkim centrum przeładunkowym, a także producentem drewna i wyrobów z niego. W 1917 roku uzyskał prawa miejskie. W 1932 powstała stocznia remontowo-budowlana.
Od 1930 Kotłas stał się centrum przesyłowym wielkiej ilości zesłańców i więźniów, których stąd transportowano rzekami do łagrów w całym obwodzie archangielskim. Powstaje 10 łagrów, głównie przesyłowych. Część zesłańców po odbyciu wyroku osiedlała się w mieście i stawali się oni znaczną grupą mieszkańców. Od początku marca 1940 przez cały rok do Kotłasu przybywały tysiące zesłanych Polaków. Polscy jeńcy wojenni zaczynali budowę kolei Kotłas − Workuta, która to linia ostatecznie została otwarta po ukończeniu w 1942 mostu na Dwinie.
W Kotłasie w łagrze zmarli m.in.:
Współczesność.
 
Głównym zakładem przemysłowym jest stocznia, ale ważnymi zakładami są także liczne firmy branży spożywczej oraz przeróbki drewna. Tradycyjnie wielkie znaczenie mają kolej i linie rzeczne, dzięki czemu Kotłas jest znaczącym centrum transportowym. W mieście działa kilka filii wyższych uczelni Moskwy, Petersburga i Archangielska.
Na terenie największego z byłych łagrów kotłaskich Makaricha w latach 90. XX w. urządzono duży kompleks cmentarny, z pomnikami ofiar łagrów i zesłań stalinowskich (m.in. chłopów rosyjskich zmarłych na zesłaniu w ramach akcji rozkułaczania, popom), są tam również groby Polaków (w tym Eugeniusza Bodo).

</doc>
<doc id="480865" url="https://pl.wikipedia.org/wiki?curid=480865" title="Syktywkar">
Syktywkar

Syktywkar () – miasto w Federacji Rosyjskiej, stolica republiki Komi, nad Sysołą, w pobliżu jej ujścia do Wyczegdy. Liczy około 243 tys. mieszkańców (2021).
Nazwa miasta pochodzi z języka komi i oznacza „miasto na rzece Sysole”. Do roku 1930 miasto nazywało się Ust'-Sysolsk (ros. "Усть-Сысольск"). Miasto zostało założone w 1586 roku.

</doc>
<doc id="480867" url="https://pl.wikipedia.org/wiki?curid=480867" title="Peczora (miasto)">
Peczora (miasto)

Peczora – miasto w europejskiej części Rosji, w republice Komi, port nad rzeką Peczora. Populacja wynosi 43 458 mieszkańców (2010 r.).
W mieście rozwinął się przemysł drzewny oraz materiałów budowlanych.

</doc>
<doc id="480868" url="https://pl.wikipedia.org/wiki?curid=480868" title="Sosnogorsk">
Sosnogorsk

Sosnogorsk (do 1957 "Iżma") – miasto w Rosji, w republice Komi, w pobliżu miasta Uchta, na lewym brzegu Iżmy (dorzecze Peczory). Około 29,6 tys. mieszkańców (2006).

</doc>
<doc id="480869" url="https://pl.wikipedia.org/wiki?curid=480869" title="Halowe Mistrzostwa Świata w Lekkoatletyce 1993">
Halowe Mistrzostwa Świata w Lekkoatletyce 1993

IV Halowe Mistrzostwa Świata w lekkoatletyce rozegrane zostały w dniach 12-14 marca 1993 w Toronto.

</doc>
<doc id="480870" url="https://pl.wikipedia.org/wiki?curid=480870" title="Bon-ton">
Bon-ton



</doc>
<doc id="480871" url="https://pl.wikipedia.org/wiki?curid=480871" title="Uł">
Uł



</doc>
<doc id="480878" url="https://pl.wikipedia.org/wiki?curid=480878" title="Tomaszów Mazowiecki (stacja kolejowa)">
Tomaszów Mazowiecki (stacja kolejowa)

Tomaszów Mazowiecki – stacja kolejowa w Tomaszowie Mazowieckim w województwie łódzkim, obsługująca zarówno połączenia regionalne jak i dalekobieżne.
Wraz ze znajdującym się po drugiej stronie ulicy Dworcowej dworcem autobusowym, stanowi tomaszowski kompleks dalekobieżnego transportu zbiorowego. W bliskim sąsiedztwie obu dworców znajdują się pętla kilku linii bezpłatnej komunikacji miejskiej. Przy dworcu kolejowym znajduje się postój taksówek. W gmachu dworca nieprzerwanie od 56 lat funkcjonuje bufet, poczekalnia dla pasażerów oraz publiczne toalety.
Historia.
Miasto otrzymało połączenie kolejowe już w 1884 roku. Dworzec zlokalizowano na trasie Koluszki – Dęblin (wtedy Iwanogród). Stacja została zbudowana w pobliżu ówczesnej osady Wilanów (dziś dzielnica Tomaszowa), w znacznej odległości od centrum miasta. Było to podyktowane wytycznymi rządu rosyjskiego, zgodnie z którymi linie kolejowe nie mogły przebiegać w pobliżu większych ośrodków miejskich (związane to było ze strategią wojskową). Położenie dworca w znacznej odległości od miasta pozwoliło w przyszłości uniknąć miastu problemów związanych z przebiegającymi w centrum torami kolejowymi oraz pozwoliło na lokalizację w pobliżu tego węzła wielkich zakładów chemicznych. Nietrudno jednak zrozumieć, że ówczesnym mieszkańcom Tomaszowa taka lokalizacja wcale się nie podobała. Autor pierwszej monografii miasta Tadeusz Seweryn uznał to za "dzieło przekupnej i złośliwej biurokracji rosyjskiej".
Kolejną linię łącząca stację Tomaszów Mazowiecki z obecną stacją Radom Główny uruchomiono w 1948 roku. Budowa została rozpoczęta przez Niemców (korzystających z niewolniczej pracy) w okresie II wojny światowej, dokończona po wyzwoleniu. Dziś trasa ta jest zelektryfikowana.
Niemcy planowali również połączenie kolejowe z Piotrkowem Trybunalskim.
Stan obecny.
Przewozy pasażerskie.
W marcu 2018 roku Tomaszów Mazowiecki został włączony w siatkę połączeń Łódzkiej Kolei Aglomeracyjnej, co zwiększyło ilość połączeń ze stolicą województwa. Obecnie z tomaszowskiego dworca, w ciągu dnia co godzinę kursują pociągi pasażerskie do Łodzi.
Od 2019 roku z tomaszowskiego dworca bez przesiadek można dostać się do następujących miast:
Warszawa, Kraków, Łódź, Poznań, Gdynia, Szczecin, Łowicz, Koluszki.
Od 2019 roku podczas wakacji z dworca w Tomaszowie Mazowieckim, można bezpłatnie dojechać do Spały w ramach projektu „EKO pociąg do Przyrody” finansowanego ze środków Wojewódzkiego Funduszu Ochrony Środowiska i Gospodarki Wodnej w Łodzi.
Przed włączeniem do ŁKA, w roku 2017 stacja obsługiwała 500–699 pasażerów na dobę.
Transport towarowy.
Liczne, działające na terenie miasta i w jego okolicy firmy przemysłu mineralnego (spośród których największe to niemiecka Tomaszowska Kopalnia Surowców Mineralnych „Biała Góra - Quarzwerke Group” oraz belgijska „Sibelco”), zapewniają ciągły ruch towarowy na stacji, ponieważ przedsiębiorstwa te mają w Tomaszowie swoje bocznice lub korzystają z rampy towarowej tomaszowskiej stacji.
Bocznicę kolejową w pobliżu stacji ma również jedna z największych firm recyklingowych Syntom.
Od węzła Tomaszów Mazowiecki odchodzą także tory do Spały i na lotnisko w jednostce wojskowej na Nowym Glinniku, gdzie stacjonuje 25 Brygada Kawalerii Powietrznej.
Od stacji odchodzi bocznica do dawnych Zakładów Włókien Chemicznych Wistom, największej fabryki w historii miasta.
Modernizacja stacji.
W 2005 roku gmach dworca przeszedł remont elewacji. W tym, okresie wymieniono również oświetlenie na peronach, zainstalowano przeszklone wiaty dla oczekujących, a wnętrze stacji wyposażono w kamery przemysłowe. Przy stacji znajduje się transformator spółki PKP Energetyka. W kwietniu 2019 roku w pobliżu stacji wybudowano plac zabaw. W 2015 roku do dworców PKP i PKS Tomaszów wybudowano nową ulicę – ul. Fryderyka Chopina. Po obu jej stronach utworzono ścieżki rowerowe zachęcając podróżnych do mikromobilności. Nowa ulica łączy kompleks dworców z największą ulicą w Tomaszowie – ul. Warszawską oraz największym w mieście osiedlem mieszkaniowym – Niebrowem. Do parkowania rowerów zainstalowano na dworcu PKP wysokie stojaki. Jednoślady można również pozostawić pod wiatą rowerową na pętli MZK przy dworcach. 

</doc>
<doc id="480881" url="https://pl.wikipedia.org/wiki?curid=480881" title="Kōfu">
Kōfu

 – miasto w Japonii na głównej wyspie Honsiu ("Honshū"), stolica prefektury Yamanashi, położone około 100 km od Tokio. Nazwa Kōfu oznacza „stolica prowincji Kai” i jest związana z dawną nazwą prefektury Yamanashi. Kōfu jest znane z produkcji wina, przemysłu jubilerskiego oraz gorących źródeł (onsen) 
Położenie.
Miasto położone w kotlinie górskiej, otoczone górami. Miasto graniczy z:
Historia.
W okolicach Kōfu odnaleziono ślady osiedli ludzkich pochodzące sprzed około 8000 lat. Miasto zostało założone dopiero w 1519 roku. Prawa miejskie uzyskało 1 lipca 1889 roku. W okresie Sengoku Kōfu było twierdzą, z której Shingen Takeda zarządzał prowincją Kai. Chram "Takeda-jinja", pozostałość po domu Takedy oraz chram "Kai-Takeda-jinja" obrazują okres prosperity klanu Takeda. Na pamiątkę militarnej przeszłości na wiosnę odbywa się festiwal "Shingen-ko-matsuri", w którym bierze udział ponad 1600 statystów ubranych w bojowe stroje wojowników z epoki.
Transport.
W mieście znajduje się stacja kolejowa Kōfu.

</doc>
<doc id="480883" url="https://pl.wikipedia.org/wiki?curid=480883" title="Wacław Gapiński">
Wacław Gapiński

Wacław Gapiński (ur. 8 października 1932 w Bieżuniu, zm. 16 maja 2010 w Gostyninie) – polski duchowny katolicki, kapłan diecezji płockiej, prawnik.
Święcenia kapłańskie przyjął w katedrze płockiej w 1956 z rąk bp. Tadeusza Pawła Zakrzewskiego. Po kilkuletniej pracy w roli wikariusza skierowany do Kurii Diecezjalnej Płockiej. Pełnił funkcję diecezjalnego wizytatora religii, był także kierownikiem wydziału duszpasterskiego oraz wydziału katechetycznego. Ukończył prawo na Akademii Teologii Katolickiej w Warszawie.
W 1986 został mianowany proboszczem parafii katedralnej św. Zygmunta w Płocku. Znany ze swej dobroci, otwartości i serdeczności ponad siedemnastoletnią pracą na tym stanowisku zaskarbił sympatię tysięcy mieszkańców miasta. Jego urzędowanie wiąże się z ważnymi wydarzeniami - m.in. wizytą Jana Pawła II 7 czerwca 1991 roku. Kapelan licznych lokalnych organizacji m.in. Związku Represjonowanych Żołnierzy-Górników czy Związku Żołnierzy Armii Krajowej.
W 2003 przeszedł na emeryturę. W mszy wieńczącej jego służbę w katedrze wzięły udział setki wiernych, co świadczyło o wielkim szacunku. W dowód uznania dla zasług biskup Stanisław Wielgus odznaczył ks. Gapińskiego zaszczytnym tytułem Prałata Scholastyka Kapituły Katedralnej Płockiej.
Uroczystości pogrzebowe ks. Gapińskiego odbyły się 19 maja 2010 roku w bazylice katedralnej Wniebowzięcia Najświętszej Maryi Panny w Płocku. Został pochowany w grobowcu kanoników katedralnych na Cmentarzu Starym w Płocku..

</doc>
<doc id="480885" url="https://pl.wikipedia.org/wiki?curid=480885" title="Nawłoć pospolita">
Nawłoć pospolita

Nawłoć pospolita ("Solidago virgaurea" L.) – gatunek rośliny wieloletniej należący do rodziny astrowatych. Inne nazwy zwyczajowe (dawne i ludowe): polska mimoza, złota dziewica, złota rózga, złotnik, włoć, prosiana włoć, głowienki czerwone, urasz. Występuje w Europie i Azji. Jest pospolity w całej Polsce.
Biologia i ekologia.
Rośnie na polanach, w zaroślach i widnych lasach, na miedzach, suchych łąkach i wrzosowiskach. Roślina trująca: roślina szkodliwa dla bydła domowego – może powodować zatrucia, objawiające się gorączką, obrzękami i nadmiernym wydalaniem moczu. Kwitnie od lipca do września.
Tworzy mieszańce z nawłocią kanadyjską tworzące gatunek "Solidago ×niederederi" (Khek).
W górach rośnie podobna nawłoć alpejska, która dochodzi aż do piętra turniowego. Forma niżowa przechodzi stopniowo w formę górską. 
Nawiązania w kulturze.
Nawłoć nazwana mimozą pojawia się w utworze „Wspomnienie” Juliana Tuwima i skomponowanej do niego piosence Czesława Niemena – „Mimozami jesień się zaczyna, złotawa, krucha i miła…”.

</doc>
<doc id="480888" url="https://pl.wikipedia.org/wiki?curid=480888" title="Manfred Deckert">
Manfred Deckert

Manfred Deckert (ur. 31 marca 1961 w Halle (Saale)) – niemiecki skoczek narciarski, reprezentant Niemiec Wschodnich, srebrny medalista olimpijski, brązowy medalista mistrzostw świata oraz zwycięzca Turnieju Czterech Skoczni.
Kariera.
W międzynarodowych zawodach zadebiutował 30 grudnia 1978 w Oberstdorfie, gdzie zajął 28. miejsce. W Pucharze Świata zadebiutował w sezonie 1979/80. Najwyższe miejsce w tamtym sezonie w zawodach tego cyklu zajął 6 stycznia 1980 w Bischofshofen, gdzie był piąty. W 1980 podczas igrzysk olimpijskich w Lake Placid został wicemistrzem olimpijskim i jednocześnie wicemistrzem świata na normalnej skoczni, ex aequo z Hirokazu Yagim, przegrywając tylko z Tonim Innauerem.
30 grudnia 1981 w Oberstdorfie, podczas pierwszego konkursu Turnieju Czterech Skoczni, zajął drugie miejsce; takie samo osiągnął 1 stycznia 1982 w Garmisch-Partenkirchen. 3 stycznia 1982 w Innsbrucku zwyciężył, a trzy dni później w Bischofshofen był piąty. Dzięki temu wygrał Turniej Czterech Skoczni 1981/82. W tym samym roku zdobył Puchar Przyjaźni.
W 1985 na mistrzostwach świata w Seefeld in Tirol zajął indywidualnie czwarte miejsce na normalnej skoczni, przegrywając walkę o brązowy medal z Perem Bergerudem, a na dużym obiekcie był dwunasty. Na tych samych mistrzostwach reprezentanci NRD w składzie: Frank Sauerbrey, Manfred Deckert, Klaus Ostwald i Jens Weißflog wywalczyli brązowe medale w konkursie drużynowym. Ostatni występ na międzynarodowych zawodach zaliczył 6 stycznia 1988 podczas zawodów Pucharu Świata w Bischofshofen, gdzie zajął 69. lokatę.
Deckert był także mistrzem Niemiec Wschodnich na normalnej skoczni w latach: 1979, 1983, 1984 i 1987. Od 1997 jest prezesem klubu sportowego VSC Klingenthal. Przez siedemnaście lat po zakończeniu kariery był pracownikiem firmy Duravit (branża grzewcza i sanitarna). Od 2008 jest burmistrzem Auerbach/Vogtl..
Jego brat – Alf-Gerd Deckert reprezentował NRD w biegach narciarskich.

</doc>
<doc id="480893" url="https://pl.wikipedia.org/wiki?curid=480893" title="Welociraptor">
Welociraptor

Welociraptor ("Velociraptor") – rodzaj niewielkich teropodów z rodziny dromeozaurów (Dromaeosauridae). "Velociraptor" był dwunożnym drapieżnikiem zamieszkującym tereny dzisiejszej Mongolii pod koniec okresu kredy 83 do 70 milionów lat temu. Obecnie wyróżniane są tylko dwa gatunki należące do tego rodzaju – "Velociraptor mongoliensis" i "V. osmolskae".
Dinozaury te anatomicznie znacznie bardziej przypominały dzisiejsze ptaki niż gady. Ich kości nadgarstka przypominały kości ptasich skrzydeł. Welociraptory były bardzo szybkie i dosyć zwinne (m.in. dzięki ułatwiającemu manewrowanie usztywnionemu ogonowi).
Historia.
Pierwsze szczątki tego dinozaura oznaczone jako AMNH 6515 były złożone z czaszki i pazura tylnej kończyny zostały odnalezione w 1922 w Mongolii. Na podstawie tych szczątków w 1924 Henry Fairfield Osborn opisał nowy rodzaj dinozaura – "Velociraptor".
Rok przed publikacją opisu w jednym z czasopism, pojawił się artykuł informujący o odkryciu nowego dinozaura nazwanego "Ovoraptor djachtor". Później okazało, że "Ovoraptor" to nieoficjalny synonim welociraptora. Ponieważ nie dokonano formalnego opisu oworaptora, a ta nazwa pojawiła się wyłącznie w tym piśmie, "Ovoraptor" został uznany za "nomen nudum". Z tego samego powodu nazwa ta szybko wyszła z użycia zastąpiona nazwą "Velociraptor". Później z powodu zimnej wojny paleontolodzy z Ameryki Północnej nie byli wpuszczani do Mongolii. W tym czasie polskim i radzieckim badaczom wspomaganym przez mongolskich kolegów, udało się wydobyć kolejne szczątki welociraptora. W 1971 znaleźli najsłynniejszy znany szkielet welociraptora leżący obok szkieletu roślinożernego protoceratopsa. Oba zwierzęta straciły życie w walce ze sobą, odnosząc ciężkie rany. Żaden z walczących nie puścił rywala. Okaz ten został uznany za skarb narodowy Mongolii, ale w 2000 został pożyczony Amerykańskiemu Muzeum Historii Naturalnej w Nowym Yorku. Między 1988 a 1990 amerykańsko-chińskiej drużynie udało się odnaleźć szczątki welociraptora w północnych Chinach. Okaz oznaczony jako IGM 100/980 składa się ze szkieletu pozaczaszkowego i został nazwany pieszczotliwie przez drużynę „"Ichabodcraniosaurus"” (od Ichaboda Crane'a, postaci z opowiadania „Legenda o Sennej Kotlinie”, bardziej znanej z jej ekranizacji pt. „Jeździec bez głowy”). Najprawdopodobniej są to szczątki "V. mongoliensis", ale Norell i Makovicky twierdzą, że wcale nie jest to pewne i być może to nowy gatunek wymagający formalnego opisu. W 1999 chińsko-belgijska ekspedycja znalazła szczątki małego dinozaura drapieżnego złożone z większej części czaszki. W 2008 Pascal Godefroit i inni na podstawie tych kości opisali nowy gatunek należący do rodzaju "Velociraptor" – "V. osmolskae".
Etymologia nazwy.
Nazwa rodzajowa tego dinozaura pochodzi od łacińskich słów "velox" – szybki i "raptor" – złodziej. Nazwa gatunkowa "V. mongoliensis" pochodzi od miejsca znalezienia szczątków – Mongolii. Nazwa gatunkowa "V. osmolskae", została nadana na cześć prof. Halszki Osmólskiej (1930–2008) – polskiej badaczki dinozaurów, która opisała parę nowych gatunków należących do tej intrygującej grupy zwierząt.
Budowa.
Welociraptor nie należał do dużych dinozaurów. Osiągał zaledwie 100 cm wzrostu, ok. 170 cm długości i 20 kg wagi. Mimo swoich niewielkich rozmiarów był groźnym łowcą. Welociraptor miał przede wszystkim podobnie jak inne dromeozaury i troodony stosunkowo pokaźny mózg. Jego współczynnik encefalizacji (EQ) był równy 5. Dla porównania EQ człowieka wynosi 7, bambiraptora 12,5–13,8 a troodona 6,5. Czaszka welociraptora była uzbrojona w ostre zęby. Dłoń welociraptora była długa i uzbrojona w trzy ostre pazury. Pod względem giętkości ręka welociraptora przypominała ramiona jego bliskich krewnych – ptaków. Stopy welociraptora były trójpalczaste. Na każdej z nich znajdował się mierzący około 12 cm sierpowaty szpon. Najprawdopodobniej służył on do zadawania ofierze śmiertelnego ciosu. Rozbudowane powierzchnie stawowe paliczków usprawniały działanie mięśni odwodzących palce, które podczas chodu były unoszone. Taki sposób lokomocji potwierdzają też liczne tropy. Ogon welociraptora posiadał charakterystyczną budowę. Niektóre wypustki i podpórki kręgów ogonowych były nadzwyczaj wydłużone, co zapewniało równowagę w czasie szybkiego biegu, a szczególnie podczas ostrych zakrętów. W 2007 Alan Turner, Peter Makovicky i Mark Norell przebadali prawą kość łokciową welociraptora oznaczoną jako IGM 100/981. Podczas badań stwierdzono, że znajdują się na niej struktury odpowiadające wzgórkom na kościach współczesnych ptaków, na których osadzone są lotki. Wykazano, że welociraptor posiadał sześć takich wzgórków i oszacowali, że dodatkowo znajduje się na niej miejsce dla ośmiu wzgórków, co sugeruje posiadanie przez welociraptora czternastu lotek drugorzędnych. Dla porównania "Archaeopteryx" miał ich 12, "Microraptor" – 18 a "Rahonavis" – 10. Ich zdaniem nie tylko dowodzi to występowania piór u welociraptora, ale sugeruje też, że zwierzę to – choć samo niezdolne do lotu – mogło pochodzić od latających przodków (choć autorzy zaznaczają, że u przodków welociraptora lotki mogły też spełniać funkcje inne niż umożliwianie lotu. Wprawdzie już wcześniej podejrzewano, że welociraptor podobnie jak starsze dromeozaury, takie jak "Sinornithosaurus" czy "Microraptor", miał pióra, ale te badania ostatecznie to potwierdziły.
Liczne cechy szkieletu łączą dromeozaury z ptakami. "Welociraptor" miał widełki obojczykowe, powstałe ze zrośniętych obojczyków. U ptaków kość ta gromadzi energię elastyczną i ułatwia uderzanie skrzydłami w czasie lotu. U welociraptora kość ta posiada typowy kształt – rozchylonej litery „V”. Czaszka tego blisko spokrewnionego z ptakami dinozaura była długa i wąska. Patrząc z boku można zauważyć, że część pyska jest wklęśnięta. Ta cecha pozwala szybko rozróżnić welociraptora od deinonycha. Ponadto czaszka welociraptora posiada liczne zagłębienia, w których były przymocowane mięśnie szczęk umożliwiające gryzienie i przeżuwanie pokarmu. Szyja dinozaura była wygięta w kształt litery S. Welociraptor w trakcie biegu przybierał postawę bardziej nachyloną niż podczas chodu czy odpoczynku. Ponadto w czasie biegu szyja zwierzęcia wyginała się bardziej niż normalnie.
Zachowania.
Welociraptor jest często przedstawiany jako zwierzę stadne, polujące w zorganizowanych watahach nawet na dużo większe ofiary, podobnie jak dzisiejsze lwy czy wilki. Jednak w rzeczywistości nie ma bezpośrednich dowodów na to, że ten drapieżnik żył w grupach. Część paleontologów przyjmuje to założenie przez analogię z deinonychem, innym przedstawicielem rodziny dromeozaurów, uważanym przez wielu naukowców za stadnego łowcę (choć i w jego wypadku dowody na życie i polowanie w stadach są kwestionowane – patrz: Deinonych). Tezę o welociraptorach polujących w stadach dodatkowo podważają odkrycia skamieniałości samotnych welociraptorów polujących na protoceratopsy. Szacuje się, że welociraptor mógł biec z prędkością do 55 km/h. Można przypuszczać, że welociraptor opiekował się swymi młodymi.
W 2005 w wyemitowanym przez BBC programie popularnonaukowym „Dinozaury zabójcy” naukowcy próbowali zasymulować starcie welociraptora z protoceratopsem na podstawie słynnej skamieliny przedstawiającej te dinozaury walczące ze sobą. W czasie eksperymentu wykazano, że welociraptor nie wypruł swojej ofierze wnętrzności, tylko przekłuł jej skórę. Mógł jednak przebić ofierze ważne tętnice. Zasymulowano też starcie welociraptora z niezidentyfikowanym ankylozaurem. Ustalono, że szpon drapieżnika nie mógł przebić pancerza ankylozaura, a uderzenie jego maczugą ogonową mogło nawet zabić welociraptora. Welociraptor bez problemu mógł jednak upolować młodego dinozaura pancernego.
Coraz popularniejsza jest teoria, według której welociraptor podobnie jak przynajmniej część innych dinozaurów, był stałocieplny. Dowodami na to jest upierzenie ciała zwierzęcia, jego bliskie pokrewieństwo ze stałocieplnymi ptakami i szybki tryb życia. Jeśli był on istotnie stałocieplny, to musiał jeść duże ilości wysokokalorycznego pokarmu. Niektórzy badacze twierdzą, że welociraptor prowadził nadrzewny tryb życia, podobnie jak jego krewny mikroraptor, a potężne pazury nie służyły do walki, tylko do wspinaczki po gałęziach. Ta hipoteza kłóci się jednak z poglądami na temat środowiska jego życia, które było głównie pustynne.
Klasyfikacja.
Welociraptor jest najczęściej zaliczany do podrodziny Velociraptorinae. Podrodzina owa jest określona jako „dinozaury które są bliżej spokrewnione z welociraptorem niż z pozostałymi dromeozaurami”. Początkowo do tej grupy zaliczano wyłącznie welociraptora, jednak obecnie najczęściej włącza się do niej także rodzaje "Deinonychus" i "Saurornitholestes". Najnowsze badania zaliczają do tej podrodziny oprócz welociraptora: deinonycha, tsaagana i czasami zaurornitolesta. Nieliczni badacze zaliczają welociraptora do ptaków (Aves), a dokładniej do rzędu Archaeopterygiformes. Jednak nie jest to teoria popularna i większość badaczy ją odrzuca.
Środowisko.
Welociraptor występował na rozległych pustyniach Mongolii i północnych Chin w towarzystwie takich dinozaurów jak "Oviraptor", "Shuvuuia", "Protoceratops" czy "Tsaagan". Znaleziska kopalne wskazują, że pospolite na tych obszarach protoceratopsy były ulubioną zdobyczą welociraptora.
Welociraptor w kulturze masowej.
Welociraptory zostały rozsławione przez książkę Michaela Crichtona „Park Jurajski” i film Stevena Spielberga pod tym samym tytułem. W rzeczywistości były one o połowę mniejsze, niż gady przedstawione w książce i filmie. Zwierzęta z „Parku Jurajskiego” bardziej odpowiadają rozmiarami deinonychom, a w książce Crichtona wprost stwierdza się, że „obecnie przeważa pogląd, że "Deinonychus" to także "Velociraptor"”. Tezę, że gatunek "Deinonychus antirrhopus" należał do rodzaju "Velociraptor", rzeczywiście wysunął w latach 80. XX wieku Gregory Paul, nie została ona jednak powszechnie przyjęta wśród paleontologów. Do tego „Park Jurajski” przedstawia welociraptory jako zwierzęta o wiele inteligentniejsze, niż prawdopodobnie były w rzeczywistości; w książce Crichtona stwierdza się wręcz, że są "co najmniej równie inteligentne jak szympansy".
Welociraptor występował również w serialach "Planeta dinozaurów: Podróż Białogrzywej" ("Dinosaur Planet: White Tip's Journey") i w "". O ile obraz welociraptora w pierwszym z tych seriali jest wiarygodny, w drugim znajdują się błędy. Przede wszystkim welociraptor nie występował na terenach leśnych, tylko na bezkresnych pustyniach. Po drugie welociraptor jest tam przedstawiony jako nieupierzone zwierzę. Wprawdzie wtedy teoria "pierzastego szybkiego rabusia" nie była ostatecznie potwierdzona, więc błąd ten można częściowo usprawiedliwić.
Welociraptory często pojawiają się w komiksach z serii xkcd.
W 2011 roku brytyjska grupa Kasabian wydała płytę zatytułowaną "Velociraptor!".

</doc>
<doc id="480894" url="https://pl.wikipedia.org/wiki?curid=480894" title="Karolina Šprem">
Karolina Šprem

Karolina Šprem (ur. 25 października 1984 w Varaždinie) – chorwacka tenisistka, ćwierćfinalistka Wimbledonu 2004 w grze pojedynczej, klasyfikowana w rankingu WTA na 17. miejscu w grze pojedynczej (2004) i 182. w grze podwójnej (2006), reprezentantka Chorwacji w Pucharze Federacji i na letnich igrzyskach olimpijskich (2004). Żona cypryjskiego tenisisty Marcosa Pagdatisa. Tenisistka praworęczna z oburęcznym backhandem.
Kariera tenisowa.
Karolina Šprem rozpoczęła treningi tenisowe w wieku dziewięciu lat, zachęcona przez swojego ojca. W 1999 roku rozpoczęła występy w juniorskich turniejach Międzynarodowej Federacji Tenisowej. W ciągu dwóch lat takich startów zdołała wspiąć się na 22. miejsce notowań indywidualnych (grudzień 2001) i 55. w klasyfikacji deblistek do lat osiemnastu (lipiec 2000).
Status profesjonalnej tenisistki otrzymała w 2001 roku.
Gra pojedyncza.
Karolina Šprem nie ma na koncie wygranego tytułu WTA w grze pojedynczej, ale trzykrotnie w latach 2003 i 2005 występowała w meczach finałowych. Najwyżej w rankingu singlowym klasyfikowana była na siedemnastym miejscu (11 października 2004).
W maju 2000 otrzymała od organizatorów turnieju w Bol dziką kartę do eliminacji, odpadła jednak w pierwszej rundzie. Pierwsze profesjonalne mecze rozegrała w kwietniu 2003 roku w ramach rozgrywek o Puchar Federacji. Chorwatki spotkały się wówczas z Rosjankami i Šprem odnotowała tam zwycięstwo nad Jeleną Lichowcewą (30 WTA) wynikiem 6:4, 6:3. Wkrótce po raz pierwszy znalazła się w drabince turnieju głównego WTA Tour – stało się to w Bol, ale została pokonana w meczu otwarcia przez Samanthę Reeves 6:7(4), 3:6.
Przełomowy okazał się dla tej zawodniczki występ w zawodach w Strasburgu. Przeszła tam eliminacje, następnie wygrała z Tatianą Golovin, najwyżej rozstawioną Jeleną Dokić (10 WTA) i Wierą Zwonariową (22 WTA), zatrzymując się dopiero w finale na Silvii Farinie. Została sklasyfikowana w gronie stu najlepszych tenisistek świata. Dwa tygodnie później osiągnęła w Wiedniu drugi z rzędu turniejowy finał, ponownie przechodząc kwalifikacje. Okazała się lepsza od Anny Smasznowej, Denisy Chládkovej, ponownie Zwonariowej; przegrała po trzech setach starcia finałowego z Paolą Suárez. Po tych dwóch imprezach dostała się na 71. miejsce światowej klasyfikacji i na Wimbledonie zadebiutowała w zawodach wielkoszlemowych, wygrywając tam jeden mecz.
W sierpniu doszła do półfinału w Helsinkach, ale do końca sezonu nie potrafiła już nawiązać walki ze swoimi przeciwniczkami. Na koniec roku wygrała zmagania ITF w Poitiers. W styczniu 2004 awansowała do półfinału w Canberze, a następnie w Antwerpii. Wiosną dostała się do ćwierćfinału prestiżowych zawodów w Miami, eliminując po drodze Swietłanę Kuzniecową (10 WTA). W lipcu ponownie zwróciła na siebie uwagę światowych mediów, awansując do ćwierćfinału Wimbledonu. Sensacyjnie pokonała w drugiej rundzie Venus Williams (8 WTA), następnie Meghann Shaughnessy i Magdalenę Maleewą, zatrzymując się dopiero na Lindsay Davenport. Została sklasyfikowana na 17. miejscu w rankingu WTA w październiku, po imprezie w Filderstadt. Amerykanka wyeliminowała ją również w czwartej rundzie Australian Open 2005.
Po serii słabych występów i wypadnięciu pod koniec pierwszej setki rankingu, awansowała do swojego trzeciego finału WTA w Kolkacie. Walkę o tytuł przegrała z Anastasiją Myskiną. W maju 2006 w Stambule doszła do ćwierćfinału, a następnie do trzeciej rundy French Open. Kontuzja łokcia dramatycznie ograniczyła jej plany startowe w sezonie 2007; zdołała wygrać zaledwie trzy mecze w turniejach głównych, spadła na dalsze miejsca światowej klasyfikacji i poddała się operacji w celu wyleczenia tego urazu.
Powróciła w kwietniu 2008, przechodząc eliminacje w Amelia Island i wygrywając z Ai Sugiyamą oraz Danielą Hantuchovą, by w trzeciej rundzie przegrać z Lindsay Davenport. W lipcu odnotowała półfinał w Budapeszcie. W lutym 2009 triumfowała w turnieju ITF w Biberach, a następnie doszła do drugiej rundy w Miami i tym sposobem wróciła do grona stu najlepszych zawodniczek globu. W lutym 2010 zameldowała się w ćwierćfinale w Memphis. Brak dobrych wyników spowodował, że ponownie obniżyło się jej miejsce rankingowe. Bez większych sukcesów występowała do kwietnia 2011; po raz ostatni startowała w eliminacjach w Estoril, gdzie skreczowała w pierwszej rundzie z Heather Watson.
Gra podwójna.
Karolina Šprem zaprzestała występów w turniejach gry podwójnej w 2007 roku; 8 maja 2006 klasyfikowana na najwyższym, 182. miejscu rankingowym w tej konkurencji. Jej najlepszym wynikiem jest udział w półfinale imprezy na Bali we wrześniu 2005, który osiągnęła w parze z Francescą Schiavone. Chorwatka i Włoszka przegrały z najwyżej rozstawionymi Anną-Leną Grönefeld i Meghann Shaughnessy.
Występy reprezentacyjne.
Karolina Šprem od 2001 roku reprezentuje Chorwację w rozgrywkach o Puchar Federacji. Zadebiutowała w kwietniu 2001 w barażach Grupy Światowej z Włochami, gdzie przegrała pojedynek deblowy (jedyny stracony przez jej drużynę punkt w tej konfrontacji). W kwietniu 2003 w pierwszej rundzie Grupy Światowej wygrała 6:4, 6:3 z Jeleną Lichowcewą, a w kwietniu 2006 w Grupie Światowej II wygrała w pojedynku z Argentynkami wszystkie trzy spotkania, w jakich brała udział.
Zakwalifikowała się do letnich igrzysk olimpijskich w Atenach (2004) jako reprezentantka Chorwacji. W grze pojedynczej doszła do trzeciej rundy, eliminując Giselę Dulko i Angelique Widjaję, przegrywając z Ai Sugiyamą. W grze podwójnej z Jeleną Kostanić zostały wyeliminowane w drugiej rundzie przez Sugiyamę i jej rodaczkę, Shinobu Asagoe.
Życie prywatne.
Jest córką Gabrijela i Boženy, siostrą Gordany.
14 lipca 2012 w zamku w chorwackim komitacie Żupania varażdińska zawarła związek małżeński z cypryjskim tenisistą Markosem Pagdatisem. Para ma troje dzieci: córkę Zaharę (ur. 20 października 2012 w Zagrzebiu), córkę Indię (ur. 17 grudnia 2015) i syna Zeusa (ur. 30 października 2019).

</doc>
<doc id="480898" url="https://pl.wikipedia.org/wiki?curid=480898" title="Jerzy Dymecki">
Jerzy Dymecki

Jerzy Marian Dymecki (ur. 27 kwietnia 1926 w Warszawie, zm. 31 sierpnia 2020 tamże) – polski neuropatolog i neurolog, profesor doktor habilitowany nauk medycznych. Mieszkał w Warszawie.
Promotor rozpraw doktorskich.
między innymi:

</doc>
<doc id="480899" url="https://pl.wikipedia.org/wiki?curid=480899" title="Eugeniusz (biskup Toledo)">
Eugeniusz (biskup Toledo)

Eugeniusz (zm. ok. 96) – towarzysz św. Dionizego Areopagity (zm. ok. 96) (ucznia Apostoła Pawła), męczennik chrześcijański i święty Kościoła katolickiego, według tradycji biskup Toledo (ok. 69-96).
Wedle dawnych źródeł zginął w okolicach Paryża, a jego relikwie zostały przewiezione do Toledo. Jest niekiedy wymieniany wśród biskupów Toledo, być może przez pomyłkę, gdyż byli inni biskupi tego imienia, z czego jeden święty Eugeniusz (zm. 657).
Jego wspomnienie liturgiczne obchodzone jest 15 listopada.

</doc>
<doc id="480900" url="https://pl.wikipedia.org/wiki?curid=480900" title="Guś-Chrustalnyj">
Guś-Chrustalnyj

Guś-Chrustalnyj () – miasto w Rosji, w obwodzie włodzimierskim, siedziba administracyjna rejonu guś-chrustalnego, ludność: 51,9 tys. mieszkańców (2021), miasto położone nad rzeką Guś (dopływ Oki), w odległości 63 km od Włodzimierza.
Guś-Chrustalnyj został założony w XVII lub XVIII wieku. W 1756 roku został tutaj założony pierwszy zakład obróbki kryształu. Od 1931 roku posiada prawa miejskie. Obecnie jest to duże centrum przemysłu szklarskiego, jak również rzemiosła artystycznego wyrobów ze szkła i kryształu. Jedną z atrakcji miasta jest muzeum kryształu.
Do najważniejszych zabytków miasta należą również: sobór św. Grzegorza z lat 1892-1903, cerkiew św. Trójcy i kaplica św. Barbary. Guś Chrustalny wchodzi w skład Złotego Pierścienia Rosji.

</doc>
<doc id="480901" url="https://pl.wikipedia.org/wiki?curid=480901" title="KPZSzach">
KPZSzach



</doc>
<doc id="480909" url="https://pl.wikipedia.org/wiki?curid=480909" title="Karbamid">
Karbamid



</doc>
<doc id="480911" url="https://pl.wikipedia.org/wiki?curid=480911" title="Cena umowna">
Cena umowna

Cena umowna - obowiązująca w PRL w latach 80. nazwa ceny rynkowej. Ceny na towary, na które nie obowiązywały ceny urzędowe lub ceny regulowane, ustalało przedsiębiorstwo handlowe, a w sklepach prywatnych i ajencyjnych właściciel/ajent. 
Nazwa pochodzi stąd, że z prawnego punktu widzenia sprzedaż jest umową między kupującym a sprzedającym, a jego wystawienie z ceną - złożoną przez sprzedającego ofertą zawarcia umowy.

</doc>
<doc id="480914" url="https://pl.wikipedia.org/wiki?curid=480914" title="Hestrie Cloete">
Hestrie Cloete

Hestrie Cloete-Storbeck (ur. 26 sierpnia 1978 w Germiston) – południowoafrykańska lekkoatletka, skoczkini wzwyż, mistrzyni świata, medalistka olimpijska.
Cloete zdobyła dwukrotnie srebrny medal Igrzysk Olimpijskich w 2000 i w 2004. Dwukrotnie zdobywała też tytuł mistrzyni świata (2001, 2003). Wielokrotnie zdobywała złote medale Igrzysk afrykańskich oraz Mistrzostw Afryki w lekkoatletyce. Wygrywała również Światowy Finał IAAF (Monako 2003), Finał Grand Prix IAAF (Monachium 1999 i Melbourne 2001), Igrzyska Wspólnoty Narodów (Kuala Lumpur 1998 i Manchester 2002) oraz Puchar świata (Madryt 2002).
Po Igrzyskach w 2004 wycofała się z czynnego uprawiania sportu i zajęła się rodziną, która zresztą wkrótce potem się rozpadła. Cloete jesienią 2004 roku zaszła w ciążę, ale poroniła. Niedługo potem, rozwiodła się. W 2006 roku, ponownie wyszła za mąż i urodziła syna. Jej rekord życiowy wynosi 2,06 m, jest to 4. rezultat w historii tej konkurencji, a zarazem aktualny rekord Afryki, jest ona również posiadaczką rekordu Afryki w hali – 1,97 m.
W 2003 prezydent RPA Thabo Mbeki odznaczył ją srebrnym Orderem Ikhamangi za wybitne osiągnięcia sportowe. W tym samym roku została uznana lekkoatletką roku w dwóch prestiżowych plebiscytach Track &amp; Field Athlete of the Year oraz IAAF World Athlete of the Year.

</doc>
<doc id="480916" url="https://pl.wikipedia.org/wiki?curid=480916" title="Droga wojewódzka nr 270">
Droga wojewódzka nr 270

Droga wojewódzka nr 270 (DW270) – droga wojewódzka o długości 51 km łącząca Koło z Brześciem Kujawskim. Droga przebiega przez dwa powiaty: kolski (gminy: Koło i Babiak) i włocławski (gminy: Izbica Kujawska, Lubraniec i Brześć Kujawski).

</doc>
<doc id="480917" url="https://pl.wikipedia.org/wiki?curid=480917" title="Wielocierniowate">
Wielocierniowate

Wielocierniowate, (Nandidae) – rodzina słodkowodnych ryb okoniokształtnych. Kilka gatunków jest hodowanych w akwariach.
Występowanie.
Południowa Azja.
Klasyfikacja.
Do rodziny zaliczany jest tylko jeden rodzaj :
"Nandus"

</doc>
<doc id="480918" url="https://pl.wikipedia.org/wiki?curid=480918" title="Cyjan">
Cyjan



</doc>
<doc id="480920" url="https://pl.wikipedia.org/wiki?curid=480920" title="Droga wojewódzka nr 473">
Droga wojewódzka nr 473

Droga wojewódzka nr 473 (DW473) – droga wojewódzka o długości ok. 117 km łącząca Piotrków Trybunalski z Kołem. Na odcinku 4 km ma wspólny przebieg z drogą krajową nr 72. Droga na odcinku od Łasku do Piotrkowa Trybunalskiego to stary przebieg drogi krajowej nr 12. Odcinek ten stracił swą kategorię po otwarciu drogi ekspresowej nr 8 wytyczonej przez Łask, gdyż droga krajowa nr 12 ma z nią teraz w tym miejscu wspólny przebieg. Dzięki temu stary odcinek drogi krajowej nr 8 przez Bełchatów zachował swą kategorię i jest teraz drogą krajową nr 74.
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
W latach 2017–2021 droga wojewódzka nr 473 objęta była ograniczeniami dopuszczalnego nacisku pojedynczej osi:

</doc>
<doc id="480921" url="https://pl.wikipedia.org/wiki?curid=480921" title="DW270">
DW270



</doc>
<doc id="480925" url="https://pl.wikipedia.org/wiki?curid=480925" title="Akrylamid">
Akrylamid

Akrylamid, akryloamid, – organiczny związek chemiczny, amid kwasu akrylowego. Stosowany m.in. jako monomer przy produkcji poliakrylamidu.
Akrylamid tworzy się w reakcji pomiędzy aminokwasami (szczególnie silnie z asparaginą) i cukrami redukującymi w wyniku tzw. reakcji Maillarda. Może powstawać już w temperaturze 120 °C, optimum to 140–180 °C. Akrylamid przyczynia się do występowania m.in. nowotworów przewodu pokarmowego oraz uszkadza układ nerwowy (jest neurotoksyną).
Duże ilości akrylamidu powstają podczas obróbki termicznej (smażenia w głębokim tłuszczu, pieczenia) produktów spożywczych zawierających skrobię (węglowodany). Komitet ekspertów ds. dodatków do żywności (JECFA – organ doradczy WHO i FAO) podaje, że największy udział w ogólnym spożyciu akrylamidu mają frytki (16–30%), chipsy (6–46%), kawa (13–39%), ciasta, ciastka i herbatniki (10–20%) oraz chleb i inne gatunki pieczywa (10–30%).
Badania wykazały, że regularne spożywanie chipsów znacznie zwiększa ryzyko choroby serca, jak również wywołuje przewlekły stan zapalny w organizmie, przez co podnosi ryzyko miażdżycy i choroby wieńcowej serca.
W celu określenia ryzyka związanego z przetwarzaniem żywności w wysokich temperaturach, a w szczególności powstawania wówczas akrylamidu, Komisja Europejska sfinansowała w 2003 roku trzyletni program HEATOX. Wyniki badań wykazały, że istnieją sposoby na zmniejszenie stopnia narażenia na działanie akrylamidu.
Konfederacja Producentów Żywności i Napojów Unii Europejskiej (CIAA, od czerwca 2011 FoodDrinkEurope) opublikowała poradnik zawierający wskazówki, jakie środki powinni stosować wytwórcy żywności oraz jej konsumenci, aby zmniejszyć zawartość akrylamidu w produktach spożywczych.
Istotnym źródłem akrylamidu jest także dym tytoniowy.

</doc>
<doc id="480927" url="https://pl.wikipedia.org/wiki?curid=480927" title="The Best of 1980–1990">
The Best of 1980–1990

The Best of 1980–1990 – album zespołu U2 będący kompilacją ich największych przebojów z lat 1980–1990, wydany w 1998 roku.

</doc>
<doc id="480928" url="https://pl.wikipedia.org/wiki?curid=480928" title="B/s">
B/s



</doc>
<doc id="480931" url="https://pl.wikipedia.org/wiki?curid=480931" title="Redman (raper)">
Redman (raper)

Redman, właściwie Reginald Noble (ur. 17 kwietnia 1970 w Newark w stanie New Jersey) – amerykański raper.
Życiorys.
Redman kształcił się w Montclair State College, gdzie także dorabiał sprzedając narkotyki (głównie marihuanę i crack). Po kilku latach nauki, zrezygnował ze sprzedawania narkotyków i postanowił zostać raperem.
Zadebiutował na scenie muzycznej współtworząc z formacją EPMD album "Business as Usual". Jego kolejny album "Whut? Thee Album", wydany w 1992, przyniósł mu jeszcze większy rozgłos w świecie muzyki – zdobył miano złotej płyty. Niedługo później (w 1993) Redman został okrzyknięty raperem roku przez magazyn The Source.
Współpraca Redmana z wieloma raperami z USA zaowocowała wydaniem kolejnych płyt, m.in.: "El Niño" i "Blackout!".
W 2001 Redman zagrał jedną z głównych ról w komedii "Superzioło" ("How High"), gdzie towarzyszył mu inny amerykański raper – Method Man. W latach 2004–2005 artyści stworzyli też kilka odcinków sitcomu "Method &amp; Red", który jednak zawiódł oczekiwania. Redman popularność w tym czasie zyskał także gościnnym udziałem w nagrywaniu singla Christiny Aguilery „Dirrty” (2002).
Ostatni solowy album artysty nosi nazwę "Red Gone Wild" i ukazał się w 2007, po 6 latach od wydania poprzedniego. W 2009 ukazał się drugi album duetu Method Man &amp; Redman zatytułowany "Blackout! 2".

</doc>
<doc id="480933" url="https://pl.wikipedia.org/wiki?curid=480933" title="Wiciakowate">
Wiciakowate

Wiciakowate (Polynemidae) – rodzina ryb okoniokształtnych (Perciformes).
Zasięg występowania.
Wody przybrzeżne mórz tropikalnych, również wody słonawe i słodkie.
Cechy charakterystyczne.
Ciało wydłużone, bocznie spłaszczone. Duży otwór gębowy w położeniu dolnym. Dolna szczęka cofnięta. Nazwa rodziny nawiązuje do budowy promieni płetw piersiowych, których dolna część przyjęła postać długich, luźnych wici służących jako dodatkowy narząd dotykowy. Liczba tych promieni jest zależna od gatunku. Płetwa ogonowa duża, głęboko wcięta.
Klasyfikacja.
Rodzaje zaliczane do tej rodziny:
"Eleutheronema" — "Filimanus" — "Galeoides" — "Leptomelanosoma" — "Parapolynemus" — "Pentanemus" — "Polydactylus" — "Polynemus"

</doc>
<doc id="480935" url="https://pl.wikipedia.org/wiki?curid=480935" title="The Best of 1990–2000">
The Best of 1990–2000

The Best of 1990-2000 – album zespołu U2 będący kompilacją ich największych przebojów z lat 1990–2000 wydany w 2002 roku.
W Polsce składanka uzyskała status złotej płyty.

</doc>
<doc id="480937" url="https://pl.wikipedia.org/wiki?curid=480937" title="Erwin Goj">
Erwin Goj



</doc>
<doc id="480939" url="https://pl.wikipedia.org/wiki?curid=480939" title="Original Soundtracks 1">
Original Soundtracks 1

Original Soundtracks 1 – album nagrywany od listopada 1994 r. do lipca 1995 r. w Westside Studios w Londynie i studiu Hanover w Dublinie, wydany 6 listopada 1995 r., którego autorami są muzycy z irlandzkiej grupy U2 (Bono, The Edge, Adam Clayton, Larry Mullen Jr.) oraz Brian Eno. Ze względu na "trudny" rodzaj muzyki (ambient, electronica), zdecydowali się użyć pseudonimu "Passengers".
Na jedynym singlu pochodzącym z płyty - "Miss Sarajevo" - wraz z Bono śpiewa włoski tenor Luciano Pavarotti.
"Your Blue Room" miał być drugim singlem, ale kiepska sprzedaż płyty sprawiła, że zrezygnowano z tego planu. W piosence tej ostatni wers deklamuje Adam Clayton – to zaledwie drugi utwór U2, na którym można usłyszeć głos basisty.

</doc>
<doc id="480940" url="https://pl.wikipedia.org/wiki?curid=480940" title="Liczba trójkątna">
Liczba trójkątna

Liczba trójkątna formula_1 – liczba obiektów, które – ustawione w regularnej trójkątnej siatce – mogą utworzyć kształt wypełnionego trójkąta równobocznego, w którego boku stoi "n" obiektów.
Początkowymi liczbami trójkątnymi (włączając „zerową” liczbę trójkątną formula_2 odpowiadającą „trójkątowi pustemu”) są
Liczby trójkątne należą do rodziny liczb figurowych.
Każda liczba trójkątna jest sumą kolejnych, początkowych liczb naturalnych:
Korzystając ze wzoru na sumę skończonego ciągu arytmetycznego:
gdzie formula_5 jest symbolem Newtona:
Liczba formula_1 jest liczbą różnych dwuelementowych podzbiorów zbioru formula_7-elementowego, zatem formula_8-ta liczba trójkątna jest rozwiązaniem zagadnienia przywitań dla formula_9 osób.
Korzystając z powyższego wzoru możemy obliczyć różnicę i sumę dwóch kolejnych liczb trójkątnych:
Łatwo można sprawdzić, czy dana liczba jest trójkątna: trzeba w tym celu skorzystać z faktu, że formula_8 jest liczbą trójkątną wtedy i tylko wtedy, gdy formula_13 jest liczbą kwadratową.

</doc>
<doc id="480942" url="https://pl.wikipedia.org/wiki?curid=480942" title="Zmiataczowate">
Zmiataczowate

Zmiataczowate (Pempheridae) – rodzina morskich i słonowodnych ryb z rzędu Acropomatiformes, wcześniej zaliczana do okoniokształtnych. Obejmuje 85 gatunków o długości nieprzekraczającej 20 cm. Występują w ciepłych, płytkich oceanicznych wodach przybrzeżnych i na szelfach, do 100 m głębokości. Prowadzą nocny tryb życia. Pływają zwykle w ławicach. Mają niewielką wartość użytkową.
Klasyfikacja.
Rodzaje zaliczane do tej rodziny:
Rodzajem typowym jest "Pempheris".

</doc>
<doc id="480950" url="https://pl.wikipedia.org/wiki?curid=480950" title="Kompleks Medei">
Kompleks Medei

Kompleks Medei – podświadoma wrogość matki wobec swych dzieci, połączona z mimowolnym pragnieniem ich śmierci, uwarunkowana potrzebą zemsty na ojcu dzieci. 
Prawzorem mitycznym jest Medea, córka króla Ajetesa, żona Jazona, z którym miała dwóch synów. Zdradzona i odtrącona przez męża, zemściła się zabijając jego synów.

</doc>
<doc id="480951" url="https://pl.wikipedia.org/wiki?curid=480951" title="Jan Romocki">
Jan Romocki

Jan Romocki herbu Prawdzic, ps. "Bonawentura" (ur. 17 kwietnia 1925 w Warszawie – zm. 18 sierpnia 1944 tamże) – podporucznik Armii Krajowej, podharcmistrz, poeta.
Lata młodzieńcze.
Był synem Pawła i Jadwigi z Niklewiczów, młodszym bratem Andrzeja oraz starszym bratem Tomasza (zmarłego w dzieciństwie). Uczył się w Gimnazjum i Liceum Tow. Ziemi Mazowieckiej, które ukończył na tajnych kompletach, uzyskując w 1943 maturę. Był członkiem 21. Warszawskiej Drużyny Harcerskiej imienia Ignacego Prądzyńskiego, działającej przy tej szkole.
W konspiracji.
Pracę konspiracyjną rozpoczął w 1941 w organizacji młodzieżowo-wychowawczej „Przyszłość” („PET”), w grupie mokotowskiej. Od jesieni 1941, gdy „PET” włączył się w prace organizacji „Wawer”, Romocki brał udział w akcjach małego sabotażu. Pod koniec 1942 r. po włączeniu „PET”-u do Szarych Szeregów, został członkiem drużyny „Sad 400" hufca Południe warszawskich Grup Szturmowych, podporządkowanych Kierownictwu Dywersji Komendy Głównej Armii Krajowej i przeszedł szkolenie dywersyjne i wojskowe. W sierpniu 1943 uczestniczył w wystawieniu do akcji odbicia więźniów pod Jaktorowem. W lecie 1943 przeszedł do drużyny „Sad 300", a po utworzeniu 1 września 1943 batalionu „Zośka” został mianowany dowódcą 4 drużyny w plutonie „Alek” kompanii „Rudy”. Na początku 1944 przeszedł do plutonu „Sad” tejże kompanii, mianowany dowódcą 1 drużyny. W kwietniu 1944 uczestniczył w trzydniowych ćwiczeniach w terenie, które odbyły się na zakończenie kursu Szkoły Podchorążych „Agricola”, której Romocki był elewem od września 1943.
Z lat 1940-43 pochodzi twórczość poetycka Bonawentury. Z kilkunastu zachowanych wierszy najbardziej znane są: zwracająca uwagę głęboko przeżywaną problematyką chrześcijańską "Modlitwa" (zwana też "Modlitwą Bonawentury" bądź "Modlitwą Szarych Szeregów") z czerwca 1942, "Groźba" ze stycznia 1943, "Gdy zabraknie łez". Ogłosił je Aleksander Kamiński w książce „Zośka i Parasol”.
W dniach 4/5 kwietnia 1944 Bonawentura uczestniczył w akcji wysadzenia mostu kolejowego na rzece Wisłok koło wsi Tryńcza. Szkołę Podchorążych Rezerwy ukończył w maju 1944 z 17 lokatą i rozkazem z 25 V 1944 otrzymał stopień plutonowego podchorążego.
W powstaniu warszawskim.
Dnia 1 sierpnia 1944 został mianowany podharcmistrzem i uczestniczył w powstaniu warszawskim; odznaczył się w walkach na Woli. Za poprowadzenie do natarcia w dniu 4 sierpnia 1944 odznaczony Krzyżem Walecznych. W natarciu tym był ranny.
W natarciu na Stawki w dniu 12 sierpnia został powtórnie ranny, tym razem bardzo ciężko. Na wniosek Jana Mazurkiewicza (dowódcy Zgrupowania „Radosław”) z dnia 14 sierpnia 1944 został mu nadany w sierpniu 1944 stopień podporucznika. Zginął 18 sierpnia 1944 od bomby lotniczej, w szpitalu na ul. Miodowej 23. Pochowano go na Cmentarzu Wojskowym na Powązkach w Warszawie w kwaterze batalionu „Zośka” (kwatera A20-5-22). Rozkazem Dowódcy AK z 21 sierpnia 1944 został Bonawenturze nadany Order Virtuti Militari V kl. „za wyjątkową odwagę osobistą wykazaną w walkach i za bohaterskie, pełne poświęcenia prowadzenie natarcia na nieprzyjaciela w rejonie Powązek”.
Poezja.
Wiersz autorstwa Jana Romockiego pod tytułem „Groźba” wykorzystał zespół Lao Che na singlu o tym samym tytule z 2005 roku oraz na koncertowym DVD wydanym w 2006.&lt;br&gt;
Upamiętnienie.
Jan Romocki jest patronem:
Na podstawie wspomnień matki (zawartych w prowadzonym przez nią pamiętniku) powstał paradokumentalny film o Andrzeju i Janie Romockich pt. "Warszawska Niobe".

</doc>
<doc id="480952" url="https://pl.wikipedia.org/wiki?curid=480952" title="Kapitał obcy">
Kapitał obcy

Kapitał obcy cechuje się tym, że jest oddany do dyspozycji przedsiębiorstwa na czas określony, po terminie umowy musi być zwrócony. W przypadku, gdy jest to kapitał obcy oprocentowany (np. kredyt, pożyczka, obligacja), korzystanie z niego związane jest z określonym kosztem – w postaci odsetek. Dawcy kapitału obcego z reguły mają wpływ na jego wykorzystanie, natomiast nie mają prawa podejmowania decyzji dotyczących całokształtu funkcjonowania przedsiębiorstwa. Do czasu zwrotu kapitał obcy stanowi zobowiązania.
Wśród zobowiązań można wymienić:
Kapitały obce, zgodnie z kryterium wymagalności (terminu zwrotu) dzielą się na:

</doc>
<doc id="480953" url="https://pl.wikipedia.org/wiki?curid=480953" title="Kompleks Meduzy">
Kompleks Meduzy

Kompleks Meduzy – poczucie zagrożenia u mężczyzny, prowokowane przewrażliwieniem pod względem wyrazu oczu kobiety z nim rozmawiającej. 
Mitycznym archetypem jest grecka Meduza, najmłodsza i najgroźniejsza z trzech Gorgon. Jej wzrok zamieniał każdego człowieka w kamień.

</doc>
<doc id="480956" url="https://pl.wikipedia.org/wiki?curid=480956" title="Sylagusowate">
Sylagusowate

Sylagusowate (Sillaginidae) – rodzina ryb okoniokształtnych.
Występowanie: Ocean Indyjski i zachodni Pacyfik
Klasyfikacja.
Rodzaje zaliczane do tej rodziny :
"Sillaginodes" — "Sillaginopsis" — "Sillago"

</doc>
<doc id="480963" url="https://pl.wikipedia.org/wiki?curid=480963" title="Kuhn">
Kuhn



</doc>
<doc id="480964" url="https://pl.wikipedia.org/wiki?curid=480964" title="Forum Młodych Prawo i Sprawiedliwość">
Forum Młodych Prawo i Sprawiedliwość



</doc>
<doc id="480965" url="https://pl.wikipedia.org/wiki?curid=480965" title="Skalnikowate">
Skalnikowate

 (Percichthyidae) – rodzina słodkowodnych ryb okoniokształtnych, blisko spokrewnionych z moronowatymi. Spotykane w wodach słonawych.
Występowanie : Australazja i Ameryka Południowa
Cechy charakterystyczne.
Ciało masywne, silnie wygrzbiecone, z szerokim otworem gębowym w położeniu końcowym. Łuski ktenoidalne, u niektórych cykloidalne, Płetwa grzbietowa podwójna, często wcięta. Najmniejsze gatunki ("Nannoperca variegata") osiągają ok. 7 cm, a największe ("Maccullochella peelii") do 180 cm długości.
Jednym z lepiej poznanych gatunków jest jazgarz chiński ("Siniperca chuatsi").
Klasyfikacja.
Rodzaje zaliczane do tej rodziny :
"Bostockia" — "Coreoperca" — "Edelia" — "Gadopsis" — "Guyu" — "Maccullochella" — "Macquaria" — "Nannatherina" — "Nannoperca" — "Percichthys" — †"Plesiopercichthys" — "Polyprion" — "Siniperca"

</doc>
<doc id="480967" url="https://pl.wikipedia.org/wiki?curid=480967" title="EPMD">
EPMD

EPMD – amerykańska grupa hip-hopowa pochodząca z Brentwood w stanie Nowy Jork utworzona w 1987, działająca z przerwami aż do dziś. Nazwa zespołu jest akronimem słów: "Erick and Parrish Making Dollars" ("Erick i Parrish robią szmal") i odnosi się do jego założycieli Ericka Sermona i Parrisha Smitha. W roli didżejów współpracowali z nimi Diamond J, DJ K La Boss oraz Dj Scratch. Pierwszy i - ukazał się w 1988 roku. Znajdujące się na nim utwory składały się zwykle ze zmiskowanych sampli pochodzących z albumów różnych wykonawców, przez co płyta miała momentami charakter rockowo-funkowy. 
Zespół początkowo zawiesił działalność w 1993 roku, a następnie wznowił ją na dwa lata w roku 1997.
Od 2006 roku dwójka raperów postanowiła ponownie połączyć siły i pracowała wspólnie nad nową płytą o roboczym tytule "We mean Business". Płyta ukazała się 9 grudnia 2008 i zagościli na niej m.in. Redman, Raekwon czy KRS-One.

</doc>
<doc id="480969" url="https://pl.wikipedia.org/wiki?curid=480969" title="Bridgend (hrabstwo miejskie)">
Bridgend (hrabstwo miejskie)

Bridgend (wal. "Pen-y-bont ar Ogwr") – hrabstwo miejskie w południowej Walii. Od wschodu graniczy z Vale of Glamorgan i Rhondda Cynon Taf a od zachodu z Neath Port Talbot. Ośrodkiem administracyjnym jest miasto Bridgend.
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="480971" url="https://pl.wikipedia.org/wiki?curid=480971" title="Kwas akrylowy">
Kwas akrylowy

Kwas akrylowy – organiczny związek chemiczny, najprostszy nienasycony kwas karboksylowy. Jego sole i estry to akrylany.
Otrzymywanie.
Współcześnie otrzymywany jest głównie przez utlenianie propylenu. W zależności od warunków utlenianie przebiega jednoetapowo:
lub dwuetapowo:
Badane są też możliwości jego produkcji z tańszego propanu.
Dawniej stosowano szereg innych metod, np.:
Metody te są stopniowo wycofywane z użycia.
Właściwości chemiczne.
Kwas akrylowy ulega reakcjom typowym dla alifatycznych kwasów karboksylowych, jak i związków nienasyconych. Jego reaktywność jest podwyższona z powodu występowania układu wiązań sprzężonych . Atom węgla β ma silny charakter elektrofilowy, dzięki czemu kwas akrylowy łatwo ulega reakcji addycji nukleofilowej. Bardzo łatwo ulega polimeryzacji, która jest silnie egzotermiczna i ma gwałtowny przebieg.

</doc>
<doc id="480980" url="https://pl.wikipedia.org/wiki?curid=480980" title="Bridgend">
Bridgend

Bridgend (wal. "Pen-y-bont ar Ogwr") – miasto w południowej Walii, siedziba administracyjna hrabstwa miejskiego Bridgend, położona 35 km na zachód od Cardiff. Liczba mieszkańców: 39 500.
W mieście znajduje się stacja kolejowa Bridgend.
W latach 1980–2020 znajdował się tu zakład produkcyjny silników spalinowych należący do koncernu motoryzacyjnego Ford Motor Company (Ford of Britain).

</doc>
<doc id="480982" url="https://pl.wikipedia.org/wiki?curid=480982" title="Sylwia Gliwa">
Sylwia Gliwa

Sylwia Gliwa (ur. 7 czerwca 1978 w Tarnowskich Górach) – polska aktorka filmowa i teatralna.
Życiorys.
Ukończyła I LO im. Stefanii Sempołowskiej w Tarnowskich Górach, a w 2001 Akademię Teatralną w Warszawie. Jest również absolwentką warsztatów w Lee Strasberg Studio w Nowym Jorku. W okresie nastoletnim dorabiała, pracując jako hostessa.
Wystąpiła w kilku serialach telewizyjnych, m.in. "Kasia i Tomek", "Klan", "Pierwsza miłość" czy "Na dobre i na złe". Na wielkim ekranie zadebiutowała rolą w filmie Tomasza Świątkowskiego "Zakochana dziewczyna" (2001). Ogólnopolską rozpoznawalność przyniosła jej rola Moniki Zięby w serialu "Na Wspólnej" w którym gra od 2003. W filmie Giacomo Battiato "Karol. Człowiek, który został papieżem" (2004) wcieliła się w postać Janiny Kuroń. W 2008 wystąpiła w teledysku do piosenki „Ławka” Formacji Nieżywych Schabuff. Zagrała Justynę, pracownicę agencji reklamowej w serialu Macieja Wojtyszki "Doręczyciel" (2009).
W latach 2001–2003 była aktorką Teatru Współczesnego w Warszawie. W latach 2004–2006 współpracowała ze stołecznymi: Teatrem Narodowym oraz Teatrem Rozmaitości. Gościnnie występowała w Teatrze im. L. Solskiego w Tarnowie i Teatrze Miejskim w Gdyni. Od 2017 jest związana zawodowo z Teatrem Kamienica w Warszawie, występuje też w stołecznym Teatrze Komedia.
W 2011 wystąpiła w sesji zdjęciowej dla magazynu „Playboy”.
Życie prywatne.
Była w nieformalnych związkach m.in. z aktorami: Janem Wieczorkowskim i Andrzejem Zielińskim, stylistą i kostiumografem Sławomirem Blaszewskim, przedsiębiorcą Krzysztofem Latkiem i młodszym o 12 lat Szymonem Paneckim. 27 sierpnia 2011 w kościele parafialnym pw. św. Jana Ewangelisty w Paczkowie poślubiła kierowcę wyścigowego i dziennikarza Marcina Biernackiego. W 2012 urodziła syna, Aleksandra. W 2019 media poinformowały o rozpadzie małżeństwa pary. W 2021 aktorka potwierdziła związek z Bogumiłem Ziębą, prezesem firmy informatycznej.

</doc>
<doc id="480983" url="https://pl.wikipedia.org/wiki?curid=480983" title="Rachicowate">
Rachicowate

Rachicowate, kobiowate (Rachycentridae) – rodzina ryb okoniokształtnych.
Występowanie.
Tropikalne wody Oceanu Atlantyckiego
Klasyfikacja.
Do rodziny zaliczany jest rodzaj :
"Rachycentron"

</doc>
<doc id="480984" url="https://pl.wikipedia.org/wiki?curid=480984" title="Rachica">
Rachica



</doc>
<doc id="480988" url="https://pl.wikipedia.org/wiki?curid=480988" title="The Golden Age of Grotesque">
The Golden Age of Grotesque

The Golden Age of Grotesque – piąty studyjny album grupy Marilyn Manson, wydany w 2003 roku.
Krążek został nagrany w groteskowym i mrocznym klimacie. Na płycie zawarto utwory mocne i agresywne – np. "Use Your Fist and Not Your Mouth", "This Is the New Shit" czy "Vodevil"; groteskowe – tytułowy "The Golden Age of Grotesque", "Ka-Boom Ka-Boom", a nawet taneczne – "Doll-Dagga Buzz-Buzz Ziggety-Zag", "mOBSCENE". Wśród listy utworów znalazł się także cover piosenki "Tainted Love" popularnej w latach osiemdziesiątych grupy Soft Cell, dołączony do płyty jako bonus.
Wydano trzy utwory z krążka: "mOBSCENE", "This Is the New Shit" i "(s)AINT".

</doc>
<doc id="480990" url="https://pl.wikipedia.org/wiki?curid=480990" title="Masakra">
Masakra

Masakra – potoczna nazwa krwawego starcia zbrojnego lub rzezi ludności cywilnej, połączonej z okrucieństwem i znęcaniem się; krwawa rzeź. Masakrami bywają nazywane zarówno niektóre zbrodnie prawa międzynarodowego jak np. zbrodnie wojenne czy ludobójstwo i też przypadki masowych morderstw (np. strzelaniny).

</doc>
<doc id="480997" url="https://pl.wikipedia.org/wiki?curid=480997" title="Pensacola">
Pensacola

Pensacola – miasto ("city") w Stanach Zjednoczonych, w północno-zachodniej Florydzie, siedziba administracyjna hrabstwa Escambia, port nad zatoką Pensacola (odnoga Zatoki Meksykańskiej). W 2013 roku miasto liczyło 52 703 mieszkańców.
Pierwsza osada na terenie obecnego miasta założona została przez Hiszpanów w 1559 roku, jednak została opuszczona po dwóch latach. Obszar ten został ponownie zasiedlony w 1698 roku, również przez Hiszpanów, którzy wznieśli na tym obszarze Fort San Carlos de Austria (zniszczony przez Francuzów w 1719-1720). W 1763 roku miasto znalazło się w posiadaniu brytyjskim i stało się ośrodkiem administracyjnym Florydy Zachodniej.
W 1781 roku, podczas rewolucji amerykańskiej miasto, ostoja lojalistów, zostało zdobyte przez wojska hiszpańskie. W 1818 roku, podczas I wojny seminolskiej Pensacola została zdobyta przez armię amerykańską, a formalnie w granicach Stanów Zjednoczonych znalazła się po zakupie Florydy w 1821 roku. Podczas wojny secesyjnej kontrolę nad Pensacolą sprawowała Konfederacja, choć pobliski Fort Pickens przez cały okres wojny pozostawał w rękach Unii.
W mieście znajduje się międzynarodowy port lotniczy.
W mieście rozwinął się przemysł chemiczny, drzewny, papierniczy, spożywczy oraz włókienniczy.

</doc>
<doc id="480999" url="https://pl.wikipedia.org/wiki?curid=480999" title="Włodzimierz Lech Puchnowski">
Włodzimierz Lech Puchnowski

Włodzimierz Lech Puchnowski (ur. 28 lutego 1932 w Warszawie, zm. 15 października 2014) – akordeonista, pedagog i działacz społeczny, zwany "twórcą polskiej akordeonistyki". Założyciel i prezes Stowarzyszenia Akordeonistów Polskich. Założyciel Warszawskiego Kwintetu Akordeonowego. Propagator gry na akordeonie. Prowadził rozwiniętą działalność pedagogiczną i naukową.
Prorektor Akademii Muzycznej im. Fryderyka Chopina w latach 1981-1984, kierownik zakładu i międzyuczelnianej katedry akordeonistyki w latach 1979 – 2001. Został pochowany na cmentarzu w Powsinie.

</doc>
<doc id="481001" url="https://pl.wikipedia.org/wiki?curid=481001" title="Wrexham (hrabstwo miejskie)">
Wrexham (hrabstwo miejskie)

Wrexham (wal. "Wrecsam") – hrabstwo miejskie w północno-wschodniej Walii. Od wschodu graniczy z Anglią, od zachodu z hrabstwami Flintshire i Denbighshire a od południa z hrabstwem Powys. Ośrodkiem administracyjnym jest miasto Wrexham.
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="481002" url="https://pl.wikipedia.org/wiki?curid=481002" title="Daytona Beach">
Daytona Beach

Daytona Beach – miasto w Stanach Zjednoczonych, w hrabstwie Volusia, w stanie Floryda, nad Oceanem Atlantyckim.
W 2006 roku miasto miało 64,4 tys. mieszkańców. Rocznie przyjeżdża tu 8 mln turystów.
Sport.
W mieście co roku rozgrywany jest kobiecy turniej tenisowy, pod nazwą "DME Sports Women's Pro Tennis Championship", z pulą nagród 25 000 $.
W Daytona Beach 28 stycznia 1989 roku zmarła Halina Konopacka – polska lekkoatletka.
Zobacz też.
Miasto Daytona Beach

</doc>
<doc id="481010" url="https://pl.wikipedia.org/wiki?curid=481010" title="Prażmowate">
Prażmowate

Prażmowate (Sparidae) – rodzina głównie morskich ryb okoniokształtnych. Sporadycznie występują w wodach słodkich i słonawych. Poławiane gospodarczo i w wędkarstwie. Do najbardziej znanych przedstawicieli należą: bops, dorada, kantar, kielec, morlesz, pagrus różowy, prażma i sargus.
Zasięg występowania.
Ciepłe wody oceaniczne, rzadko spotykane w wodach słodkich lub słonawych.
Cechy charakterystyczne.
Ciało silnie bocznie spłaszczone, wysokie, zwykle wygrzbiecone, z prostą linią brzucha i z długą, dwuczęściową płetwą grzbietową. Pierwsza część oparta na 10-13 promieniach twardych. Uzębienie zróżnicowane w zależności od pobieranego pokarmu. Mały otwór gębowy. Największy w rodzinie petrak ("Petrus rupestris") osiąga do 2 m długości.
Przebywają w strefie bentalu, rzadziej na płyciznach. Żywią się - w zależności od gatunku - bezkręgowcami, rybami lub roślinami. U wielu gatunków stwierdzono hermafrodytyzm. Młode osobniki wielu gatunków mają jednocześnie gruczoły męskie i żeńskie. U dorosłych często dochodzi do zmiany płci.
Klasyfikacja.
Rodzaje zaliczane do tej rodziny :
"Acanthopagrus" — "Archosargus" — "Argyrops" — "Argyrozona" — "Boops" — "Boopsoidea" — "Calamus" — "Cheimerius" — "Chrysoblephus" — "Crenidens" — "Cymatoceps" — "Dentex" — "Diplodus" — "Evynnis" — "Gymnocrotaphus" — "Lagodon" — "Lithognathus" — 
"Oblada" — "Pachymetopon" — "Pagellus" — "Pagrus" — "Parargyrops" — "Petrus" —
"Polyamblyodon" — "Polysteganus" — "Porcostoma" — "Pterogymnus" — "Rhabdosargus" — "Sarpa" — "Sparidentex" — "Sparodon" — "Sparus" — "Spondyliosoma" — "Stenotomus" — "Virididentex"

</doc>
<doc id="481012" url="https://pl.wikipedia.org/wiki?curid=481012" title="Ruabon">
Ruabon

Ruabon (wal. "Rhiwabon") – wieś w północno-wschodniej Walii w hrabstwie miejskim Wrexham.

</doc>
<doc id="481023" url="https://pl.wikipedia.org/wiki?curid=481023" title="François Sudre">
François Sudre

Jean-François Sudre (ur. w 1787 w Albi, zm. w 1862 w Paryżu) był francuskim muzykiem i pisarzem. Jest znany ze swoich prac nad stworzeniem muzycznego języka solresol.

</doc>
<doc id="481024" url="https://pl.wikipedia.org/wiki?curid=481024" title="St. Petersburg (Floryda)">
St. Petersburg (Floryda)

Saint Petersburg – miasto w Stanach Zjednoczonych, w stanie Floryda, na półwyspie Pinellas, nad Zatoką Tampa (Zatoka Meksykańska). Według spisu w 2020 roku liczba ludności wynosi 258,3 tys. mieszkańców, co sprawia, że jest piątym co do wielkości miastem Florydy. Jest częścią obszaru metropolitalnego Tampy.
Nazwa miasta pochodzi od Petersburga w Rosji, w którym dużą część dzieciństwa spędził jeden z założycieli miasta, Peter Demens.
Geografia.
Według danych amerykańskiego Biura Spisów Ludności ("U.S. Census Bureau"), miasto zajmuje powierzchnię 340,2 km², z czego 160,1 km² stanowią lądy, a 180,1 km² (52,9%) stanowią wody.
Demografia.
Według danych z 2019 roku 73,4% mieszkańców stanowiła ludność biała (66,7% nie licząc Latynosów), 19,4% to Afroamerykanie, 3,8% miało rasę mieszaną, 2,3% to Azjaci i 0,17% to rdzenna ludność Ameryki. Latynosi stanowili 8,7% ludności miasta.
Poza osobami pochodzenia afroamerykańskiego, do największych grup należą osoby pochodzenia „amerykańskiego” (11,9%), niemieckiego (11,4%), irlandzkiego (9,4%), angielskiego (9,0%) i włoskiego (6,6%). Osoby pochodzenia polskiego stanowiły 2,8% populacji miasta.
Według danych za lata 2010–2015, 88,5% populacji w wieku powyżej 5 lat mówi w domu po angielsku, 4,9% po hiszpańsku, 0,89% serbsko–chorwackim, 0,59% francuskim, 0,46% chińskim, 0,41% tagalog, 0,38% wietnamskim, 0,37% niemieckim i 0,35% arabskim.
Gospodarka.
W mieście rozwinął się przemysł elektrotechniczny, elektroniczny, spożywczy, poligraficzny oraz materiałów budowlanych.

</doc>
<doc id="481026" url="https://pl.wikipedia.org/wiki?curid=481026" title="Marcin Jahr">
Marcin Jahr

Marcin Jahr (ur. 25 marca 1969 w Bydgoszczy) – polski muzyk jazzowy, syn Ulricha Jahra.
Życiorys.
Edukację muzyczną na instrumentach perkusyjnych rozpoczął w 1983 w Liceum Muzycznym w Bydgoszczy, w klasie prof. Janusza Mikołajczaka. Liceum Muzyczne ukończył w 1988 roku z wyróżnieniem. Jest absolwentem Wydziału Jazzu i Muzyki Rozrywkowej Akademii Muzycznej w Katowicach w klasie prof. Stanisława Proksy (studia na tej uczelni w latach 1988-1992). Uzyskał tytuł magistra sztuki – specjalizacja w zakresie instrumentów perkusyjnych.
Był związany z bydgoskimi klubami muzycznymi (m.in. „Bogartem” i „Mózgiem”) i różnymi formacjami muzycznymi. Profesjonalną karierę rozpoczął w Kwintecie Jana „Ptaszyna” Wróblewskiego (1987). Później współpracował m.in. z Garrisonem Fewellem, Nicolasem Simionem, Joachimem Menclem, Piotrem Wojtasikiem (CD pt. „Lonely Town” zostało uznane przez czytelników czasopisma „Jazz Forum” Płytą Roku 1995), Mieczysławem Szcześniakiem, Kubą Stankiewiczem, Lorą Szafran z zespołem „New Presentation”, Karolem Szymanowskim, Brandonem Furmanem i Jackiem Niedzielą, Piotrem Baronem, Zbigniewem Namysłowskim; okazjonalnie z Tomaszem Stańko, Januszem Muniakiem, Leszkiem Kułakowskim, Krzysztofem Herdzinem, Michałem Kulentym i z wieloma innymi. Z większością z tych wykonawców nagrał ponad 30 płyt dla różnych wytwórni.
Brał udział w festiwalach jazzowych w Polsce i za granicą, tj. kilkakrotnie Jazz nad Odrą, Jazz Jamboree, Jazz Standard Festival Siedlce, „Jazz w Muzeum” w Ostrowie Wlkp., Pori Jazz Festival `87 (Finlandia), Istanbul Festival `93 (Turcja), ’99 Euro Big Band Matusza Jakabcica (Bratislava, Słowacja).
Stała współpraca – różne projekty Jana „Ptaszyna” Wróblewskiego, wrocławska formacja Funky Groove, kwartet „Adam Wendt &amp; Friends”, Brandon Furman Trio, Wojciech Niedziela Trio i Quartet, „Wooden Soul Quartet” i „Jazzowe Poetycje” Jacka Niedzieli, „Bright Ella's Memorial” z Ewą Bem, Piotr Wojtasik, Bisquit, Magda Piskorczyk.
Był wykładowcą na Warsztatach Muzycznych w Puławach (corocznie od 1991); 3 razy na „Leichlinger Jazz Workshop” podczas „Forum Ost-West” w Niemczech (1992, 1994, 1996), Warsztaty Muzyczne w Pułtusku (2002, 2003, 2004), Międzynarodowe Warsztaty Muzyczne w Inowrocławiu (2003). W latach 2004–2008 był wykładowcą klasy perkusji na wydziale jazzowym w Instytucie Kultury i Sztuki na Uniwersytecie Zielonogórskim.

</doc>
<doc id="481027" url="https://pl.wikipedia.org/wiki?curid=481027" title="Motion Trio">
Motion Trio

Motion Trio – trio akordeonowe założone w 1996 przez Janusza Wojtarowicza, lidera i autora większości kompozycji. Skład współtworzą ponadto Marcin Gałażyn i Paweł Baranek. Zespół wykonuje muzykę akordeonową w niecodzienny i niespotykany dotychczas sposób, przez co ich spektakle zdobyły uznanie wśród słuchaczy, a członkowie stali się laureatami nagrody Grand Prix 4 Międzynarodowego Konkursu Współczesnej Muzyki Kameralnej im. Krzysztofa Pendereckiego (2002).
Zespół koncertował i nagrywał między innymi z: Michałem Urbaniakiem, Bobbym McFerrinem, Tomaszem Stańką, Michaelem Nymanem,
Leszkiem Możdżerem, Krzesimirem Dębskim. Współpracował z Krzysztofem Pendereckim, Jerzym Maksymiukiem, Henrykiem Mikołajem Góreckim, Wojciechem Kilarem.
Motion Trio występowało z między innymi z Orkiestrą Symfoniczną Filharmonii Narodowej w Warszawie, Orkiestrą Polskiej Filharmonii Bałtyckiej, Orkiestrą Filharmonii Pomorskiej, Sinfoniettą Cracovią, WDR Rundfunkorchester Köln, Deutsches Filmorchester Babelsberg, Orkiestra L’Autunno, Hanseatica Chamber Orchestra.

</doc>
<doc id="481028" url="https://pl.wikipedia.org/wiki?curid=481028" title="Prostownik trójfazowy">
Prostownik trójfazowy



</doc>
<doc id="481029" url="https://pl.wikipedia.org/wiki?curid=481029" title="Prostownik jednofazowy">
Prostownik jednofazowy



</doc>
<doc id="481031" url="https://pl.wikipedia.org/wiki?curid=481031" title="Holyhead">
Holyhead

Holyhead ("wal. Caergybi") – największe miasto w hrabstwie Anglesey, usytuowane w północno-zachodniej Walii na wyspie Holy Island. Liczba mieszkańców według spisu powszechnego z 2011 roku wynosiła 11 431 osób.

</doc>
<doc id="481033" url="https://pl.wikipedia.org/wiki?curid=481033" title="Prostownik wielofazowy">
Prostownik wielofazowy



</doc>
<doc id="481037" url="https://pl.wikipedia.org/wiki?curid=481037" title="Kozowa">
Kozowa

Kozowa () – osiedle typu miejskiego na Ukrainie, w obwodzie tarnopolskim, nad Koropcem, siedziba rejonu kozowskiego.

</doc>
<doc id="481038" url="https://pl.wikipedia.org/wiki?curid=481038" title="Singspiel">
Singspiel

Singspiel (, pol. "komedio-opera" lub "śpiewogra") – utwór sceniczny oparty na tekście mówionym ze wstawkami muzycznymi, głównie pieśniami zwrotkowymi, prostymi ariami i nieskomplikowanymi partiami zespołowymi. Gatunek rozwinął się w Niemczech pod wpływem angielskiej opery balladowej i francuskiego wodewilu.
Początki w Lipsku.
W 1747 roku Christian Felix Weiße (1726–1804), przez kilka lat ochmistrz młodego, bawiącego w Paryżu, arystokraty, znający angielski i francuski i zafascynowany francuską "opera comique", dokonał przeróbki angielskiej opery balladowej "The Devil to Pay". Sztuka z muzyką J.G. Standfußa zdobyła sobie wielką popularność i przyniosła szereg naśladownictw. Początkowo nowa forma muzyczna rozwinęła się w Lipsku. Współpraca Weißego i kompozytora Johanna Adama Hillera (1728–1804) zaowocowała na tamtejszej scenie 12. pogodnymi, zgrabnymi i melodyjnymi utworami, które przez około sto lat utrzymały się na scenach niemieckich, inspirując kolejne pokolenia twórców. W 1764 roku Weiße i Hiller zadebiutowali krotochwilą "Der Teufel ist los", odnieśli potem sukcesy w "Lottchen am Hofe", "Die Liebe auf dem Lande" (1768) i "Die Jagd" (1770), najpopularniejszej do "Wolnego strzelca" operze niemieckiej. Hiller korzystał nie tylko ze wzorów angielskich, ale i z francuskich wodewilów: "Minette à la cour" stała się wzorem dla "Die Liebe auf dem Lande", a "Le roi et le fermier" Sedaine'a dla "Die Jagd". Sukces "Die Jagd" przyniósł zalew singspielów Christiana Gottloba Neefe (1748–1798), Johanna André (1741–1799) czy Johanna Friedricha Reichardta (1752–1814).
Rozkwit gatunku.
Rosnąca popularność singspielu nie uszła uwadze ojca Mozarta. Jesienią 1768 roku w malutkim teatrzyku ogrodowego pawilonu Mesmera w Wiedniu młody kompozytor poprowadził wykonanie swego pierwszego singspielu "Bastien i Bastienne". Swoich sił w nowym gatunku próbował również Joseph Haydn pisząc dla komika Felixa Kurtza muzykę do krotochwili "Der krumme Teufel". Od muzycznych żartów, stanowiących potpourri z jego własnych oper buffa i comique, nie stronił również Gluck, pisząc między innymi: "Pellerins de la Mecque" i "Le cadi dupé". W Wiedniu, który stał się drugim ośrodkiem rozwoju singspielu, wymagano od nowego gatunku muzycznego mniej uczucia i nastrojowości, a więcej dowcipu. Publiczność wychowana na weneckim teatrze muzycznym spragniona była przede wszystkim zabawy. 
W stworzenie wiedeńskiej odmiany opery buffa zaangażował się też cesarz Józef II. Po czterech latach nieudanych eksperymentów różnych kapelmistrzów, cesarz zwrócił się do Mozarta o napisanie muzyki, a do aktora i reżysera Gottlieba Stephanie (1741–1800) o dostarczenie odpowiedniego tekstu. Stephanie wziął na warsztat temat turecki, cieszący się powodzeniem u publiczności berlińskiej. Wystawione rok później (1782) "Uprowadzenie z seraju" zostało przyjęte z wielkim entuzjazmem przez publiczność. W tydzień później doszło w Hofburgu do dziękczynnej audiencji kompozytora, która w zasadniczy sposób zaważyła na dalszym mecenacie cesarskim. Cesarz stwierdził wówczas: "Zbyt piękne to dla naszych uszu drogi Mozarcie. I strasznie dużo nut", a Mozart zamiast przełknąć naganę odpalił: "Akurat tyle nut, ile trzeba". W kilka lat później kompozytor napisał wprawdzie we współpracy ze Stephanie'm niewielki okolicznościowy utwór "Dyrektor teatru", na kolejne zlecenie cesarskie przyszło mu jednak czekać do 1789 roku, a w międzyczasie i cesarz i kompozytor przestali już marzyć o wiedeńskiej operze buffa. Kolejny singspiel Mozarta "Così fan tutte" do tekstu Lorenzo Da Ponte okazał się utworem chybionym ze względu na trudności z opracowaniem przedłożonej libreciście anegdoty w rozbudowany spektakl. Dwa lata później Mozart napisał jeszcze jeden singspiel: "Czarodziejski flet" (1791), jedno z najdoskonalszych dzieł scenicznych kompozytora, należące współcześnie do żelaznego kanonu teatrów operowych na świecie.
Na lata pomiędzy premierą "Uprowadzenia z seraju" a "Così fan tutte" przypada premiera jednego z najzabawniejszych singspieli wiedeńskich "Lekarza i aptekarza" Karla Dittersdorfa. Utwór napisany do libretta Stephanie'ego przynosi bardzo udaną transpozycję wątku Romea i Julii w środowisko mieszczańskie. Po licznych zawiłych perypetiach syna lekarza i córkę aptekarza łączy błogosławieństwo pogodzonych ze sobą ojców. Spektakl wystawiony w 1786 roku w krótkim czasie podbił publiczność wiedeńską i sceny europejskie.
W późniejszych latach tradycję wiedeńskiego singspielu kontynuowali odnosząc pewne sukcesy: Ferdinand Kauer autor "Das Donauweibchen"; Johann Baptist Schenk, który skomponował słynnego "Der Dorfbarbier", przyjaciel Beethovena i Schuberta; Ignaz von Seyfried, uczeń Haydna, dla którego Schikaneder napisał teksty "Rodryga" i "Kunegundy"; Joseph Weigl odnoszący sukcesy "Familią szwajcarską" i "Kleopatrą" wystawioną w mediolańskiej La Scali; oraz Adalbert Gyrowetz, autor cieszącego się sporym powodzeniem "Okulisty". Singspiele tworzył także Antonio Salieri.
Późniejsza recepcja.
Próby pisania singspieli, choć bez większego powodzenia podejmował Franz Schubert. Zachowały się dwa jego utwory: "Des Teufels Lustschloss" i "Die Zwillingsbrüder". Ze zdobyczy gatunku korzystali również Carl Maria von Weber i Felix Mendelssohn-Bartholdy. W XX wieku pojawiał się sporadycznie, np. w "Mahagonny-Songspiel" (znanym także jako "The Little Mahagonny") Kurta Weilla z 1927 r.
W Polsce singspiel przyjął się pod nazwą "śpiewogry". Do najwybitniejszych tego typu utworów należą: "Nędza uszczęśliwiona" M. Kamieńskiego (1778), "Agatka" J. D. Hollanda (1784) i "Cud mniemany czyli Krakowiacy i Górale" W. Bogusławskiego i J. Stefaniego (1794).

</doc>
<doc id="481039" url="https://pl.wikipedia.org/wiki?curid=481039" title="Moloch straszliwy">
Moloch straszliwy

Moloch straszliwy ("Moloch horridus") – gatunek niewielkiej jaszczurki z rodziny agamowatych (Agamidae) zamieszkujący zachodnioaustralijskie pustynie. Ciało pokrywają sterczące pionowe łuski oraz pomarańczowobrunatne plamy nadające jaszczurce groźny wygląd. Pokarmem są mrówki. Rozród jajorodny. Długość ciała 15-22 cm.
Prowadzi naziemny tryb życia. Żyje wyłącznie na pustyni. Dla ochrony przed nadmiernym gorącem szybko zakopuje się w piasku. Całe tygodnie może obejść się bez wody.
Chociaż niezbyt często widywany (po części dzięki dobremu kamuflażowi) płowy, brunatny lub szary moloch straszliwy jest jaszczurką, którą rozpoznaje się natychmiast po jej przysadzistym kształcie, kolczastej „zbroi” i powolnym sposobie poruszania, któremu towarzyszy charakterystyczne kołysanie się w przód i w tył.
Ostre kolce pokrywają całe ciało, najdłuższe znajdują się na głowie i grzbiecie. Małe ciernie są nawet na nogach i stopach. Odróżnieniu od innych jaszczurek podczas żerowania sporo czasu spędza w jednym miejscu. Wystawia go to na widok drapieżników. Kolczasta osłona chroni przed atakiem. Kolców używa również do pozyskiwania wody. Para wodna skraplająca się na kolcach kanalikami pomiędzy kolcami spływa wprost do pyszczka.
Podobnie jak frynosoma szerokonosa, z którą łączy go podobny tryb życia, żeruje w ciągu dnia, gdy mrówki są aktywne. Na jeden posiłek pochłania ich do 250, łowiąc je wysuwanym językiem. 

</doc>
<doc id="481040" url="https://pl.wikipedia.org/wiki?curid=481040" title="Holy Island (Walia)">
Holy Island (Walia)

Holy Island (wal. "Ynys Gybi") – mała wyspa (o wymiarach 13 × 6 km) na zachód od Anglesey w północno-zachodniej Walii, administracyjnie część hrabstwa Anglesey.
Największa miejscowość na wyspie to port Holyhead. Nazwa wyspy wiąże się z dużą liczbą celtyckich obiektów o znaczeniu religijnym, w tym menhirów, położonych na tej wyspie.
Wybrzeże wyspy obejmuje specjalny obszar ochronny, chroniący roślinność klifów morskich i suche wrzosowiska.

</doc>
<doc id="481042" url="https://pl.wikipedia.org/wiki?curid=481042" title="Antonio Chimenti">
Antonio Chimenti

Antonio Chimenti (ur. 30 czerwca 1970 w Bari) – włoski piłkarz grający na pozycji bramkarza. W 2012 roku był trenerem bramkarzy w Sampdorii, a od 2013 jest asystentem Luigiego Di Biagio odpowiadającym w młodzieżowej reprezentacji Włoch za szkolenie bramkarzy.

</doc>
<doc id="481048" url="https://pl.wikipedia.org/wiki?curid=481048" title="Podnawkowate">
Podnawkowate

Podnawkowate, podnawki, remory (Echeneidae) – rodzina morskich ryb okoniokształtnych. Sporadycznie występują w wodach słodkich i słonawych. Przedstawiciele tej rodziny mają wydłużone smukłe ciało i spłaszczoną głowę. Ich żuchwa jest wystająca. Mają one również dwie płetwy grzbietowe, z których pierwsza przekształcona jest w owalną przyssawkę mającą od 10 do 28 poprzecznych ruchomych listew (fałdów czepnych). Przyssawka kontrolowana jest przez złożoną grupę mięśni i elementy szkieletowe, których praca powoduje unoszenie i opadanie listew, dzięki czemu tworzy się ciśnienie ssące. Płetwa odbytowa i druga płetwa grzbietowa mają zazwyczaj po 18–40 miękkich promieni. Płetwa ogonowa jest lekko zaokrąglona. Łuski pokrywające ich ciało są małe, cykloidalne. Ponadto podnawkowate nie mają pęcherza pławnego. Najmniejsze osobniki mają około 17 cm, a największe około 100 cm, choć zdarzają się osobniki do 110 cm. Ubarwienie podnawkowatych jest różnorodne: może być zarówno jednolite, jak i wzorzyste. Rodzina podnawkowatych obejmuje 4 rodzaje, a wśród nich 8 gatunków. Najczęściej jednak wyróżnia się 7 rodzajów.
Występowanie: Ocean Indyjski, Spokojny i Atlantycki.
Cechy charakterystyczne.
Ryby podnawkowate przyczepiają się przy pomocy przyssawki do innych zwierząt wodnych (rekinów, dużych ryb kostnoszkieletowych, żółwi morskich i ssaków morskich). Żywią się resztkami pozostawianymi przez swoich nosicieli.
Klasyfikacja.
Rodzaje zaliczane do tej rodziny :
"Echeneis" — "Phtheirichthys" — "Remora"

</doc>
<doc id="481049" url="https://pl.wikipedia.org/wiki?curid=481049" title="Reprezentacja Tadżykistanu w piłce nożnej mężczyzn">
Reprezentacja Tadżykistanu w piłce nożnej mężczyzn

Reprezentacja Tadżykistanu w piłce nożnej nigdy nie brała udziału w Mistrzostwach świata ani Mistrzostwach Azji. Pierwszy mecz rozegrała 17 czerwca 1992 r. w Duszanbe. Zremisowała z Uzbekistanem 2:2.

</doc>
<doc id="481050" url="https://pl.wikipedia.org/wiki?curid=481050" title="Fishguard">
Fishguard

Fishguard (wal. "Abergwaun") – miejscowość portowa w hrabstwie Pembrokeshire w Walii. Liczy ok. 3300 (2006) mieszkańców.
Demografia.
Według spisu powszechnego z 2001 roku, Fishguard liczy 3193 mieszkańców i 1465 gospodarstw domowych.

</doc>
<doc id="481055" url="https://pl.wikipedia.org/wiki?curid=481055" title="Blackface">
Blackface

Blackface (dosł. „czarna twarz”) – styl teatralnego makijażu zapoczątkowany w Stanach Zjednoczonych pod koniec XIX wieku, odwołujący się do stereotypowych wyobrażeń obecnych w społeczeństwie amerykańskim dotyczących osób o czarnym kolorze skóry. Biali ludzie o twarzach mocno pomalowanych utwierdzali pewne stereotypy, przywołując w czasie przedstawień zachowania kojarzone z karykaturą zachowań ludzi czarnoskórych. Tego rodzaju spektakle straciły swą popularność w połowie XX wieku w USA.
Obecnie blackface uznawane jest za obraźliwe, zwłaszcza w oczach mieszkańców Stanów Zjednoczonych, ponieważ przyczyniało się ono do dehumanizacji osób czarnoskórych. Ze względu na kontekst historyczny oraz to, jak bardzo negatywny wpływ miało blackface na społeczeństwo Stanów Zjednoczonych, z czasem obraźliwość charakteryzowania się na stereotyp ludzi o innym kolorze skóry została przyjęta jako norma w USA.

</doc>
<doc id="481060" url="https://pl.wikipedia.org/wiki?curid=481060" title="Laufenburg (Baden)">
Laufenburg (Baden)

Laufenburg (Baden) – miasto w południowych Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut,
Historia Laufenburgu jako niezależnego miasta rozpoczęła się w 1801 roku, kiedy to Napoleon nakazał oddzielić leżące po lewej stronie Renu tereny od cesarstwa. Wskutek tego podziału leżące po obu stronach tej rzeki miasto, z bogatą historią i starą tradycją, przestało istnieć. Po początkowych trudnościach, w 1805 rozwinęło się miasteczko "Kleinlaufenburg", które 1 listopada 1930 przyjęło obowiązującą do dziś nazwę. Początkowo liczba ludności wynosiła 275 mieszkańców, dziś jest ich 8 654 (2010).
Budowa linii kolejowych (1853-1856), ale przede wszystkim budowa w latach 1908-1914 elektrowni wodnej Laufenburg, o mocy zainstalowanej 110 MW, spowodowały zmiany nie tylko w obrazie miasta, lecz również w jego sytuacji gospodarczej. Dzięki przyłączeniu do siebie okolicznych miejscowości: Binzgen, Grunholz, Hauenstein, Hochsal, Luttingen, Rhina, Rotzel oraz Stadenhausen, powierzchnia miasta wzrosła do 2 358 ha.

</doc>
<doc id="481061" url="https://pl.wikipedia.org/wiki?curid=481061" title="SHeDAISY">
SHeDAISY

SHeDAISY – amerykański zespół grający muzykę country założony przez trzy siostry: Kassidy, Kelsi i Kristyn Osborn. Śpiewanie rozpoczęły w młodym wieku w ich rodzinnym mieście Magna, w Utah. Są także członkami Kościoła Jezusa Chrystusa Świętych w Dniach Ostatnich

</doc>
<doc id="481062" url="https://pl.wikipedia.org/wiki?curid=481062" title="Landry Bonnefoi">
Landry Bonnefoi

Landry Bonnefoi (ur. 20 września 1983 w Villeparisis) – francuski piłkarz grający na pozycji bramkarza. Obecnie w RC Strasbourg.
Kariera klubowa.
31 lipca 2012 roku podpisał 2–letni kontrakt z pierwszoligowym SC Bastia.
12 czerwca 2013 roku podpisał kontrakt z pierwszoligowym LB Châteauroux.

</doc>
<doc id="481064" url="https://pl.wikipedia.org/wiki?curid=481064" title="Francois Sudre">
Francois Sudre



</doc>
<doc id="481066" url="https://pl.wikipedia.org/wiki?curid=481066" title="Kosaciec syberyjski">
Kosaciec syberyjski

Kosaciec syberyjski ("Iris sibirica" L.) – gatunek roślin cebulowych i kłączowych należący do rodziny kosaćcowatych. 
Rozmieszczenie geograficzne.
Rodzimy obszar występowania obejmuje południową, środkową i zachodnią Europę, Turcję, Kaukaz i Syberię. Jest uprawiany w Ameryce Północnej. W Polsce występuje w rozproszeniu na większości obszaru, ale najliczniej na Dolnym Śląsku, Wyżynie Lubelskiej, i na Roztoczu. W Karpatach występuje w Bieszczadach, Beskidzie Niskim, Beskidzie Wyspowym, Dołach Jasielsko-Sanockich i na Pogórzu Wiśnickim. Nie występuje w województwie łódzkim, południowej i północnej części województwa mazowieckiego i na Pomorzu Zachodnim.
Biologia i ekologia.
Bylina, geofit. Kwitnie w maju i czerwcu, zapylany jest przez trzmiele. Występuje na torfowiskach niskich m.in. na wilgotnych łąkach trzęślicowych, niekiedy na ich obrzeżach np. w ziołoroślach czy nawet w mokrej psiarze. Niewielkie kępy z osobnikami kosaćca można spotkać też w rowach melioracyjnych oraz w pobliżu zbiorowisk roślinnych: rokicin z wierzbą rokitą oraz łozowisk z wierzbą szarąna łąkach. Podłożem są żyzne gleby bagienne zawierające wapń, wyłącznie w nieuprawianych siedliskach. W górzystych terenach tylko w dolinach. Gatunek charakterystyczny związku "Molinion caeruleae". Liczba chromosomów 2n = 28.
Zagrożenia i ochrona.
Roślina objęta w Polsce ścisłą ochroną gatunkową.
Roślina umieszczona na Czerwonej liście roślin i grzybów Polski (2006, 2016) pośród gatunków narażonych na wyginięcie (kategoria zagrożenia VU).
Zagrożony jest przez zrywanie kwiatów oraz wykopywanie i przesadzanie do ogródków przydomowych. Głównym zagrożeniem jest jednak zmiana warunków siedliskowych. Np. stanowisku w miejscowości Mordarka w Beskidzie Wyspowym zagraża obniżenie poziomu wód gruntowych, w Bochni postępująca zabudowa miasta.
Zastosowanie.
Jest często uprawiany jako roślina ozdobna, w tym celu jednak uprawia się nie typową, dziko rosnącą formę, lecz bardziej ozdobne odmiany uprawne (kultywary). Nadaje się do wilgotnych ogrodów skalnych oraz na rabaty i na obrzeża oczek wodnych. Preferuje pełne nasłonecznienie i żyzną glebę. W czasie upałów wymaga podlewania. Rozmnaża się przez podział późnym latem, po przekwitnięciu.
Filatelistyka.
Poczta Polska wyemitowała 14 czerwca 1967 r. znaczek pocztowy przedstawiający kosaćca syberyjskiego o nominale 5 zł, w serii "Rośliny chronione". Autorem projektu znaczka był Andrzej Heidrich. Znaczek pozostawał w obiegu do 31 grudnia 1994 r..

</doc>
<doc id="481075" url="https://pl.wikipedia.org/wiki?curid=481075" title="Wiktor Jaroński">
Wiktor Jaroński

Wiktor Jaroński, właśc. Wiktor Bernard Donat Jaroński (ur. 20 maja 1870 w Kielcach, zm. 6 września 1931 tamże) – polski prawnik, polityk, działacz Ligi Narodowej i Stronnictwa Narodowo-Demokratycznego, od 1906 do 1917 poseł do Dumy Państwowej. Autor deklaracji o solidarności narodu polskiego z Rosją w jej walce z Niemcami (1914).
Życiorys.
Urodził się w rodzinie inteligenckiej jako syn Feliksa, pianisty i kompozytora, i Stefanii z Głowackich. Młodszy brat skrzypka Mieczysława oraz wiolonczelisty i śpiewaka Stanisława. Bratem matki był malarz epoki romantyzmu Jan Nepomucen Głowacki, natomiast dziadek Józef, sędzia Trybunału Cywilnego w Kielcach, był bratem filozofa ks. Feliksa Jarońskiego. Poprzez ciotki jego koligacje rodzinne wiodły do krakowskiej rodziny Jana Matejki.
Uczył się w latach 1881–1890 w Męskim Gimnazjum Rządowym w Kielcach. Po złożeniu egzaminu dojrzałości podjął studia na Wydziale Prawnym Cesarskiego Uniwersytetu Warszawskiego, które ukończył w 1894. Jako student zaangażował się w działalność Związku Młodzieży Polskiej „Zet”. W 1891 roku, za udział w zorganizowanej w 100. rocznicę uchwalenia Konstytucji 3 Maja warszawskiej manifestacji patriotycznej, został aresztowany, a następnie oddany pod nadzór policji.
Po ukończeniu studiów powrócił do Kielc, gdzie odbył krótką aplikację u rejenta. Wkrótce został sędzią gminnym w pobliskim Niewachlowie, sprawując swój urząd przez następnych dziewięć lat, po których został zdymisjonowany za posługiwanie się językiem polskim w czynnościach urzędowych. W Kielcach otworzył więc kancelarię adwokacką, dzięki której osiągał dochód na poziomie 2,5 tys. rubli (według danych z 1907 roku). Był nadto dyrektorem fabryki superfosfatu.
W 1899 roku założył w Kielcach pierwsze koło Towarzystwa Oświaty Narodowej. Od 1900 był członkiem Ligi Narodowej, wchodząc do jej Rady Głównej. Po rewolucji 1905 działał w Stronnictwie Narodowo-Demokratycznym. W 1906 został wybrany do Rady Nadzorczej Polskiej Macierzy Szkolnej.
W latach 1906–1917 był posłem do I, II, III i IV Dumy Państwowej Imperium Rosyjskiego z guberni kieleckiej. Pierwszy mandat otrzymał w 1906 stosunkiem głosów 36:23. W I Dumie był członkiem zespołu opracowującego regulamin Koła Polskiego. Jego praca w Komisji Równouprawnienia zaowocowała przygotowaniem memoriału pokazującego ograniczenia praw Polaków w Królestwie Polskim. W II Dumie był sekretarzem posiedzeń Koła Polskiego; w następnej kadencji działał w komisjach: Interpelacyjnej, Nietykalności Osobistej i Oświaty Ludowej. Choć w trakcie kampanii wyborczej w 1912 roku jego kandydatura była usilnie zwalczana przez koalicję postępowo-żydowską, co było pokłosiem propagowanej przezeń wizji zwalczania Żydów („elementu obcego”), to uzyskał po raz czwarty mandat posła (stosunkiem głosów 43:10).
Po wybuchu wojny, na nadzwyczajnie zwołanym posiedzeniu Dumy w dniu 8 sierpnia 1914 roku, wygłosił w imieniu Koła Polskiego deklarację, bardzo dobrze przyjętą przez Romana Dmowskiego, o solidarności Polaków z Rosją w walce przeciwko państwom centralnym. W kilka dni później podpisał dziękczynny telegram, który stanowił odpowiedź na deklarację wielkiego księcia Mikołaja Mikołajewicza w sprawie polskiej. We wrześniu tego samego roku wraz z Zygmuntem Balickim był pomysłodawcą utworzenia polskich jednostek wojskowych, które miały wziąć udział w walce u boku armii rosyjskiej (Legion Puławski). W listopadzie 1914 roku został członkiem warszawskiego Komitetu Narodowego Polskiego.
W trakcie wojny zaangażował się w życie społeczne rosyjskiej Polonii. Brał udział w pracach Centralnego Komitetu Obywatelskiego Królestwa Polskiego, wchodząc w skład jego Komisji Rewizyjnej. Był członkiem Centralnego Komitetu Obywatelskiego Królestwa Polskiego w Rosji w 1915 roku. Działając nadal w KNP, podpisał wydaną 2 kwietnia 1917 roku odezwę, której sygnatariusze wyrażali nadzieję na poparcie przez nowe władze rosyjskie polskich dążeń niepodległościowych. W maju 1917 roku uczestniczył w rozmowach dotyczących utworzenia samodzielnej armii polskiej. W tym samym miesiącu został członkiem Komisji Likwidacyjnej do spraw Królestwa Polskiego (wydziały: ds. majątków i polskich dóbr kulturalnych wywiezionych do Rosji oraz ds. jeńców cywilnych i obcopoddanych). W sierpniu wziął udział w Polskim Zjeździe Politycznym, wchodząc do Rady Polskiej Zjednoczenia Międzypartyjnego i jej Komitetu Wykonawczego. W październiku 1917 roku wyjechał wraz z Feliksem Raczkowskim z Piotrogrodu do majątku Hlewin, który pod koniec miesiąca został zaatakowany przez chłopów.
W 1918 roku powrócił do Kielc, gdzie objął stanowisko sędziego Sądu Okręgowego, które pełnił do śmierci. Choć wycofał się z czynnego życia politycznego, to nadal angażował się w działalność społeczną – należał do organizatorów Koła Kielczan, które grupowało wychowanków kieleckich szkół. Zmarł w 1931 roku na gruźlicę, w trakcie kolejnego zjazdu tej organizacji. Został pochowany na Cmentarzu Starym w Kielcach. Roman Dmowski w „Gazecie Warszawskiej” zamieścił wspomnienie pośmiertne poświęcone jego osobie, przedrukowane później w „Pamiętniku Koła Kielczan”.

</doc>
<doc id="481082" url="https://pl.wikipedia.org/wiki?curid=481082" title="Małgorzata Handzelewicz-Wacławek">
Małgorzata Handzelewicz-Wacławek

Maria Małgorzata Handzelewicz-Wacławek (ur. 10 czerwca 1922 w Zalesiu, zm. 11 października 1996 w Warszawie) – polska architekt, przedstawicielka modernizmu, laureatka Honorowej Nagrody SARP (1987).
Ojcem Marii Handzelewicz był Józef Handzelewicz, architekt, ceramik i przemysłowiec, matką Maria, z domu Kucharska. Mężem Marii Handzelewicz był Zbigniew Wacławek.
Wykształcenie i uprawnienia.
Nauka:
Dyplom u prof. Bohdana Pniewskiego. 
Uprawnienia:
Działalność dydaktyczna.
Równolegle do ostatnich lat studiów praca jako asystent wolontariusz, potem młodszy asystent w Zakładzie Projektowania prof. Barbary Brukalskiej w latach 1946–1951. W latach 1951–1956 usunięta z Wydziału Architektury z przyczyn politycznych. Pracowała jako asystent w katedrze prof. Bohdana Pniewskiego w latach 1956–1965, oraz jako adiunkt w Zakładzie Projektowania Budynków Użyteczności Publicznej prof. Zbigniewa Karpińskiego w latach 1965–1969, później jako docent, wreszcie jako profesor w tymże Zakładzie. Doktorat pt. "„Wpływ warunków fizjograficznych na ukształtowanie przestrzenne zespołów wypoczynkowo-leczniczych w środowisku górskim”", wykonany pod kierunkiem prof. Bohdana Pniewskiego w 1965. Została mianowana profesorem nadzwyczajnym w 1989.
Spoczywa na cmentarzu Powązkowskim w Warszawie (kw. 52-3-25/26).
Inne.
Pracowała w zespole Macieja Nowickiego projektującego odbudowę Warszawy. Pracowała w zespole prof. Bohdana Pniewskiego przy projektach: 
a także przy konkursach w tymże zespole: 

</doc>
<doc id="481084" url="https://pl.wikipedia.org/wiki?curid=481084" title="Jacques Copeau">
Jacques Copeau

Jacques Copeau (ur. 4 lutego 1879, zm. 20 października 1949) – francuski reżyser teatralny, producent, krytyk i dramatopisarz. 
Z André Gidem założył w 1913 "Nouvelle Revue Française" i Théâtre du Vieux-Colombier w Paryżu. W kompanii byli również Charles Dullin i Louis Jouvet. Na realizacje Copeau'a wpłynęły takie postacie jak Edward Gordon Craig, Adolphe Appia czy Emil Jaques-Dalcroze.
Wystawiał sztuki i recitale w Nowym Jorku w 1927, oddziałując m.in. na Harolda Clurmana.
W 1941 roku został administratorem generalnym teatru narodowego Komedii Francuskiej.

</doc>
<doc id="481089" url="https://pl.wikipedia.org/wiki?curid=481089" title="Zbigniew Wacławek">
Zbigniew Wacławek

Zbigniew Wacławek (ur. 30 stycznia 1917 w Warszawie, zm. 28 kwietnia 1987 tamże) − polski architekt, nauczyciel akademicki. 
Życiorys.
Syn kupca Stanisława Wacławka i pielęgniarki Janiny Skorupskiej. W 1935 ukończył IV Miejskie Gimnazjum Męskie im. Władysława IV w Warszawie. Rozpoczął studia na Wydziale Architektury Politechniki Warszawskiej w 1936 r., przerwane w okresie wojny i ukończone w 1948 r., dyplomem u Bohdana Pniewskiego. 
W czasie wojny żołnierz Armii Krajowej.
Rozpoczął pracę w pracowni Bohdana Pniewskiego w latach 1947-1948. W latach 1947–1952 asystentem a potem starszym asystentem Barbary Brukalskiej, a następnie, w latach 1952–1982, był starszym asystentem u Zbigniewa Karpińskiego i Witolda Plapisa. Był projektantem a potem szefem pracowni w Centralnym Biurze Projektów Architektury i Budownictwa, Biurze Studiów i Projektów Budownictwa Wojskowego, Miastoprojekcie Północ, Miastoprojekcie Śródmieście, Biurze Projektów Budownictwa Ogólnego (prowadził pracownię wraz żoną Marią Małgorzatą Handzelewicz-Wacławkową. Jako członek SARP był prezesem Oddziału Warszawskiego w latach 1965–1969 pełnił wielokrotnie funkcję Sędziego SARP. W 1979 uzyskał status Twórcy Ministerstwa Kultury i Sztuki. W 1982 był założycielem i pierwszym dyrektorem Autorskich Pracowniach Architektury P.P. (pierwsze „prawie” prywatne biuro projektowe w Polsce) w którym jedną ze sfederowanych pracowni prowadził z żoną Małgorzata Handzelewicz-Wacławek
Współpracował z prof. Zbigniewem Karpińskim przy projekcie i realizacji Ściany Wschodniej w Warszawie. 
Wielokrotnie odznaczany za swoją działalność.
Pochowany na cmentarzu Powązkowskim w Warszawie (kw. 52-3-25/26).
Życie prywatne.
Ojciec Krzysztofa Wacławka, Jana Wacławka i Jakuba Wacławka.
Główne dzieła.
Ważniejsze projekty.
Niżej wymieniono jego najważniejsze, niezrealizowane projekty:
Projekty konkursowe.
Niżej wymieniono projekty nagrodzone w konkursach:

</doc>
<doc id="481096" url="https://pl.wikipedia.org/wiki?curid=481096" title="Maria Michał Kowalski">
Maria Michał Kowalski

Jan Maria Michał Kowalski, właśc. Jan Kowalski (ur. 26 grudnia 1871 w Latowiczu, zm. 18 maja 1942 w Hartheim) – polski duchowny, arcybiskup mariawicki, minister generalny Zgromadzenia Kapłanów Mariawitów, zwierzchnik Związku Mariawitów Nieustającej Adoracji Ubłagania w latach 1903–1910, zwierzchnik Kościoła Katolickiego Mariawitów w latach 1910–1919, zwierzchnik Starokatolickiego Kościoła Mariawitów w latach 1919–1935, założyciel i zwierzchnik Kościoła Katolickiego Mariawitów (denominacja felicjanowska) w latach 1935–1940, święty i doktor Kościoła Katolickiego Mariawitów, mistyk, teolog i reformator mariawityzmu, pisarz, publicysta, współautor projektu katedry mariawickiej w Płocku.
Ksiądz rzymskokatolicki.
Jan Kowalski pochodził z rolniczej rodziny z Latowicza pod Mińskiem Mazowieckim. Był synem Jana Kowalskiego i Katarzyny z domu Sitek. W latach 1889–1897 był alumnem Seminarium Duchownego w Warszawie, a następnie studentem Akademii Duchownej w Sankt Petersburgu.
Święcenia kapłańskie otrzymał 24 kwietnia 1897 w Warszawie z rąk biskupa pomocniczego mohylewskiego, Franciszka Symona. Następnie pełnił posługę duchowną w parafiach katolickich w Łodzi, Warszawie, Niesułkowie i Starej Sobótce.
W 1900 będąc wikariuszem przy kościele kapucynów w Warszawie, za sprawą swojego kolegi z seminarium duchownego, księdza Jana Kaczyńskiego zetknął się z mariawityzmem i we wrześniu tego roku po poznaniu przełożonego Zgromadzenia Kapłanów Mariawitów, księdza Kazimierza Przyjemskiego przystąpił, składając ślub życia zgodnie z I regułą św. Franciszka do nowicjatu tajnego Zgromadzenia Kapłanów Mariawitów, w którym przyjął imię zakonne Maria Michał. Na początku 1903 roku został wybrany prowincjałem płockim Zgromadzenia Kapłanów Mariawitów, a 6 sierpnia 1903 (gdy ruch mariawicki prowadził starania w Rzymie o legalizację swojego statutu jako organizacji katolickiej) został wybrany przez przebywających w Watykanie kapłanów mariawickich na ministra generalnego Zgromadzenia Kapłanów Mariawitów i stanął na czele kongregacji Związku Mariawitów Nieustającej Adoracji Ubłagania jako jej zwierzchnik. W latach 1904–1906 prowadził starania w Stolicy Apostolskiej oraz w kuriach biskupich na terenie Królestwa Polskiego o uznanie nauki mariawickiej zawartej w prywatnych objawieniach Feliksy Kozłowskiej i legalizację Związku Mariawitów. W 1904 Kongregacja Świętego Oficjum zabroniła mu dalszej działalności i nakazała rozwiązanie stowarzyszenia, któremu przewodniczył.
W 1906 roku ksiądz Jan Kowalski nie godząc się z postanowieniami władz kościelnych wspólnie z innymi kapłanami mariawickimi wypowiedział posłuszeństwo swojemu biskupowi i 27 stycznia 1906 został suspendowany przez arcybiskupa warszawskiego, Wincentego Popiela, a następnie dekretem Świętego Oficjum z 5 grudnia 1906 wraz z założycielką mariawityzmu Feliksą Marią Franciszką Kozłowską został ekskomunikowany imiennie przez papieża Piusa X na podstawie encykliki "Tribus circiter" z 5 kwietnia 1906, za szerzenie poglądów niezgodnych z nauką Kościoła katolickiego oraz z powodu nieposłuszeństwa eklezjalnego wobec decyzji Świętego Oficjum z 4 września 1904 o rozwiązaniu Związku Mariawitów.
Biskup starokatolicki.
W 1905 roku, po zakazaniu przez władze kościelne działalności Związku Mariawitów, ksiądz Jan Maria Michał Kowalski został usunięty ze stanowiska proboszcza parafii katolickiej w Starej Sobótce i rozpoczął organizowanie parafii mariawickiej w Nowej Sobótce. Nie pozostał jednak długo na tej placówce i krótko przed suspendowaniem wyjechał do Płocka, aby zająć się sprawami dalszego losu Związku Mariawitów.
Po ogłoszeniu papieskiej encykliki potępiającej mariawityzm podjął kroki zmierzające do zarejestrowania mariawickich gmin kościelnych jako wyznania tolerowanego w Cesarstwie Rosyjskim oraz zabiegi mające na celu zorganizowanie mariawickiej hierarchii duchownej. 10 października 1907 na I Kapitule Generalnej Kapłanów Mariawitów został wybrany powtórnie ministrem generalnym Związku Mariawitów. W 1909 nawiązał współpracę z Unią Utrechcką Kościołów Starokatolickich i 5 października tegoż roku w Utrechcie został konsekrowany na biskupa starokatolickiego przez starokatolickiego arcybiskupa Utrechtu Gerarda Gula w asyście biskupów starokatolickich: Jakuba van Thiela z Haarlemu, Mikołaja Spita z Deventer, Józefa Demmela z Bonn i Arnolda Mathewa z Londynu. W 1910 przy współasyście dwóch holenderskich biskupów starokatolickich Jan Maria Michał Kowalski udzielił w Łowiczu sakry biskupiej księżom: Romanowi Próchniewskiemu i Leonowi Gołębiowskiemu co pozwoliło na zorganizowanie sieci diecezji mariawickich na ziemiach polskich, a także na legalizację mariawityzmu pod nazwą Kościół Katolicki Mariawitów jako prawnie działającego związku wyznaniowego w Cesarstwie Rosyjskim.
Po śmierci Feliksy Kozłowskiej, założycielki i duchowej opiekunki mariawityzmu, Jan Maria Michał Kowalski w 1921 ogłosił się arcybiskupem i przywódcą Starokatolickiego Kościoła Mariawitów. W latach 1921–1925 posługując się głównie tekstem Wulgaty dokonał przekładu Pisma Świętego na język polski. W 1922 zebrał i opublikował w książce Dzieło Wielkiego Miłosierdzia objawienia Feliksy Kozłowskiej.
W latach 1922–1935 przeprowadził zakrojoną na szeroką skalę radykalną reformę kościelną, która przejawiała się w ogłoszeniu, a z czasem we wprowadzeniu w Kościele Mariawitów: komunii świętej pod postaciami chleba i wina dla wiernych, komunii świętej dla dzieci zaraz po chrzcie, zniesieniem celibatu księży, zniesieniem święcenia wody, olejów, pokarmów i przedmiotów, zniesieniem spowiedzi usznej, zniesieniem postów, zniesieniem tytułów duchownych przez zastąpienie ich zakonnymi zwrotami "brat" i "siostra", zmianami w modlitwach, liturgii, uproszczeniem mszy świętej i dopuszczeniem do odprawiania jej poza kościołami i miejscami poświęconymi; wreszcie najbardziej postępowych i budzących największe kontrowersje reform, czyli: kult "Mateczki" Feliksy Kozłowskiej, kapłaństwo kobiet, zapowiedź kapłaństwa ludowego, uznanie ważności ślubów cywilnych na równi ze ślubami kościelnymi oraz mistyczne małżeństwa między kapłanami a siostrami zakonnymi, z których to związków narodzone dzieci miały być niepokalanie poczęte.
W 1924 arcybiskup Jan Kowalski ogłosił przeniesienie Stolicy Apostolskiej z Rzymu do Płocka przez co w oczach współwyznawców został uznany za "papieża słowiańskiego", w 1922 ożenił się także z przełożoną Zgromadzenia Sióstr Mariawitek, Antoniną Marią Izabelą Wiłucką i konsekrował ją w Płocku 28 marca 1929 na arcykapłankę Starokatolickiego Kościoła Mariawitów zapoczątkowując w tym kościele biskupstwo kobiet. W tym samym dniu udzielił święceń duchownych jedenastu zakonnicom, które były pierwszymi kapłankami mariawickimi: Marii Celestynie Kraszewskiej, Marii Dilekcie Rasztawickiej (późniejszej przełożonej Zgromadzenia Sióstr Mariawitek), Marii Honoracie Klichowskiej, Marii Rafaeli Komorowskiej, Marii Cherubinie Marynowskiej, Marii Nadziei Sasin (Sosin), Marii Helenie Kubickiej, Marii Eufemii Nykównie, Marii Dezyderii Spodar, Marii Emmie Piotrowskiej i Marii Miłości Wnukowskiej (Wnukowej).
Radykalizm reform, głoszenie donatyzmu oraz modernistyczne postępowanie arcybiskupa spowodowało reakcję Unii Utrechckiej Kościołów Starokatolickich, która w 1924 wykluczyła mariawitów ze swojego grona.
W 1926 arcybiskup Jan Maria Michał Kowalski udał się wraz z delegacją mariawicką na Bałkany i Bliski Wschód. Podczas kilkumiesięcznej podróży spotkał się z przedstawicielami Kościołów wschodnich: Serbii, Bułgarii, Grecji, Turcji, Palestyny i Egiptu. W latach 1928–1930 podejmował dialog z biskupami Kościoła rzymskokatolickiego w Polsce, Polskim Narodowym Kościołem Katolickim i Polskim Autokefalicznym Kościołem Prawosławnym. Zabiegi te nie przyniosły jednak żadnych owocnych rezultatów w kwestii unii kościelnej z którymś z wyznań, gdyż mariawicki hierarcha nie zgadzał się na żadne ustępstwa w kwestii ustroju i doktryny Starokatolickiego Kościoła Mariawitów.
Procesy sądowe.
Po klątwie papieskiej z 31 grudnia 1906 mariawici zorganizowali się w Kościół Katolicki Mariawitów. Stało się to przyczyną podejmowania różnych działań dyskredytujących mariawityzm przez stronę katolicką. Wielu duchownym mariawickim wytoczono procesy sądowe o dopuszczanie się bluźnierstw, a począwszy od 1909 roku Jan Maria Michał Kowalski miał wytoczonych 18 procesów sądowych – głównie o zwalczanie papiestwa i dopuszczanie się bluźnierstw. Pod koniec lat 20. Akcja Katolicka doprowadziła do głównego procesu sądowego wytoczonego zwierzchnikowi kościoła arcybiskupowi M. Kowalskiemu. Zwierzchnikowi zarzucono czyny lubieżne wobec nieletnich mieszkanek klasztoru oraz wykorzystywania stanowiska w celu zmuszania do nierządu podległych sióstr zakonnych. Ze względu na charakter sprawy prokurator złożył wniosek o utajnienie rozprawy, na co jednak nie wyraził zgody sędzia.
Szeroko, a zarazem stronniczo relacjonowany w prasie proces rozpoczął się 18 września 1928 i zdaniem strony mariawickiej od początku był wymierzony w mariawityzm mając na celu jego likwidację. Arcybiskup mariawitów Jan Maria Michał Kowalski został oskarżony o popełnienie przestępstw z art. 513, 514 i 515 ówcześnie obowiązującego Kodeksu Karnego. W toku nieuczciwego i nieprawidłowo prowadzonego procesu, kolejno dwaj prokuratorzy przy Sądzie Okręgowym w Płocku (w tym cieszący się autorytetem prok. Wacław Dlouhy) zrzekli się prowadzenia sprawy dostrzegając jej zamierzony cel. Minister Sprawiedliwości Aleksander Meysztowicz delegował swych obserwatorów w osobach prezesa Leona Skupińskiego i prokuratora K. Rudnickiego z Sądu Apelacyjnego w Warszawie, by zagwarantować rzeczowy i obiektywny przebieg rozprawy. Obaj jednak demonstracyjnie opuścili salę rozpraw, dając wyraz dezaprobacie dla poczynań przewodniczącego sądu sędziego Bolesława Momentowicza.
12 października 1928 roku zapadł wyrok skazujący abp. Michała Kowalskiego na 4 lata więzienia z pozbawieniem praw publicznych, przy jednoczesnym skróceniu wymiaru kary do 2 lat i 8 miesięcy przy zastosowaniu ustawy amnestyjnej. Sąd Apelacyjny w Warszawie wyrok ten zatwierdził jednak Sąd Najwyższy uchylił i przekazał sprawę do Sądu Apelacyjnego do ponownego rozpatrzenia. Sąd Apelacyjny 25 lutego 1931 roku orzekł trzy lata więzienia, a po zastosowaniu amnestii dwa lata. W Sądzie Apelacyjnym sędzia Wacław Alchimowicz, orzekający w sprawie zgłosił "votum separatum", kwestionując wiarygodność zeznań świadków oskarżenia i domagając się uniewinnienia oskarżonego – dwie z głównych oskarżycielek wkrótce po zakończeniu procesu odwołały publicznie swoje oskarżenia. 22 października 1931 roku Sąd Najwyższy wyrok z 25 lutego 1931 zatwierdził.
Ówczesny Minister Sprawiedliwości Czesław Michałowski, pełniący urząd do 15 czerwca 1936, włożył wyrok „pod sukno” i wstrzymał jego wykonanie. Po jego odejściu, 9 lipca 1936 abp. Kowalski został aresztowany i przewieziony do więzienia w Rawiczu. Wyrok wykonano już po rozłamie w łonie Kościoła Mariawickiego, który miał miejsce na przełomie lat 1934/1935. Abp. Maria Michał Kowalski podczas pobytu w więzieniu miał oddzielną celę, zachował też prawo do noszenia stroju duchownego i nie miał ogolonej głowy. Duchowieństwo i wierni Kościoła pisali wnioski o skrócenie kary bądź udzielenie urlopu celem podratowania zdrowia 65-letniego arcybiskupa jednak nie przyniosły one rezultatu. Na wolność wyszedł 9 stycznia 1938 roku. Strona mariawicka uznała, że w trakcie procesu doszło do wielu uchybień, a sam proces miał być sterowany przez kler rzymskokatolicki, który poprzez atak w osobę zwierzchnika zamierzał doprowadzić do wyeliminowania mariawityzmu z polskiego społeczeństwa.
Rozłam w mariawityzmie.
Równolegle do trwającego procesu, w łonie wyższego duchowieństwa mariawickiego narastał sprzeciw wobec – jak twierdzono – „zbyt nowatorskich reform” abp. Michała Kowalskiego. Zwolennicy abp. Michała Kowalskiego uznali, że duchowni odrzucający reformy nie wytrzymywali presji ze strony Kościoła rzymskokatolickiego. W 1931 reformom abp. Kowalskiego stanowczo sprzeciwił się biskup Filip Feldman. Przekonywał on duchowieństwo, że usunięcie kultu Mateczki i kapłaństwa kobiet da szansę przyjęcia mariawityzmu przez całą Polskę. Różnica stanowisk doprowadziła w roku 1935 do rozłamu. Zwolennicy biskupa Feldmana wybrali go na swojego przełożonego i przejęli większość kościołów, a także ówczesną nazwę kościoła (używaną od 1921) – "Starokatolicki Kościół Mariawitów". Pozostający w mniejszości mariawici wierni abp. Michałowi Kowalskiemu początkowo bronili kościołów. Gdy większość obiektów im odebrano (niektóre przy pomocy policji), urządzili dla siebie oddzielne kaplice. Pod przymusem zaakceptowali Klasztor mariawicki w Felicjanowie jako swój główny ośrodek. Początkowo nadal używali nazwy "Starokatolicki Kościół Mariawitów" oraz sprzeciwiali się posługiwaniu się tą nazwą przez zwolenników biskupa Feldmana. Po II wojnie światowej, ze względów historycznych, a także by zakończyć jałowy spór, powrócili do pierwotnej Kościoła nazwy sprzed 1921 roku – "Kościół Katolicki Mariawitów".
W wyniku rozłamu mariawityzm rozpadł się na dwie odrębne organizacje kościelne: Kościół Katolicki Mariawitów, wierny swojemu przełożonemu zachował reformy abp. Michała Kowalskiego, a jego centrum stał się odtąd Felicjanów, oraz Starokatolicki Kościół Mariawitów (z siedzibą w Płocku), przy którym pozostała większość duchownych i świeckich Mariawitów.
Przebywając w Felicjanowie arcybiskup Kowalski nie zaprzestał reform kościelnych. 25 maja 1935 roku wprowadził oraz upowszechnił w Kościele Mariawickim denominacji felicjanowskiej kapłaństwo ludowe.
W 1936 roku arcybiskup Kowalski został na półtora roku osadzony w więzieniu w Rawiczu celem wykonania wyroku z roku 1931. Na czas odbywania kary w latach 1936–1938 administratorem Kościoła Katolickiego Mariawitów została arcykapłanka Antonina Maria Izabela Wiłucka. 9 stycznia 1938 został zwolniony z więzienia w Rawiczu. Po powrocie do Felicjanowa ogłosił wypracowaną podczas uwięzienia w Rawiczu reinterpretację dogmatu o Trójcy Świętej.
II wojna światowa.
Po wybuchu II wojny światowej w 1939 arcybiskup Kowalski wystosował list do Adolfa Hitlera, w którym między innymi sprzeciwiał się aneksji Gdańska oraz proponował kanclerzowi Niemiec konwersję na mariawityzm. Spowodowało to zainteresowanie się okupanta niemieckiego tą niewielką wspólnotą religijną i zakwalifikowanie jej jako niebezpiecznej dla planów politycznych III Rzeszy na ziemiach polskich.
25 stycznia 1940 arcybiskup Jan Maria Michał Kowalski został aresztowany przez Gestapo. Sprawa ta miała charakter tajny, a dotyczyła spraw obyczajowych, z powodu których na przełomie lat 20. i 30. sądziły go polskie władze. Został uwięziony w Płocku, a jego uwolnienie uniemożliwiły wypowiedzi dotyczące Adolfa Hitlera zawarte w artykułach „Lucyfer” z lipca 1939 roku oraz „Gdańsk i Prusy Wschodnie powinny wrócić do Polski”. W trakcie śledztwa został scharakteryzowany jako radykalny polski nacjonalista. Następnie 25 kwietnia 1941 roku został wywieziony do obozu koncentracyjnego w Dachau. Tu jako więzień nr 24542 przebywał na bloku 28 wspólnie z polskimi księżmi katolickimi. Wśród nich był biskup Michał Kozal, który w trudnych warunkach obozowych starał się nakłonić abp Kowalskiego do powrotu do jedności z Kościołem rzymskokatolickim.
Śmierć.
18 maja 1942 schorowany arcybiskup Jan Maria Michał Kowalski został wywieziony z KL Dachau do ośrodka eutanazji niepełnosprawnych na zamku Hartheim pod Linzem. Według dokumentów obozowych zmarł w nocy 26 maja 1942. Według IPN prawdopodobnie zginął już w dniu przyjazdu na zamek Hartheim w komorze gazowej, a dane dotyczące daty i przyczyny śmierci podawane przez administrację obozową należy uznać za nieprawdziwe. Jego ciało Niemcy skremowali.
Skremowanie zwłok arcybiskupa Kowalskiego nastąpiło w krematorium przy Cmentarzu Wschodnim Ostfriedhof w Monachium. Urna z jego prochami została odnaleziona i od 1950 r. przechowywana jest na cmentarzu Am Perlacher Forst, w miejscu zwanym Ehrenhain I, czyli Gaj Pamięci nr 1, w Monachium. Urna z prochami arcybiskupa Michała Kowalskiego oznaczona jest symbolem K3655 i udokumentowanym jest, że w niej znajdują się prochy arcybiskupa mariawitów.
Po nim przewodzenie Kościołem Katolickim Mariawitów przejęła arcykapłanka Antonina Maria Izabela Wiłucka.
Symboliczny grób arcybiskupa Jana Marii Michała Kowalskiego w postaci tablicy kommemoratywnej znajduje się w mariawickiej Świątyni Miłosierdzia i Miłości w Płocku.
14 września 2018 roku na zamku Hartheim dzięki porozumieniu z administracją zamku w imieniu Kościoła Katolickiego Mariawitów biskupka Maria Rafaela Woińska uroczyście odsłoniła tablicę upamiętniającą Marię Michała Kowalskiego. W uroczystości uczestniczyli przedstawiciele parafii Kościoła z województwa mazowieckiego i łódzkiego.
Kult.
Po śmierci Jan Maria Michał Kowalski został uznany przez wspólnotę mariawitów felicjanowskich za świętego męczennika. Jeszcze za życia był nazywany "duchowym synem Mateczki", "słowiańskim papieżem" i przepowiedzianym w Apokalipsie Świętego Jana, Archaniołem Michałem.
W niektórych kaplicach Kościoła Katolickiego Mariawitów z powodu wielkiego szacunku do osoby arcybiskupa znajdują się jego portrety. W roku liturgicznym, kilkakrotnie Kościół wspomina osobę arcybiskupa Michała: 29 stycznia – "wypędzenie arcybiskupa Michała z Płocka", 26 maja – "męczeństwo św. Michała", 29 września – św. Michała Archanioła, 25 grudnia – "narodzenie św. Michała". Ku jego czci wierni Kościoła Katolickiego Mariawitów odmawiają litanię do św. Michała Archanioła, modlitwę do św. Michała po każdej litanii o Mateczce, śpiewają pieśni oraz odprawiają specjalną Mszę Świętą.
Jego imię nosi założona przez kolonistów mariawickich na początku XX wieku wieś Michałowo. W Poćwiardówce koło Brzezin patronem parafii Kościoła Katolickiego Mariawitów w jest św. Michał Archanioł, co również – zgodnie z nauką mariawitów felicjanowskich – upamiętnia arcybiskupa Jana Marię Michała Kowalskiego.
Działalność pisarska.
Jan Kowalski był płodnym pisarzem, publicystą i tłumaczem. W okresie sprawowania funkcji biskupa mariawickiego wydał około 40 listów pasterskich. Przetłumaczył z łaciny na język polski m.in.: Stary i Nowy Testament oraz Boską komedię.
Po śmierci Feliksy Kozłowskiej zebrał i wydał jej objawienia w Dziele Wielkiego Miłosierdzia. Napisał kilka poematów oraz prac z dziedziny teologii. Pod jego redakcją ukazało się kilkanaście mariawickich broszur informacyjnych, ksiąg liturgicznych, katechizmów, książeczek do nabożeństwa, a także artykułów polemicznych.
Bibliografia.
 

</doc>
<doc id="481098" url="https://pl.wikipedia.org/wiki?curid=481098" title="Poszycie">
Poszycie

Podobne

</doc>
<doc id="481100" url="https://pl.wikipedia.org/wiki?curid=481100" title="Nitecznikowate">
Nitecznikowate

 (Nemipteridae) - rodzina morskich ryb okoniokształtnych. Rzadko hodowane w akwariach.
Występowanie : Ocean Indyjski i zachodnie rejony Oceanu Spokojnego
Klasyfikacja.
Rodzaje zaliczane do tej rodziny :
"Nemipterus" — "Parascolopsis" — "Pentapodus" — "Scaevius" — "Scolopsis"

</doc>
<doc id="481101" url="https://pl.wikipedia.org/wiki?curid=481101" title="James Shaffer">
James Shaffer

James "Munky" Shaffer (ur. 6 czerwca 1970 w Rosedale, Kalifornia) – amerykański gitarzysta, członek grupy Korn. Wcześniej Shaffer występował w zespole L.A.P.D.
Jego kariera zaczęła się od nieszczęśliwego wypadku na trójkołowcu. Jamesowi zerwał się łańcuch i próbując go naprawić ręką, poważnie ją uszkodził. Lekarze doradzili mu ćwiczenia rehabilitacyjne i zasugerowali granie na instrumencie: gitarze. Shaffer uznał, że to doskonały pomysł i w ten sposób zaczął grać. Chodził do tej samej szkoły, co Brian „Head” Welch, również gitarzysta od młodych lat, i niebawem wspólnie zaczęli grać.
W 1989 wraz z Richardem Morrillem i Reginaldem Arvizu założyli zespół L.A.P.D. Niedługo później dołączył David Silveria, który w tym czasie miał 16 lat i opuścił szkołę dla kariery perkusisty. Brian grał z nimi od czasu do czasu a oficjalnie dołączył chwilę po Jonathanie Davisie w 1993 roku kiedy zespół L.A.P.D. zmienił nazwę na Korn.
W 2004 roku muzyk wraz z Brianem „Headem” Welchem został sklasyfikowany na 26. miejscu listy 100 najlepszych gitarzystów heavymetalowych wszech czasów według magazynu Guitar World.
16 stycznia 2008 James musiał tymczasowo opuścić zespół podczas trasy, ponieważ jego ojciec był ciężko chory. Jednak powrócił do zespołu 24 lutego 2008 podczas koncertu w Mediolanie.

</doc>
<doc id="481109" url="https://pl.wikipedia.org/wiki?curid=481109" title="Zestawienie">
Zestawienie

 
Zestawienie – połączenie dwóch lub więcej wyrazów w całość stwarzającą pozory bycia frazą, lecz interpretowaną jako pojedynczy leksem.
Na przykład wyrazy składowe zestawienia "panna młoda" nie mogą być rozdzielone: *"panna bardzo młoda". Niemożliwe jest także zastąpienie któregokolwiek z tych wyrazów innym, nawet pokrewnym: *"panienka młoda". Ich szyk jest również niezmienny: *"młoda panna". W ten sposób człony zestawienia, choć zachowują swój własny akcent i możliwość przybierania innych form fleksyjnych (np. "pannę młodą", "pannie młodej"), zachowują się niczym składniki zrostu bądź złożenia: wspólnie realizują pojedyncze leksemy.

</doc>
<doc id="481110" url="https://pl.wikipedia.org/wiki?curid=481110" title="Lista Robinsona">
Lista Robinsona

Lista Robinsonów (znana w niektórych krajach pod nazwą "Mailing Preference Service", "MPS") – lista osób, które nie chcą otrzymywać wiadomości marketingowych – telefonicznie, pocztą elektroniczną, czy za pośrednictwem tradycyjnej poczty lub faxu.
Listy w Polsce.
W 2015 r. Stowarzyszenie Marketingu Bezpośredniego uruchomiło serwis "Lista Robinsonów" oferujący zastrzeżenie adresu pocztowego, adresu e-mailowego i numerów telefonów, aby wyłączyć je z kontaktów nawiązywanych przez członków stowarzyszenia. Do prowadzenia analogicznych "List Robinsona" zobowiązane są agencje zajmujące się badaniami CATI (ang. "computer assisted telephone interviewing"), zrzeszone w Organizacji Firm Badania Opinii i Rynku. W tym przypadku dana agencja na żądanie respondenta wpisuje jego numer telefonu do bazy danych, wyłączając ten numer ze swoich dalszych kontaktów.

</doc>
<doc id="481111" url="https://pl.wikipedia.org/wiki?curid=481111" title="Mailing Preference Service">
Mailing Preference Service



</doc>
<doc id="481114" url="https://pl.wikipedia.org/wiki?curid=481114" title="Kuter rybacki">
Kuter rybacki

Kuter rybacki – mały statek rybacki, najmniejsza jednostka połowowa, która służy rybakom do połowu ryb w systemie zbliżonym do połowu trawlerami.
Kutry dzielą się na małe (o długości 13-15 metrów), średnie (do 17 metrów) i superkutry (do 24 metrów). Kutry mogą być drewniane (w zaniku), stalowe lub wykonane z laminatów. Połowy na dalekich akwenach odbywają się w oparciu o statki-bazy. Napęd współczesnego kutra stanowi zwykle silnik spalinowy o mocy do 400 KM, dawniej było nim ożaglowanie do 45 m² powierzchni.

</doc>
<doc id="481119" url="https://pl.wikipedia.org/wiki?curid=481119" title="Zrost (językoznawstwo)">
Zrost (językoznawstwo)

Zrost – wyraz powstały przez połączenie elementów struktury składniowej w jedną całość, stanowiącą także pojedynczy wyraz fonologiczny, czyli posiadającą tylko jeden akcent główny, np.:
Tak powstały wyraz, jednorodny zarówno w formie pisanej, jak i w wymowie, staje się pojedynczym leksemem.
Zrosty z zachowaną fleksją obu członów.
Szczególnymi zrostami są wyrazy stanowiące zrośnięte frazy bądź zestawienia powstałe z połączenia rzeczownika z przymiotnikiem, takie jak "Wielkanoc", "Rzeczpospolita", "Białystok" czy "Krasnystaw". Człony tych zrostów nie zatraciły jeszcze zdolności do przyjmowania końcówek fleksyjnych, co sprawia, że w nazwach "Białystok" i "Krasnystaw" oba człony odmienia się oddzielnie:
W wyrazach "Wielkanoc" i "Rzeczpospolita" można, lecz nie trzeba ich odmieniać. W rezultacie możliwe są poniższe oboczności:
Wyrazy te zachowują niekiedy podwójny akcent wyrazowy (np.: "Białegostoku").
Formy, w których pierwszy element jest nieodmieniony są formami innowacyjnymi – ich spójność podyktowana jest tym, że użytkownicy języka, którzy ich używają nie postrzegają już w nich śladów struktury syntaktycznej – są one dla tych osób w pełni zrośnięte w jedną całość.
Zrosty w ujęciu historycznym.
Proces zatracania poczucia składniowej, a często także semantycznej, odrębności składników zrostów nie jest w polszczyźnie nowy: jako diachroniczne zrosty traktować należy m.in. imiona "Bożydar" i "Bogumił", a także np. liczebniki "dwieście" ("dwie" "ście", czyli „dwie setki”), "pięćset" ("pięć" "set", czyli „pięć setek”). Liczebniki te jeszcze wciąż wykazują ślady dawnej struktury, widoczne w formach "dwustu" i "pięciuset". Niegdyś np. liczebnik "dwieście" posiadał jeszcze większą liczbę form: "dwie ście", "dwu stu", "dwiema stoma" oraz "dwom stom".

</doc>
<doc id="481120" url="https://pl.wikipedia.org/wiki?curid=481120" title="Nikotynamid">
Nikotynamid



</doc>
<doc id="481123" url="https://pl.wikipedia.org/wiki?curid=481123" title="Złożenie (językoznawstwo)">
Złożenie (językoznawstwo)

Złożenie () – wyraz powstały przez połączenie co najmniej dwóch rdzeni lub ich derywatów za pomocą międzyrostka. 
Język polski.
W złożeniach, w których pierwszy człon jest rzeczownikiem, przymiotnikiem, zaimkiem lub liczebnikiem, występuje formant (spójka) -o-, na przykład: 
Historycznie można zaobserwować ten międzyrostek w imionach słowiańskich, na przykład Mir-o-sław, Jar-o-sław, Dobr-o-gost.
W złożeniach, w których pierwszy człon jest czasownikiem, występuje formant -i- lub -y-, na przykład:
Formant ten znajduje się także w niektórych imionach o słowiańskim pochodzeniu, na przykład "Kaz-i-mierz, Bron-i-sław, Zb-y-gniew" (dziś: "Zbigniew").

</doc>
<doc id="481126" url="https://pl.wikipedia.org/wiki?curid=481126" title="José Antonio Camacho">
José Antonio Camacho

José Antonio Camacho Alfaro (ur. 8 czerwca 1955 w Ciezie) – hiszpański trener i piłkarz występujący na pozycji obrońcy.
Kariera piłkarska.
W wieku 17 lat został piłkarzem Realu Madryt, w którego barwach, z roczną przerwą spędzoną na wypożyczeniu w Realu Castilla, występował przez prawie dwadzieścia lat. Na lewej obronie Realu rozegrał ponad 400 meczów w lidze, dziewięciokrotnie triumfował z nim w rozgrywkach o mistrzostwo kraju i dwa razy w Pucharze UEFA.
Na przełomie lat 70. i 80. był także filarem linii defensywnej reprezentacji Hiszpanii. W 1984 roku zdobył z nią wicemistrzostwo Europy, ponadto brał udział w Mundialach 1982 (druga runda) i w 1986 (ćwierćfinał) oraz Euro 1988 (faza grupowa). Po porażce 0:2 z RFN w Euro 1988 ogłosił koniec kariery reprezentacyjnej.
Sportową karierę zakończył rok później, w wieku 34 lat.
Kariera szkoleniowa.
Przez rok prowadził drużynę juniorów Realu Madryt. W tym czasie był również asystentem trenera pierwszego zespołu.
Samodzielną pracę szkoleniową rozpoczął w 1992 roku z drugoligowym wówczas Rayo Vallecano. Jeszcze w tym samym sezonie wprowadził madrycki klub do Primera División, po czym odszedł do Espanyolu Barcelona, zespołu także z zaplecza hiszpańskiej ekstraklasy.
W sezonie 1994-1995 wywalczył awans z Espanyolem do pierwszej ligi. Później prowadził Sevillę oraz ponownie Espanyol. W 1998 roku był trenerem Realu Madryt. Po 22 dniach pracy w tym klubie, nie mogąc dogadać się z prezesem Lorenzo Sanzem, złożył dymisję.
Jesienią 1998 roku reprezentacja Hiszpanii przegrała w eliminacjach do Euro 2000 z Cyprem. Zwolnionego selekcjonera Javiera Clemente zastąpił właśnie Camacho. Czteroletnia kadencja na stanowisku trenera kadry oceniana jest przez wielu komentatorów pozytywnie. Większość z nich podkreśla, że Camacho znacznie uatrakcyjnił styl gry reprezentacji, która za jego czasów zdobywała dużo bramek (w eliminacjach do Euro 2000: bilans 40–2). Mimo iż selekcjoner opierał kadrę na doświadczonych graczach, to udało mu się wprowadzić do pierwszej jedenastki młodych, którzy w roku 2008 zdobyli mistrzostwo Europy (Iker Casillas, Carles Puyol i Xavi). Z obu turniejów, na których Hiszpania startowała pod jego wodzą – Euro 2000 i Mundialu 2002 - odpadła w ćwierćfinałach, w pechowych okolicznościach. W 2000 roku przegrała 1:2 z przyszłymi triumfatorami Francuzami, a dwie minuty przed końcem meczu Raúl nie wykorzystał rzutu karnego. Dwa lata później po rzutach karnych uległa Korei Południowej. W tym meczu sędzia nie uznał Hiszpanom dwóch prawidłowo strzelonych goli. Po mistrzostwach świata Camacho podał się do dymisji.
Od 2002 do 2004 roku był szkoleniowcem Benfiki, z którą dwukrotnie zdobył wicemistrzostwo Portugalii i raz Puchar tego kraju.
W połowie 2004 roku powrócił do Realu Madryt, ale podobnie jak sześć lat wcześniej szybko zrezygnował z posady. Odszedł po kilku miesiącach pracy, po porażce 0:3 z Bayerem 04 Leverkusen w Lidze Mistrzów i 0:1 z Espanyolem cztery dni później.
21 sierpnia 2007 ponownie prowadził Benficę, jednak już na początku marca 2008 podał się do dymisji. Powodem tej decyzji były słabe wyniki, osiągane przez jego drużynę.
We wrześniu 2008 roku ogłoszono, że Camacho zostanie nowym trenerem CA Osasuna. Prowadzona przez niego drużyna dwukrotnie kończyła sezon w środkowych rejonach tabeli hiszpańskiej ekstraklasy (15. miejsce w sezonie 2008–2009 i 12. w sezonie 2009–2010). Latem 2010 roku pojawiła się informacja, że Camacho może zostać szkoleniowcem Legii Warszawa, jednak ostatecznie przy Łazienkowskiej pojawił się Maciej Skorża.
14 lutego 2011 roku został zwolniony z posady trenera Osasuny. 14 sierpnia 2011 roku objął funkcję trenera reprezentacji Chin i pełnił ją do 2013 roku.

</doc>
<doc id="481131" url="https://pl.wikipedia.org/wiki?curid=481131" title="Kościół Starokatolicki w RP">
Kościół Starokatolicki w RP



</doc>
<doc id="481133" url="https://pl.wikipedia.org/wiki?curid=481133" title="Mydliczkowate">
Mydliczkowate

Mydliczkowate (Leiognathidae) - rodzina głównie morskich ryb okoniokształtnych. Kilka gatunków wpływa do rzek. Poławiane gospodarczo.
Zasięg występowania.
Ocean Indyjski i zachodnie rejony Oceanu Spokojnego
Cechy charakterystyczne.
Ciało wysokie, silnie bocznie spłaszczone, romboidalne w obrysie, pokryte drobnymi łuskami i dużą ilością śluzu. Płetwa odbytowa z trzema promieniami twardymi. Długa płetwa grzbietowa z 8-9 promieniami twardymi. Mały, wysuwający się do przodu otwór gębowy. Gardziel mydliczkowatych jest wyścielona bakteriami luminescencyjnymi. Żywią się bezkręgowcami.
Klasyfikacja.
Rodzaje zaliczane do tej rodziny :
"Aurigequula" — "Equulites" — "Eubleekeria" — "Gazza" — "Karalla" — "Leiognathus" — "Nuchequula" — "Photopectoralis" — "Secutor"
Linki zewnętrzne.
Opis rodziny wg Fishbase.org (j.angielski)

</doc>
<doc id="481138" url="https://pl.wikipedia.org/wiki?curid=481138" title="Powiat średzki (śląski)">
Powiat średzki (śląski)



</doc>
<doc id="481147" url="https://pl.wikipedia.org/wiki?curid=481147" title="Gustave Moreau">
Gustave Moreau

 
Gustave Moreau (ur. 6 kwietnia 1826 w Paryżu, zm. 18 kwietnia 1898 w Paryżu) – francuski malarz i grafik, jeden z czołowych twórców symbolizmu.
Życiorys.
Uczył się w Paryżu i we Włoszech. Jego nauczyciel, malarz Théodore Chassériau, miał duży wpływ na jego twórczość. Obrazy Moreau są tajemnicze, mistyczne, pełne niepokoju i zmysłowości. Podejmują tematy literackie, religijne i mitologiczne. Brał udział w dorocznych paryskich salonach sztuki. W 1883 został odznaczony Krzyżem Legii Honorowej. W 1892 został profesorem na École des Beaux-Arts. Jego twórczość malarska stanowiła inspirację m.in. dla nabistów. Pod koniec życia rozbudował swój dom i przekształcił w galerię sztuki – obecnie Musée national Gustave Moreau.

</doc>
<doc id="481160" url="https://pl.wikipedia.org/wiki?curid=481160" title="Wojciech Majchrzak (aktor)">
Wojciech Majchrzak (aktor)

Wojciech Majchrzak (ur. 30 maja 1969 w Gostyniu) – polski aktor filmowy i teatralny.
Życiorys.
W 1993 ukończył studia na Wydziale Aktorskim we Wrocławiu (filia zamiejscowa krakowskiej PWST).
Jako aktor teatralny debiutował rolą Hajmona w spektaklu "Antygona" w Teatrze Powszechnym w Łodzi, z którym był związany do 1995. W sezonie 1995/96 również z Teatrem Nowym w Łodzi. Współpracował z Powszechnym im. Jana Kochanowskiego w Radomiu oraz warszawskimi: Adekwatnym, Ochoty, Komedia, Capitol.
W latach 2003–2006 grał Leszka Nowaka w serialu TVN "Na Wspólnej". W 2007 uczestniczył w piątej edycji programu rozrywkowego TVN "Taniec z gwiazdami". W latach 2010–2014 grał w serialu wojennym "Czas honoru", wcielając się w Tomasza Krawicza ps. Krawiec, dowódcę cichociemnych.
Życie prywatne.
W 1997 poślubił aktorkę Olgę Borys. Mają córkę Mirę (ur. 2006).

</doc>
<doc id="481167" url="https://pl.wikipedia.org/wiki?curid=481167" title="WGPW">
WGPW



</doc>
<doc id="481171" url="https://pl.wikipedia.org/wiki?curid=481171" title="3GP">
3GP

3GP – kontener multimedialny zdefiniowany przez międzynarodową organizację normalizacyjną 3GPP dla użytku telefonii 3G. Jest to uproszczona wersja standardu MPEG-4 Part 14 (MP4). Pliki 3GP mają rozszerzenie .3gp lub .3g2.
3GP przechowuje strumienie wideo (MPEG-4 część 2 lub H.263) oraz audio takie jak: AMR-NB lub AAC-LC. Pliki 3GP zawsze zapisywane są w konwencji big endian.
Pliki 3GP na komputerach PC są odtwarzane są przez programy np.: VLC media player, Windows Media Player, MPlayer, ALLPlayer, QuickTime oraz RealPlayer.
Technologia 3gp stosowana jest w telefonach komórkowych, rzadziej w odtwarzaczach multimedialnych.

</doc>
<doc id="481172" url="https://pl.wikipedia.org/wiki?curid=481172" title="3gp">
3gp



</doc>
<doc id="481173" url="https://pl.wikipedia.org/wiki?curid=481173" title="Krzyż pokutny w Stargardzie">
Krzyż pokutny w Stargardzie

Krzyż pokutny w Stargardzie znajduje się przy rozgałęzieniu dróg prowadzących do Chociwla i Maszewa, po lewej stronie szosy, około 1 kilometra na wschód od Bramy Wałowej. Jest największym krzyżem pokutnym w Europie i drugim co do wielkości na świecie.
Wykonany został w miejscowym warsztacie z jednego bloku wapienia gotlandzkiego lub olandzkiego. Jego całkowita wysokość wynosi 3,77 metra (nad powierzchnię ziemi wystaje około 2,77 m), a grubość 15 cm. Krzyż waży około 2 ton. Wapień składa się głównie z kalcytu, akcesorycznie z substancji ilastej oraz bezpostaciowej wolnej krzemionki. W strukturze wapienia widoczna jest w miejscu z inskrypcją skamielina łodzika. 
Na awersie krzyża umieszczony został wysokiej klasy wizerunek ukrzyżowanego Chrystusa oraz napis w języku dolnoniemieckim: "Boże bądź łaskaw dla Hansa Billeke, roku 1542". 
Na rewersie krzyża znajduje się napis, który jest różnie (niekiedy sprzecznie) tłumaczony w polskiej literaturze np: "Roku 1542 Hans Billeke został zabity żelaznym prętem przez Lorentza Madera - jego matki siostry syna" lub: "W 1542 roku Hans Billeke zamordował w końcu żelazną siekierą mordercę swojego siostrzeńca" (oryginał: "A[n]no x.v.lii.erschlage[n].hans.billeke.vo[n]lore[n]tz.mader.mith.eim.schane.yser.siner.moder.syster.so[n])."
Na przełomie 2004/2005 krzyż przeszedł gruntowną konserwację, która miała na celu wstrzymanie procesów niszczenia wapienia, przywrócenie czytelności inskrypcji i reliefu oraz zabezpieczenie obiektu na przyszłość.

</doc>
<doc id="481174" url="https://pl.wikipedia.org/wiki?curid=481174" title="Parafia św. Anny w Katowicach">
Parafia św. Anny w Katowicach

Parafia św. Anny w Katowicach-Janowie – rzymskokatolicka parafia z siedzibą w Katowicach, na terenie jednostki pomocniczej Janów-Nikiszowiec. Przynależy ona do dekanatu Katowice-Bogucice archidiecezji katowickiej. Została ona erygowana 1 sierpnia 1912 roku przez kardynała Georga Koppa, natomiast pierwszym proboszczem został ksiądz Paweł Dudek. Zabytkowy, neobarokowy kościół parafialny, znajdujący się przy placu Wyzwolenia w Nikiszowcu, został poświęcony 23 października 1927 roku. Kancelaria parafialna zlokalizowana jest przy placu Wyzwolenia 21. Parafia zarządza cmentarzem parafialnym przy ul. Cmentarnej.
Historia.
Powstanie i budowa kościoła.
Początkowo mieszkańcy Janowa przynależeli do wspólnoty parafialnej Najświętszego Serca Pana Jezusa w Mysłowicach. Kościół parafialny był odległy o 4–5 km od Janowa, stąd też w 1902 roku powołano Towarzystwo Katolickich Obywateli, które rozpoczęło działania na rzecz budowy kościoła na terenie Janowa.
22 października 1910 roku powołano lokalię. W tym samym roku, przy szybie Wojciech kopalni "Giesche" (obecnie "Wieczorek") na koszt kopalni przebudowano budynek kotłowni na tymczasowy kościół, który został poświęcony przez księdza Ernesta Breslera – proboszcza mysłowickiej parafii. W tym samym roku, 22 października do wspólnoty wiernych z Janowa przybył pierwszy duszpasterz – ksiądz Paweł Dudek. Janowska lokalia liczyła wówczas 9548 parafian, w tym 5190 z Janowa, 4154 z Giszowca i 204 z kolonii Zuzanna. Został on później proboszczem erygowanej 1 sierpnia 1912 roku parafii. Erygowania dokonał kardynał Georg Kopp z Wrocławia. Nowa parafia obejmowała swoim zasięgiem Janów, obszar dworski Giszowiec (bez huty "Alexander") oraz osiedle Nikiszowiec.
6 maja 1914 roku rozpoczęto budowę nowego kościoła według projektu Emila i Georga Zillmannów z Charlottenburga. 5 lipca 1914 roku położono kamień węgielny i dokonano aktu poświęcenia. Budowę przerwał wybuch I wojny światowej. Fundatorami kościoła była kopalnia "Giesche" oraz wierni z janowskiej parafii. Budowa napotkała jednak trudności finansowe (zwłaszcza na pokrycie kosztów stropów, dachu i kopuły) i aby ją ukończyć, księdzu Dudkowi udało się nakłonić Sejm Śląski w 1925 roku do zagwarantowania przez wojewodę pożyczki w wysokości 80 tys. złotych Katolickiemu Zarządowi Kościelnemu z funduszy Górnośląskiej Spółki Brackiej. Poświęcenie kościoła odbyło się 23 października 1927 roku, a uroczystość prowadził biskup katowicki Arkadiusz Lisiecki. W tym samym dniu, z uwagi dla zasługi księdza proboszcza dla powstania świątyni, biskup nadał mu tytuł radcy duchownego.
Działalność duszpasterska do 1945 roku.
Już w 1915 roku w parafii odbyła się pierwsza msza prymicyjna – wyświęcono wówczas księdza Wiktora Siwka. W czerwcu 1918 roku przy poparciu księdza Pawła Dudka założono ochronkę dla dzieci, prowadzoną przez siostry jadwiżanki. Skierowano wówczas cztery siostry zakonne do opieki nad dziećmi. 16 lutego 1923 roku powołano chór św. Cecylii. W 1928 roku w kościele parafialnym poświęcono stacje drogi krzyżowej, a 4 grudnia 1932 roku ksiądz biskup Stanisław Adamski poświęcił ołtarz św. Barbary. W latach międzywojennych msze święte odprawiano w języku polskim i niemieckim (w 1920 roku w niedziele i święta odprawiano trzy msze po polsku i jedną po niemiecku). Od 1934 roku wydawano w parafii "Wiadomości Parafialne" w dwóch językach, w którym umieszczano głównie ogłoszenia duszpasterskie. W drugiej połowie lat 30. XX wieku część parafian zaczęła domagać się likwidacji niemieckojęzycznych mszy i nabożeństw. Ksiądz Dudek starał się zachowywać neutralność w konfliktach narodowościowych.
W czasie II wojny światowej, w grudniu 1939 roku zawieszono polskie nabożeństwa, a w miejsce polskich pieśni śpiewano łacińskie. Siostry jadwiżanki na początku 1940 roku musiały przenieść się z przedszkola do domu przy obecnej ul. Leśnego Potoku, pozostając na terenie parafii, przez co zaczęły zajmować się pracą na rzecz kościoła. W 1943 roku Niemcy zarekwirowali trzy z czterech dzwonów, pozostawiając najmniejszy – św. Annę.
Lata powojenne.
23 maja 1945 roku nowe komunistyczne władze z przyczyn politycznych przekazały księdzu proboszczowi Pawłowi Dudkowi kartę wysiedlenia. Dla władz ksiądz proboszcz był osobą za bardzo sprzyjającemu Niemcom. Decyzji tej nie zaakceptowały władze kościelne, nie pozbawiając księdzu funkcji proboszcza, którym był formalnie do śmierci w 1964 roku. Nowym administratorem został ksiądz Alfons Tomaszewski, lecz nie posługiwał on długo, gdyż już 1 września 1946 roku jego miejsce zajął ksiądz Lucjan Pitlok. Siostry jadwiżanki powróciły do pierwotnie zajmowanego budynku, gdzie opiekowały się chorymi i zajmowały się prowadzeniem przedszkola, lecz już w 1951 roku władze zmusiły siostry do opuszczenia placówki i przekazani jej osobom świeckim. W budynku mieszkały jeszcze do 1965 roku, kiedy to opuściły swój klasztor i przeniosły się na probostwo parafii św. Anny.
W 1950 roku malarz Kazimierz Idczak rozpoczął pracę nad malowaniem kościoła. Dwa lata później w parafii świętowano 25-lecie konsekracji kościoła św. Anny. W 1956 roku parafianie ufundowali boczny ołtarz Matki Boskiej, wykonany przez Egona Kwiatkowskiego w Katowic. W 1975 roku wykonano w kościele parafialnym remontu dachu kościoła i wież, a dwa lata później – 27 października 1977 roku poświęcono dwa nowe dzwony.
W 1986 roku rozpoczęto prace nad budową nowego domu katechetycznego autorstwa Zbigniewa Webera. Budowę ukończono w 1992 roku. Wówczas to 5 listopada ksiądz arcybiskup Damian Zimoń dokonał poświęcenia domu katechetycznego. Część domu została oddana siostrom jadwiżankom, które przeprowadziły się z budynku probostwa. W późniejszym czasie wykonano szereg remontów i konserwacji kościoła, w tym dachu, obrazów czy dzwonnic. Po 1989 roku powołano również kilka funkcjonujących obecnie, nowych grup parafialnych. W tym samym roku utworzono sekcję Janów Klubu Inteligencji Katolickiej, w 1999 roku Podwórkowe Kółko Różańcowe Dzieci natomiast 25 października 2005 roku Grupa Modlitwy św. ojca Pio.
Kościół parafialny.
Kościół parafialny św. Anny znajduje się przy placu Wyzwolenia na osiedlu Nikiszowiec. Został wybudowany na planie krzyża, ma trzy nawy, a nad przecięciem transeptu i nawy głównej wznosi się kopuła, której elementy stalowe odlano m.in. w Hucie Laura. Wokół prezbiterium prowadzi obejście. Wystrój wykonany w stylu neobarokowym. Ołtarz główny ze św. Anną jest dziełem artysty monachijskiego Georga Schreinera. W bocznych nawach znajdują się ołtarze Matki Bożej i Świętej Barbary. We wnętrzu znajdują się też chrzcielnica typu kielichowego, nadwieszana ambona i droga krzyżowa malowana według wzoru Fugla. W oknach znajduje się 56 witraży, dzieło ratyzbońskiej pracowni Schneidera. W kościele znajdują się 75 głosowe organy o barwie romantycznej zbudowane w 1927 roku przez firmę braci Rieger z Karniowa w Czechach.
Działalność duszpasterska.
W kościele parafialnym w niedziele i święta nakazane odbywa się pięć mszy świętych (w tym jedna popołudniowa i jedna wieczorna), a w tygodniu dwie (jedna poranna i jedna wieczorna). Są również odprawiane różnego typu nabożeństwa, w tym do Matki Bożej Nieustającej Pomocy, msza święta i nabożeństwo ku czci świętej Anny, koronka do Miłosierdzia Bożego, czy nabożeństwo fatimskie. Odpust parafialny odbywa się w okolicy wspomnienia św. Anny i Joachima – w niedzielę po 25 lipca.
Wierni janowskiej parafii zrzeszeni są w kilkunastu grupach parafialnych. Są to: Ministranci, Domowy Kościół, Zespół Charytatywny Caritas, Legion Maryi, Grupa Modlitwy świętego ojca Pio, Żywy Różaniec, Bractwo świętej Anny, Kółko Misyjne, Podwórkowe Kółko Różańcowe, Krąg Biblijny, Klub Inteligencji Katolickiej, chór i Klub Ślonzoka.
Zasięg parafii.
Parafia swoim zasięgiem obejmuje wiernych z katowickiej jednostki pomocniczej Janów-Nikiszowiec. Liczyła ona w 2014 roku około 10 800 wiernych wyznania rzymskokatolickiego. Do parafii należą wierni z Katowic będący mieszkańcami ulic i placów: Boliny, Braci Woźniaków, Bzów, Cmentarna, Czechowa, Garbarska, Giszowiecka, Górniczego Dorobku, Grodowa, Hodowców, Janowska, Krawczyka, Ficka, Kulika, Leśnego Potoku, Lwowska 42-62 (adresy parzyste), Nad Stawem, Nałkowskiej, Ociepki, Odrowążów, Oswobodzenia, plac Wyzwolenia, Ruczajowa, Rymarska, Spacerowa, Strumienna, Szopienicka, św. Anny, Wiklinowa i Zamkowa.

</doc>
<doc id="481175" url="https://pl.wikipedia.org/wiki?curid=481175" title="Live &amp; Rare (album Korn)">
Live &amp; Rare (album Korn)

Live &amp; Rare – album kompilacyjny zespołu numetalowego Korn, wydany 9 maja 2006 roku. Na płycie znajdują się utwory zarejestrowane podczas występu zespołu w nowojorskim klubie CBGB w 2003 roku, w St. Louis, podczas festiwalu Woodstock w 1999 roku, oraz dwa rzadkie utwory studyjne.
Dodatkowo longplay wzbogaci cover nagrania "One" zespołu Metallica oraz "Earache My Eye" z repertuaru Cheech &amp; Chong, a także "Proud" ze strony B singla "No Place To Hide".
Płyta ukazała się 9 maja 2006 roku.

</doc>
<doc id="481176" url="https://pl.wikipedia.org/wiki?curid=481176" title="Parafia Trójcy Przenajświętszej w Chełmie Śląskim">
Parafia Trójcy Przenajświętszej w Chełmie Śląskim

Parafia Trójcy Przenajświętszej – parafia rzymskokatolicka w Chełmie Śląskim. Parafia należy do dekanatu Lędziny w archidiecezji katowickiej.
Parafia została erygowana między 1601 a 1611 r.
Historia.
W 1551 r. zbudowano i poświęcono kaplicę drewnianą pod wezwaniem Trójcy Przenajświętszej. W listopadzie 1598 r. wizytacji kościelnej (pierwszej po soborze trydenckim) dekanatu pszczyńskiego dokonał archidiakon krakowski Krzysztof Kazimirski na zlecenie biskupa Jerzego Radziwiłła. Według niej kościół w "Villa Chełm" znajdował się w rękach katolickich.
Pierwotny kościół w Chełmie w XVII w. był drewniany i posiadał trzy ołtarze. W środku znajdował się obraz Ukrzyżowanego. Kościół miał jedną wieżę z dzwonem, a w 1619 r. miał dzwonnicę, w której znajdowały się dwa dzwony i sygnaturka. Pod koniec XVII w. istniejącą kaplicę zastąpiono kościołem murowanym, który powstał dzięki fundacji biskupa Jana Małachowskiego ustanowionej w 1686 r. (konsekrowany 23 kwietnia 1689 r.). Obok barokowego kościoła, po jego południowej stronie, stała drewniana dzwonnica, istniejąca aż do lat 70. XIX w. Gruntowny remont kościoła przeprowadzono w latach 1766–1767. Na przełomie XVIII i XIX w., obok kościoła powstał cmentarz parafialny z kaplicą pw. św. Piotra. W 1883 r. proboszcz Franciszek Gach podjął się kolejnej rozbudowy kościoła. W zachodniej części kościoła do nawy dobudowano murowany transept, a do niego kruchtę, nad którą pomieszczono chór muzyczny, gdzie postawiono nowe organy. Prace przy pierwszej rozbudowie kościoła trwały aż do 1887 r. Prowadzono je na podstawie projektu budowniczego Lukasa. Rozbudowa z lat 80. XIX w. zmieniła kościół chełmski z budowli na rzucie prostokąta w budowie mającą rzut krzyża podłużnego, łacińskiego. Ostatnia przebudowa, a właściwie gruntowny remont, został przeprowadzony w latach 70. XX wieku.
Autorami obecnego kształtu kościoła byli architekci Koziczynski i Kotz z Pszczyny. Koziczynski prowadził nadzór budowlany z ramienia Rejencji w Opolu, a Kotz był jednym z wykonawców robót budowlanych. Od 1966 r. kościół w Chełmie Śląskim został wpisany do rejestru zabytków województwa katowickiego, jego opis znajduje się także w Katalogu Zabytków Sztuki w Polsce.
Od 1619 r. komendariuszem dla parafii chełmskiej był ks. Blasius Wolbramowicz (Błażej z Wolbromia), a pierwszym proboszczem Wojciech Synowiec mianowany w 1660 r. przez bpa Andrzeja Trzebnickiego; obecnie proboszczem jest ks. Piotr Guzy (od 2000 r. administrator, a od 2001 r. proboszcz).
Grupy parafialne.
"Źródło: strona parafii"

</doc>
<doc id="481184" url="https://pl.wikipedia.org/wiki?curid=481184" title="Moronowate">
Moronowate

Moronowate (Moronidae) – rodzina ryb okoniokształtnych.
Występowanie: wody słodkie i słone Ameryki Północnej, wprowadzone do Europy i północnej Afryki.
Cechy charakterystyczne.
Wydłużona, opływowa budowa ciała.
Klasyfikacja.
Rodzaje zaliczane do tej rodziny:
"Dicentrarchus" — "Morone"

</doc>
<doc id="481188" url="https://pl.wikipedia.org/wiki?curid=481188" title="Gwardia Dumbledora">
Gwardia Dumbledora



</doc>
<doc id="481190" url="https://pl.wikipedia.org/wiki?curid=481190" title="Hugo Victor Marie">
Hugo Victor Marie



</doc>
<doc id="481192" url="https://pl.wikipedia.org/wiki?curid=481192" title="Zofia Chądzyńska">
Zofia Chądzyńska

Zofia Chądzyńska z domu Szymanowska (ur. 24 lutego 1912 w Warszawie, zm. 23 września 2003 tamże) – polska pisarka, tłumaczka, popularyzatorka literatury iberoamerykańskiej. Żona Bohdana Chądzyńskiego (do jego śmierci w Argentynie w 1951 r.), później druga żona Stanisława Gajewskiego.
Życiorys.
Absolwentka Wydziału Ekonomicznego Akademii Nauk Politycznych w Warszawie. W latach 1930-1934 była urzędniczką w Ministerstwie Wyznań Religijnych i Oświecenia Publicznego. W latach 1934-1939 pracowała w biurze podróży Orbis. W czasie wojny była więźniarką Pawiaka (1940), po wojnie przebywała we Francji (gdzie jej mąż, Bohdan Chądzyński, był zastępcą polskiego konsula w Konsulacie Polskim w Lyonie do 1949 r.), później na uchodźstwie w Maroku i Argentynie, gdzie prowadziła wspólnie z Małgorzatą Wickenhagen pralnię bielizny białej i zaprzyjaźniła się m.in. z Witoldem Gombrowiczem. Debiutowała w 1958 r. na łamach „Twórczości”.
Jej pierwsza książka "Ślepi bez lasek" ukazała się niemal równocześnie w Polsce po polsku (w 1959 r.) i w Paryżu po francusku (w 1960 r.) – we Francji opublikowana pod nazwiskiem Sophie Bohdan (za nazwisko autorka przyjęła imię swego męża) i ze zmienionym przez wydawcę tytułem "Comme une ombre qui passe".
W 1960 roku powróciła na stałe do Polski, mieszkała w Warszawie. Zaprzyjaźniona z Julio Cortazarem, towarzyszyła mu m.in. w jego podróżach do Polski. Członkini Związku Literatów Polskich, Polskiego PEN Clubu i Stowarzyszenia Pisarzy Polskich.
W styczniu 1976 roku podpisała list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. 
Laureatka nagrody Związków Zawodowych CRZZ za książkę "Życie za życie" (1972) oraz nagrody Polskiego PEN-Clubu za przekłady literatury iberoamerykańskiej (1993). W 1974 r. odznaczona Złotym Krzyżem Zasługi.
Na podstawie jej książki "Wstęga pawilonu" powstał film fabularny pt. "Słońce w gałęziach" (1986, premiera: 1 listopada 1987), w reżyserii Ludmiły Niedbalskiej.
Została pochowana na Cmentarzu Powązkowskim (kwatera Pod katakumbami-1-173/174).

</doc>
<doc id="481193" url="https://pl.wikipedia.org/wiki?curid=481193" title="Odwach w Stargardzie">
Odwach w Stargardzie

Odwach - zabytkowy budynek w Stargardzie położony bezpośrednio na południe od ratusza i wysunięty ku zachodowi przed ratuszową fasadę. 
Odwach wzniesiony został na początku lat dwudziestych XVIII wieku, jest budowlą barokową z arkadowymi podcieniami na parterze i krytym gankiem na piętrze, z mansardowym dachem. Nie dorównując wielkością ratuszowi i sąsiednim kamienicom, stanowi akcent ożywiający podziałami swych elewacji rynkową pierzeję, której rys monumentalny nadają wieże kościoła. Odwach pełnił funkcję głównej wartowni dla straży stargardzkiego garnizonu. W 1886 roku budynek zakupiło miasto. Remontowany w wielkim zakresie w latach 1900 i 1934, służył w XX wieku jako biblioteka. Po walkach o miasto w 1945 roku z odwachu pozostały jedynie mury obwodowe i część arkad do wysokości parteru. Wygląd zewnętrzny budynku został wiernie odtworzony, natomiast wnętrza połączono z sąsiednim domem i przystosowano do funkcji muzealnej.

</doc>
<doc id="481196" url="https://pl.wikipedia.org/wiki?curid=481196" title="Fernand Khnopff">
Fernand Khnopff

Fernand Khnopff (ur. 12 września 1858 w Grembergen, zm. 12 listopada 1921 w Brukseli) – belgijski malarz symbolista, grafik i rzeźbiarz.
Zrezygnował ze studiów prawniczych i rozpoczął naukę malarstwa na Królewskiej Akademii Sztuk Pięknych w Brukseli (1876). Trzy lata później porzucił Akademię i przeniósł się do Paryża. Po raz pierwszy zaprezentował swoje prace publicznie w Brukseli w 1881. W 1884 był współzałożycielem grupy "Les XX". Zajmował się także projektami dekoracji i kostiumów, grafiką i rzeźbą. Niezadowolony z braku duchowych treści w malarstwie impresjonistów Khnopff rozwinął styl łączący realistyczne przedstawianie z oddaniem tajemniczych stanów umysłu. Malował obrazy pełne nastroju izolacji i wyciszenia.

</doc>
<doc id="481197" url="https://pl.wikipedia.org/wiki?curid=481197" title="Program lojalnościowy">
Program lojalnościowy

Program lojalnościowy – długotrwałe działania marketingowe służące do budowania oraz podtrzymywania pozytywnych relacji z wybranymi, najbardziej atrakcyjnymi dla firmy klientami.
Właściwie dobrana strategia programu lojalnościowego pozwala zwiększyć sprzedaż produktu lub usługi przy znacznie mniejszych kosztach innych form promocji i reklamy. Przykładem popularnego programu lojalnościowego jest premiowanie każdego zakupu punktami (proporcjonalnie do wydanej kwoty), które klient może następnie wymienić na nagrody. Jak potwierdzają badania, programy lojalnościowe są efektywne i mają realny wpływ na sprzedaż, a ponad połowa Polaków przyznaje, że bierze udział przynajmniej w jednym programie lojalnościowym lub posiada kartę stałego klienta.

</doc>
<doc id="481198" url="https://pl.wikipedia.org/wiki?curid=481198" title="Loyality program">
Loyality program



</doc>
<doc id="481199" url="https://pl.wikipedia.org/wiki?curid=481199" title="Nawłoć kanadyjska">
Nawłoć kanadyjska

Nawłoć kanadyjska ("Solidago canadensis" L.) – gatunek rośliny wieloletniej, należący do rodziny astrowatych. Pochodzi z Ameryki Północnej. Jako uciekinier z upraw rozprzestrzenił się w Europie. W Polsce rośnie na większości terytorium na siedliskach naturalnych i synantropijnych. Status gatunku w polskiej florze: kenofit, agriofit. Prawdopodobnie rozprzestrzeniła się z uprawy roślin ozdobnych, doskonale aklimatyzuje się i zaczyna wypierać gatunki rodzime. 
Rozmieszczenie geograficzne.
Zasięg pierwotny tego gatunku obejmuje rozległe obszary w Ameryce Północnej między 26 i 45 stopniem szerokości północnej, w zachodniej Kanadzie i na Alasce sięgając także 65 stopnia N. Na południu sięga po Teksas i Florydę.
Jako gatunek ozdobny nawłoć została rozpowszechniona na innych kontynentach, gdzie następnie zdziczała. Jako gatunek zadomowiony w naturze podawana jest z Europy, rozległych obszarów Azji (od rejonu Kaukazu poprzez Syberię po Japonię i Tajwan). Rośnie także w południowej Australii i na Nowej Zelandii.
Biologia.
Tworzy mieszańce z nawłocią pospolitą – "Solidago ×niederederi" Khek.
Systematyka.
Gatunek bardzo problematyczny pod względem taksonomicznym. W wąskim ujęciu należy do rodzaju "Solidago" L., sekcji "Solidago" i subsekcji "Triplinerviae" (Torrey &amp; A. Gray) G. L. Nesom, Phytologia. 75: 8. 1993. Subsekcja obejmuje 16 gatunków występujących w Ameryce Północnej i Południowej, cechujących się wyraźnie trójnerwowymi liśćmi w połowie długości łodygi. Większość z tych gatunków (z wyłączeniem całkiem nagich) bywa łączona w kompleks "Solidago canadensis". Drobne gatunki w obrębie subsekcji wyróżniane są na podstawie takich cech jak: rodzaj i zagęszczenie owłosienia łodygi, obecność gruczołków, kształt liści, zwłaszcza ich szerokość i piłkowanie brzegu. Stosunkowo najbardziej odrębne pod względem budowy morfologicznej są taksony diploidalne. Rośliny tetra- i heksaploidalne mają najwyraźniej pochodzenie mieszańcowe i cechują się mało wybitnymi cechami. 
W obrębie wąsko ujmowanego gatunku "S. canadensis" wyodrębnia się dwie odmiany:
Zwalczanie.
Nawłoć kanadyjska wymieniana jest na europejskich listach gatunków inwazyjnych stanowiących istotne zagrożenie dla środowiska naturalnego. Wymieniana jest na tzw. czarnych listach gatunków inwazyjnych szeregu krajów europejskich. W niektórych państwach (np. w Norwegii) wprowadzane są ograniczenia w uprawie i obrocie handlowym tym gatunkiem.
Skutecznym sposobem zwalczania tego gatunku jest dwukrotne w ciągu roku koszenie (w maju i sierpniu) przez kilka kolejnych lat. Eliminację tego gatunku przyśpiesza podsiewanie mieszanki traw i ziół na stanowiskach.

</doc>
<doc id="481201" url="https://pl.wikipedia.org/wiki?curid=481201" title="Wdowa (raperka)">
Wdowa (raperka)

Wdowa, właściwie Małgorzata Jaworska (ur. 13 listopada 1985 w Warszawie) – polska raperka. Wykonywany przez nią rap cechuje klimat braggadocio.
Karierę zaczęła w 2000, produkując podkłady do utworów. W 2003 prowadząca program „W-Raps” (Women-Raps) na antenie internetowej telewizji TV Fly, całkowicie poświęcony kobietom, które tworzą muzykę rap, soul i r’n’b, freestyle, beatbox, a także grafitii. Była pierwszą polską artystką rapową debiutującą solowym, oficjalnym wydawnictwem ("Braggacadabra", 2005, Fonografika). W 2007 roku dołączyła do grupy Szybki Szmal. Pod koniec 2009 roku dołączyła do ekipy Alkopoligamii. Nakładem tej wytwórni w 2010 roku została wydana jej druga, solowa płyta zatytułowana "Superextra". 10 czerwca 2014 roku raperka podjęła decyzję o opuszczeniu wytwórni Alkopoligamia.com. Od 2021 roku współtworzy hip-hopowy skład WRR, razem z raperkami Ryfą Ri i Reną.
Przypisy.
 

</doc>
<doc id="481210" url="https://pl.wikipedia.org/wiki?curid=481210" title="Lauri Tuohimaa">
Lauri Tuohimaa

Lauri Tuohimaa (ur. 25 stycznia 1979) – fiński muzyk. Obecnie zamieszkały w Oulu. W latach 2004–2011 grał w zespole Charon. Lauri posiada także swój własny zespół Embraze. Na swoim koncie ma również współpracę z For My Pain..., Maple Cross, Creature,
Kallista Kakkaa i Division Bell.
Od 2012 roku występuje w zespole Cvalda.

</doc>
<doc id="481216" url="https://pl.wikipedia.org/wiki?curid=481216" title="Dejna">
Dejna

Dejna ("Dajna") – rzeka, lewobrzeżny dopływ Gubra o długości 58,41 km i powierzchni zlewni 345,5 km².
Rzeka przepływa przez mezoregiony Pojezierze Mrągowskie i Nizina Sępopolska (przez jeziora Wągiel, Wierzbowskie, Czos, Czarne, Kot, Juno, Kiersztanowskie i Dejnowa) oraz przez obszar powiatów mrągowskiego i kętrzyńskiego (przez miejscowości Piecki, Wierzbowo, Mrągowo, Kiersztanowo, Śpigiel, Pilec, Bezławki i Biedaszki). Jej źródła znajdują się w okolicy miejscowości Piecki na zachodnim krańcu Mazurskiego Parku Krajobrazowego. Za początek rzeki Dajny WIOŚ w Olsztynie przyjął ciek uchodzący od południa do jeziora Wągiel. Koryto rzeki przebija się na odcinku kilku kilometrów poprzez przełom morenowy Pojezierza Mrągowskiego. Dajna uchodzi do Gubra w pobliżu miejscowości Biedaszki na zachód od Kętrzyna.
Przepływy charakterystyczne (w m³/s) w okresie 1969-1985:
Głównymi punktowymi źródłami zanieczyszczeń rzeki Dajny są:
Ponadto do jeziora Juno odprowadzane są ścieki:
Poniżej jeziora Dejnowa, rzeka nie przyjmuje zanieczyszczeń ze źródeł punktowych.
Badania czystości wód prowadzone przez WIOŚ w Olsztynie w dwóch punktach: poniżej jeziora Czos w Mrągowie, oraz powyżej ujścia do rzeki Guber w Smokowie (rok 1999).
Jakość wód rzeki Dajny w Mrągowie odpowiadała II klasie czystości, w Smokowie – III klasie czystości.
Substancje organiczne na kontrolowanym odcinku kwalifikowały wody rzeki Dajny do II klasy czystości. Zawartość związków azotu wskazywała na ogół na I klasę czystości, jedynie powyżej ujścia do Gubra (Smokowo) azot azotynowy odpowiadał III klasy czystości. Najwyższe wartości azotu azotynowego wystąpiły w czerwcu i październiku (1999 r.) i wynosiły odpowiednio: 0,076 mg N/l i 0,038 mg N/l. Zawartość fosforu była umiarkowana. W pierwszym i drugim punkcie pomiarowym stężenia charakterystyczne fosforanów i fosforu ogólnego mieściły się w granicach dopuszczalnych dla II klasy czystości. Zawartość sestonu na całym odcinku badanym kwalifikowała do II klasy czystości. Także stan sanitarny w Mrągowie i Smokowie wskazywał na II klasę czystości.

</doc>
<doc id="481217" url="https://pl.wikipedia.org/wiki?curid=481217" title="Luis Suárez (ur. 1935)">
Luis Suárez (ur. 1935)

Luis Suárez Miramontes (ur. 2 maja 1935 w A Coruñi) – hiszpański piłkarz występujący na pozycji pomocnika lub napastnika, oraz trener piłkarski. Jest jednym z najskuteczniejszych zawodników w historii futbolu hiszpańskiego. W drugiej połowie lat 50. był liderem FC Barcelona, z którą zdobył dwa tytuły mistrza kraju oraz dwukrotnie wygrał Puchar Miast Targowych. Od 1961 do 1970 roku grał w Interze Mediolan, który w tamtym okresie osiągnął największe sukcesy w swojej historii; drużyna prowadzona przez Helenio Herrerę trzy razy była najlepsze w Serie A, a dwa razy - w Pucharze Mistrzów. Z reprezentacją Hiszpanii, w której barwach rozegrał 32 mecze, zdobył w 1964 roku mistrzostwo Europy oraz brał udział w Mundialach 1962 i 1966. Piłkarską karierę zakończył w 1972 roku w barwach Sampdorii. Jako szkoleniowiec pracował w klubach włoskich i hiszpańskich, ale bez większych sukcesów. Od 1988 do 1991 był selekcjonerem reprezentacji Hiszpanii; wystąpił z nią w Mundialu 1990. W latach 90. związał się z Interem Mediolan, gdzie pełnił różne funkcje administracyjne.
Kariera piłkarska.
Był jednym z najlepszych hiszpańskich piłkarzy w historii, jednym z dwóch którzy otrzymali Złotą Piłkę magazynu "France Football" (drugim był Alfredo Di Stéfano).
Jako czternastolatek zapisał się do szkółki piłkarskiej Deportivo La Coruña. Cztery lata później w barwach tego klubu zadebiutował w Primera División w przegranym 1:6 spotkaniu z FC Barcelona.
W 1954 roku przeniósł się właśnie do Barcelony (przez jeden sezon występował w jej filii La Espana Industrial), gdzie od 1955 do 1961 roku zdobył dwa tytuły mistrza Hiszpanii oraz dwukrotnie Puchar Miast Targowych. W 1960 roku został uznany przez "France Football" za najlepszego piłkarza, grającego w ligach Europy. Dla Barcelony rozegrał blisko 200 meczów, w których strzelił ponad 100 bramek. 
Był najdroższym piłkarzem świata, kiedy w 1961 roku Katalończycy sprzedali go do Interu Mediolan za 142 tysiące funtów. Na jego transfer nalegał nowy trener Interu Helenio Herrera, z którym Suárez współpracował w Barcelonie. Piłkarz z Galicji był jednym z najważniejszych ogniw drużyny, która w pierwszej połowie lat 60. nie miała sobie równych ani w Serie A, ani w Pucharze Mistrzów. Piłkarze grający w Interze Herrery nazywani są "generacją catenaccia", gdyż właśnie oni po raz pierwszy zaprezentowali światu udoskonaloną przez argentyńskiego szkoleniowca metodę gry. Suárez od 1961 do 1970 roku rozegrał w Interze 328 meczów, w których strzelił 55 goli.
Sportową karierę zakończył w wieku 38 lat w Sampdorii.
Kariera reprezentacyjna.
Luis Suárez w latach 1957–1972 rozegrał w reprezentacji Hiszpanii 32 mecze i strzelił 14 goli. Zdobył w jej barwach tytuł mistrza Europy na Euro 1964 oraz dwukrotnie występował na mistrzostwach świata: 1962 (runda grupowa) i 1966 (runda grupowa).
Kariera szkoleniowa.
Przez cztery lata prowadził pięć różnych klubów włoskich, bez większych sukcesów. W 1978 roku powrócił do Hiszpanii, do Deportivo La Coruña, ale został zwolniony już po kilku miesiącach pracy. Później pomagał José Emilio Santamaríi przy reprezentacji Hiszpanii.
Niespodziewanie w 1988 roku został selekcjonerem drużyny narodowej. Awansował z nią do Mundialu 1990, gdzie w drugiej rundzie Hiszpanie przegrali 1:2 z Jugosławią. Zrezygnował z posady w maju 1991 roku po trzech przegranych z rzędu (z Francją w meczu eliminacji do Euro 1992 oraz z Węgrami i Rumunią w spotkaniach towarzyskich). Jego bilans: 27 meczów, 15 zwycięstw – 4 remisy – 8 porażek.
W latach 90. związał się na stałe z Interem Mediolan, w którym najczęściej pełnił różne funkcje administracyjne. Dwukrotnie – w 1992 i 1996 roku – był tymczasowym szkoleniowcem drużyny. Od 2001 roku jest osobistym doradcą prezesa klubu Massimo Morattiego.

</doc>
<doc id="481218" url="https://pl.wikipedia.org/wiki?curid=481218" title="Szybki Szmal">
Szybki Szmal

Szybki Szmal – polskie wydawnictwo muzyczne i związany z nią kolektyw, grupa muzyczna wykonująca hip-hop. Powstała w Warszawie 1998 roku w składzie: raperzy Adam "Este" Stępka, Mariusz "Emazet" Zajkowski, Piotr "Rembol" Rębacz, Łukasz "Kali" Kalbarczyk, Ciechosław "Ciech" Kuczys, Adam "Mały Esz Esz" Kot, Kuba "Frez" Gac oraz producenci Bartosz "Szogun" Pietrzak, Kali i Maciej "Bruno" Pruchniak. Po wydany w 2001 roku debiucie pt. "Enziskenzis" z pierwszym singlem "No co?" (słowa i muzyka Kali). Członkowie kolektywu rozpoczęli również działalność solową. Wkrótce do grupy dołączyli Michał "Proceente" Kosiorowski, Miłosz "Łysonżi" Krawczyk, Damian "Rest" Osytek, Kuba "Szu" Szumowski i Małgorzata "Wdowa" Jaworska. W grudniu 2005 roku ukazał się kolejny album zespołu zatytułowany "Szybki Szmal Mixtape 2005" wydany nakładem własnym. Siedzibą wydawnictwa było do 2019 roku studio "Kajuta" na warszawskim Imielinie. W 2022 wydawnictwo wznowiło działalność albumem Szybki Szmal Mixtape 2022 

</doc>
<doc id="481222" url="https://pl.wikipedia.org/wiki?curid=481222" title="Luis Suarez">
Luis Suarez



</doc>
<doc id="481223" url="https://pl.wikipedia.org/wiki?curid=481223" title="Antti Karihtala">
Antti Karihtala

Antti Karihtala (ur. 7 grudnia 1977) – fiński muzyk. W latach 1992-2011 Karihtala był perkusistą w fińskiej grupie Charon. Wspólnie z byłym gitarzystą zespołu, Jasse von Hastem, w 1999 pod nazwą Wolfheart nagrali deathmetalowy album Cold Breath. Obecnie zamieszkały w Raahe.
Dyskografia.
Charon

</doc>
<doc id="481224" url="https://pl.wikipedia.org/wiki?curid=481224" title="Regetów">
Regetów



</doc>
<doc id="481226" url="https://pl.wikipedia.org/wiki?curid=481226" title="Żdynia">
Żdynia



</doc>
<doc id="481229" url="https://pl.wikipedia.org/wiki?curid=481229" title="Jasse von Hast">
Jasse von Hast

Jasse von Hast (ur. 1974) – fiński muzyk. Jeden z założycieli fińskiej grupy Charon. W latach 1992–2003 był w niej gitarzystą. W 1999, wspólnie z perkusistą, Antti Karihtala, Charona, jako zespół Wolfheart nagrał deathmetalowy album Cold Breath. Od 2003 Hast występuje w grupie Wihastan.
Przypisy.
 

</doc>
<doc id="481234" url="https://pl.wikipedia.org/wiki?curid=481234" title="Karol VIII (król Francji)">
Karol VIII (król Francji)



</doc>
<doc id="481236" url="https://pl.wikipedia.org/wiki?curid=481236" title="WIBID">
WIBID

WIBID (ang. "Warsaw Interbank Bid Rate") – referencyjna wysokość oprocentowania lokat na polskim rynku międzybankowym. Wyznaczana jest jako średnia arytmetyczna wielkości oprocentowania podawanych przez banki działające w Polsce, które są uczestnikami panelu stawek referencyjnych WIBID i WIBOR, po odrzuceniu wielkości skrajnych. Banki podają stawki oprocentowania (w ujęciu rocznym), po jakich są gotowe przyjąć pieniądze od innych banków, o godzinie 11:00 każdego dnia roboczego. Proces wyznaczania wartości WIBID nazywany jest fixingiem WIBID.
Stawka WIBID ma charakter transakcyjny, bowiem w ciągu 15 minut od publikacji indeksów ustalonych podczas fixingu uczestniczące w nim banki zobowiązane są do zawierania między sobą transakcji według stawek nie gorszych od zgłoszonych tego dnia.
Wyznaczanie stawek WIBID.
WIBID jest wyznaczany dla lokat międzybankowych o następujących terminach zapadalności:
Proces wyznaczania stawek WIBID jest szczegółowo regulowany przez Regulamin Fixingu stawek referencyjnych WIBID i WIBOR. Od dnia 30 czerwca 2017 nowym administratorem stawek WIBID i WIBOR jest GPW Benchmark SA. Kontrolę nad przestrzeganiem regulaminu fixingu stawek referencyjnych WIBID przez uczestników fixingu i organizatora oraz prawidłowością ustalania i publikowania stawek referencyjnych WIBOR pełni Rada WIBOR, składająca się z ośmiu członków.
WIBID stanowi podstawę wyznaczania oprocentowania dla niektórych lokat długoterminowych (powyżej 1 roku) przyjmowanych przez banki krajowe. WIBID jest alternatywą dla WIBORU, która jednak charakteryzuje się większa zmiennością. W przypadku lokal opartych o WIBID banki do zmiennego oprocentowania, doliczają swoją premię. WIBID jest również popularnym punktem odniesienia ("benchmark") dla funduszy inwestycyjnych inwestujących na krajowym rynku pieniężnym.

</doc>
<doc id="481241" url="https://pl.wikipedia.org/wiki?curid=481241" title="Dziedzictwo kultury">
Dziedzictwo kultury



</doc>
<doc id="481242" url="https://pl.wikipedia.org/wiki?curid=481242" title="Mustafar">
Mustafar

Mustafar – fikcyjna, mała, wulkaniczna planeta w uniwersum "Gwiezdnych wojen". Mieści się w Zewnętrznych Rubieżach, w Systemie Mustafar. Była jedną z baz Separatystów podczas Wojen Klonów. Darth Sidious wysłał Nute Gunraya by ten wraz ze swoimi ludźmi ukrył się w bazie na planecie. Obiecał także, że przyśle im swojego ucznia, który przez pewien czas będzie tam dowódcą. Było to kłamstwo. Uczeń Sidiousa przybył, lecz zamiast dowodzić zabił wszystkich, którzy znajdowali się w bazie.
To właśnie tutaj odbył się pojedynek Obi-Wana Kenobiego i Anakina Skywalkera, który już całkowicie przeszedł na ciemną stronę mocy.
Opis planety.
Powierzchnia planety jest w nieustannym ruchu. Taką aktywność geologiczną powodują, znajdujące się stosunkowo blisko, gazowe olbrzymy – Jestefad i Lefrani. Pierwszy próbuje nieustanie „przechwycić” Mustafar jako własny księżyc, czemu przeciwdziała jednak Lefrani. W wyniku tego powierzchnia planety to przede wszystkim góry i rzeki lawy. Niebo zasnute jest czarnym dymem i popiołami z licznych erupcji wulkanicznych. W atmosferze szaleją burze elektromagnetyczne, a prądy konwekcyjne są bardzo silne.
Dzień na planecie trwa 36 standardowych godzin, rok 412 dni.
Mimo niesprzyjających warunków środowiska zamieszkuje ją rasa, północnych (wysokich i chudych) oraz południowych (mniejszych i lepiej zbudowanych) Mustafarian. Ich liczebność to ok. 20 000. To właśnie oni prowadzą fabryki przetopu cennych surowców.
Historia.
Wczesna historia.
Początkowo na Mustafar znajdowały się enklawy Jedi. Mogli oni na planecie doskonalić swoje umiejętności posługiwania się Mocą, jak i również szkolić swoich padawanów. Jednak kiedy Sithowie zaczęli rosnąć w siłę, zapragneli zniszczyć Jedi. Na powierzchni planety doszło do bitwy, z tak dużą ilością wykorzystanej Mocy, że gazowe olbrzymy – Jestefad i Lefrani – zostały zbliżone do Mustafar. Zapoczątkowało to potężną aktywność geologiczną (wybuchy wulkanów, procesy górotwórcze) i Jedi zostali zmuszeni do opuszczenia swoich świątyń na planecie.
Wojny klonów.
Mustafar pozostawała długo zapomniana, aż wreszcie w 300 BBY statki zwiadowcze Unii Technokratycznej odkryły w rzekach lawy na powierzchni planety niezmierzone bogactwo metali i energii. Umowa z Mustafarianami została szybko podpisana i już wkrótce Mustafar stał się dostawcą substratów do produkcji droidów dla tworzącej się Konfederacji Systemów Niezależnych.
Po stracie Generała Greviousa, swoją bazę z Utapau przenieśli na planetę Separatyści. Wkrótce po ogłoszeniu powstania Imperium Galaktycznego na Mustafar przybył Darth Vader. Z rozkazu Imperatora zabił on wszystkich przywódców Separatystów. Padme szukająca "dawnego" Anakina przybyła na planetę, a wraz z nią potajemnie zjawił się też Obi-Wan Kenobi. Wtedy to odbył się słynny pojedynek między mistrzem a dawnym uczniem. W końcu Vader został strącony przez Kenobiego do lawy, lecz nie zginął ponieważ uratował go Darth Sidious.
W czasach Imperium.
Po Wojnach Klonów na planecie Darth Vader miał swoją własną fortecę, w której między innymi leczył swoje rany odniesione podczas różnych walk czy bitew. Fortecę możemy zauważyć w filmie Łotr 1 – Gwiezdne wojny – historie. Mieszkający na planecie Geonosjanin Gizor Dellso nie poddał się siłom nowego Imperium. Wkrótce uruchomił ukrytą fabrykę droidów bojowych i planował produkcję nowych myśliwców. Imperator musiał wysłać elitarny 501 Legion w celu zlikwidowania produkcji i ostatniego przedstawiciela oporu Separatystów.

</doc>
<doc id="481243" url="https://pl.wikipedia.org/wiki?curid=481243" title="Julius Schottlaender">
Julius Schottlaender



</doc>
<doc id="481244" url="https://pl.wikipedia.org/wiki?curid=481244" title="Endless Damnation">
Endless Damnation

Endless Damnation – pierwsze demo nagrane przez grupę muzyczną Behemoth. Kaseta została wydana przez sam zespół w 1992 roku. Nagrania pochodzą z próby formacji, nie zostały poddane także żadnej obróbce studyjnej. Efektem była bardzo niska jakość dźwięku. Oprawę graficzną wraz z logo dema początkowo wykonał Adam "Holocausto" Darski. Nowe logo zespołu wykonał Michał Kraszewski ówczesny redaktor zina muzycznego Euronymous, a w latach późniejszych redaktor naczelny magazynu Vox Mortiis.
24 czerwca 2013 roku nakładem wytwórni muzycznej Witching Hour Productions ukazało się wznowienie nagrań. Materiał ukazał się na 12" płycie gramofonowej.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="481248" url="https://pl.wikipedia.org/wiki?curid=481248" title="Jan Pruszyński (prawnik)">
Jan Pruszyński (prawnik)

Jan Piotr Maria Pruszyński herbu Rawicz (ur. 12 maja 1941 w Warszawie, zm. 11 kwietnia 2008 tamże) – polski prawnik, specjalista w dziedzinie ochrony zabytków i dziedzictwa kultury, profesor nauk prawnych, pracownik Instytutu Nauk Prawnych Polskiej Akademii Nauk, autor fundamentalnej monografii "Dziedzictwo kultury Polski, jego straty i ochrona prawna" (2001); bibliofil.
Życiorys.
Syn Piotra Pruszyńskiego i Wilhelminy z Załęskich. W 1959 po ukończeniu Szkoły Ogólnokształcącej nr 44 w Warszawie, rozpoczął studia w Instytucie Orientalistycznym Wydziału Filologicznego Uniwersytetu Warszawskiego. Rok później przyjęto go na Wydział Prawa Uniwersytetu Warszawskiego, który ukończył w 1965 ze specjalnością prawa międzynarodowego publicznego.
Ukończył także podyplomowe studia dokumentacji naukowej (PAN), studiował również filologię i historię kultury krajów basenu Morza Śródziemnego, nauki pomocnicze historii (Uniwersytet Warszawski) oraz prawo amerykańskie (American Seminar Salzburg).
Od 1967 pracował w Instytucie Nauk Prawnych PAN jako asystent naukowo-techniczny w redakcji „Przeglądu Ustawodawstwa i Czasopism Prawniczych”, a od 1972 jako adiunkt dokumentacji naukowej.
W 1975 na podstawie dysertacji "Prawna ochrona zabytków architektury w Polsce", nagrodzonej przez Ministra Kultury i Sztuki, uzyskał stopień naukowy doktora nauk prawnych.
W latach 1975–1989 był członkiem Rady Naukowej Pracowni Konserwacji Zabytków, a w latach 1976-1985 był zatrudniony jako adiunkt w Zespole Prawa Administracyjnego INP PAN.
Na podstawie rozprawy habilitacyjnej pt. "Stopnie naukowe. Studium z prawa administracyjnego" i dorobku naukowego, w 1984 otrzymał stopień naukowy doktora habilitowanego prawa administracyjnego.
W latach 1983–1989 wielokrotnie brał udział w zagranicznych konferencjach naukowych, a także prowadził badania na wielu renomowanych uczelniach, np. w 1986 na zaproszenie British Academy prowadził badania w Institute of Advanced Legal Studies oraz na uniwersytetach w Oxfordzie, Edynburgu, Birmingham. Zapraszano go również jako profesora wizytującego.
W latach 1983–1986 prowadził wykłady na Wydziale Historii Uniwersytetu Warszawskiego oraz na podyplomowym studium Wydziału Architektury Politechniki Warszawskiej.
W 1991 otrzymał tytuł naukowy profesora nauk prawnych i został powołany na stanowisko profesora nadzwyczajnego w Instytucie Nauk Prawnych PAN, w którym kierował Zespołem Prawa Administracyjnego. Prowadził również wykłady m.in. na Wydziale Konserwatorskim Akademii Sztuk Pięknych w Warszawie.
W 1996 został mianowany na stanowisko profesora zwyczajnego.
W latach 1998-2003 prowadził zajęcia dydaktyczne w Wyższej Szkole Handlu i Prawa, a w latach 2001–2007 wykładał w Wyższej Szkole Informatyki, Zarządzania i Administracji w Warszawie.
Jego uczniami byli m.in.: prof. nadzw. AHE dr hab. Dariusz Matelski (UAM Poznań), ks. dr Paweł Bijak (Warszawa), Wojciech Paczuski (Warszawa) i dr. hab. Kamil Zeidler (Uniw. Gdański).
Od 1972 roku był żonaty z Agnieszką Pruszyńską (z domu Jarzembską), z którą miał syna Michała Jerzego (ur. 1973), prawnika.
Został pochowany 17 kwietnia 2008 na cmentarzu Powązkowskim w Warszawie (kw. 230-III-9).
Księga Pamiątkowa.
Dariusz Matelski, "Anatomia grabieży. Polityka Rosji wobec polskiego dziedzictwa kultury od XVII do XXI wieku". Książka dedykowana prof. zw. dr. hab. Janowi Pruszyńskiemu (1941-2008). Wydawnictwo AVALON, Kraków 2021, ss. 928, il., mapy (tam na s. 633-647 "Bibliografia prac prof. Jana Pruszyńskiego za lata 1967-2007, 2015 , nr 1-390"). https://www.academia.edu/48789994/30_04_2021_Dariusz_Matelski_Anatomia_grabie%C5%BCy_Polityka_Rosji_wobec_polskiego_dziedzictwa_kultury_od_XVII_do_XXI_wieku
Funkcje w organizacjach publicznych.
Był pracownikiem Zespołu Prawa Publicznego i Badań Europejskich, gdzie zajmował się zagadnieniami reformy nauki i szkolnictwa wyższego, etyki uczonego oraz prawnych granic wolności nauki. Opiniował także wiele rozwiązań prawnych w tym zakresie jak również przygotował projekt nowej ustawy o PAN. Jednocześnie współpracował z Biurem Pełnomocnika Rządu do Spraw Polskiego Dziedzictwa Kulturalnego za Granicą, dla którego przygotowywał ekspertyzy i opinie prawne oraz projekty ustawowych rozwiązań problemów ochrony zabytków.
W 1994 powołano go do Rady Ochrony Zabytków przy Ministrze Kultury i Sztuki oraz Międzyrządowej Komisji Polsko-Ukraińskiej ds. ochrony i zwrotu dóbr kultury utraconych i bezprawnie przemieszczonych podczas II wojny światowej.
W 1994 był generalnym sprawozdawcą na VIII konferencji UNESCO poświęconej sprawom zwrotu dzieł sztuki. Był również ekspertem w polskiej delegacji rządowej na konferencji dyplomatycznej poświęconej przyjęciu konwencji UNIDROIT z 24 czerwca 1995 o międzynarodowym zwrocie dóbr kultury i w negocjacjach międzyrządowych dotyczących Biblioteki Pruskiej (1995). W 1996 reprezentował Polskę na IV Międzynarodowym Kongresie Kultury Europejskiej w Hiszpanii (Pamplona-Navarra).
Publikacje.
Autor 380 publikacji naukowych i popularnonaukowych, w tym książek:

</doc>
<doc id="481255" url="https://pl.wikipedia.org/wiki?curid=481255" title="Chirk">
Chirk

Chirk (wal. "Y Waun") – miasto w północno-wschodniej Walii położone w hrabstwie miejskim Wrexham.

</doc>
<doc id="481256" url="https://pl.wikipedia.org/wiki?curid=481256" title="Pan Witek">
Pan Witek

Pan Witek, gość z Atlantydy, właściwie Witold Szymański (ur. 19 września 1943) – polski gitarzysta i śpiewak uliczny, znany z charakterystycznego kowbojskiego stroju oraz ekscentrycznego zachowania i aranżacji wykonywanych utworów.
Życiorys.
Pochodzi ze wsi Prace Małe pod Tarczynem. Jego ojciec był pieśniarzem ludowym.
W latach 60. i 70. grał w zespole Wieśniacy z Prac Małych, którego był założycielem. Karierę ulicznego muzyka rozpoczął w latach 90., po tym jak zmuszony był sprzedać swoje znacznie zadłużone gospodarstwo ogrodnicze. Wyjechał wtedy do Trójmiasta, z czasem zdobył lokalną sławę dzięki występom na sopockim Monciaku. Za namową poznanego w Gdańsku Tymona Tymańskiego wydał w 1993 kasetę pt. "Gość z Atlantydy" (według innych źródeł ukazała się ona dopiero w 2000), później nagrał również płytę CD pod tytułem "Hultaj".
Od 1993 występował w programie telewizyjnym "Lalamido", gdzie w każdym odcinku wykonywał około minutową piosenkę. Do udziału w programie został zaangażowany przez Krzysztofa Skibę i Pawła Konnaka. Po raz pierwszy wystąpił solowo przed większą publicznością również w 1993, na festiwalu "Energia Sztuki" w Żarnowcu. W 1994 zagrał spontaniczny, improwizowany koncert podczas imprezy w katowickim Spodku. Brał udział w wielu imprezach charytatywnych, występował gościnnie przed znanymi polskimi zespołami, m.in. w Jarocinie (w 1994), na festiwalu Przystanek Woodstock (w 1995, 2002 i 2007), na Jarmarku św. Michała w Żaganiu oraz w ramach Wielkiej Orkiestry Świątecznej Pomocy. W trakcie jednej z aukcji wspierających WOŚP wystawił na licytację swoją gitarę, jednak nabywca zwrócił mu instrument. Wystąpił w 32 programach telewizyjnych, był między innymi gościem w talk-show Kuby Wojewódzkiego.
Jest muzycznym samoukiem. Jego repertuar obejmuje duży zbiór starych i nowych utworów ludowych, popularnych ballad i pieśni (oraz ich przeróbek), a także własnych kompozycji (według samego artysty tych ostatnich jest około 100). Charakterystyczną częścią image'u artysty jest jego kowbojski strój. Występuje w wielu miastach Polski, m.in. Warszawie, Sopocie i Radomiu, w przeszłości grał także w Irlandii i Holandii. Poza muzyką zajmuje się też ogrodnictwem jako aranżer ogrodów skalnych i rzeźbi w drewnie.
Od lat 90. XX wieku prowadzi działalność polityczną – założył jednoosobową partię Odrodzenie Narodowe „Centrum” i kilkukrotnie (m.in. w 2010) usiłował bezskutecznie wystartować w wyborach prezydenckich. Zbierał podpisy pod autorskim projektem konstytucji, opartym na myślach Sokratesa. Według Krzysztofa Skiby, który współpracował z artystą w "Lalamido", Pan Witek inspirował się także ideami zawartymi w "Mein Kampf". Było to przyczyną wykluczenia muzyka z programu.
Żonaty z Zofią, mają dzieci. Ma brata Ryszarda, który też jest muzykiem. Na stałe mieszka w Radomiu.
W 2014 pociąg kursujący między Krakowem a Kostrzynem nad Odrą (w ramach trasy z okazji Przystanku Woodstock) nazwano „Pan Witek” na cześć muzyka.

</doc>
<doc id="481258" url="https://pl.wikipedia.org/wiki?curid=481258" title="László Rajk">
László Rajk

László Rajk (ur. 8 marca 1909 w Székelyudvarhely, zm. 15 października 1949 w Budapeszcie) – węgierski działacz komunistyczny.
Był synem ubogiego szewca, przedstawiciela niemieckiej mniejszości w Siedmiogrodzie (Sasów siedmiogrodzkich). W ciężkich warunkach, pracując na swoje utrzymanie, Rajk ukończył średnią szkołę. W 1927 wstąpił na Wydział Filozoficzny Uniwersytetu w Budapeszcie. W 1931 wstąpił do nielegalnej partii komunistycznej. Nie przerywając studiów, pracował w różnych dzielnicach Budapesztu jako działacz Związku Komunistycznej Młodzieży Węgierskiej. W lutym 1933 został aresztowany przez policję horthystowską. Po wyjściu z więzienia pracował jako monter przy konstrukcjach żelbetowych i jednocześnie organizował związek zawodowy robotników budowlanych. Rajk stał na czele wielkiego strajku budowlanych w 1935. Niedługo po wybuchu wojny domowej w Hiszpanii wyruszył by walczyć po stronie republiki. Został komisarzem politycznym batalionu ochotników węgierskich. Ciężko ranny w 1938 opuścił Hiszpanię i od 1941 pozostawał w obozie we Francji. W 1941 nielegalną drogą wrócił do kraju. Wkrótce został aresztowany przez policję węgierską. Uwolniony 10 września 1944 natychmiast włączył się do pracy partyjnej, został sekretarzem KC Komunistycznej Partii Węgier, był członkiem kierownictwa narodowego ruchu oporu przeciw Niemcom, organizował walkę zbrojną. Aresztowano go ponownie po trzech miesiącach – 7 grudnia 1944. Wraz z innymi więźniami został zmuszony do pieszego marszu do Niemiec. Po drodze udało mu się zbiec. 13 maja 1945 powrócił na Węgry. Został wówczas sekretarzem komitetu budapeszteńskiego WPK. W wyborach 1945 został wybrany posłem do parlamentu z ramienia WPK, a w lutym 1946 ministrem spraw wewnętrznych w koalicyjnym rządzie Ferenca Nagy’a. Od 1946 był członkiem kierownictwa partii komunistycznej, a później zastępcą sekretarza generalnego partii.
Rajkowi jako ministrowi spraw wewnętrznych podlegała tajna policja polityczna AVO. Uważany jest za jednego ze współtwórców masowego terroru na Węgrzech. Za jego rządów w 1947 r. służba bezpieczeństwa aresztowała ministra oraz kilku posłów z opozycyjnej Partii Drobnych Rolników – zwycięzcy wyborów z 1945. AVO w ramach tzw. "taktyki salami" przeprowadziło szereg policyjnych prowokacji i aresztowań, doprowadzając do obalenia demokracji parlamentarnej na Węgrzech i przejęcia pełni władzy przez partię komunistyczną (1947).
W 1948 został ministrem spraw zagranicznych. Mátyás Rákosi uznał, że Rajk stanowi dla niego zagrożenie i w 1949 Rajk wraz z innymi towarzyszami został aresztowany. Oskarżono ich o spisek kontrrewolucyjny, a Rajka w szczególności o nacjonalizm, związki z Tito i współpracę z pięcioma wywiadami państw imperialistycznych. Skazano ich w pokazowym procesie na śmierć. Oskarżenia te nie były poparte żadnym dowodem, prócz wymuszonego torturami przyznania się oskarżonych. Podczas procesu Rajk wskazał na Władysława Gomułkę jako współuczestnika międzynarodowego spisku.
Rajk został powieszony wraz z trzema towarzyszami. Został zrehabilitowany we wrześniu 1954. 6 października 1956 w dniu ówczesnego święta narodowego Węgier prochy Rajka i jego towarzyszy zostały ekshumowane i pochowane z honorami na cmentarzu Kerepesi, a na pogrzebie zgromadziło się 200 000 ludzi.

</doc>
<doc id="481259" url="https://pl.wikipedia.org/wiki?curid=481259" title="For My Pain...">
For My Pain...

For My Pain... – zespół muzyczny, który powstał w Oulu, w Finlandii, w 1999 r. z inicjatywy Altti Veteläinena i Petri Sankala. Do współpracy zaprosili swoich przyjaciół z innych zespołów, Tuomasa Holopainena z Nightwisha, Lauri Tuohimaa z Charona i Embraze. Po rozpadzie Eternal Tears of Sorrow do współpracy dołączył inny muzyk z tego zespołu, Olli-Pekka Törrö oraz Juha Kylmänen z Reflexion. Wiosna 2001 zespół wszedł do studia, aby nagrać swój debiutancki album "Fallen".

</doc>
<doc id="481261" url="https://pl.wikipedia.org/wiki?curid=481261" title="Puchar Polski w piłce siatkowej mężczyzn">
Puchar Polski w piłce siatkowej mężczyzn

Puchar Polski w piłce siatkowej mężczyzn – cykliczne krajowe rozgrywki sportowe, od sezonu 1980/1981 organizowane corocznie (co sezon) przez Polski Związek Piłki Siatkowej (a od sezonu 2000/2001 również przez Profesjonalną Ligę Piłki Siatkowej, obecnie pod nazwą Polska Liga Siatkówki S.A) dla polskich męskich klubów siatkarskich (zarówno amatorskich, jak i profesjonalnych). Drugie – po mistrzostwach Polski – rozgrywki w hierarchii ważności w polskiej piłce siatkowej.

</doc>
<doc id="481262" url="https://pl.wikipedia.org/wiki?curid=481262" title="Laszlo Rajk">
Laszlo Rajk



</doc>
<doc id="481265" url="https://pl.wikipedia.org/wiki?curid=481265" title="Hortensja de Beauharnais">
Hortensja de Beauharnais

Hortensja (Hortense) de Beauharnais (ur. 10 kwietnia 1783 w Paryżu - zm. 5 października 1837 w zamku Arenenberg w kantonie Turgowia w Szwajcarii) – córka cesarzowej francuskiej Józefiny z jej pierwszego małżeństwa z wicehrabią Aleksandrem de Beauharnais (1760–1794), królowa Holandii jako żona Ludwika Bonapartego i matka króla Holandii Napoleona Ludwika oraz cesarza Napoleona III.
Jako dwunastoletnie dziecko Hortensja została przyjęta do ekskluzywnej pensji dla dziewcząt w Paryżu, prowadzonej przez panią Campan, gdzie uczęszczały panny z najwyższych sfer. 8 marca 1796 roku jej matka zawarła powtórne małżeństwo z mało jeszcze znanym generałem Napoleonem Buonaparte, który przy tej okazji zmienił nazwisko rodowe na "Bonaparte", brzmiące z francuska.
Wiedząc, że nie może mieć więcej dzieci, cesarzowa Józefina pragnęła scementować unię rodzin Bonaparte i Beauharnais w nadziei, że jej syn lub wnuki staną się następcami Napoleona. W tym celu wydała Hortensję za mąż za Ludwika, młodszego brata ówczesnego Pierwszego Konsula Bonapartego (4 stycznia 1801). Hortensja stała się w ten sposób szwagierką swej własnej matki. Małżeństwo było nieudane: Ludwik cierpiał na chorobliwą zazdrość i urojenia paranoidalne, a Hortensja na hipochondrię. Ze związku pochodziło trzech synów:
W 1806 roku Napoleon I stworzył Królestwo Holandii i dał tron swemu bratu Ludwikowi. Hortensja została królową. W roku 1810 Ludwik, skłócony z bratem, został przez niego zmuszony do abdykacji i małżonkowie rozstali się: Hortensja z synami powróciła do Francji, a Ludwik osiedlił się w Niemczech.
Piękna, inteligentna i uwodzicielska Hortensja miała w tych latach wielu kochanków. Najtrwalszym okazał się związek z hrabią Karolem de Flahaut, synem Talleyranda. Miała z nim urodzonego w 1811 roku syna Karola Augusta de Flahaut, który potem jako książę Karol August de Morny odegrał ważną rolę za panowania swego brata przyrodniego, Napoleona III.
Po restauracji Burbonów w roku 1814 Hortensja miała romans z carem Aleksandrem I, który udzielił jej swej protekcji i skłonił Ludwika XVIII do przyznania jej apanażu i nadania tytułu księżnej de Saint-Leu. W okresie "stu dni Napoleona" Hortensja opowiedziała się za cesarzem, co doprowadziło do jej banicji z Francji w roku 1816. Prowadziła z synami wędrowne życie po Niemczech, Szwajcarii i Włoszech, aż w końcu postanowiła się osiedlić w Szwajcarii i zakupiła w roku 1817 pałacyk Arenenberg w miejscowości Salenstein, w kantonie Turgowia, gdzie mieszkała do końca życia (w 1906 roku cesarzowa-wdowa Eugenia podarowała zamek kantonowi).
Ostatnie lata miała trudne: w 1831 roku syn Napoleon Ludwik Karol zmarł nagle jako powstaniec włoski, w 1837 ostatni syn, Ludwik Napoleon, został zmuszony do ucieczki do USA po nieudanej próbie zamachu stanu we Francji. Hortensji udało się zawiadomić go o swej ciężkiej chorobie; powrócił w pośpiechu do Europy i był obecny przy jej ostatnich chwilach. Do końca życia Napoleon III nosił przy sobie jej ostatni list. Pochowano ją obok matki w kościele parafialnym w Rueil-Malmaison pod Paryżem.

</doc>
<doc id="481267" url="https://pl.wikipedia.org/wiki?curid=481267" title="36 (liczba)">
36 (liczba)

Cechą podzielności przez 36 jest to, aby liczba była podzielna przez 9 i przez 4 równocześnie.
36 w kalendarzu.
36. dniem w roku jest 5 lutego. Zobacz też co wydarzyło się w 36 roku n.e.

</doc>
<doc id="481271" url="https://pl.wikipedia.org/wiki?curid=481271" title="The Return of the Northern Moon">
The Return of the Northern Moon

The Return of the Northern Moon – drugie demo nagrane przez grupę muzyczną Behemoth w Gdańskim Warrior Studio przy pomocy Krzysztofa "Krisa" Maszoty. Wydane przez Pagan Records w 1993 roku na kasecie magnetofonowej oraz w 1995 roku na płycie winylowej przez Last Epitaph Records. W 2011 roku na podstawie pomysłu Bartłomieja Krysiuka ukazała się reedycja dema na kasecie magnetofonowej oraz na płycie gramofonowej i kompaktowej. Nagrania wydała należąca do Krysiuka firma Witching Hour Productions.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="481272" url="https://pl.wikipedia.org/wiki?curid=481272" title="Magdala (Izrael)">
Magdala (Izrael)

Magdala (Magedan, Magadan) (, ) – starożytna miejscowość położona w odległości około 6 km od Tyberiady na zachodnim brzegu Jeziora Tyberiadzkiego, w Galilei na północy Izraela.
Nazwa pochodzi od hebrajskiego słowa "migdal" – twierdza, zamek, wieża.
Obok pozostałości starożytnej Magdali znajduje się współczesne miasteczko Migdal.
Historia.
Magdala była według tradycji chrześcijańskiej ojczyzną nowotestamentowej Marii Magdaleny (por. Łk 7,36-50). W starożytności miasto było ważnym ośrodkiem rybackim. W Talmudzie odnaleźć można nazwę "Migdal Nunaja" (hebr. wieża rybna). Z grecka używano nazwy "Tarichea" (gr. solone ryby). Józef Flawiusz pisze o niej jako o mieście całkowicie zhellenizowanym, liczącym 4000 mieszkańców. W czasie powstań żydowskich przeciwko Rzymianom była oblegana i zdobywana przez wojska Wespazjana i Tytusa. 
W relacjach starożytnych pątników odnaleźć można informacje o istniejącym w Magdali kościele, który wznieść miano na miejscu domu Marii Magdaleny. Franciszkańscy archeolodzy odnaleźli pozostałości bizantyjskiego klasztoru, rzymskiego akweduktu z wieżą oraz przypuszczalnie synagogę.
Archeologia.
W okresie bezpośrednio poprzedzającym powstanie Państwa Izrael widoczne były w okolicach dzisiejszej posiadłości franciszkanów pozostałości muzułmańskiej osady "Maisdal". Wykopaliska przeprowadzili w roku 1971 archeolodzy włoscy Virgilio Corbo i Stanislao Loffreda z Franciszkańskiego Studium Biblijnego w Jerozolimie. Odnaleziono zabudowania antyczne, groby i kamienne sarkofagi. W lecie 1986 roku na dnie Jeziora Tyberiadzkiego w pobliżu osady natrafiono na łódź z czasów Jezusa.

</doc>
<doc id="481273" url="https://pl.wikipedia.org/wiki?curid=481273" title="Caerphilly (hrabstwo miejskie)">
Caerphilly (hrabstwo miejskie)

Caerphilly (wal. "Caerffili") – hrabstwo miejskie w południowej Walii. Od wschodu graniczy z Blaenau Gwent i Torfaen, od południa z Newport i Cardiff, od zachodu z Rhondda Cynon Taf i Merthyr Tydfil a od północy z hrabstwem Powys.
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="481275" url="https://pl.wikipedia.org/wiki?curid=481275" title="Tarichea">
Tarichea



</doc>
<doc id="481277" url="https://pl.wikipedia.org/wiki?curid=481277" title="37 (liczba)">
37 (liczba)

Jest jedną z liczb pierwszych.
37 w kalendarzu.
37. dniem w roku jest 6 lutego. Zobacz też co wydarzyło się w 37 roku n.e.

</doc>
<doc id="481281" url="https://pl.wikipedia.org/wiki?curid=481281" title="Płuczka iłowa">
Płuczka iłowa

Płuczka iłowa – jeden z typów płuczek wiertniczych, będący wodną zawiesiną iłu. Płuczka bentonitowa jest powszechnie wykorzystywana w budownictwie.

</doc>
<doc id="481284" url="https://pl.wikipedia.org/wiki?curid=481284" title="Hyrowa">
Hyrowa



</doc>
<doc id="481285" url="https://pl.wikipedia.org/wiki?curid=481285" title="Polany (Kraskowo)">
Polany (Kraskowo)

Polany (niem. "Annafeld") – przysiółek wsi Kraskowo w Polsce położony w województwie warmińsko-mazurskim, w powiecie kętrzyńskim, w gminie Korsze.
W latach 1975–1998 przysiółek administracyjnie należał do województwa olsztyńskiego. 
Historia.
Miejscowość Polany powstała pod koniec XIX wieku przez wykupienie gruntów z pobliskiego Kraskowa po epidemii cholery w 1866 roku.
W roku 1913 właścicielem majątku ziemskiego o powierzchni 183 ha był tu Justus Patzig, później Paul Patzig i jego żona Elisabeth domu Guddas. Patzigowie mieszkali w niewielkim parterowym dworze.
Przed rokiem 1945 miejscowość należała do gminy Kraskowo.

</doc>
<doc id="481289" url="https://pl.wikipedia.org/wiki?curid=481289" title="Timbuktu (raper)">
Timbuktu (raper)

Timbuktu (właśc. Jason Michael Robinson Diakité; ur. 11 stycznia 1975 w Lund) – szwedzki raper, właściciel niezależnego labela JuJu Records.
Timbuktu przygodę z rapem rozpoczął we wczesnych latach 90. i szybko stał się popularny w hip-hopowym światku Malmö, Kopenhagi czy Sztokholmu. W połowie lat 90., razem z duńskim raperem, założył grupę Excel. W 2000 ukazał się jego pierwszy album "T2:Kontrakultur", wyprodukowany przez Breakmecanix.

</doc>
<doc id="481294" url="https://pl.wikipedia.org/wiki?curid=481294" title="...From the Pagan Vastlands">
...From the Pagan Vastlands

...From the Pagan Vastlands – trzecie demo nagrane przez grupę muzyczną Behemoth w Gdańskim Warrior Studio z pomocą Krisa Maszoty. Wydane w 1994 roku w Polsce przez Pagan Records na kasecie magnetofonowej. Na płycie CD nagrania zostały wydane tego samego roku przez firmę Nazgul's Eyrie Productions. W Stanach Zjednoczonych wydawnictwo ukazało się w 1995 roku nakładem Wild Rags Records. W 2011 roku na podstawie pomysłu Bartłomieja Krysiuka ukazała się reedycja dema na kasecie magnetofonowej oraz na płycie gramofonowej i kompaktowej. Nagrania wydała należąca do Krysiuka firma Witching Hour Productions.
Demo w wersji przedprodukcyjnej ukazało się 29 stycznia 2015 roku nakładem Witching Hour Productions pt. "Adv...From the Pagan Vastlands". 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="481302" url="https://pl.wikipedia.org/wiki?curid=481302" title="Wigan">
Wigan

Wigan – miasto położone w północno-zachodniej części Anglii między miastami Liverpool, Manchester i Preston, w obrębie hrabstwa Wielki Manchester, w dystrykcie Wigan. W 2001 roku miasto liczyło 81 203 mieszkańców. Inne sąsiednie miasta to Chorley, St Helens, Bolton i Warrington.
Wigan jest w Anglii znane z (nieistniejącego od dawna) molo, niegdyś istotnego punktu załadowczego drewna i węgla. George Orwell umieścił molo w tytule książki "Droga na molo w Wigan". Znajduje się tam muzeum.
Mieści się tu jeden z najmłodszych klubów Premier League w Anglii – Wigan Athletic.
W mieście rozwinął się przemysł papierniczy, włókienniczy, chemiczny, elektrotechniczny oraz spożywczy.
Historia.
Pierwszymi mieszkańcami, którzy osiedlili się na terenie Wigan byli „Brigantes”. Rzymianie przejęli „Chochion” (jak wtedy było znane), podczas jednej z wielu wojen z Celtami około 79 roku n.e. i nadali mu nazwę „Coccium”. W V wieku jednak opuścili te tereny.
W średniowieczu Wigan stało się częścią „Barony of Makerfield”. W 1246 r. król Henryk III, ustanowił go miastem królewskim ze swoim własnym prawem. Wydarzenie to utrwalono w insygniach (herbie) miasta.

</doc>
<doc id="481303" url="https://pl.wikipedia.org/wiki?curid=481303" title="Island Games 2007">
Island Games 2007

Impreza Island Games 2007 odbyła się w dniach 30.06-06.07.2007 na greckiej wyspie Rodos. Zawodnicy rywalizowali w 14 dyscyplinach sportowych (golf, judo, kolarstwo, koszykówka, lekkoatletyka, łucznictwo, piłka nożna, pływanie, siatkówka, strzelectwo, tenis, tenis stołowy, triatlon i żeglarstwo).

</doc>
<doc id="481304" url="https://pl.wikipedia.org/wiki?curid=481304" title="Kosmetyka">
Kosmetyka



</doc>
<doc id="481305" url="https://pl.wikipedia.org/wiki?curid=481305" title="Makijaż">
Makijaż

Makijaż (fr. "maquiller": fałszować, szminkować) znany również jako ang. make-up – kosmetyki upiększające nałożone na skórę (szczególnie twarzy). Termin ten może oznaczać również samo nakładanie kosmetyków.
Słowem makijaż oznacza się zarówno preparaty, efekt, jak i czynności polegające na kosmetycznym upiększaniu twarzy poprzez malowanie, nakładanie szminki czy pudrowanie. Makijaż pomaga wyeksponować urodę, podkreślić jej subtelność, zamaskować niedoskonałości cery. W pewnym stopniu, w określonych warunkach, także wyraża osobowość. Dzięki jego rozmaitym technikom można upozorować twarz na idealną i zdrową. Pożądanym efektem makijażu jest jak najdoskonalsze zbliżenie wyglądu do aktualnie obowiązującego kanonu piękna i urody.
Makijaż powinien mieć charakter tymczasowy i być regularnie zmywany. Niezmywanie makijażu szkodzi skórze, co może objawiać się wypryskami, a nawet przyspieszyć procesy starzenia skóry.
Historia.
Makijaż na przełomie wieków stale się zmieniał, dostosowując się do obowiązujących kanonów piękna. Malowali się zarówno mężczyźni, jak i kobiety, a sztuka ta uznana została za jedną z najstarszych na świecie. Sztuka malowania ciała znana była już człowiekowi pierwotnemu, stosowana jest do dziś przez plemiona i ludy całego świata jako część obrządków rytualnych. Wywodzi się z niej również współczesny bodypainting oraz tatuaż.
W starożytnym Egipcie kobiety malowały powieki barwnikiem ze sproszkowanych minerałów, używały ponadto szminki, pudru, różu do policzków, czernidła do rzęs, farb do włosów i lakierów do paznokci (zachowane dzieła sztuki z tamtego okresu ukazują szeroki asortyment przyborów kosmetycznych stosowanych podczas toalety). Starożytna Grecja wprowadzając sztukę teatralną korzystała z możliwości poprawienia rysów twarzy aktorów grających w amfiteatrach. Wojownicy malowali twarze w tzw. barwy wojenne.
Wiadomości z dziedziny najdawniejszej wschodniej kosmetyki są bardzo skąpe, często bowiem należały do wiedzy tajemnej, pilnie strzeżonej przez kapłanów. Na przykład w starożytnej Japonii makijaż był bardzo zaawansowaną sztuką, ale o bliższe szczegóły trudno. Do naszych czasów dotarły tylko informacje, że malowanie się Japonek, szczególnie gejsz, przypominało niemal charakteryzację, a japońskie łaźnie są starsze od słynnych łaźni rzymskich o wiele stuleci.
Szczególny okres nasilenia stosowania makijażu w rejonie Europy przypada na okres baroku i klasycyzmu, kiedy to Wersal wyznaczał kanony mody europejskiej, a we Francji lekarze zakazywali mycia się, sądząc, że sprzyja ono szerzeniu się chorób. Mężczyźni i kobiety nierzadko ograniczali wtedy poranną toaletę do nakładania grubych warstw pudru, stylizując się na aktorów starożytnej Grecji.
Obecnie z makijażem kojarzy się głównie kobiety i modelki, jak również członków subkultur – przede wszystkim punkowej, gotyckiej oraz blackmetalowej (dla tej ostatniej jako tzw. corpse paint). Powrót tego typu makijażu zainspirował m.in. rockowy zespół Kiss, którego członkowie występowali w latach 70. i 80. z całkowicie zamalowanymi twarzami.
Psychologia.
Makijaż może nieść znaczenie psychologiczne. Ludzie, którzy przesadnie podkreślają swoją urodę mogą mieć uraz związany z poczuciem niedostatecznej atrakcyjności (zobacz: kompensacja). Sposób używania makijażu może także ujawniać samoocenę (osoby o niskiej samoocenie bądź to zupełnie nie używają makijażu, bądź go nadużywają). Należy tu jednak uważać na interpretację, bowiem samo używanie lub nieużywanie makijażu nie jest podstawą rzetelnej diagnozy.
Zaburzenia tożsamości objawiać się mogą skłonnością do częstej i diametralnej zmiany wyglądu (np. powtarzające się operacje plastyczne, bardzo częsta zmiana koloru włosów itp.). Nie jest jednak prawdziwa zależność odwrotna: zmiana wyglądu nie musi być związana z zaburzeniem poczucia tożsamości.
W europejskiej kulturze kobiety malują często usta i oczy. Malowanie ust jest związane z powszechnym (nieprawdziwym) przekonaniem, że kobieta o pełnych ustach jest namiętna, zaś usta wąskie świadczą o oziębłości. Usta są także symbolem waginalnym i w związku z tym ich podkreślanie może być sygnałem seksualnym. Malowanie oczu związane jest z tym, że w kanonie kobiecej urody oczy odgrywają ważną rolę – im wydają się większe, tym bardziej atrakcyjne. Jedna z teorii mówi, że jest to związane z tym, iż kobieta z dużymi oczami wydaje się młoda (oczy dzieci są większe w stosunku do całej twarzy niż oczy dorosłych). Duże oczy mogą także sprawiać wrażenie niewinności, czyli wierności. Współczesny kanon kształtu oka to migdał.
Malowanie policzków, pudrowanie itp. związane jest z dążeniem do sprawienia wrażenia młodego wyglądu. Zdrowa skóra jest we wszystkich kulturach kojarzona z atrakcyjnością fizyczną (zarówno mężczyzn, jak i kobiet) i jest to cecha niezmienna ze względu na epokę. Prawdopodobnie kojarzona jest ze zdrowiem. W europejskim kręgu kulturowym wszelkie cechy wyglądu związane z młodością podnoszą atrakcyjność kobiety (np. sprężysty chód, błyszczące oczy, wigor itp.). Makijaż ma za zadanie podkreślenie cech związanych z młodością (a więc atrakcyjnością fizyczną).
Makijaż stosowany przez kobiety najczęściej ma na celu wzbudzić poczucie bycia atrakcyjną, nie tylko dla siebie, ale również otoczenia. Wyniki badań z 2018 roku pokazały, że ponad połowa ankietowanych nie miałaby problemu z wyjściem bez makijażu do sklepu czy pracy. Co ciekawe, proporcje te zmieniają się wśród odpowiedzi na pytanie dotyczące wyjścia bez makijażu na spotkanie rodzinne lub ze znajomymi. Większość kobiet nie chciałaby znaleźć się w takich okolicznościach nieumalowana, ponieważ sytuacja ta wiązałaby się ze złym samopoczuciem, wstydem z powodu własnego wyglądu oraz obawą przed negatywną opinią innych na swój temat.

</doc>
<doc id="481306" url="https://pl.wikipedia.org/wiki?curid=481306" title="Winand Osiński">
Winand Osiński

Winand Osiński (ur. 22 sierpnia 1913 w Gladbeck (Niemcy), zm. 11 kwietnia 2006 w Sławkach k. Makowa Mazowieckiego) – polski lekkoatleta, maratończyk.
Był pierwszym olimpijczykiem wywodzącym się z ziemi koszalińskiej. Reprezentował Polskę na Igrzyskach Olimpijskich w Helsinkach w 1952 roku w biegu maratońskim, w którym zajął 47. miejsce.
Przed wojną był mistrzem Polski w sztafecie 3 x 1000 m (w 1938). W latach czterdziestych i pięćdziesiątych jako lekkoatleta "Unii" (obecny "Darzbór" Szczecinek) zdobył trzykrotnie mistrzostwo Polski w maratonie, w latach 1948, 1950 i 1951.
Był inżynierem leśnikiem, pracował jako nadleśniczy (trenował, biegając po lesie). Gdy w 1949 r. pracował w okolicach Wałcza, namówił znanego trenera i działacza lekkoatletycznego Jana Mulaka do organizowania w położonym tam niewielkim ośrodku o nazwie "Bukowina" zgrupowań lekkoatletów, zwłaszcza biegaczy. Propozycję tę zrealizowano i dzięki temu powstał w Wałczu Ośrodek Przygotowań Olimpijskich, obecnie jedna z placówek Centralnego Ośrodka Sportu.
Jako zawodnik reprezentował barwy Sokoła I Bydgoszcz, Polonii Warszawa, Warszawianki, HKS Bydgoszcz i Unii Szczecinek.
Trzydzieści lat po występie olimpijskim (1982) w Szczecinku zainicjowano organizację biegu ulicznego im. Winanda Osińskiego. W mieście tym imię Winanda Osińskiego nosi też jeden z ważniejszych komunikacyjnie placów. 
Pochowany na cmentarzu Bródnowskim (kwatera A93-3-9).

</doc>
<doc id="481309" url="https://pl.wikipedia.org/wiki?curid=481309" title="And the Forests Dream Eternally">
And the Forests Dream Eternally

And the Forests Dream Eternally – pierwszy minialbum nagrany przez grupę muzyczną Behemoth w Gdańskim Warrior Studio z pomocą Krzysztofa "Krisa" Maszoty. Wydany przez Enthropy Records jako CD w 1994 roku. Reedycja płyty ukazała się w 2005 roku nakładem Metal Mind Productions. Wznowienie zostało poszerzone o utwory pochodzące z minialbumu "Bewitching the Pomerania" (1997). 
Na albumie znalazła się m.in. kompozycja "Pure Evil and Hate" zadedykowana szwedzkiej formacji Bathory. Utwór powszechnie błędnie określany jest jako interpretacja z repertuaru zespołu Thomasa "Quorthona" Forsberga. W odniesieniu do kompozycji w 2004 roku polski producent gitar firma Mayones wyprodukowała sygnowane gitary zespołu Behemoth z umieszczonymi na podstrunnicach napisami "Evil" i "Hate".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego

</doc>
<doc id="481310" url="https://pl.wikipedia.org/wiki?curid=481310" title="George Formby">
George Formby

George Formby, właśc. George Hoy Booth (ur. 26 maja 1904 w Wigan, zm. 6 marca 1961 w Preston) – brytyjski piosenkarz i aktor komediowy. 
Życiorys.
Sławę zdobył w latach 30. XX wieku, dzięki wielu musicalom filmowym, w których odtwarzał postać młodego robotnika z Lancashire. Śpiewając akompaniował sobie na ukulele. 
Do najbardziej popularnych utworów tego artysty zalicza się m.in.: "Auntie Maggie's Remedy", "Chinese Laundry Blues", "The Isle of Man", "Leaning on a Lamppost", "With my Little Ukulele in my Hand" oraz "Our Sergeant Major".

</doc>
<doc id="481311" url="https://pl.wikipedia.org/wiki?curid=481311" title="GPSS">
GPSS

GPSS (ang. "General Purpose Simulation System") to język programowania stosowany do symulacji komputerowych. Język został stworzony w latach 60. przez Geoffreya Gordona. Najczęstszym zastosowaniem tego języka są symulacje systemów kolejkowych, takich jak np. kasy w supermarketach czy linie produkcyjne w fabrykach.
Linki zewnętrzne.
Minuteman Software strona firmy, która oferuje kompilator GPSS - dostępna jest także darmowa wersja studencka

</doc>
<doc id="481312" url="https://pl.wikipedia.org/wiki?curid=481312" title="Swallow the Sun">
Swallow the Sun

Swallow the Sun – fiński zespół death doom metalowy założony wiosną 2000 r. przez Juha Raivo. Pierwsze, 4-utworowe, demo "Out of This Gloomy Light" zostało nagrane w styczniu 2003. Jeszcze w tym samym roku zespół podpisał kontrakt płytowy z fińską wytwórnią Firebox Records i wydali swój debiutancki album "The Morning Never Came".

</doc>
<doc id="481313" url="https://pl.wikipedia.org/wiki?curid=481313" title="Luis Fernando Suárez">
Luis Fernando Suárez

Luis Fernando Suárez (ur. 23 grudnia 1959 w Medellín) – kolumbijski piłkarz i trener piłkarski. Doświadczenie szkoleniowe zbierał u boku Francisco Maturany, z którym wielokrotnie współpracował w klubach i reprezentacjach.
Kariera piłkarska.
Jest wychowankiem Atlético Nacional, w którym, z krótką przerwą w 1986 roku na grę w Deportivo Pereira, spędził całą swoją sportową karierę. W jego barwach w 1989 zdobył Copa Libertadores. Kilka tygodni po tym triumfie zakończył piłkarską karierę. Miał wówczas 29 lat.
Kariera szkoleniowa.
Jest jednym z najbardziej zaufanych współpracowników znanego kolumbijskiego szkoleniowca Francisco „Pacho” Maturany, u którego wielokrotnie terminował w roli asystenta.
Samodzielnie prowadził cztery kluby, w tym Atlético Nacional, którego jest wychowankiem, ale nie odniósł z nimi większych sukcesów. Po nieudanych mistrzostwach Ameryki Południowej 2004 przejął od Hernána Darío Gómeza stery reprezentacji Ekwadoru, z którą wywalczył drugi z rzędu awans na mistrzostwa świata.

</doc>
<doc id="481314" url="https://pl.wikipedia.org/wiki?curid=481314" title="Tombeboeuf">
Tombeboeuf



</doc>
<doc id="481315" url="https://pl.wikipedia.org/wiki?curid=481315" title="Noel Gay">
Noel Gay

Noel Gay, właśc. Reginald Moxon Armitage (ur. 15 lipca 1898 w Wakefield, zm. 4 marca 1954 w Londynie) – brytyjski kompozytor, którego okres twórczości przypadł głównie na lata 30. i 40. XX wieku.
Noel Gay pochodził z Wakefield w Anglii. Po ukończeniu szkoły Christ’s College w Cambridge pracował jako organista w londyńskim kościele St. Anne's Church, a wkrótce potem zaczął trwającą wiele lat karierę artystyczną.

</doc>
<doc id="481319" url="https://pl.wikipedia.org/wiki?curid=481319" title="Byrranga">
Byrranga

Byrranga (ros.: Бырранга) – zrębowe pasmo górskie w północnej Syberii, na półwyspie Tajmyr, w Rosji. Ciągnie się na długości 1100 km. Najwyższy szczyt – Lednikowaja ("Góra Lodowcowa") wznosi się na wysokość 1146 m n.p.m.
Góry zbudowane są ze skał prekambryjskich i paleozoicznych (głównie gabro, diabazy). Powstały w czasie orogenezy hercyńskiej. Rozcięte są głębokimi dolinami rzek. Występują tu niewielkie lodowce. U południowego podnóża leży tektoniczne jezioro Tajmyr. W roślinności przeważa tundra. Obszar w większości jest niezamieszkany.
Dużą część pasma obejmuje Tajmyrski Rezerwat Biosfery.

</doc>
<doc id="481324" url="https://pl.wikipedia.org/wiki?curid=481324" title="Szał na Amandę">
Szał na Amandę

Szał na Amandę (ang. "The Amanda Show") – amerykański serial komediowy wyprodukowany przez telewizję Nickelodeon w latach 1999–2002. W roli głównej wystąpiła Amanda Bynes. W chwili rozpoczęcia kręcenia serialu miała 13 lat, a po zakończeniu 16 lat.
Wersja polska.
W polskiej wersji serialu kwestie postaci czyta Agnieszka Kunikowska.
Odcinki.
Premiery w Polsce:&lt;br&gt;
Odcinki serialu nie mają polskich tytułów.

</doc>
<doc id="481329" url="https://pl.wikipedia.org/wiki?curid=481329" title="Improperia">
Improperia

Improperia (łac. "skargi, wyrzuty, narzekania") – antyfony śpiewane podczas liturgii Wielkiego Piątku w części kościołów chrześcijańskich, m.in. katolickim i luterańskim.
Ich podmiotem lirycznym jest Jezus, który wisząc na krzyżu ubolewa nad odrzuceniem przez naród wybrany. Teksty zestawiają dobrodziejstwa wyświadczone przez cierpiącego Zbawiciela z ludzką niewdzięcznością. Rozpoczynają się od słów wyjętych z Księgi Micheasza:
Dalej cytowane są ustępy z pism proroków Starego Testamentu, odnoszące się do ofiary Mesjasza, a ich wykonywaniu w kościołach katolickich towarzyszy adoracja krzyża.
Najpiękniejsze powstały w dobie Renesansu, autorstwa Giovanniego Pierluigiego da Palestriny i Tomása Luisa de Victorii. Na gruncie polskim improperia reprezentują m.in.: kompozycja Stanisława Moniuszki oraz staropolska pieśń "Ludu, mój ludu", stanowiąca w istocie rzeczy wolne, polskie tłumaczenie łacińskiej pieśni "Popule meus, qui feci tibi".

</doc>
<doc id="481330" url="https://pl.wikipedia.org/wiki?curid=481330" title="Herb Szczecina">
Herb Szczecina

Herb Szczecina – jeden z symboli miejskich Szczecina.
Wygląd i symbolika.
Herb przedstawia na niebieskiej tarczy ukoronowaną głowę gryfa o czerwonych piórach. Korona oraz dziób są koloru złotego. Proporcje wysokości do szerokości herbu wynoszą 1:0,75 (4:3), w dolnej części ma kształt łuku. Krawędź tarczy jest obramowana kolorem złotym.
Herb nawiązuje do symbolu książąt z dynastii Gryfitów.
Historia.
Gryf pojawił się już na pieczęciach miejskich z XIII wieku. Współczesny wzór obowiązuje dopiero od ok. 1360 r., jednak kolor tarczy z tamtego okresu nie jest znany. Po 1660 r. zostały dodane przez króla szwedzkiego Karola IX dwa lwy, podtrzymujące z obu stron głowę gryfa z koroną. Data usunięcia lwów nie jest znana.
2 grudnia 1996 herb został ustanowiony przez Radę Miejską w Szczecinie, utrzymany w mocy przez § 2 uchwały w sprawie przyjęcia statutu z 14 grudnia 2004 roku.

</doc>
<doc id="481332" url="https://pl.wikipedia.org/wiki?curid=481332" title="Aleksander Labuda">
Aleksander Labuda

Aleksander Labuda "Aleksander Labùda" (ur. 9 sierpnia 1902 w Mirachowie, zm. 21 października 1981 w Wejherowie) – kaszubski felietonista, pisarz, poeta i ideolog, współtwórca Zrzeszenia Regionalnego Kaszubów w Kartuzach. Swoje felietony podpisywał pseudonimem "Gùczów Mack", pochowany na cmentarzu parafialnym w Strzepczu.
Młodość.
Urodził się w Mirachowie k. Kartuz jako syn Antoniego i Antoniny z d. Ruchniewicz. Jego ojciec, który pisał się Labudda (ur. 8 września 1867 r., zm. 7 marca 1964 r.), był listonoszem na poczcie w Mirachowie, matka (ur. 15.05.1878) była córką rolnika z Lipusza k. Kościerzyny, ukończyła Gimnazjum Żeńskie w Kościerzynie, prowadziła też karczmę w Mirachowie. Mieli troje dzieci: córki Pelagię i Helenę, które zostały zakonnicami, i syna, najmłodszego z nich.
Antonina Labudda zmarła 3 maja 1904 r., ojciec ożenił się ponownie z Melanią Hinc (ur. 27 lutego 1881 r., zm. 3 maja 1970 r.) i rodzina zamieszkała w Stryszej Budzie, 3 km na wschód od Mirachowa. "Aleks", jak go nazywano, w 1916 r. ukończył 7-klasową niemiecką katolicką szkołę podstawową, tzw. ludową, w tymże Mirachowie. Miał siedmioro przyrodniego rodzeństwa z drugiego małżeństwa ojca: 2 braci i 5 sióstr.
W jego domu mówiono po kaszubsku, w szkole i w urzędach po niemiecku, a nauka religii i przygotowanie do pierwszej komunii odbywały się w języku polskim, w odległym o 6 km Sianowie. W latach 1918-20 Aleksander Labuda dokształcał się w j. polskim na kursach w Mirachowie i w Miechucinie. Należał do najzdolniejszych uczniów. Edukację kontynuował w latach 1920-23 w Państwowym Seminarium Nauczycielskim Męskim w Kościerzynie. Tu poznał głębiej sprawy kaszubskie, głównie dzięki kontaktom z "młodokaszubą", poetą i katechetą, ks. Leonem Heykem, odkrył i ugruntował swą kaszubską tożsamość.
15 lipca 1923 r., po zdanym egzaminie, Aleksander Labuda otrzymał świadectwo dojrzałości, a po wakacjach (1 sierpnia 1923 r.) podjął pracę w zawodzie nauczyciela w Lini. Wkrótce został kierownikiem niewielkiej tamtejszej szkoły, w której pracował do końca 1927 roku. W tych latach angażował się w różne działania społeczne, m.in. sekretarzował kołu Towarzystwa Powstańców i Wojaków w Lini. Lokalni działacze katoliccy spowodowali jego wydalenie z TPiW oraz chrześcijańskiej organizacji nauczycielskiej za "wygłaszanie poglądów komunizujących i antyklerykalnych" i przeniesienie do Zelewa k. Luzina, gdzie szerszej działalności prowadzić nie mógł. W małej szkole w Zelewie pracował do końca marca 1929 r. Opisał ją w swych kaszubskich wspomnieniach. Krótko potem powołano go na ćwiczenia wojskowe, na których jednak prawdopodobnie nie był, choć najpewniej zdobył podstawowe przeszkolenie wojskowe w seminarium, w TPiW, a później w Polskim Związku Zachodnim.
Działalność w kręgu zrzeszeńców.
Potem rok pracował w szkole w Skępem k. Torunia, gdzie go karnie przeniesiono za politykowanie, a z końcem czerwca 1930 r. Labuda przerwał pracę nauczycielską i postanowił zająć się działalnością na rzecz Kaszubów. W 1928 r. po raz pierwszy spotkał się z dr. Aleksandrem Majkowskim, wydawcą "Gryfa" – czasopisma, które pasjami czytał. Spotkanie to było przełomowym momentem w jego życiu i utwierdziło Labudę w przekonaniu o odrębności języka i narodu kaszubskiego. Licznymi przemyśleniami dzielił się z Janem Trepczykiem, sąsiadem ze Stryszej Budy, kolegą z ławki szkolnej, a później z Seminarium Nauczycielskiego w Kościerzynie, który również odwiedził wtedy Majkowskiego. Jan Trepczyk był wtedy nauczycielem w niedalekim Miszewie, Labuda go często spotykał i razem opracowywali m.in. kaszubską gramatykę. Wspólnie postanowili też założyć Zrzeszenie Regionalne Nauczycieli Kaszubów, aby dla sprawy kaszubskiej pozyskać nauczycieli niezrzeszonych w innych organizacjach nauczycielskich.
18 sierpnia 1929 r. Aleksander Labuda, Jan Trepczyk i Alojzy Stoltmann zwołali nauczycieli do Kartuz na zjazd założycielski planowanej organizacji. Przebieg jego był bardzo burzliwy. W Dworze Kaszubskim przemawiał wtedy m.in. Aleksander Majkowski. Namawiał do powołania organizacji dla wszystkich chętnych Kaszubów, szerzej niż zawodowo-nauczycielska. I już 1 września 1929 r. ten projekt zaczęto realizować tworząc Zrzeszenie Regionalne Kaszubów (ZRK). Przewodzili mu właśnie Aleksander Majkowski (prezes), Aleksander Labuda (wiceprezes) i Jan Trepczyk (sekretarz). Ich zwolenników i współpracowników przybywało i szybko zaczęto ich nazywać "zrzeszeńcami". Najbardziej czynni z nich byli Labuda, Trepczyk, Jan Rompski, Stefan Bieszk, Feliks Marszałkowski, Ignacy Szutenberg i ks. Franciszek Grucza.
Aleksander Labuda zaczął pracę organizacyjną w ZRK oraz dał o sobie znać jako publicysta. Oficjalnie zadebiutował we wrześniu 1930 r. na łamach "Chëczë Kaszëbsczi", niedzielnego dodatku do "Dziennika Gdyńskiego" – był jej redaktorem. W pierwszym numerze "Chëczë" Labuda opublikował wiersz "Wałë", a w nim swoje credo twórcze i życiowe: "Chcę dlô kraju trvac ë żëc." Wydano 4 numery tego "dodôwku", a po jego zawieszeniu Aleksander Labuda krótko pisał w kwartalniku "Bënë ë bùten", gdzie zamieścił kilka wierszy, m.in. cykl 4 utworów "Cąg roku". Ten tytuł jednak szybko upadł. Niemniej jednak Aleksander Labuda zaczął być znany, a jego słowa "Droga do morza prowadzi przez serca Kaszubów" umieścił na okładce swej broszury "Czy Kaszubi są Polakami?" działacz regionalny Al. Fonek (Alfons Cierocki) z Kartuz. Książka z tym mottem wyszła w sierpniu 1931 r.
Labuda nawiązał też wtedy współpracę z "Gryfem", czwartym wcieleniem pisma, które założył w 1908 r. sam Aleksander Majkowski, i zaczął redagować jego dodatek comiesięczny pt. "Gryf Kaszubski. Pismo dla ludu pomorskiego". Od października 1931 r. do września 1932 r. Labuda wydał 12 numerów tego dodatku, który miał być głosem działaczy ZRK. Publikował w nim po polsku i kaszubsku, zamieszczał szkice historyczne i językowe, wiersze i krótkie opowiastki, a przede wszystkim felietony. Już w pierwszym numerze, na ostatniej stronie pojawił się tytuł "Gùczów Mack gôdô". Narodził się ten sławny bohater – "alter ego" autora.
Ogółem w "Gryfie Kaszubskim" pojawiło się 10 tych felietonów. Połowę z nich Labuda wydał własnym nakładem w Kartuzach w dwóch rzutach w 1933 i 1934 r. w małym bibliofilskim tomiku pt. "Kąsk do smiéchù" dodając krótki wstęp i zabawny wiersz-fraszkę "Kątór ë żabë". Powoli jednak bohater i jego autor zaczęli zdobywać sobie popularność i Labuda kontynuował pisanie felietonów przez wiele lat aż do końca życia. Napisał ich ponad 300. W 1935 r. ukazała się też kolejna książka z utworami "Aleksa" – 7 jego wierszy, m.in. "Marsz Zrzeszińców", "Rok stari" i "Òjcze nasz", włączył Jan Trepczyk do wydanego wtedy zbioru pt. "Kaszëbsczi piesniôk. Dzél I", (Rogoźno Wlkp. 1935).
W tamtym okresie działacze ZRK przejmowali zadania rozpoczęte przez młodokaszubów. Aleksander Labuda należał niewątpliwie do czołowych zrzeszeńców. Podkreślał, iż zrzeszeńcy w istocie pragną dla swych ziomków jedynie: równych praw, bytu wolnego, szacunku dla wartości dziedzicznych, dla języka i zwyczajów – wszystko po to, by nie utracić kaszubskiej tożsamości. Ale nie znaleźli zrozumienia. Władze oraz konkurencja w postaci Związku Obrony Kresów Zachodnich (późniejszego Polskiego Związku Zachodniego) doprowadziły do zamknięcia "Gryfa Kaszubskiego", a dwa lata później przestał wychodzić – już na zawsze – sam "Gryf".
Aleksander Labuda zdobył jednak cenne doświadczenie i nie odpoczywał długo. W marcu 1933 r. ukazała się ulotka z nagłówkiem "Kaszubi!..." reklamująca nowe czasopismo – "Zrzesz Kaszëbskô" (Kaszubską Więź), a w maju pierwszy numer. Ulotka głosiła, że jest to "pierwsza i jedyna gazeta redagowana w duchu kaszubskim!" Z przerwami i przygodami "Zrzesz" i jej dodatek "Chëcz Kaszëbskô" ukazywały się do wojny – najpierw w Gdyni, potem w Kartuzach i Mirachowie. Wydano ok. 120 numerów. Z jednej strony pismo stało się organem prasowym ZRK, z drugiej zaś – działalność samego Zrzeszenia sprowadziła się głównie do wydawania "Zrzeszy". Podporą jej był niewątpliwie Labuda – główny redaktor i "spiritus movens" tych posunięć. Dzięki niemu to niepozorne pismo, wydawane do tego w niewielkim nakładzie, głośno propagowało sprawy kaszubskie i kulturę (m.in. drukowało fragmenty powieści "Żëcé i przigòdë Remùsa" A. Majkowskiego, ale wzbudzało też kontrowersje oraz przeciwdziałania władz. Labuda kontynuował w "Zrzeszy" publikowanie artykułów historycznych, kulturalnych, nowelek i wierszy, jak również felietonów "Gùczów Mack gôdô", ale często zabierał głos na tematy aktualne: polityczne, społeczne i in.
Stanowcze poglądy Labudy, a także liczne wystąpienia publiczne, niekiedy na granicy ekscesu, powodowały ataki władz i przeciwników. Zrzeszeńcy też nie stosowali taryfy ulgowej i atakowali niemal wszystkich, którzy mieli inne zdanie, w tym działaczy-folklorystów, ks. Bernarda Sychtę, a nawet swego wychowawcę – ks. L. Heykego. Niekiedy nie przebierali w słowach i przyklejali przeciwnikom etykietki "wrogów" czy nawet "zdrajców". Te same epitety dla każdego znaczyły co innego, nie można ich też pojmować w ich dzisiejszym znaczeniu, ale niewątpliwie walka na słowa była w owych czasach bardzo ostra, choć nie można powiedzieć, że dała więcej dobrego niż złego.
W "Zrzeszy Kaszëbsczi" narastały też trudności materialne. W 1936 r. A. Labuda zaczął starać się o pracę w Urzędzie Skarbowym w Toruniu, którą rozpoczął w roku następnym. Działał też w toruńskim Stowarzyszeniu Miłośników Kaszubszczyzny "Stanica", wstąpił do PZZ, szukał pracy w radiu w Toruniu, próbował organizować nowe wcielenie ZKR pod nazwą "Zrzesz Naszińców". Przede wszystkim jednak pisał głównie do "Zrzeszy Kaszëbsczi", korespondował też obficie z towarzyszami bojów. W latach 1938-39 publikował mniej, nieco złagodził, a nawet zmienił pewne swoje poglądy, ale przygotował też poważną pracę: "Zasady pisowni kaszubskiej ze słowniczkiem ortograficznym". Wyszła ona w Toruniu przed samą wojną, za pieniądze autora. Wydrukowano ponoć 1000 egzemplarzy, ale 900 z nich spalili Niemcy zaraz po wkroczeniu do Torunia. Resztę Labuda zdołał rozprowadzić wśród znajomych i zainteresowanych. Kilka egzemplarzy przetrwało do dziś.
10 lutego 1938 r. umarł duchowy nauczyciel Labudy – Aleksander Majkowski. 14 lutego pożegnali go Kaszubi na cmentarzu w Kartuzach. Aleksander Labuda nad jego grobem złożył słynne przyrzeczenie: „Nad prochami sp. Ùmarłégò, dr Aleksandra Majkòwsczégò, kaszëbsczégò knieza z dëcha, przed Bògã w Trójcë Przenôswiãtszi przësygajã mionã zrzeszińców na tã Stanicã, na Czôrnégò Grifa, że wedle wôlë ë żëczeniô Ùmarłégò starżã miec bãdã nad nieskazëtelnoscą nôrodny deje w kaszëbsczich zajmach trzecégò pòkòleniô – do kùńca mégò żëcô. Tak mie dopòmòżë Bóg!” Oprócz spraw duchowych zrzeszeńcy postarali się o przyznanie jeszcze w tym samym roku rządowego "dożywotniego zaopatrzenia wyjątkowego" żonie i dzieciom Majkowskiego – interweniowano u samego prezydenta Ignacego Mościckiego.
Lata wojny.
We wrześniu 1938 r. kolejnym miejscem pracy Labudy został Podgórz, dzielnica Torunia. W tamtejszej szkole pracował cały rok. Wybuch wojny zastał go w domu rodzinnym w Stryszej Budzie. Po powrocie do Podgórza przesłuchiwała go niemiecka policja. Wrócił do domu i pracował jako nauczyciel w Mirachowie i okolicach. Zaś w początkach 1941 r. zagroziło mu gestapo, które szukało go w związku z jego przedwojenną działalnością. Na Labudę wpłynął też donos tyczący jego nieostrożnej, krytycznej wypowiedzi o Hitlerze. Ostrzeżony w porę pisarz szybko zgłosił się do Wehrmachtu i w ten sposób uniknął aresztowania. Było to na samym początku czerwca, jeszcze przed wojną ze Związkiem Radzieckim.
Labuda przeszedł przeszkolenie w Szczecinku i Bydgoszczy, a potem przydzielono go do Magazynów Zaprowiantowania Warszawa-Praga. Jako zwykły żołnierz trafił na teren Jugosławii, a służbę pełnił w zaopatrzeniu. Pozwalało mu to prowadzić interesy i pomagać partyzantom. Później przerzucono go do Grecji, a w 1943 r. znalazł się na wyspie Krecie, gdzie po zakończeniu wojny Anglicy wzięli go do niewoli. Przebywał w Egipcie i w obozie przejściowym we Włoszech, a potem w Szkocji. Wstąpił do Polskich Sił Zbrojnych na Zachodzie dowodzonych przez gen. Władysława Andersa.
Praca, rodzina i działalność kaszubska.
Z tej niechcianej emigracji wrócił 19 lipca 1946 r., kiedy to przypłynął do Gdańska. Natychmiast podjął pracę w szkolnictwie: od 1 września 1946 r. w Będargowie, a od 1951 r. w Częstkowie na stanowisku kierownika szkoły – tam też od 1952 r. mieszkał. Zaś w 1954 r. przeniósł się do Tłuczewa k. Strzepcza. W 1961 r. przeszedł na rentę z powodu choroby płuc. 10 maja 1964 r. przeniósł się z rodziną do Karwicy k. Lęborka. W maju 1970 r. wrócił do Tłuczewa, gdzie przez pewien czas opiekował się dziećmi ze zbiorczej szkoły w Lini – w dawnym budynku szkolnym prowadził zajęcia zastępcze. Ten budynek, po prawie 10 latach starań, udało mu się na wiosnę 1978 r. kupić i w nim spędził ostatnie lata życia.
Zaraz po wojnie starzy i nowi działacze kaszubscy wznowili wydawanie "Zrzeszy Kaszëbsczi", tym razem w Wejherowie, prężnym przed- i powojennym ośrodku kultury regionalnej. Już w 1945 r. drukowali w niej teksty Labudy, częściowo wyjęte z archiwalnych numerów. Ale już w 1946 wrócił na łamy "Zrzeszy" sam Aleksander Labuda i jego sławne felietony. W jednym z nich zażartował: "Ni ma Zrzeszë bez Macka a Macka bez Zrzeszë."
Nowe wcielenie "Zrzeszy Kaszëbsczi" przetrwało do jesieni 1947 r. Labuda zdążył wydrukować w niej prawie 30 swych sławnych kaszubskich felietonów oraz ok. 10 artykułów po polsku. Drukował też w "Chëczë", która była cotygodniowym dodatkiem "lëteracko-nôùkowim" pisma. Tam pisał o historii i dniu bieżącym Kaszub, zahaczał o politykę i sprawy kraju i świata, zamieścił też parę kaszubskich wierszy i artykuł o pisowni kaszubskiej. Już po zamknięciu pisma władze ukarały go przeniesieniem do Częstkowa, prawdopodobnie za kaszubską anegdotę o Stalinie.
18 listopada 1947 roku Aleksander Labuda ożenił się z nauczycielką Jadwigą Kreft, córką rolnika z miejscowości Barwik k. Kartuz (ur. 31 stycznia 1918 r., zm. 16 czerwca 1997 r.). Rok po ślubie urodziła im się córka Mirosława, która zmarła w 1952 r. Wychowali sześcioro dzieci: Dagomirę (ur. 1949), Wartysława (1951), Ratybora (1953), Miłosławę (1954), Bogusławę (1956) i Jaromirę (1961).
Pod koniec 1956 r. założono Zrzeszenie Kaszubskie (późniejsze Zrzeszenie Kaszubsko-Pomorskie). Jego twórcami byli w równej mierze starzy zrzeszeńcy i młodzi działacze – wychowankowie Labudy. Pisarz wziął udział w spotkaniach przygotowujących powstanie organizacji, w tym w zebraniu organizacyjnym w Gdyni 28 października 1956 r., i natychmiast wstąpił do Zrzeszenia, by poświęcić mu część swych sił – był członkiem zarządu oddziału wejherowskiego. Po raz kolejny nie znalazł zrozumienia i zamiast współpracowników spotkał osoby sobie nieprzychylne. Labudę krytykowano m.in. za anachroniczne poglądy. Powodem niechęci była też jego wojenna przeszłość, choć w Wehrmachcie znalazł się w zasadzie trzon przedwojennych kaszubskich działaczy, m.in. Jan Trepczyk, Stefan Bieszk i Feliks Marszałkowski. Labudę posądzano o podpisanie tzw. II grupy volkslisty (jako Kaszubie narzucono mu podczas wojny grupę III), w czym celował prof. Andrzej Bukowski. Labudę oskarżano też, nie po raz pierwszy, o nacjonalizm, szowinizm, separatyzm i antysemityzm, robiono też zarzut z przedwojennej współpracy z niemieckim badaczem Friedrichem Lorentzem oraz ze wstąpienia do armii Andersa.
Przez kilka lat całą grupę zrzeszeńców inwigilowano, a w grudniu 1960 r. przeprowadzono u Labudy – podobnie jak u Trepczyka i Rompskiego – rewizję i rozpętano nagonkę. Władze naczelne Zrzeszenia Kaszubskiego dały wiarę materiałom zebranym i spreparowanym przez Służbę Bezpieczeństwa i – niemal jednogłośnie – usunęły pisarza z organizacji. Uchwałę tę unieważniono w 1971 r., ale Aleksander Labuda oficjalnie do ZK-P nie wrócił (choć spotykał się i pracował z kolegami ze Zrzeszenia, nieoficjalnie proponowano mu też powrót, z czego nie skorzystał). Zaś w pełni zrehabilitowano pisarza dopiero w 2006 roku!
Pod koniec lat pięćdziesiątych sukcesem zakończyły się kilkuletnie starania Labudy o wydanie "Słowniczka kaszubskiego", który ukazał się jako pomoc dla nauczycieli pracujących na Kaszubach. Wydały go Państwowe Zakłady Wydawnictw Szkolnych w 1960 r. w nakładzie 2000 egzemplarzy. Przedmowę naukową napisały Hanna Popowska-Taborska i Zofia Topolińska. "Słowniczek" zawiera objaśnienia ok. 2500 słów kaszubskich oraz ten sam materiał w układzie odwrotnym – poniekąd indeks haseł. (Fragment wspomnianego słownika i objaśnień do niego ukazał się wcześniej w dwutygodniku ‘‘Kaszëbë’‘.)
Również przez całe swe dorosłe życie Aleksander Labuda parał się twórczością literacką. Napisał kilkadziesiąt kaszubskich wierszy, spośród których wyróżnia się poemat narracyjny "Reknjica", napisany w 1933 r., a opisujący walkę pogańskich Słowian z Niemcami. Na początku lat 30. pisarz opracował "Ścinanie kani" – scenariusz, wedle którego przedstawiono ten obrzęd w sobótkową noc 1931 r. w Dobrzewinie k. Szemuda.
Lata przedwojenne przebiegały u Labudy pod znakiem publicystyki związanej z redagowaniem "Zrzeszë Kaszëbsczi", być może dlatego spotykamy w jego spuściźnie sporo utworów niedokończonych lub celowo napisanych we fragmentach. Z pewnością wielokierunkowość prac pisarza-działacza musiała odbić się na spójności jego dorobku.
Na emeryturze.
W latach 60. Labuda znikł z życia publicznego. Po aferze w Zrzeszeniu utrudniano mu pracę nauczycielską i wysłano na rentę. Zajął się więc sprawami rodzinnymi i gospodarzeniem, a pisał niewiele, m.in. kontynuował temat losów pomorskiego księcia Świętopełka Wielkiego, który już przed wojną podjął w kilku wierszach. Tym razem miała to być sztuka po kaszubsku.
Lepsze czasy dla Labudy nadeszły na początku lat 70. W 1971 r. ukazały się dwa zbiory "gôdek" Gùczowego Macka: "Kąsk do smiéchù" oraz "Zupa z krëszków". Każdy liczył 30 historyjek, w większości nowo napisanych, a więc również owoców lat 60. Wydano je nakładem Zrzeszenia Kaszubsko-Pomorskiego, obie zredagował Wojciech Kiedrowski, pierwszą z nich współfinansowało Muzeum Piśmiennictwa i Muzyki Kaszubsko-Pomorskiej w Wejherowie. W tym samym roku nowe opowieści "Gùczów mack gôdô" zaczęły pojawiać się w miesięczniku "Pomerania". Labuda wrócił też do innych, poważniejszych prac literackich.
Dwa lata później jego felietony znalazły się w wydanej w Niemczech przez Ferdinanda Neureitera "Antologii kaszubskiej", a dawne wiersze ("Cąg roku" i 6 innych utworów) trafiły krótko potem do gdańskiego zbioru kaszubskiej poezji pt. "Modra struna", który opublikowało Wydawnictwo Morskie w ilości 2000 egzemplarzy. Zaś w 1974 r. wyszedł trzeci, największy tom felietonów Labudy pt. "Kùkùk" – prawie 60 historyjek. Gdański oddział ZK-P wydał go w nakładzie 2200 sztuk, a dystrybucją zajął się "Ruch". Gùczów Mack trafił więc do kiosków z prasą – był to kolejny niespodziewany zakręt w karierze Aleksandra Labudy. Następny tom – "Chòchòłk" – wyszedł w 1979 r. nakładem ZK-P (2000 egz.) i zawierał 45 opowiastek.
W 1975 r. pisarz otrzymał medal "Zasłużonym Ziemi Wejherowskiej", w 1976 r. został członkiem Związku Literatów Polskich, w 1977 r. odebrał Medal Stolema, największe odznaczenie kaszubskie, a rok później medal "Zasłużonym Ziemi Gdańskiej". W 1979 r. w Wejherowie ukazało się okolicznościowe, przygotowane przez Edmunda Kamińskiego, wydawnictwo kaszubskie pt. "Pasja twórczego życia" (nakład 400 szt.), które poświęcono trzem twórcom Pomorza: Marianowi Mokwie, Janowi Trepczykowi i Aleksandrowi Labudzie. Przedrukowano w nim pierwszy opublikowany wiersz Labudy "Wałë". Również w tym roku wyszło trzecie wydanie "Bedekera kaszubskiego" Róży Ostrowskiej i Izabeli Trojanowskiej, w którym omówiono działalność i twórczość A. Labudy. Książka ta (w zasadzie przedruk wydania drugiego z 1974 r., z drobnymi uzupełnieniami) miała 20 tys. nakładu. Zaś dłuższą sylwetkę pisarza i omówienie jego utworów zamieścił Ferdinand Neureiter w wydanej w Niemczech w 1978 r. "Historii literatury kaszubskiej". Jej polskie tłumaczenie ukazało się krótko po śmierci Labudy, którą odnotowano w przypisie. Należy zauważyć jego "Słowôrz kaszëbsko-polsczi. Słownik polsko-kaszubski" z 1982 r., część kaszubsko-polska może być bardzo przydatna.
Ostatnie lata życia były u pisarza bardzo pracowite. Składał wielki słownik kaszubsko-polski i polsko-kaszubski, który został wydany już pośmiertnie, spisywał dzieje Zrzeszenia Regionalnego Kaszubów, kręgu zrzeszeńców, "Zrzeszy Kaszëbsczi" i swoje własne, a w "Pomeranii" publikował cykl "Naji dëchë" – swoisty słowniczek kaszubskich wierzeń. Musiał też ponownie bronić się przed atakami prof. Bukowskiego, w czym pomagało mu wielu publicystów i działaczy kaszubskich, m.in. Wojciech Kiedrowski i Lech Bądkowski. Napisał wierszowaną parafrazę Nowego Testamentu, której dał tytuł "Ewanielskô spiéwa". Części tych prac nie dokończył, ale do ostatka nie wypuszczał pióra z ręki.
Pod koniec życia A. Labuda podupadł na zdrowiu – chorował na wątrobę. Zmarł 24 października 1981 r. w Wejherowie. Pochowany został na cmentarzu w Strzepczu, gdzie obecnie spoczywa również jego żona Jadwiga, zmarła w 1997 r.
Pamięć o Aleksandrze Labudzie i jego twórczość jest na Kaszubach nadal żywa. Książki są wznawiane, cytowane i omawiane, a osobę pisarza honoruje się i wspomina. Jego imię noszą: ulice w Szemudzie i Bolszewie, szkoła podstawowa w Strzepczu i Biblioteka Publiczna Gminy Wejherowo w Bolszewie k. Wejherowa.
Kontrowersje wokół przeszłości.
Niewyjaśniona pozostaje okupacyjna przeszłość Aleksandra Labudy, którego oskarżono po wojnie m.in. o ochotnicze wstąpienie o Wehrmachtu i współpracę z niemieckim środowiskiem rewizjonistycznym skupionym wkoło niemieckiej gazety "Przyjaciel Ludu Kaszubskiego". Już w latach międzywojennych poprzez częstą krytykę polskiej polityki państwowej na łamach "Zrzeszy", zarzut polonizacji Kaszubów i propagowanie idei osobnego, niezależnego narodu i języka kaszubskiego, Labuda popadł w konflikt z władzami państwowymi. Na Pomorzu Gdańskim będącym wówczas obiektem rewizjonistycznej propagandy "korytarzowej" hitlerowskich Niemiec tezy te były postrzegane jako zagrożenie polskiej racji stanu. Skutkiem były konfiskaty niektórych wydań "Zrzeszy". W odpowiedzi na cenzurę, w trzecim wydaniu numeru 17 czasopisma, Labuda na stronie tytułowej zamieścił hasło w języku niemieckim: "Wir lassen uns nicht erwürgen!" ("Nie damy się zdusić!"), za co został karnie wysiedlony z Kartuz.
Najwięcej kontrowersji budzi jednak służba w Wehrmachcie i praca nauczyciela jaką zaproponowały Labudzie niemieckie władze okupacyjne. Labuda miał wstąpić do Wehrmachtu w 1941 roku, a więc jeszcze przed przymusową konskrypcją w czasie w którym do służby w wojsku zgłaszano się na ochotnika. Labuda w wywiadzie udzielonym Izabeli Trojanowskiej stwierdzał, że Niemcy po wkroczeniu na Pomorze zaproponowali mu pracę nauczyciela, a on zdecydował się na Bącz, w którym pracował przez dwa lata do września 1941 roku. Labuda bronił się stawianymi zarzutami: "Śmierci uniknąłem jedynie dzięki dobrej dorady pewnego Niemca, której posłuchałem i wlazłem w mundur Wehrmachtu. Nadmienić wypada, że w latach 1939/1940 byłem siłą rzeczy kandydatem na Volksdeutscha, ale dzięki takiemu obrotowi rzeczy nie doszło do tego, abym przyjął jakąkolwiek z grup niemieckich".
Wyznania te zawierają niejasności gdyż Labuda nie mógł być "kandydatem na Volksdeutscha" w latach 1939-1940, przed wprowadzeniem Volkslisty jak też nie mógł wstąpić do Wehrmachtu w 1941 roku nie przyjmując uprzednio niemieckiej grupy narodowej, w tym okresie trzeba było o przyznanie takiej grupy wystąpić samemu. Podobnie fakt zaproponowania Labudzie posady nauczyciela przez władze okupacyjne był wówczas na Pomorzu zjawiskiem nietypowym, tym bardziej, że Labuda należał do Polskiego Związku Zachodniego, którego członkowie podlegali w pierwszym rzędzie eksterminacji w ramach Intelligenzaktion.

</doc>
<doc id="481338" url="https://pl.wikipedia.org/wiki?curid=481338" title="Wentworth Miller">
Wentworth Miller

Wentworth Miller, właściwie Wentworth Earl Miller III (ur. 2 czerwca 1972 w Chipping Norton) – amerykański aktor, scenarzysta i koproducent telewizyjny i filmowy, model; międzynarodowe uznanie zdobył rolą Michaela Scofielda w serialu "Skazany na śmierć" (2005–2009, 2017).
Życiorys.
Wczesne lata.
Urodził się w Chipping Norton w hrabstwie Oxfordshire w Anglii w Wielkiej Brytanii. Dorastał z dwiema młodszymi siostrami – Gillian i Leigh – w Nowym Jorku, na Brooklynie. Ze strony ojca Wentwortha E. Millera II,prawnika i absolwenta Uniwersytetu Yale, ma pochodzenie afroamerykańskie, jamajskie, angielskie, niemieckie, polskie, żydowskie i czirokeskie. Natomiast ze strony matki Roxann, nauczycielki edukacji specjalnej (także absolwentki Uniwersytetu Yale), ma korzenie rosyjskie, francuskie, holenderskie oraz syryjsko-libańskie.
W 1990 ukończył Quaker Valley High School w Pensylwanii. Po ukończeniu studiów literatury angielskiej na prestiżowym Uniwersytecie w Princeton (1995), podróżował po świecie ze śpiewającą a cappella grupą The Princeton Tigertones.
Kariera.
W 1995 przeprowadził się do Los Angeles, by spróbować swoich sił jako aktor, ale przez kilka lat nie udało mu się zagrać w żadnym filmie. Po udziale w serialu "" ("Buffy, the Vampire Slayer", 1998), debiutował na dużym ekranie rolą Parysa w adaptacji filmowej szekspirowskiej sztuki "Romeo i Julia" ("Romeo and Juliet", 2000). Potem wystąpił w popularnym serialu NBC "Ostry dyżur" ("ER", 2000) oraz miniserialu fantasy Hallmark/RTL "Dinotopia" (2002). Przełomem stał się występ u boku Anthony’ego Hopkinsa i Nicole Kidman w melodramacie "Piętno" ("The Human Stain", 2003).
Rolę wychowanka najlepszych szkół, inżyniera o doskonałej opinii Michaela Scofielda, który napadł na bank tylko po to, by zostać skazanym na karę pozbawienia wolności i uratować brata, otrzymał na tydzień przed początkiem zdjęć do serialu Fox Network "Skazany na śmierć" (2005–2009, 2017). Dzięki tej roli zyskał dużą popularność, a w 2006 był nominowany do nagrody Złotego Globu i Saturna.
Wystąpił w teledyskach do piosenek: „We Belong Together” (2005) i „It's Like That” (2005) Marii Carey. Wystąpił również w reklamie auta marki Chevrolet Cruze.
W 2013, pod nazwiskiem Ted Foulke, debiutował jako scenarzysta. Na podstawie scenariusza jego autorstwa thriller "Stoker" wyreżyserował Park Chan-wook.
Życie prywatne.
Od dzieciństwa zmagał się z depresją i problemem akceptacji własnej orientacji seksualnej. 21 sierpnia 2013 publicznie oświadczył, że jest gejem.
Odmówił zostania gościem honorowym Międzynarodowego Festiwalu Filmowego w Petersburgu ze względu na antygejowskie przepisy wprowadzone w Rosji przez rząd Władimira Putina:

</doc>
<doc id="481339" url="https://pl.wikipedia.org/wiki?curid=481339" title="Puchar Polski w piłce siatkowej kobiet">
Puchar Polski w piłce siatkowej kobiet

Puchar Polski w piłce siatkowej kobiet (także pod nazwą sponsora rozgrywek Tauron Puchar Polski) – cykliczne, krajowe rozgrywki sportowe, od sezonu 1980/81 organizowane corocznie (co sezon) przez Polski Związek Piłki Siatkowej (a od sezonu 2005/06 również przez Profesjonalną Ligę Piłki Siatkowej S.A.) dla polskich kobiecych klubów siatkarskich (zarówno amatorskich, jak i profesjonalnych). Druga - po Mistrzostwach Polski — co ważności w hierarchii rywalizacja w polskiej piłce siatkowej.
Dotychczasowe nazwy:

</doc>
<doc id="481340" url="https://pl.wikipedia.org/wiki?curid=481340" title="Czarne zastępy – W hołdzie Kat">
Czarne zastępy – W hołdzie Kat

Czarne zastępy – W hołdzie Kat (zapis stylizowany "Czarne zastępy – W hołdzie KAT") – tribute album, zarejestrowany dla uczczenia działalności polskiej grupy thrashmetalowej Kat. Album został wydany w czerwcu 1998 roku nakładem wytwórni muzycznej Pagan Records. W 2007 roku kompilacja została dołączona do wielopłytowego wydawnictwa formacji KAT pt. "Kat 1985–2005".
Lista utworów.
Źródło.

</doc>
<doc id="481344" url="https://pl.wikipedia.org/wiki?curid=481344" title="Dom Kopernika w Toruniu">
Dom Kopernika w Toruniu

Dom Kopernika w Toruniu – zabytkowa, gotycka kamienica, która w drugiej połowie XV wieku należała do rodziny Koperników. Przez wielu historyków uznawana jest ona za miejsce narodzin Mikołaja Kopernika.
Lokalizacja.
Kamienica znajduje się w południowej części Zespołu Staromiejskiego, przy ul. Kopernika 15/17.
Historia.
Kamienica pochodzi z 1370 roku i należy ona do tak zwanych spichlerzodomów, które w średniowieczu spełniały zarówno funkcje mieszkalne, jak i magazynowe.
Pod koniec XIV w. właścicielem domu stał się kupiec sukienny Herbord Platte. W 1459 roku kamienicę od swego siostrzeńca, Szymona Falbrechta przejął za długi Lucas I Watzenrode, dziadek Mikołaja Kopernika i wkrótce przekazał ją swojej córce Barbarze Watzenrode i jej małżonkowi, Mikołajowi Kopernikowi seniorowi. Wielu historyków wskazuje tę kamienicę za miejsce, gdzie w 1473 roku przyszedł na świat astronom – Mikołaj Kopernik. 7 lat po urodzeniu Mikołaja Kopernika, w 1480 roku, rodzina Koperników sprzedała kamienicę Georgowi Polnischemu.
W XIX w. obiekt został zaadaptowany na mieszkania czynszowe. Przebudowano wówczas jego wnętrza, a fasadę pokryto tynkiem.
W 1929 roku dom został wpisany pierwszy raz do rejestru zabytków. Ponownie na tej liście znalazł się w 1970 roku.
W latach 1972 – 1973 kamienicę odrestaurowano. W czasie tych prac przywrócono jej dawny układ przestrzenny, rekonstruując m.in. wysoką sień z kątem kuchennym, klatką schodową i nadwieszoną drewnianą izdebką (parter kamienicy). Wyremontowano także fasadę kamienicy ozdobioną ostrołukowym portalem, ceglanymi fryzami i pionowymi wnękami ozdobionymi maswerkami.
Od 1973 roku w kamienicy mieści się Muzeum Mikołaja Kopernika.
Upamiętnienie.
Poczta Polska wyemitowała 1 czerwca 1971 roku znaczek pocztowy przedstawiający toruński Dom Kopernika o nominale 40 gr, w serii "Na szlaku Kopernika". Druk w technice offsetowej na papierze kredowym. Autorem projektu znaczka był Andrzej Heidrich. Znaczek pozostawał w obiegu do 31 grudnia 1994 roku.
Galeria.
Wnętrza kamienicy przed modernizacją:

</doc>
<doc id="481345" url="https://pl.wikipedia.org/wiki?curid=481345" title="Ludwik Stomma">
Ludwik Stomma

Ludwik Franciszek Stomma (ur. 22 marca 1950 w Krakowie, zm. 7 marca 2020 w Saint-Cloud pod Paryżem) – polski antropolog kultury, etnolog, doktor habilitowany nauk humanistycznych, nauczyciel akademicki, publicysta tygodników „Polityka” i „Przegląd”.
Działalność.
Ukończył VI Liceum Ogólnokształcące im. Tadeusza Reytana w Warszawie (1968) i studia etnograficzne na Uniwersytecie Warszawskim (1973). Wykładał na Uniwersytecie Warszawskim, KUL, Uniwersytecie Jagiellońskim, pracował w Instytucie Sztuki PAN i na Uniwersytecie Mikołaja Kopernika w Toruniu. W 1976 obronił pracę doktorską, a w 1981 uzyskał habilitację. W 1981 wyjechał do Francji. Pracował na Sorbonie (IV) w ramach École pratique des hautes études, a od 2008 na stanowisku profesora nadzwyczajnego UMK. Wydał czternaście książek, w tym cztery naukowe, dwie książki dla dzieci, a także książki historyczne i biograficzne.
Od 1990 był stałym felietonistą tygodnika „Polityka”. Publikował także w „Kuchni”, „Motomagazynie”, „Elle”, „Hustlerze”, „Cosmopolitan” i „Nie” (pod pseudonimem „Gall Anonim”). Jest autorem zbioru felietonów pt. "Nalewka na czereśniach" oraz "Słownika polskich wyzwisk, inwektyw i określeń pejoratywnych". Był członkiem Collegium Invisibile.
Politycznie miał poglądy lewicowe. Przez krótki okres należał do Unii Pracy. Był wolnomularzem.
W 2000 został odznaczony Krzyżem Kawalerskim Orderu Odrodzenia Polski „za wybitne zasługi w pracy dziennikarskiej i publicystycznej”. W 2009 jego dokonania zostały uhonorowane Złotą Sową Polonii.
Był synem Stanisława Stommy. Mieszkał we Francji (w La Ferté-sous-Jouarre w departamencie Sekwana i Marna). Pochowany został 13 marca 2020 roku na cmentarzu Pere Lachaise w Paryżu.
Kontrowersje.
W 1991 w periodyku naukowym „Etnografia Polska” ukazała się recenzja (a właściwie polemika) trzech autorów (Arnold Lebeuf, Mariusz Ziółkowski i Robert Marcin Sadowski z Zakładu Antropologii Historycznej Instytutu Archeologii Uniwersytetu Warszawskiego) na temat pracy doktorskiej Ludwika Stommy. Autorzy wykazali, że ok. 1/4 doktoratu, dotycząca zagadnień astronomicznych, stała na bardzo niskim poziomie i zawierała wiele błędów merytorycznych. Jednak najważniejszym punktem owej polemiki było wykazanie całkowitego fałszerstwa tzw. obserwatorium w Skordiowie, które miało świadczyć o wiedzy astronomicznej zachowanej na polskiej wsi (azymutowej obserwacji wschodów i zachodów Słońca) i było koronnym dowodem tez pracy doktorskiej. W 1993 na łamach czasopisma „Polska Sztuka Ludowa” opublikowano artykuł, którego autorzy – Krystyna i Krzysztof Piątkowscy – wzięli w obronę Ludwika Stommę i zanegowali zasadność zarzutów Lebeufa, Ziółkowskiego i Sadowskiego. Piątkowscy wyrazili przekonanie, że obserwatorium w Skordiowie rzeczywiście istniało, i zauważyli, że podstawowe założenia strukturalistycznej koncepcji Stommy są słuszne, a autorzy polemiki, zwolennicy scjentystycznego modelu nauki, skupili się na kwestiach astronomicznych, lecz ich wywody biegną obok istoty interpretacji Stommy. Nieco później, również w 1993, w 75. tomie rocznika „Lud” Ludwik Stomma udzielił odpowiedzi na artykuł Lebeufa, Ziółkowskiego i Sadowskiego w „Etnografii Polskiej”, odrzucając postawione przez nich zarzuty. W 1993 roku w „Etnografii Polskiej” ukazała się riposta tych samych trzech autorów wobec odpowiedzi Stommy podtrzymująca zarzuty. 

</doc>
<doc id="481346" url="https://pl.wikipedia.org/wiki?curid=481346" title="National Oceanic and Atmospheric Administration">
National Oceanic and Atmospheric Administration

National Oceanic and Atmospheric Administration (Narodowa Służba Oceaniczna i Atmosferyczna, Narodowa Agencja Oceanów i Atmosfery), NOAA – amerykańska instytucja rządowa zajmująca się prognozowaniem pogody, w tym ostrzeganiem przed sztormami i innymi ekstremalnymi zjawiskami pogodowymi (m.in. rekonesansem cyklonów tropikalnych). Bezpośredni nadzór nad nią sprawuje Departament Handlu Stanów Zjednoczonych. Jej polskim odpowiednikiem jest Instytut Meteorologii i Gospodarki Wodnej.
Mimo że jej głównym celem jest działalność operacyjna (prognozowanie pogody i falowania, zbieranie danych), zajmuje się też badaniami naukowymi. NOAA reanalizuje dane meteorologiczne używane w badaniach klimatu, ma też bogaty wkład w rozwój globalnych i regionalnych numerycznych prognoz pogody oraz rozwój satelitarnych technik w meteorologii, hydrologii i oceanografii. 
Agencja zarządza amerykańskimi satelitami meteorologicznymi typu NOAA.

</doc>
<doc id="481347" url="https://pl.wikipedia.org/wiki?curid=481347" title="Hernán Darío Gómez">
Hernán Darío Gómez

Hernán Darío Gómez Jaramillo, zwany Bolillo (ur. 3 lutego 1956 roku w Medellín) – kolumbijski piłkarz i trener piłkarski. Przez wiele lat pomagał Francisco Maturanie w Atlético Nacional i reprezentacji Kolumbii. W latach 1994-1998 był selekcjonerem rodzimej drużyny narodowej, a od 1999 do 2004 roku prowadził reprezentację Ekwadoru, którą, jako pierwszy szkoleniowiec w historii, wprowadził do finałów mistrzostw świata.
Kariera piłkarska.
Był solidnym piłkarzem ligowym. W ciągu całej sportowej przygody występował w dwóch klubach z Medellin – Independiente i Atlético Nacional.
Kariera szkoleniowa.
Był jednym z najbardziej zaufanych współpracowników znanego kolumbijskiego szkoleniowca Francisco "Pacho" Maturany, któremu pomagał najpierw w Atlético Nacional Medellin (wspólnie zdobyli w 1989 roku Copa Libertadores, pierwszy i jedyny do tej pory dla klubu z Kolumbii), a w latach 1987-1990 i 1992-1994 w reprezentacji Kolumbii.
Po mistrzostwach świata 1994 Maturana przekazał Gómezowi stery drużyny narodowej. Rok później nowy selekcjoner wywalczył z nią brązowy medal w Copa América, a w 1997 awansował do Mundialu 1998. We Francji Kolumbijczycy przegrali dwa mecze i żegnali się z turniejem już po fazie grupowej.
Na początku 1999 roku został trenerem reprezentacji Ekwadoru, którą – jako pierwszy szkoleniowiec w historii – wprowadził do finałów mistrzostw świata. W 2002 roku, na boiskach Korei i Japonii Ekwadorczycy zdobyli tylko trzy punkty i zajęli ostatnie miejsce w grupie. Po dwóch porażkach (z Włochami 0:2 i Meksykiem 1:2) w ostatnim meczu potrafili jednak wygrać z Chorwatami 1:0, pozbawiając ich awansu do drugiej rundy. Gómez podał się do dymisji dwa lata później po nieudanych mistrzostwach Ameryki Południowej.

</doc>
<doc id="481348" url="https://pl.wikipedia.org/wiki?curid=481348" title="SSS*">
SSS*

SSS* jest zoptymalizowanym algorytmem do gier dwuosobowych (algorytmem typu min-max)
autorstwa G. Stockmanna. Algorytm ten jest co najmniej tak dobry jak algorytm alfa-beta, tzn. nigdy nie przegląda wierzchołka ominiętego przez formula_1 mogąc dodatkowo poczynić dalsze oszczędności.
Dana jest kolejka priorytetowa OPEN przechowująca stany formula_2 gdzie formula_3 – wierzchołek (używana jest notacja Deweya, formula_4 oznacza korzeń), formula_5 – stan rozwiązania dla formula_3 (formula_7 oznacza
wierzchołek zamknięty (rozwiązany), a formula_8 otwarty (nierozwiązany)) oraz formula_9 – wartość rozwiązania dla formula_10 OPEN jest posortowana zgodnie z malejącą wartością formula_11 W przypadku wielu węzłów o tej samej mierze formula_12 preferowane są wierzchołki położone po lewej stronie drzewa.
 powtarzaj
 zdejmij element p=(J,s,h) z wierzchołka OPEN
 jeśli J=e i s=S, zakończ działanie algorytmu, zwracając h
 w przeciwnym przypadku
 zastosuj operator Gamma dla p
Operator formula_13 dla formula_14 zdefiniowany jest następująco:
 jeżeli s=L
 jeżeli J jest wierzchołkiem terminalnym
 (1.) dodaj (J,S,min(h,wartość(J))) do OPEN
 w p.p. jeżeli J jest wierzchołkiem typu MIN
 (2.) dodaj (J.1,L,h) do OPEN
 w p.p.
 (3.) dla j=1..liczba_potomków(J) dodaj (J.j,L,h) do OPEN
 w p.p.
 jeżeli J jest wierzchołkiem typu MIN
 (4.) dodaj (rodzic(J),S,h) do OPEN
 usuń z OPEN wszystkie stany zawierające następników
 wierzchołka rodzic(J)
 w p.p. jeżeli J=rodzic(J).k i k=liczba_potomków(rodzic(J))
 (5.) dodaj (rodzic(J),S,h) do OPEN
 w p.p.
 (6.) dodaj (rodzic(J).(k+1),L,h) do OPEN
Przykład.
Dane jest drzewo gier:
Poniższy wydruk przedstawia działanie algorytmu. Kolumny, w kolejności od lewej do prawej: numer iteracji, przypadek operatora formula_15 zawartość kolejki OPEN.
 1: – e,L,inf
 2: 2 1,L,inf 2,L,inf 3,L,inf 4,L,inf
 3: 3 1.1,L,inf 2,L,inf 3,L,inf 4,L,inf
 4: 2 1.1.1,L,inf 1.1.2,L,inf 2,L,inf 3,L,inf 4,L,inf
 5: 1 1.1.2,L,inf 2,L,inf 3,L,inf 4,L,inf 1.1.1,S,2
 6: 1 2,L,inf 3,L,inf 4,L,inf 1.1.1,S,2 1.1.2,S,2
 7: 3 2.1,L,inf 3,L,inf 4,L,inf 1.1.1,S,2 1.1.2,S,2
 8: 2 2.1.1,L,inf 3,L,inf 4,L,inf 1.1.1,S,2 1.1.2,S,2
 9: 1 3,L,inf 4,L,inf 2.1.1,S,7 1.1.1,S,2 1.1.2,S,2
 10: 3 3.1,L,inf 4,L,inf 2.1.1,S,7 1.1.1,S,2 1.1.2,S,2
 11: 2 3.1.1,L,inf 4,L,inf 2.1.1,S,7 1.1.1,S,2 1.1.2,S,2
 12: 1 4,L,inf 2.1.1,S,7 1.1.1,S,2 1.1.2,S,2 3.1.1,S,1
 13: 3 4.1,L,inf 2.1.1,S,7 1.1.1,S,2 1.1.2,S,2 3.1.1,S,1
 14: 2 4.1.1,L,inf 2.1.1,S,7 1.1.1,S,2 1.1.2,S,2 3.1.1,S,1
 15: 1 2.1.1,S,7 1.1.1,S,2 1.1.2,S,2 4.1.1,S,2 3.1.1,S,1
 16: 4 2.1,S,7 1.1.1,S,2 1.1.2,S,2 4.1.1,S,2 3.1.1,S,1
 17: 6 2.2,L,7 1.1.1,S,2 1.1.2,S,2 4.1.1,S,2 3.1.1,S,1
 18: 2 2.2.1,L,7 2.2.2,L,7 1.1.1,S,2 1.1.2,S,2 4.1.1,S,2 3.1.1,S,1
 19: 1 2.2.2,L,7 2.2.1,S,6 1.1.1,S,2 1.1.2,S,2 4.1.1,S,2 3.1.1,S,1
 20: 1 2.2.1,S,6 1.1.1,S,2 1.1.2,S,2 4.1.1,S,2 3.1.1,S,1 2.2.2,S,0
 21: 4 2.2,S,6 1.1.1,S,2 1.1.2,S,2 4.1.1,S,2 3.1.1,S,1
 22: 5 2,S,6 1.1.1,S,2 1.1.2,S,2 4.1.1,S,2 3.1.1,S,1
 23: 4 e,S,6
Algorytm zakończył działanie po 23 krokach. Nie zostały odwiedzone dwa wierzchołki --- 4.2 i 4.2.1, które to zostały oznaczone kolorem białym na powyższej rycinie.

</doc>
<doc id="481350" url="https://pl.wikipedia.org/wiki?curid=481350" title="Hernan Dario Gomez">
Hernan Dario Gomez



</doc>
<doc id="481351" url="https://pl.wikipedia.org/wiki?curid=481351" title="Luis Fernando Suarez">
Luis Fernando Suarez



</doc>
<doc id="481352" url="https://pl.wikipedia.org/wiki?curid=481352" title="NOAA">
NOAA



</doc>
<doc id="481353" url="https://pl.wikipedia.org/wiki?curid=481353" title="Łuna 17">
Łuna 17

Łuna 17 – bezzałogowa radziecka misja radzieckiej sondy kosmicznej do badań Księżyca. Łuna 17 dostarczyła na powierzchnię Księżyca zdalnie sterowany łazik Łunochod 1 – pierwszy pojazd na obcym globie. Następnym był Lunar Roving Vehicle (Apollo 15) z 1971 roku, a zdalnie sterowanym – Łunochod 2 z 1973 roku.
Plan misji.
Zespół badawczy jaki tworzyła sonda Łuna z mobilnym próbnikiem Łuna-Łunochod, miał być wyniesiony w przestrzeń kosmiczną za pomocą rakiety nośnej Proton K z górnym członem Blok D. Z okołoziemskiej orbity parkingowej statek miał zostać skierowany na trajektorię translunarną – prowadzącą do Księżyca. Po kilkudniowym locie nastąpić miała satelizacja Łuny na orbicie Księżyca. Po kolejnych kilku dniach kontroli urządzeń sondy, miano systematycznie obniżać jej orbitę, aż do lądowania. Po wylądowaniu sonda miała wysunąć rampy, po których mógł zjechać próbnik Łunochod. Pojazd miał podróżować po powierzchni Srebrnego Globu wykonując badania i zdjęcia okolicy, w której wylądował.
Konstrukcja próbnika.
Sonda nosiła fabryczne oznaczenie Łuna YE-8. Zbudowana została przez Instytut Naukowy im. Ławoczkina. Składała się z dwóch głównych elementów:
Sonda zawierała eksperymenty badawcze zaprojektowane i wykonane przez Wydział Teoretycznej i Stosowanej Fizyki Kosmicznej, przynależący do Instytutu Fizyki Jądrowej im. Skobielcyna Uniwersytetu Moskiewskiego.
Przebieg misji.
Start i lot do Księżyca.
10 listopada 1970 rakieta typu Proton wyniosła sondę na orbitę okołoziemską. Po wykonaniu kilku okrążeń Ziemi, sonda weszła na trajektorię prowadzącą w kierunku Księżyca. Lot przebiegł zgodnie z planem. Wejście lądownika na orbitę okołoksiężycową nastąpiło 15 listopada. Początkowa orbita sondy była kołowa, o wysokości 85 km. Statek pozostał na niej przez następne dwa dni, a po skontrolowaniu urządzeń pokładowych rozpoczęto fazę systematycznego obniżania orbity. Przed ostatnią fazą lądowania próbnik znajdował się na eliptycznej orbicie z najwyższym punktem na wysokości 85 km, a najniższym na wysokości 19 km od powierzchni.
Lądowanie.
Zgodnie z założeniem, perycentrum znajdowało się nad terenem Morza Deszczów. Na rozkaz z Ziemi, sonda uruchomiła silniki i skierowała się ku powierzchni Księżyca. Lądowanie nastąpiło 17 listopada, o godz. 03:46:50. Przebiegło bezproblemowo i lądownik wraz z pojazdem osiadł na południe od Zatoki Tęczy ("Sinus Iridum") i Przylądka Heraclidesa – krainy selenograficznej będącej skrajem Morza Deszczów. Miejsce lądowania stanowił dość płaski, chociaż zarazem gęsto usiany małymi kraterami teren. Lądownik osiadł w jednym z takich małych kraterów, który z kolei znajdował się we wnętrzu większego.
Pomyślne lądowanie oznaczało rozpoczęcie właściwej, badawczej części misji.
Łunochod.
W pierwszym dniu operacji, 23 listopada, lądownik opuścił cztery rampy. Łunochod 1 zjechał na powierzchnię po dwóch z nich, po czym oddalił się na kilkanaście metrów i rozpoczął objeżdżać lądownik, przekazując na Ziemię, na żywo, pierwsze zdjęcia i obrazy jego stanu.
Efekty misji.
Lądownik działał przez 162 dni. Łunochod, przez 10 i pół miesiąca (projektowany był na 3 miesiące pracy).
Misja Łuny 17 była ogromnym sukcesem radzieckiej astronautyki. Dzięki niezwykłym na owe czasy możliwościom jakie dało lądowanie na powierzchni Księżyca i badanie go za pomocą zdalnie sterowanego pojazdu, Łunochod 1 dostarczył na Ziemię ogromną ilość danych naukowych i fotografii. Łazik umożliwiał obserwacje „na żywo” krajobrazu pozaziemskiego środowiska.

</doc>
<doc id="481357" url="https://pl.wikipedia.org/wiki?curid=481357" title="Joszkar-Oła">
Joszkar-Oła

Joszkar-Oła (mar. Йoшкap-Oлa, dosł. „czerwone miasto”) – miasto w Rosji, do 1919 nosiło nazwę Carewokokszajsk, następnie w latach 1919–1927 Krasnokokszajsk. Stolica republiki Mari El, nad Małą Kokszagą (dopływ Wołgi).
Znajduje się tu dyrekcja Rezerwatu przyrody „Bolszaja Kokszaga”.

</doc>
<doc id="481365" url="https://pl.wikipedia.org/wiki?curid=481365" title="Notacja Deweya">
Notacja Deweya

Notacja Deweya służy do identyfikowania wierzchołków w strukturach danych typu drzewo.
formula_1 oznacza formula_2-tego potomka wierzchołka formula_3 Korzeń oznaczany jest przez formula_4 pierwszy jego potomek przez 1, drugi 2 itd.
Dla przykładu, wierzchołek D z ryciny powyżej oznaczony jest jako 3, a K jako 3.2.2.

</doc>
<doc id="481367" url="https://pl.wikipedia.org/wiki?curid=481367" title="Łunochod 1">
Łunochod 1

Łunochod 1 (ros. Луноход, czyli "chodzący po księżycu"), (indeks COSPAR 1970-095D) – pierwszy z dwóch bezzałogowych, sterowanych z Ziemi łazików radzieckich przeznaczonych do badań Księżyca. Został dostarczony na Księżyc w ramach misji Łuna 17 17 listopada 1970. Łuna 17 wystartowała z Ziemi 10 listopada, wylądowała w większym, starym kraterze, około 38 km na zachód od krateru Caroline Herschel V, niedaleko przylądka Heraklidesa.
Budowa i wyposażenie.
Aparatura naukowa pojazdu mieściła się w próżnioszczelnym pojemniku (ze względu na surowe warunki panujące na powierzchni Księżyca) przypominającym kształtem odwrócony podstawą do góry stożek ścięty. Wewnątrz znajdował się komputer pokładowy oraz sterowniki zewnętrznych urządzeń pomiarowych, w tym koparki, wiertarki, anten kierunkowych, dwóch spektrometrów, detektora promieni X, astrofotometru (do pomiarów promieni ultrafioletowych), magnetometru, radiometru, lustra odbijającego promienie lasera i kamer: trzech wąskokątnych umieszczonych z przodu pojazdu i jednej szerokokątnej umieszczonej z boku. Dwie przednie kamery i kamera boczna służyły do uzyskiwania zdjęć panoramicznych, czwarta - ostatnia z kamer służyła wyłącznie do nawigacji. Kamery panoramiczne umożliwiały uzyskiwanie zdjęć stereoskopowych. Na czas działalności pojazdu w czasie dnia księżycowego otwierano pokrywę komory. Na wewnętrznej ścianie pokrywy znajdowały się panele baterii słonecznych, które dostarczały zasilanie pojazdowi (ładowały baterie akumulatorów podczas dnia księżycowego).
Łunochod 1 był obsługiwany w czasie rzeczywistym przez pięcioosobową ekipę naziemną. Bezpośrednie rozkazy z Ziemi łazik otrzymywał poprzez antenę w kształcie stożka.
Każde z ośmiu kół pojazdu było niezależnie napędzane, posiadało własne zawieszenie oraz układ hamulcowy. Obrzeża wykonano z szerokiej obręczy pokrytej siatką metalową i zaopatrzone w ukośne, wystające żeberka z tytanu. Średnica kół wynosiła 51 cm. Dziewiąte koło – umieszczone z tyłu pojazdu – służyło nie do poruszania, a do precyzyjnych pomiarów przebytej drogi, a także do badania pewnych właściwości mechanicznych gruntu księżycowego. W przypadku awarii któregoś z kół można je było odstrzelić, po czym pojazd mógł kontynuować swą wędrówkę. Pojazd mógł poruszać się z prędkością 1 oraz 2 km/godz, miał 4 biegi, 2 przednie i 2 wsteczne. Przednie koła pojazdu miały tarcze hamulcowe elektromagnetyczne. Pojazd był zdolny do pokonywania stoków o nachyleniu ponad 45° (na gruncie o dużym współczynniku tarcia). Został wyposażony w układy automatyczne, wykonujące nieustannie pomiary kąta pochylenia, oraz obciążenia kół. Gdy wartości zmierzone przekraczały wartości uznane za dopuszczalne, następowało samoczynne zatrzymanie Łunochoda. Skręty dokonywane były za pomocą zróżnicowania prędkości obrotów kół znajdujących się po przeciwnych stronach pojazdu, dzięki czemu pojazd mógł wykonywać nawet obroty w miejscu. Lądownik wraz z łazikiem miał masę 1814 kg, a sam łazik 840 kg. Pojazd Łunochod miał wysokość 135 cm, długość 170 cm i szerokość 160 cm. Pracował tylko w czasie dni księżycowych – niektóre pomiary fizyczne, takie jak badanie kosmicznych źródeł promieniowania rentgenowskiego, kontynuowano także w nocy. Przed nadejściem nocy pokrywa pojazdu była zamykana, a wnętrze było ogrzewane ciepłem wydzielanym przez rozpad izotopu promieniotwórczego, który był umieszczony w specjalnym pojemniku, przymocowanym z tyłu na zewnątrz pojazdu. Ciepło było rozprowadzane za pośrednictwem gazu krążącego w układzie rur grzejnych.
Rezultaty misji.
Łunochod 1 działał sprawnie w ciągu dziewięciu dni księżycowych, tj. do 17 lipca 1971. Aparatura przestała funkcjonować w czasie jedenastej nocy księżycowej, na skutek nadmiernego oziębienia układów. Ostateczne zakończenie pracy aparatury nastąpiło 4 października 1971. Czynny pozostał jedynie reflektor promieni laserowych (umieszczony na podstawie porozumienia francusko-radzieckiego). W tym okresie przejechał 10 540 m, umożliwił szczegółowe zbadanie powierzchni Księżyca na obszarze 80 000 m². Jego aparatura wykonała 206 zdjęć panoramicznych i około 20 000 zdjęć wąskokątnych. Wykonał też blisko 500 pomiarów twardości gruntu oraz 25 jego chemicznych analiz metodą spektroskopii rentgenowskiej. Przeprowadzono również badania kosmicznego promieniowania rentgenowskiego w warunkach całkowitego braku atmosfery.
Wysyłane z Ziemi promienie laserowe po odbiciu się od reflektora były odbierane w dwóch obserwatoriach astronomicznych: Krymskim Obserwatorium Astrofizycznym w Naucznym oraz Obserwatorium na szczycie Pic du Midi we francuskich Pirenejach.
Pojazd był zaprojektowany, by działać w środowisku księżycowym do trzech ziemskich miesięcy (czyli trzech dni księżycowych), działał natomiast przeszło trzy razy dłużej.

</doc>
<doc id="481369" url="https://pl.wikipedia.org/wiki?curid=481369" title="Magnitogorsk">
Magnitogorsk

Magnitogorsk (ros. "Магнитогорск") – miasto przemysłowe w południowej Rosji, w obwodzie czelabińskim, na Uralu. Położone w Europie i Azji. Niedaleko od granicy rosyjsko-kazachskiej.
Historia.
Pierwsza osada na azjatyckim brzegu Uralu została założona w 1743 roku ukazem cesarzowej Elżbiety Romanowej i zasiedlona kozakami orenburskimi. Lewobrzeżny Magnitogorsk założony został w 1929 roku. Osada otrzymała prawa miejskie w 1931 roku. Miasto zostało bardzo rozbudowane podczas pierwszego planu pięcioletniego (lata 1928–1932).
Gospodarka.
Obecnie miasto jest ważnym ośrodkiem przemysłu metalurgicznego, maszynowego, chemicznego i siedzibą wytwórni fortepianów. Większość z obiektów przemysłowych ulokowana jest na azjatyckim brzegu rzeki Ural. Wielki kombinat metalurgiczny spowodował, że miasto znajduje się w pierwszej 25 najbardziej zanieczyszczonych miast na świecie. Z tego też powodu tylko co czwarte dziecko rodzi się zdrowe.
W latach 80. i 90. na terenie Kombinatu Metalurgicznego w Magnitogorsku polskie przedsiębiorstwa budowały nowoczesną walcownię „Walcownia 2000”. W mieście, przy ulicy Turgieniewa, powstało osiedle z całą infrastrukturą, gdzie mieszkali polscy pracownicy, część z nich do 1991 zamieszkiwała przy ulicach Engelsa i Truda, pomiędzy osiedlami kursowały polskie autobusy Transbudu, które również przewoziły pracowników na teren budowy. Na osiedlach znajdowały się sklepy, stołówki (trzy również na terenie budowy), przychodnia, biblioteka, celnica, bar („Gniazdo orłów”), radiowęzeł, wędliniarnia, kaplica i wiele innych obiektów, które po zakończeniu budowy zostały przekazane władzom miasta. Osiedle przy ulicy Turgieniewa, popularnie zwane KBO, znajdowało się zaledwie 300 metrów od brzegu rzeki Ural w części europejskiej, niemal naprzeciwko budowanej walcowni. Specjaliści z Polski – budowlańcy, głównie zbrojarze, betoniarze, spawacze, cieśle budowlani, elektrycy, operatorzy i konserwatorzy sprzętu budowlanego przyjeżdżali do Magnitogorska na kontrakty, które wynosiły nawet trzykrotne zarobki w Polsce (płacone w rublach, dolarach i pod koniec w złotówkach przeliczeniowych). W zaopatrzeniu obowiązywała reglamentacja, w budynku dyrekcji budowy były drukowane wewnętrzne kartki przydziału, między innymi: wędlin, jajek, papierosów, alkoholu, respektowane w „polskich” sklepach.
Komunikacja miejska.
Tramwaje.
Długość sieci tramwajowej w Magnitogorsku wynosi ponad 70 km. Kursuje po niej ponad 30 linii, obsługiwanych przez około 400 wagonów, głównie KTM-5 ponadto KTM-8, KTM-8M i kilka KTM-19. Najczęściej jako składy dwuwagonowe. Częstotliwość kursowania jest znacznie większa niż w innych syberyjskich miastach. Magnitogorsk jest jednym z dwóch miast, w których można zmienić kontynent podczas podróży tramwajem. Na moście łączącym dwa brzegi rzeki Ural, przez który przejeżdżają tramwaje, znajduje się kwadratowa bryła symbolizująca oddzielenie części europejskiej od azjatyckiej.
Autobusy.
Poza tramwajami, w Magnitogorsku jeżdżą autobusy miejskie.
Nauka.
Magnitogorsk jest też ośrodkiem naukowym (szkoły wyższe).

</doc>
<doc id="481370" url="https://pl.wikipedia.org/wiki?curid=481370" title="Ryszard Jacek Żochowski">
Ryszard Jacek Żochowski

Ryszard Jacek Żochowski (ur. 19 czerwca 1941 w Warszawie, zm. 17 września 1997 tamże) – polski lekarz i polityk, profesor nauk medycznych, poseł na Sejm I i II kadencji, minister zdrowia i opieki społecznej (1993–1997).
Życiorys.
Syn Wacława. Ukończył w 1964 studia na Wydziale Lekarskim Akademii Medycznej w Warszawie. Doktoryzował się pod kierunkiem profesora Tadeusza Kraski. Uzyskał następnie stopień doktora habilitowanego, a także otrzymał tytuł profesora nauk medycznych. Pracował jako ordynator Oddziału Kardiologii Centralnego Szpitala Klinicznego Ministerstwa Spraw Wewnętrznych.
Należał do Polskiej Zjednoczonej Partii Robotniczej. Brał udział w obradach Okrągłego Stołu po stronie partyjno-rządowej w podzespole do spraw zdrowia. W 1991 i 1993 uzyskiwał z listy Sojuszu Lewicy Demokratycznej mandat posła na Sejm I i II kadencji. W 1993 przed wejściem w skład rządu przewodniczył Komisji Zdrowia. W latach 1993–1997 zajmował urząd ministra zdrowia i opieki społecznej w rządach Waldemara Pawlaka, Józefa Oleksego i Włodzimierza Cimoszewicza.
Zmarł wskutek choroby nowotworowej. Uroczystości pogrzebowe odbyły się 23 września 1997 w kościele garnizonowym w Warszawie. Został pochowany na cmentarzu Bródnowskim (kwatera 21D–1–2).
Odznaczenia.
Pośmiertnie w 1997 odznaczony Krzyżem Komandorskim Orderu Odrodzenia Polski.

</doc>
<doc id="481372" url="https://pl.wikipedia.org/wiki?curid=481372" title="Ludu mój, ludu">
Ludu mój, ludu

Ludu, mój ludu – improperium śpiewane w Kościołach chrześcijańskich podczas liturgii Wielkiego Piątku. Sam tekst łaciński powstał jeszcze w VIII wieku, melodia tej pieśni może pochodzić z czasów renesansu.
Słowami "Ludu, mój ludu" rozpoczyna się skarga, znajdująca się w Księdze Proroka Micheasza (Mi 6, 3).

</doc>
<doc id="481374" url="https://pl.wikipedia.org/wiki?curid=481374" title="Kopytnik pospolity">
Kopytnik pospolity

Kopytnik pospolity ("Asarum europaeum" L.) – gatunek byliny należący do rodziny kokornakowatych. Jedyny europejski przedstawiciel rodzaju kopytnik ("Asarum" L.) i zarazem gatunek typowy rodzaju. Występuje w żyznych lasach środkowej i południowej Europy oraz na Syberii. W Polsce gatunek rodzimy, pospolity na terenie całego obszaru, z wyjątkiem jego północno-zachodniej części. Dawniej roślina lecznicza o dużym znaczeniu i szerokim zastosowaniu. Po odkryciu właściwości toksycznych jej stosowanie lecznicze zostało znacznie ograniczone. Kopytnik pospolity uprawiany jest w parkach i ogrodach jako roślina okrywowa. 
Rozmieszczenie geograficzne.
Gatunek o zasięgu eurosyberyjskim. Występuje w Europie środkowej i południowej. Na zachodzie sięga do Francji, na północy granica zasięgu biegnie przez Niemcy, Polskę, dalej przez kraje nadbałtyckie, południową Finlandię i północną Rosję. Na wschodzie sięga po dolinę Wołgi, z izolowanymi stanowiskami w rejonie gór Ałtaju. Na południu granica biegnie przez północne krańce Turcji, północną Grecję i środkowe Włochy. 
W Polsce gatunek rozpowszechniony na całym obszarze z wyjątkiem północnego Mazowsza, gdzie występuje w rozproszeniu, oraz północno-zachodniej części kraju. Pojedyncze stanowiska w tym rejonie mają w dodatku prawdopodobnie antropogeniczny charakter. Przebieg zwartego zasięgu naturalnego wyznacza linia Zielona Góra – Krzyż Wielkopolski – Koszalin. 
Gatunek jest uprawiany poza swym zasięgiem i dziczeje w wielu miejscach. Notowany jest na stanowiskach poza zasięgiem w Wielkiej Brytanii, w Holandii, Danii, Norwegii i Szwecji. W Wielkiej Brytanii bywa także uważany za gatunek rodzimy. 
Biologia.
Rozwój.
Roślina zimozielona. Kwitnie od marca do maja. W czerwcu dojrzewa i torebka rozpada się, uwalniając nasiona. We wrześniu i październiku powstają pączki na rok następny. Kopytnik rośnie wolno, w ciągu roku do kilkunastu centymetrów, według niektórych źródeł, prawdopodobnie w wyjątkowo dobrych warunkach, nawet do ponad pół metra.
Biologia rozmnażania.
Zarówno kwiat jak i cała roślina, a szczególnie kłącze, wydziela specyficzny pieprzowo-aromatyczny zapach (bywa określany jako przypominający zapach kamfory) zwabiający głównie padlinożerne muchówki, dokonujące zapylenia. Kwiaty posiadają specyficzne mechanizmy utrudniające samozapylenie – są przedsłupne. W rozwijających się kwiatach, w celu ułatwienia zapylenia, pręciki odchylają się szeroko na boki, odsłaniając znamiona słupka. Po zapyleniu pręciki wewnętrznego okółka odginają się i haczykowatymi wyrostkami zasłaniają znamiona słupka, udostępniając owadom otwierające się na zewnątrz pylniki. W przypadku, gdy nie nastąpi zapylenie krzyżowe dochodzi do samozapylenia. W efekcie gatunek wyróżniany jest jako bardzo płodny – większość kwiatów zawiązuje owoce obfitujące w nasiona. Nasiona roznoszone są przez mrówki (myrmekochoria) wabione przez elajosomy. Podczas przenoszenia nasion do mrowisk ich część jest opuszczana, dzięki czemu gatunek się rozprzestrzenia.
Kopytnik rozmnaża się także wegetatywnie (klonalnie). Kłącze kopytnika rośnie nie tylko z pączka szczytowego, ale także tworzy nowe odgałęzienia z pączków bocznych i z pączków rozwijających się w kątach łusek na ubiegłorocznych fragmentach kłącza. Rozgałęzienia kłącza z czasem tracą kontakt z powodu mechanicznego przerwania kłącza lub w wyniku stopniowego rozkładu starszych jego części. W każdym wypadku dochodzi do fragmentacji genetu.
Cechy fitochemiczne.
Cała roślina zawiera piekący olejek eteryczny, przy czym najwięcej (ok. 1%) jest go w kłączu, według innych źródeł – w korzeniach (ok. 4%). Roślina wydziela nieprzyjemny, mdły zapach. Głównym składnikiem olejku (osiągającym ponad 30% udziału) jest azaron (C20H26O5) – związek z grupy fenoloeterów. Związek ten stanowi o właściwościach trujących i farmakologicznych kopytnika. Azaron łatwo się ulatnia i wysuszone ziele w miarę przechowywania stopniowo traci aktywność farmakologiczną i toksyczną. Poza tym w skład olejku wchodzą: α-pinen, borneol i inne monoterpeny oraz fenylopropanoidy. Najwięcej olejku stwierdzono w roślinach w okresie od marca do maja, później następował spadek jego ilości i ponowny wzrost w okresie od września do października. Rośliny z Karpat zawierają dwukrotnie więcej olejku niż rośliny rosnące na nizinach. Ziele zawiera poza tym: garbniki, śluz, żywice, skrobię, śladowe ilości glikozydów, kwas cytrynowy, seskwiterpeny, witaminę C, alkohole alifatyczne, flawonoidy (kwercetynę i kwercytrynę), fenolokwasy, sole mineralne (zwłaszcza potasu i krzemu).
Genetyka.
Liczba chromosomów wynosi 2n=26. Według "Interactive flora of NW Europe" także 2n=24, 40. 
Ekologia.
Występuje w cienistych lasach i zaroślach, zwłaszcza liściastych, często w towarzystwie leszczyny pospolitej. Kopytnik wymaga gleb żyznych, umiarkowanie wilgotnych, próchniczych, z próchnicą typu mull, o odczynie zasadowym, bogatych w węglan wapnia. Jest rośliną cieniolubną (skiofitem). W górach występuje licznie w reglu dolnym, sporadycznie pojawia się także w reglu górnym. W Tatrach sięga do 1540 m n.p.m., choć liczniejsze stanowiska kończą się na wysokości 1200 m n.p.m. Hemikryptofit. W klasyfikacji zbiorowisk roślinnych gatunek charakterystyczny dla O. "Fagetalia". Jest to zarazem roślina charakterystyczna dla siedlisk lasu świeżego (nizinnego, wyżynnego i górskiego), choć występuje nierzadko też na siedliskach lasu wilgotnego. Na stanowiskach w odpowiednich warunkach ekologicznych rośnie zwykle licznie, zajmując znaczne powierzchnie w dnie lasu. W przypadku rozwoju pod okapem gatunków iglastych poszczególne osobniki (genety) mają 3–5 krotnie mniejszą biomasę od odpowiedników rosnących w lasach bukowych.
Zmienność.
Wyróżnia się trzy podgatunki:
W obrębie podgatunku typowego, występującego w Polsce, wyróżnione zostały dwie formy różniące się kształtem liści. Obok formy typowej (f. "europaea") opisana została "A. europaeum" subsp. "europaeum" f. "pseudocaucasicum" Pawł. o liściach ku szczytowi lekko zaostrzonych, poza tym okrągławosercowatych lub tępo, 5-bocznie nerkowatych. Forma występuje zwykle razem z okazami typowymi.
Nazewnictwo.
Polska nazwa zwyczajowa gatunku pochodzi od kształtu liści przypominającego kopyto końskie. Inne nazwy zwyczajowe rzadko pojawiające się w źródłach historycznych, a jeszcze rzadziej w publikacjach współczesnych to: kopyteń, nardus leśny lub narda leśna (w okolicach Sandomierza), nard dziki, kleśniec (w okolicach Białegostoku), polska ipekuana. Nazwa ludowa używana dawniej na Mazowszu to "przykopytnik", a na Wileńszczyźnie – "obłapa". Nazwa "kopytnik" jest ustalona w różnych publikacjach począwszy od XV i XVI wieku. Co znamienne – podobna jest ona w brzmieniu w różnych językach słowiańskich.
Nazwa naukowa nadana przez Karola Linneusza składa się z określenia rodzajowego "Asarum", wywodzonego od starożytnej nazwy kopytnika, oraz z określenia gatunkowego "europaeum" oznaczającego "europejski" (występujący w Europie). Słowo "ásaron" oznaczające kopytnika pojawia się już u Dioskurydesa (I wiek n.e.). Istnieją dwie hipotezy na temat pochodzenia nazwy. Greckie słowo "áse" oznacza "nudność" i stąd nazwa może nawiązywać do wymiotnych właściwości rośliny. Możliwe też, ze nazwa powstała w wyniku połączenia przedrostka "a-" oznaczającego zaprzeczenie i słowa "sáros" oznaczającego gałęzie i w takim wypadku znaczyłaby tyle co "pozbawiony gałęzi". 
Zagrożenia i ochrona.
Największym problemem w utrzymaniu zasobów gatunku w Polsce był masowy zbiór i duże zapotrzebowanie na ziele kopytnika obecne jeszcze w połowie XX wieku. Mimo to gatunek nie został wymieniony na listach gatunków chronionych w rozporządzeniach z lat 1946 i 1954. Korzystne dla kopytnika okazało się wyłączenie tego gatunku z Farmakopei polskiej (wymieniony w III wydaniu z 1954, brak w IV z 1965 i 1970). Paradoksalnie, gdy spadać zaczęło zagrożenie związane z pozyskiwaniem ziela, wycofywanego z oficjalnego lecznictwa, w 1983 roku gatunek został objęty częściową ochroną gatunkową. Współcześnie poza zbiorem ziela z naturalnych stanowisk, stosowanego w lecznictwie ludowym, zagrożeniem dla gatunku jest zastępowanie lasów liściastych monokulturami drzew iglastych oraz presja urbanizacyjna. Ze względu na rzadkość występowania na Pomorzu Zachodnim i na Ziemi Lubuskiej, wskazuje się jako konieczną ochronę wszystkich tamtejszych stanowisk podczas prac leśnych, poprzez rezygnację z ich wykonywania na stanowiskach kopytnika i w strefie 50 m wokół nich. Korzystna dla kopytnika jest ochrona takich siedlisk przyrodniczych jak łęgi, grądy i buczyny w sieci Natura 2000. Ostatnią podstawą dla ochrony częściowej gatunku było Rozporządzenie Ministra Środowiska z dnia 5 stycznia 2012 r. w sprawie ochrony gatunkowej roślin. Od 2014 roku nie podlega ochronie.
Kopytnik w Polsce nie jest wymieniany na czerwonych listach i w czerwonych księgach roślin zagrożonych. Jako gatunek zagrożony ("vulnerable" – VU) wymieniony jest na liście roślin wymarłych i wymierających w Finlandii, gdzie ma izolowane stanowiska na północnej granicy zasięgu.
Zastosowanie.
Roślina ozdobna.
Gatunek uprawiany jest jako roślina ozdobna. Stosowany jest jako efektowna przez cały rok roślina okrywowa w miejscach cienistych, np. pod drzewami i krzewami. Na żyznej, próchnicznej glebie tworzy z czasem zwarty, żywozielony kobierzec. Można go łączyć z innymi cieniolubnymi roślinami – paprociami, wiosennymi roślinami cebulowymi, przytulią wonną.
Roślina lecznicza.
Współcześnie kopytnik w zasadzie nie jest wykorzystywany w medycynie lub jest rzadko używany z powodu toksyczności. Dostępny jest preparat przeciwkaszlowy "Azarina" i wciąż jest w użyciu w homeopatii. Bywa też stosowany w medycynie ludowej jako niekiedy skuteczny środek poronny oraz jako środek odwykowy w leczeniu alkoholizmu (kopytnik dodany alkoholikom do wódki obrzydzać ma pijaństwo powodując nudności i wymioty). Używany jest jako środek wymiotny w weterynarii. 
Roślina jadalna.
Mimo trujących właściwości kopytnika oraz dominujących ocen smaku i zapachu określających je jako nieprzyjemne, gorzkie i mdłe – istnieją źródła uznające ten gatunek za wartościową, aromatyczną przyprawę. Dodanie fragmentu kłącza do potrawy nadawać ma jej imbirowego, gorzkiego aromatu, nie wywołując przy tym negatywnych objawów zdrowotnych.
Uprawa.
Gatunek uprawiany jest jako roślina okrywowa oraz w półuprawach na terenach leśnych, w celu zwiększenia jej zasobów wykorzystywanych później do zbioru w celach leczniczych.
Szkodniki i choroby.
Roślina odporna na choroby i w zasadzie nie zjadana przez zwierzęta z powodu przykrego smaku oraz trujących właściwości. Liście bywają atakowane przez grzyb (rdzę) "Puccinia asarina" Kunze (syn. "Micropuccinia asarina" (Kunze) Arth. &amp; Jackson; Arth.). W miejscach porażonych tworzą się wklęsłe lub wypukłe drobne plamki, brązowo kropkowane, z teliosporami grzyba. Grzyb ten podany został jako zawleczony do Europy (obecnie tu rozpowszechniony), przy czym pierwotnie miał występować na dwóch gatunkach kopytników występujących we wschodniej części Ameryki Północnej. Problem stanowić mogą również jedynie ślimaki nagie (z rodzin pomrowcowatych i ślinikowatych). Kobierce kopytnika uprawiane w Ameryce Północnej są atrakcyjnym miejscem dla węży. 
Obecność w kulturze.
Z ziela kopytnika i przywrotnika pospolitego oraz niekiedy z innych ziół oraz kwiatów, do tej pory, szczególnie w rejonach wiejskich przygotowuje się wianki, które zostają poświęcone w czwartek, kończący oktawę Bożego Ciała. Na wsiach wierzono, że poświęcone wianki, powieszone na ścianie domostwa, odpędzają pioruny, chronią przed gradem, ogniem i innymi nieszczęściami. Podczas silnych burz palono poświęcone ziele oraz suchy chleb, który święcono z okazji obchodów wielkiej nocy. Zioła z wianków stosowano też jako lekarstwo na różne choroby u ludzi i zwierząt.
Kopytnikiem i lipowym łykiem obwiązywano krowom rogi, przytwierdzano ziele do ogona i okadzano nim by wzmóc ich mleczność i strzec je od czarów. Kopytnik dodawano do ziół święconych w święto Matki Boskiej Zielnej. Na Śląsku kopytnik był zbierany w czasie przybywającego Księżyca ze słowami „"Nawarzym se kopytnika, abym miała zalotnika"” i następnie gotowany w szczelnie zamkniętym garnku glinianym. Skropienie się takim odwarem miało niezawodnie pomagać w spodobaniu się komuś.

</doc>
<doc id="481376" url="https://pl.wikipedia.org/wiki?curid=481376" title="Kudymkar">
Kudymkar

Kudymkar (ros. Кудымкар) – miasto we wschodniej Rosji, w Kraju Permskim, od 1925 do 1 grudnia 2005 r. ośrodek administracyjny Komi-Permiackiego Okręgu Autonomicznego. Kudymkar założono w 1579 r., szybki rozwój osady nastąpił w XX w. (1908 r. – 1192 mieszkańców). Miejscowość od 1938 r. posiada prawa miejskie. Miasto zajmuje powierzchnię 25,3 km², leży po obu brzegach rzeki Ińwy (dopływ Kamy), liczy około 31,8 tys. mieszkańców i wyludnia się w tempie blisko 1% na rok. Kudymkar w 66% zamieszkują Komi-Permiacy. Około 1/3 ogółu zatrudnionych pracuje w miejscowych zakładach elektromechaniczych.

</doc>
<doc id="481377" url="https://pl.wikipedia.org/wiki?curid=481377" title="Symulacja komputerowa">
Symulacja komputerowa

Symulacja komputerowa – program komputerowy symulujący wybrane zjawisko fizyczne lub społeczne, najczęściej implementujący jego model matematyczny. Techniki symulacyjne są szczególnie przydatne tam, gdzie analityczne wyznaczenie rozwiązania byłoby zbyt pracochłonne, a niekiedy nawet niemożliwe, co często ma miejsce w systemach złożonych.
Rodzaje symulacji komputerowych.
Symulacje komputerowe można podzielić ze względu na:
Narzędzia stosowane do symulacji.
Program symulacyjny może być napisany w dowolnym języku programowania. W ograniczonym zakresie można do symulacji wykorzystać również arkusz kalkulacyjny. Zostały jednak stworzone specjalne narzędzia przeznaczone do wykonywania symulacji komputerowych. Obecnie stosowane są np.:
Jednym z nietypowych dostępnych języków programowania jest "ModSim" oparty na Microsoft Visual C++ w wersji 1.5, choć programuje się w nim w języku podobnym do Pascala (za pomocą translatora jest zamieniany na C++). Posiada on mechanizmy do przeprowadzania zaawansowanych symulacji m.in. monitory i generatory liczb losowych. Możliwe jest też wizualizowanie w czasie rzeczywistym zachodzących procesów za pomocą np. wektorowych funkcji rysujących.
Najczęściej jednak używanym językiem programowania w symulacji komputerowej jest Python. Jest on darmowy, ma intuicyjną składnię, dla tego języka opracowania szereg bibliotek o otwartym kodzie, łatwo więc znaleźć przykłady użycia.
Przykład zastosowania.
Obiektem symulacji jest sklep, którego dochody (zmienna wyjściowa) są uzależnione od wielu czynników (zmiennych wejściowych), np. liczba klientów odwiedzających sklep, cena podobnych towarów sprzedawanych u konkurencji, poziom sprzedaży w danym miesiącu. Przyjmuje się, że każdy z tych czynników jest zmienną losową o pewnym rozkładzie, np. normalnym.
Celem symulacji komputerowej jest przeprowadzenie kilkuset (albo kilku tysięcy albo kilkuset tysięcy) eksperymentów polegających na wylosowaniu konkretnych wartości poszczególnych zmiennych (czyli np. w jednej symulacji wylosowano następujące wartości: liczba klientów = 125, cena u konkurencji = 43 zł, poziom sprzedaży = 27 sztuk) i sprawdzeniu jaki dochód zostanie osiągnięty przy takich założeniach.
Po wielokrotnym przeprowadzeniu symulacji (czyli losując różne wartości zmiennych) możemy stwierdzić, jak wygląda rozkład dochodu sklepu. Na tej podstawie można np. wyznaczyć wartość oczekiwaną zysku, prawdopodobieństwo straty i inne interesujące z biznesowego punktu widzenia wielkości.
Problemy.
Ten przykład ukazuje najistotniejsze problemy symulacji:
Złożoność zwykle jest związana ze stopniem skomplikowania projektu, co przekłada się w prostej linii na koszty oraz jakość wyników.
Natomiast adekwatność wyników np. do danych zarejestrowanych w rzeczywistych eksperymentach, jest powodem wielu dyskusji np. naukowych. Jeśli osiągnięte wyniki dalece odbiegają od zaobserwowanych faktów, kwestionowana jest zasadność tego typu symulacji.

</doc>
<doc id="481379" url="https://pl.wikipedia.org/wiki?curid=481379" title="Slaves Shall Serve">
Slaves Shall Serve

Slaves Shall Serve – piąty minialbum grupy muzycznej Behemoth. Wydawnictwo ukazało się 20 października 2005 roku nakładem szwedzkiej wytwórni muzycznej Regain Records w ściśle limitowanym nakładzie 5000 sztuk. W Stanach Zjednoczonych płyta ukazała się 7 lutego 2006 roku nakładem wytwórni muzycznej Century Media Records. W przeciągu tygodnia od dnia premiery w USA minialbum sprzedał się w nakładzie 500 egzemplarzy. 
Utwory 1-4 zostały zarejestrowane podczas sesji nagraniowej albumu "Demigod" na przełomie lipca i sierpnia 2004 roku w lubelskich Hendrix Studios. Nagrania 5 oraz 6 zarejestrowano podczas występu zespołu na Sweden Rock Festival w 2005 roku. Tytuł albumu to cytat pochodzący z Księgi Prawa napisanej przez Aleistera Crowleya. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
oraz

</doc>
<doc id="481386" url="https://pl.wikipedia.org/wiki?curid=481386" title="Łuna 21">
Łuna 21

Łuna 21 – misja radzieckiej bezzałogowej sondy kosmicznej do badań Księżyca.
Plan przebiegu misji.
Kompleks naukowy misji typu Łuna-Łunochod wynoszony był na orbitę okołoziemską za pośrednictwem rakiety klasy Proton 8K82K. Z orbity parkingowej nakierowywano statek na trajektorię translunarną. Po kilkudniowym locie następowała satelizacja Łuny na orbicie Księżyca. Sonda przebywała na orbicie księżycowej kilka następnych dni, a po skontrolowaniu urządzeń pokładowych rozpoczynano fazę systematycznego obniżania orbity a w końcu właściwą fazę lądowania. Po osiągnięciu powierzchni, lądownik wysuwał zestaw ramp, po których na powierzchnię zjeżdżał pojazd Łunochod. Zadaniem pojazdu było przejechanie jak najdłuższego dystansu i wykonanie szeregu badań w okolicach mniej i bardziej oddalonych od miejsca lądowania sondy.
Konstrukcja próbnika.
Sonda oznaczona fabrycznie jako model Łuna YE-8 zbudowana została przez Instytut Naukowo-Produkcyjny im. Ławoczkina. Składała się z dwóch elementów: lądownika oraz łazika Łunochod 2. 
Lądownik wyposażony był w aparaturę lądującą (komputer i system napędowy) oraz zdalnie wysuwane rampy, po których na powierzchnię zjeżdżał Łunochod.
Przebieg misji.
Łunochod 2 był w założeniu kontynuacją badań, jakie wcześniej na Księżycu przeprowadził pierwszy tego typu zdalnie sterowany pojazd. Tym razem za rejon badań rosyjscy specjaliści wybrali dno starego, mocno już zniszczonego krateru Le Monnier usytuowanego na wschodnim skraju Mare Serenitatis (Morza Jasności). Dzięki zastosowaniu ulepszonych rozwiązań w napędzie zakładano, że pojazd przejedzie większą odległość niż Łunochod 1, naukowcy pragnęli bowiem dokładnie poznać budowę dna tak starego utworu księżycowego jakim był wspomniany krater. 
Sonda Łuna 21 wystrzelona została na parkingową orbitę okołoziemską dnia 8 stycznia 1973, po paru okrążeniach naszej planety została nakierowana na trajektorię w kierunku Księżyca. Satelizacja sondy na orbicie Księżyca miała miejsce niecałe 4 dni później. Próbnik osiągnął mniej kołową orbitę od Łuny 17, ale dzięki temu 13 i 14 stycznia peryselenium zostało obniżone do 16 km. Po wykonaniu 40 orbit, dnia 15 stycznia Łuna 21 po odpaleniu silnika nakierowana została bezpośrednio na powierzchnię i weszła w tryb wolnego opadania. Na wysokości 750 m komputer pokładowy uruchomił główne silniki hamujące, które działały do osiągnięcia przez próbnik wysokości 22 m. Na tej wysokości pracę głównych silników hamujących przejęły silniki wtórne i pracując wyhamowały całkowicie sondę, aż ta nie znalazła się 1,5 m nad powierzchnią. Wtedy też silniki automatycznie wyłączyły się, a lądownik wraz z pojazdem na pokładzie swobodnie i delikatnie opadł na grunt. Zetknięcie z powierzchnią nastąpiło na kilkanaście minut przed północą czasu GMT (czyli wczesnym rankiem czasu moskiewskiego). Zaraz po wylądowaniu Łunochod 2 wykonał szereg zdjęć pobliskiego otoczenia. Wtedy też okazało się, że okolica, choć równinna, jest usiana kamieniami i bardziej przypomina pustynię żwirową niż typowo piaskowo-wydmowy krajobraz. Po zbadaniu stanu lądownika i przede wszystkim pojazdu, przeprowadzeniu wstępnej sesji zdjęciowej miejsca lądowania i zapoznaniu się z otoczeniem sondy, dokładnie 16 stycznia o godzinie 1:14 GMT rosyjscy naukowcy rozkazali sondzie opuścić rampy, po których za chwilę zjechał Łunochod 2.
Wtedy też przeprowadzono sesję fotograficzną lądownika i ponowną sesję miejsca lądowania. Przed wyruszeniem w daleką drogę Łunochod przeszedł na następne dwa dni w tryb uśpienia, podczas którego ładowały się jego baterie litowe. 18 stycznia „przebudził się”, wykonał dodatkowe zdjęcia lądownika i pobliskiego ukształtowania terenu i na rozkaz z Ziemi skierował się na południe od miejsca lądowania. Jako pierwszy cel wyznaczono dokładne zbadanie dna krateru poruszając się w kierunku jego południowych wałów. Zbliżając się do wzgórz tworzących wały, pojazd natrafiał coraz większe skupiska dużych kamieni, przez co poruszanie się nim sprawiało zespołowi kontrolującemu sporo problemów. Do pierwszych wzniesień pojazd dotarł na początku lutego 1973. Wtedy też rozpoczął swą wspinaczkę na teren wyżynny i wkrótce dotarł do bardzo dużych pagórów. Po przejechaniu około 600 m Łunochod zaczął zmieniać kurs na kierunek wschodni, a następnie północno-wschodni. Pierwszą połowę lutego Łunochod 2 spędził na wędrówce na granicy terenu wyżynnego i stromych skarp bezpośrednio prowadzących w kierunku przybrzeżnego dna krateru Le Monnier. Około 1 km trasa pojazdu przebiegła po zewnętrznej krawędzi graniczącego z Le Monnier niedużego krateru. Dzień 20 lutego to data ostatecznego opuszczenia przez robota terenu pagórkowatego i zjechanie jednym z łagodnych zboczy do jednego z licznych tworów zatokowych, składających się na budowę południowej linii brzegowej Le Monnier. Od tego momentu mobilny robot rozpoczął niezmienną wędrówkę w kierunku bardzo interesującego tworu księżycowego - Szczeliny Prostej, która od terenu wyżynnego rozpoznanego przez pojazd, oddalona była wtedy jeszcze o 17 km. Kierując się wzdłuż południowych wałów starego krateru, naukowcy natrafiali po drodze na obszary wyjątkowo łagodne jak na dotychczas poznany teren. Łunochod 2 nie natrafiał w zasadzie na poważniejsze przeszkody, dwa razy koła pojazdu zaryły się w pyliste podłoże, ale silny napęd wehikułu sprawnie poradził sobie z sytuacją. W czasie tego długiego odcinka drogi pojazd minął „wtopiony” w wał Le Monnier mniejszy krater do złudzenia przypominający na panoramicznych fotografiach przesłanych przez pojazd, St.George z miejsca lądowania misji Apollo 15.
20 marca 1973 pojazd dojechał do silnie ukraterowanego rejonu dna. Również zauważono znaczący wzrost liczby dużych kamieni. Ponieważ teren wydawał się niezwykle bogaty geologicznie, specjaliści misji postanowili wykonać w tym miejscu pokaźną liczbę odwiertów i badań magnetometrycznych gruntu. Po zakończeniu badań tego obszaru skierowano się dalej, tym razem lekko zbaczając na południe i wjeżdżając tym samym do dużej półkolistej zatoki będącej południowo-południowo-wschodnim zwieńczeniem krawędzi badanego krateru. Rosyjscy naukowcy wkrótce spodziewali się dojrzeć najbardziej niezwykły twór na całej przejechanej trasie. Dnia 29 marca Łunochod 2 przekazał na Ziemię pierwszą, oddaloną jeszcze fotografię Szczeliny Prostej. Dojechał do niej dzień później i wykonał najbogatszą jak dotąd serię zdjęć panoramicznych. Chcąc kontynuować jazdę w kierunku wschodnim, naukowcy zmuszeni byli oczywiście do objechania szczeliny. Dlatego też Łunochod skierowano na południe wzdłuż lewej krawędzi wysokiej skarpy bezpośrednio prowadzącej do głębokiego dna sąsiadującej szczeliny. Po objechaniu jej południowego krańca, skierowano się na północ a po przejechaniu około 400 m, w związku ze zbliżającą się kolejną nocą księżycową, dnia 19 kwietnia przełączono pojazd w stan hibernacji. Po pierwszej dekadzie maja wyznaczono Łunochodowi zbadanie pobliskich niedużych kraterów, wtedy też pojazd zaczął wykazywać pierwsze objawy późniejszej usterki. Dnia 4 czerwca nie udało się już z nim nawiązać łączności, oficjalnie podano jednak, że program został celowo zakończony. Dopiero po zakończeniu rosyjskiego programu badań Księżyca przyznano, że nastąpiło zbytnie oziębienie aparatury, czego nie wytrzymały wrażliwe baterie zasilające wszystkie urządzenia na pokładzie. O nagłej awarii świadczy również fakt, że Łunochod 2 nie został zaparkowany w sposób umożliwiający wykorzystanie odbłyśnika laserowego dla późniejszych pomiarów z Ziemi.
Pojazd działał dużo krócej niż Łunochod 1, jednakże zdołał przesłać 86 obrazów panoramicznych i aż 80 000 zdjęć przemierzając w tym samym czasie pokaźną odległość – 37 km.
Efekty misji.
Łunochod 2 kontynuował zadania, jakie przeszło 2 lata wcześniej rozpoczął Łunochod 1. Tym razem pojazd wyposażony w ulepszoną i nowocześniejszą technologię zdołał w dużo krótszym czasie pokonać przeszło trzy razy większą odległość niż jego starszy brat. Bardzo rozbudowana i owocna misja Łunochoda 2 utwierdziła rosyjskich badaczy w słuszności tego typu misji. W związku z tym planowano przeprowadzić jeszcze jedną taką wyprawę (Łunochod 3 był już nawet gotowy do wystrzelenia). Jednakże wkrótce również rosyjski program badań Księżyca całkowicie przygasł i z kolejnej misji samobieżnego pojazdu ostatecznie zrezygnowano.

</doc>
<doc id="481389" url="https://pl.wikipedia.org/wiki?curid=481389" title="Ze’ew Żabotyński">
Ze’ew Żabotyński

, imię rosyjskie Władimir (alternatywny zapis nazwiska: Jabotinsky, Zhabotinski, heb. זאב ז'בוטינסקי, ros. Зеэв/Владимир Евгеньевич Жаботинский; ur. 18 października 1880 w Odessie, zm. 4 sierpnia 1940 w Nowym Jorku) – żydowski lider syjonistyczny, dziennikarz i pisarz, założyciel Legionu Żydowskiego walczącego w czasie I wojny światowej.
W latach 30. ostrzegał Żydów przed agresją ze strony Niemców.
Życiorys.
Dzieciństwo.
Urodził się w Odessie. Jego ojciec był zamożnym właścicielem firmy spedycyjnej, ale zmarł przed pierwszymi urodzinami syna. Spowodowało to znaczne obniżenie stopy życiowej rodziny, a matka zmuszona była otworzyć sklep z materiałami piśmiennymi i przeniosła się z synem na jego zaplecze. Choć żyli skromnie, to matka zadbała o wykształcenie syna.
Wykształcenie.
Mimo wprowadzonego w rosyjskich szkołach i na rosyjskich uczelniach "numerus clasus", Żabotyński dostał się po kilku nieudanych próbach do elitarnego Gimnazjum Richelieu. Już jako uczeń wykazywał się zdolnościami dziennikarskimi; w wieku 16 lat opublikował pierwsze artykuły w gazetach odeskich. Po maturze, w 1898 roku, Żabotyński został wysłany jako korespondent „Odiesskogo Listka” do Berna w Szwajcarii, a później do Włoch. Pisał pod pseudonimem "Altalena". Podczas pobytu we Włoszech podjął studia prawnicze na jednym z uniwersytetów w Rzymie. W 1901 roku Żabotyński wrócił do Odessy, gdzie zaczął pisywać felietony i recenzje dla liberalnych „Odiesskich Nowosti”. W Rosji został przyjęty do palestry adwokackiej.
Syjonizm.
W roku 1903 w czasie Wielkiego Tygodnia w okolicach Kiszyniowa (obecnie Mołdawia) odnaleziono zwłoki chłopca. Lokalna gazeta wyraziła pogląd, że dziecko zostało zamordowane przez Żydów. Reakcją na publikację był pogrom, który zaczął się 6 kwietnia podczas prawosławnych świąt Wielkanocy. Podczas zamieszek zginęło kilkudziesięciu Żydów, a prawie stu zostało rannych. Władze rosyjskie nie powstrzymały pogromu; dopiero po trzech dniach policja powstrzymała rozjuszony tłum.
Antysemickie wydarzenia w Kiszyniowie wstrząsnęły 22-letnim Żabotyńskim, który postanowił wstąpić do organizacji syjonistycznej, gdzie zyskał uznanie jako utalentowany mówca oraz przywódca młodzieżowy. Żabotyński uczestniczył w organizowaniu oddziałów samoobrony żydowskiej, która miała chronić przed kolejnymi pogromami. W prasie wypowiadał się w obronie praw społeczności żydowskiej. Latem 1903 roku Żabotyński był delegatem na VI Światowy Kongres Syjonistyczny w Bazylei, zorganizowanego przez Theodora Herzla, który promował pomysł utworzenia żydowskiego państwa w Palestynie. Żabotyński doszedł wtedy do przekonania, że jest to jedyny sposób uchronienia ludności żydowskiej przed szerzącym się w całej Europie antysemityzmem. Po powrocie do Rosji Żabotyński zamieszkał w Petersburgu.
Legiony.
Podczas I wojny światowej przedstawiciele wielu narodów dążących do niepodległości próbowali utworzyć narodowe oddziały w armiach wielkich mocarstw (np. Legiony Piłsudskiego). Żabotyński podczas pobytu w Egipcie zaproponował podobny pomysł władzom brytyjskim. Drugim pomysłodawcą Legionu Żydowskiego był Joseph Trumpeldor, były carski oficer pochodzenia żydowskiego, który stracił rękę w bitwie pod Cuszimą. Legion Żydowski miał walczyć u boku Brytyjczyków z Imperium osmańskim. W Egipcie znajdowało się wtedy wielu Żydów, którzy zostali wygnani z Palestyny przez tureckie wojska. Pierwszy oddział nazwany "Zion Mule Corps" został utworzony w latach 1915–1916 i pod dowództwem Trumpeldora wziął udział w bitwie o Gallipoli. Drugim oddziałem były ochotnicze bataliony Fizylierów Królewskich.
Kiedy oddział został rozwiązany, Żabotyński jako oficer pojechał do Londynu, gdzie promował ideę przeniesienia żydowskich oddziałów do walk w Palestynie. Pierwszym takim oddziałem był batalion żydowski w Królewskim Pułku Fizylierów. W sierpniu 1917 roku brytyjskie władze ogłosiły utworzenie regimentu żydowskiego, do którego wstępowali młodzi syjoniści z całej Europy. Żabotyński wraz z innymi legionistami został przerzucony w roku 1918 do Doliny Jordanu. Brał udział w walkach z wojskami tureckimi w pobliżu Jerozolimy. Żabotyński dowodził oddziałami podczas desantu przez rzekę Jordan, za co został odznaczony przez Brytyjczyków. Brytyjczycy starali się jednak ograniczyć działania żydowskich oddziałów na terenie Palestyny, aby nie spowodować konfliktu z Arabami. Do roku 1919 wojska żydowskie zostały w dużej części zdemobilizowane.
Syjonizm rewizjonistyczny.
Po wojnie Żabotyński został wybrany członkiem parlamentu założonego przez żydowskich osadników w Palestynie. W roku 1920 wybuchły wśród Arabów zamieszki skierowane przeciw Żydom. Aby się bronić, osadnicy utworzyli Haganę, do której Żabotyński przystąpił. Brał udział w potajemnym dostarczaniu broni dla jej oddziałów. W roku 1921 został wybrany do rady wykonawczej Organizacji Syjonistycznej (obecnie Światowa Organizacja Syjonistyczna). W roku 1923 na skutek konfliktu z jej przewodniczącym Chaimem Weizmanem Żabotyński ustąpił z tej funkcji.
W roku 1925 stał się założycielem jednej z partii związanej z nurtem syjonizmu rewizjonistycznego – Unii Syjonistów Rewizjonistów (heb. Ha-Cohar). Potem Żabotyński zorganizował młodzieżówkę tej partii, Bejtar (skrót od Liga Josepha Trumpeldora). Jego poglądy miały charakter prawicowy. Nowa partia wzięła za cel rozwój osadnictwa na obu brzegach Jordanu. Żabotyński sądził, że podstawą walki o niepodległość powinien być sojusz z Brytyjczykami. Jako ustrój, na którym miało wzorować się przyszłe państwo Izrael, preferował liberalną demokrację, wzorowaną na angielskiej. Chciał do niej włączyć również Arabów. Nie jest jasne, czy popierał czystki etniczne wśród arabskiej ludności, ale nie przeciwstawiał się takim poglądom w ruchu syjonistycznym. W odróżnieniu od polityków z partii pracy według Żabotyńskiego podstawą nowego społeczeństwa miała być klasa średnia. Dla Żabotyńskiego wzorem walki o niepodległość były polskie doświadczenia oraz osoba Józefa Piłsudskiego. Także duże wsparcie organizacja rewizjonistycznych syjonistów znalazła wśród polskich Żydów.
W roku 1929 Żabotyński wyjechał do Europy, aby wziąć udział w XVI Kongresie Syjonistycznym. Na skutek presji arabskiej społeczności Brytyjczycy odmówili mu wizy powrotnej do Palestyny. Partia polityczna założona przez Żabotyńskiego podzieliła się na trzy frakcje, z których ta kierowana przez Żabotyńskiego uważana była za umiarkowaną. Najbardziej znacząca była organizacja Irgun, założona przez Dawida Razi’ela, w której znajdowali się również tacy syjoniści jak Uri-Cewi Grinberg i Abba Achimeir. Opowiadali się oni za niezależnymi działaniami na terenie mandatu brytyjskiego w Palestynie i walką przeciwko żydowskim ruchom lewicowym, Brytyjczykom i Arabom (podczas gdy Żabotyński chciał współpracować z Brytyjczykami). Irgun został potem przekształcony w Herut i ostatecznie Likud. Lider Irgun oraz Bejtar Menachem Begin został potem premierem Izraela.
Ostrzeżenie przed Holocaustem.
W latach 30. największe poparcie ruch Żabotyńskiego miał w Polsce. W tym czasie liczba członków Betaru osiągnęła 60 tysięcy. W obliczu narastającego zagrożenia ze strony III Rzeszy w 1936 roku Żabotyński zaproponował swoisty plan ewakuacji do Palestyny Żydów zamieszkujących w ziemiach Rzeczypospolitej, a także w Rumunii i na Węgrzech. Plan ten przedstawiony został po raz pierwszy 8 października 1936 roku na łamach krakowskiego Czasu. W myśl tego planu, co roku do Palestyny emigrować miało 75 tysięcy Żydów. Podczas pobytu w Polsce w 1936 roku Żabotyński został przyjęty przez ministra Józefa Becka i premiera Felicjana Sławoja Składkowskiego. Plan Żabotyńskiego budził kontrowersje, gdyż odzywały się głosy, że jest on po myśli antysemitów. By przeciąć te kontrowersje premier Polski w rozmowie z Żabotyńskim stwierdził jednoznacznie „Polski rząd pragnie wspomóc działalność syjonistyczną, nie dlatego że pragnie pozbyć się Żydów, ale dlatego, że syjonizm jest ideą szlachetną i humanitarną”.
Po rozmowach Żabotyńskiego w Warszawie polski rząd postanowił udzielić skoordynowanego wsparcia organizacji Irgun Cewai Leumi. Wsparcie to koordynował dyrektor departamentu Konsularnego MSZ Wiktor Tomir Drymmer. Polegało na udzieleniu pożyczki w wysokości 212 tys. złotych na zakup uzbrojenia, a także na organizacji tajnych kursów wojskowych dla bojowników Irgunu. Ostatni taki kurs odbył się w Andrychowie wiosną 1939 roku. Polski rząd wspierał też nielegalną emigrację do Palestyny, na co przeznaczono 100 tys. złotych. Dzięki tej akcji w 1938 i 1939 roku około 10 tys. młodych Żydów z Betaru wyjechało do Palestyny. Ową pomoc Żabotyński traktował jako dług honorowy, będący do zwrotu po zdobyciu przez Palestynę niepodległości.
W drugiej połowie lat trzydziestych jego sekretarzem był Szemu’el Kac
W roku 1938 Żabotyński stwierdził, że polscy Żydzi „żyją na krawędzi wulkanu”. Ostrzegał przed nadciągającą, jego zdaniem, falą superpogromów, które będą miały miejsce w niedalekiej przyszłości w okupowanej przez Niemców Polsce. Żabotyński chciał przestrzec Żydów w Europie, aby emigrowali do Palestyny, tak szybko, jak to możliwe. Kasandryczne wizje Żabotyńskiego nie znalazły szerokiego odzewu, bo Żydzi nie sądzili, że Niemcy mogą zgładzić miliony ludzi.
Śmierć i dalsze losy jego organizacji.
Kiedy niemieckie wojska ruszyły na podbój Europy, Żabotyński znalazł się w Stanach Zjednoczonych, gdzie zmarł na zawał serca w roku 1940. Młodzi Żydzi z założonej przez niego organizacji Bejtar stali się później członkami Żydowskiego Związku Wojskowego, który stawił opór podczas powstania w getcie warszawskim. W roku 1948 Irgun zorganizował potajemny transport broni do nowo utworzonego państwa Izrael, łamiąc tym samym rezolucję ONZ. Statek zakupiony przez Żydów do tego celu nosił nazwę "Altalena" (pseudonim Żabotyńskiego).
Po śmierci Żabotyńskiego organizacja B’nai B’rith zażądała od rządu izraelskiego, ażeby ten zezwolił na sprowadzenie jego ciała do "Erec Israel" (Ziemi Izraela). Jednak prośba ta została odrzucona przez lewicowego premiera Dawida Ben Guriona, który 7 maja 1958 roku pisał do sędziego Josepha Lamma z Tel Awiwu, wiceprezesa B’nai B’rith, że: „Izrael nie potrzebuje martwych Żydów, ale żyjących Żydów, nie widzę potrzeby mnożenia grobów w Izraelu”. W roku 1964 ciało Żabotyńskiego zostało jednak przeniesione na cmentarz na Wzgórzu Herzla w Jerozolimie. Zezwolił na to dopiero nowy premier, Lewi Eszkol.
Izraelska partia Herut (od lat siedemdziesiątych XX wieku tworząca, a w 1988 ostatecznie wchłonięta przez Likud), jak również Ruch Herut oraz młodzieżówka Herut, odwoływały się do tradycji Żabotyńskiego. 23 marca 2005 roku Kneset uczcił jego pamięć specjalną uchwałą.
Kontrowersje.
Żabotyński był zafascynowany nie tylko Józefem Piłsudskim, ale także twórcą włoskiego faszyzmu Benito Mussolinim. W 1934 roku w ścisłej współpracy z władzami włoskimi w Civitavecchia założona została Szkoła Marynarki Wojennej Betaru. Formalnie jej komendantem był działacz partii faszystowskiej Nicola Fusco.
Współpraca Syjonistów-Rewizjonistów z włoskimi faszystami do dziś jest tematem wielu debat. Często przytaczana jest wypowiedź Mussoliniego, która paść miała w czasie jego rozmowy z założycielem Światowego Kongresu Żydów Nachumem Goldmanem: „Aby syjonizm mógł odnieść sukces, potrzeba żydowskiego państwa, z żydowską flagą i z żydowskim językiem. Osobą, która to rozumie, jest wasz faszysta Żabotyński”. Jednak autentyczność tej wypowiedzi bywa podważana – cytat ten pojawił się w pracy amerykańskiego trockisty Lenni Brennera "Zionism in the Age of the Dictators", która spotkała się z bardzo ostrą krytyką za brak naukowej rzetelności.

</doc>
<doc id="481391" url="https://pl.wikipedia.org/wiki?curid=481391" title="Jose Antonio Camacho">
Jose Antonio Camacho



</doc>
<doc id="481392" url="https://pl.wikipedia.org/wiki?curid=481392" title="Tyrants From the Abyss – A Tribute to Morbid Angel">
Tyrants From the Abyss – A Tribute to Morbid Angel

Tyrants From the Abyss – A Tribute to Morbid Angel – kompilacja coverów utworów grupy muzycznej Morbid Angel, przygotowanych dla uczczenia jej działalności. Na płytę trafiły utwory zarejestrowane przez takie grupy muzyczne jak: Zyklon, Luciferion, Vader, Infernal, Angelcorpse, Soulreaper, Centurian, Throneaeon, In Aeternum, Excommunion, Diabolic, Divine Rapture, Krisiun oraz Behemoth.
Lista utworów.
Opracowano na podstawie materiału źródłowego.

</doc>
<doc id="481393" url="https://pl.wikipedia.org/wiki?curid=481393" title="40 (liczba)">
40 (liczba)

40 w kalendarzu.
40. dniem w roku jest 9 lutego. Zobacz też co wydarzyło się w 40 roku n.e.
40 w Biblii.
W Biblii liczba 40 oznacza nieokreślony, dość długi czas, np.:

</doc>
<doc id="481396" url="https://pl.wikipedia.org/wiki?curid=481396" title="Ferdinand Lassal">
Ferdinand Lassal



</doc>
<doc id="481399" url="https://pl.wikipedia.org/wiki?curid=481399" title="Notepad">
Notepad



</doc>
<doc id="481401" url="https://pl.wikipedia.org/wiki?curid=481401" title="Ustawa Sarbanesa-Oxleya">
Ustawa Sarbanesa-Oxleya

Ustawa Sarbanesa-Oxleya (nazywana też "SOX" lub "SarOx") – uchwalona przez Kongres Stanów Zjednoczonych 30 lipca 2002 roku ustawa regulująca praktyki finansowe i ład korporacyjny.
Opis.
Bezpośredni wpływ na powstanie SOX miały wydarzenia gospodarcze w Stanach Zjednoczonych w latach 2000–2001, w szczególności afera Enronu i WorldComu. Te skandale finansowe na niespotykaną wcześniej skalę spowodowały znaczny spadek zaufania inwestorów do rynków finansowych oraz kluczowych podmiotów na nich operujących: doradców inwestycyjnych, audytorów, notowanych spółek (a dokładniej ich zarządów).
SOX znacznie zaostrza wymogi niezależności wobec kluczowych graczy na rynku finansowym oraz podnosi na bardzo wysoki poziom wymagania w zakresie efektywności kontroli wewnętrznej podmiotów zarejestrowanych w "United States Securities and Exchange Commission" (SEC).
"Ustawa Sarbanesa-Oxleya" obejmuje jedenaście rozdziałów. Wprowadza wymóg dodatkowych ujawnień dokonywanych przez zarząd, dotyczących efektywności systemu kontroli wewnętrznej. Nakłada obowiązek kontroli jakości usług audytorskich, dodatkowe sankcje (finansowe i karne) dla władz spółek w przypadku wykrycia błędów w sprawozdaniach finansowych oraz wprowadza bezwzględny wymóg niezależności audytora. Na mocy ustawy wprowadzono także nowy organ regulujący obszar audytu – Rada Nadzoru nad Rachunkowością Spółek Publicznych ("Public Company Accounting Oversight Board" – PCAOB), którego zadaniem jest ustanawianie standardów księgowych i audytorskich. Wynikiem jego działania ma być też kontrola firm audytorskich, czego celem jest wyeliminowanie sytuacji, w których audytorzy nie informują o nieprawidłowościach, zafałszowaniach w bilansach i sprawozdaniach finansowych, jak miało to miejsce np. w aferze Enronu. Co więcej, kadra kierownicza jest zobowiązana do poświadczania zgodności raportów finansowych i ujawniania istotnych informacji dla inwestorów.
Ustawa miała na celu odbudowanie zaufania inwestorów do rynków finansowych, zarządów spółek notowanych na giełdzie, agencji audytorskich oraz doradców finansowych, poprzez poprawę jakości i wiarygodności sprawozdawczości finansowej, a także zwiększenie odpowiedzialności audytorów i zarządów, podniesienie efektywności kontroli wewnętrznej i zaostrzenie wymagań przejrzystości kluczowych graczy na rynkach finansowych. Zdaniem jej krytyków doprowadziła jednak do znaczącego zwiększenia kosztów prowadzenia działalności gospodarczej bez znaczącego obniżenia ryzyka oszustw ze strony kadry zarządzającej przedsiębiorstw. 

</doc>
<doc id="481403" url="https://pl.wikipedia.org/wiki?curid=481403" title="Emir Kusturica">
Emir Kusturica

Emir Kusturica, (ur. 24 listopada 1954 w Sarajewie) – jugosłowiański i serbski reżyser filmowy, scenarzysta, muzyk, także aktor. Dwukrotnie nagrodzony Złotą Palmą na 38. i 48. MFF w Cannes (1985, 1995).
Życiorys.
Jeden z najbardziej utalentowanych i oryginalnych europejskich twórców filmowych dwóch ostatnich dekad XX wieku. Reżyserię studiował na praskiej uczelni filmowej FAMU. Z tego okresu pochodzi jego studenckie dzieło – "Guernica". Już jeden z pierwszych filmów, nakręconych po powrocie do ojczyzny, oparty na noweli Ivo Andricia "Bar Titanic," zyskał uznanie krajowej krytyki.
Międzynarodową sensację wywołał nakręcony w 1985 "Ojciec w podróży służbowej". Nostalgiczna opowieść o dojrzewaniu w Jugosławii lat pięćdziesiątych XX w. zdobyła Złotą Palmę na 38. MFF w Cannes. Film był także nominowany do Oscara dla najlepszego filmu nieanglojęzycznego.
Klasę reżysera potwierdził "Czas Cyganów", film którego akcja rozgrywa się w środowisku bałkańskich Romów. Był to pierwszy film Kusturicy, do którego muzykę skomponował Goran Bregović; współpraca artystów urwie się dopiero po filmie "Underground".
Kolejny film Kusturicy, "Arizona Dream", jest jego pierwszym filmem anglojęzycznym. W tej tragikomicznej baśni o poszukiwaniu szczęścia i spełnianiu marzeń w rolach głównych wystąpili Faye Dunaway i Johnny Depp.
W 1995 powstaje najgłośniejszy i wzbudzający największe kontrowersje film Kusturicy – "Underground", niemal trzygodzinny fresk będący gorzkim rozliczeniem reżysera z Jugosławią i jej historią. Film rozpoczyna się podczas niemieckiej okupacji, ostatnie jego sceny rozgrywają się w czasie wojny w Bośni. "Underground" został uhonorowany Złotą Palmą na 48. MFF w Cannes.
Kusturica jest także muzykiem; gra na gitarze w zespole "No Smoking Orchestra".
Emir Kusturica pochodzi z rodziny muzułmańskiej, ale w roku 2005 przyjął chrzest w obrządku prawosławnym, przybierając imię Nemanja Kusturica. Uroczystość odbyła się w Monastyrze Savina w miejscowości Herceg Novi w Czarnogórze.
Zasiadał w jury konkursu głównego na 46. MFF w Cannes (1993). Przewodniczył obradom jury na 56. MFF w Wenecji (1999) oraz na 58. MFF w Cannes (2005). Był również przewodniczącym jury sekcji „Cinéfondation” na 56. MFF w Cannes (2003) oraz sekcji „Un Certain Regard” na 64. MFF w Cannes (2011).
Literatura.
"Gdzie ja jestem w tej historii?".
Autobiografia Kusturicy, zatytułowana "Gdzie ja jestem w tej historii?," została wydana w Belgradzie w październiku 2010 roku przez wydawnictwo . Początkowo wydana została w nakładzie 20 000 egzemplarzy wyłącznie na rynek Serbii, Czarnogóry i Bośni i Hercegowiny, w ciągu kolejnych kilku miesięcy doczekała się jeszcze trzech wydań. W roku 2013 łączna liczba sprzedanych egzemplarzy przekroczyła 114 000.
Książka została przetłumaczona i wydana w kilku krajach europejskich:
W Polsce książka wydana została w roku 2014 pod tytułem "Gdzie ja jestem w tej historii?" przez wydawnictwo Claroscuro.
"Sto jada".
Druga książka Kusturicy, powieść "Sto jada" została wydana w Serbii w 2013 roku przez wydawnictwo Novosti AD. W 2015 roku zostało wydane francuskie tłumaczenie książki, zatytułowane "Étranger dans le mariage".

</doc>
<doc id="481406" url="https://pl.wikipedia.org/wiki?curid=481406" title="Teatr „Groteska”">
Teatr „Groteska”

Teatr „Groteska” (dawniej Teatr Lalki, Maski i Aktora „Groteska”) – teatr w Krakowie, przy ul. Skarbowej 2, szczególnie znany z przedstawień lalkowych oraz spektakli z nurtu teatru formy i teatru tańca. Powstał jako teatr dziecięcy, obecnie działa w nim również scena dla dojrzałej widowni. Oprócz działalności repertuarowej Teatr jest inicjatorem m.in. Wielkiej Parady Smoków, Międzynarodowego Festiwalu Teatru Formy Materia Prima oraz Kodu Mistrzów – cyklu spotkań z autorytetami życia społecznego i artystycznego. Ponadto Teatr organizuje warsztaty dla dzieci i nauczycieli oraz włącza się w przedsięwzięcia społeczne i artystyczne.
Historia.
Powstał z inicjatywy Zofii i Władysława Jaremów jako teatr dziecięcy – Teatr Lalki, Maski i Aktora Groteska. Jego historia sięga 9 czerwca 1945 roku, kiedy to odbyła się premiera "„Cyrku Tarabumba”" w reżyserii Władysława Jaremy. Pierwszą dyrektorką teatru była Zofia Jarema, której patronowali Sławomir Mrożek oraz Konstanty Ildefons Gałczyński. W teatrze przeważała więc polityczna metafora i poezja. Na ówczesnej scenie dla dorosłych odbyły się tak wybitne inscenizacje jak "„Męczeństwo Piotra Ohey’a”" Sławomira Mrożka (1959), "„Kartoteka”" Tadeusza Różewicza (1961) czy też "„Ubu król”" Alfreda Jarry’ego. Równocześnie realizowano widowiska dla dzieci i młodzieży.
W 1975 roku dyrektorem Teatru została Freda Leniewicz. W tym okresie na scenie Groteski pojawiła się klasyka literatury dziecięcej: "Kopciuszek", "Królewna Śnieżka", "Alicja w Krainie Czarów", "Królowa Śniegu". W 1990 roku kierownictwo nad teatrem objął Jan Polewka, który łączył swój autorski teatr z tradycjami wypracowanymi przez poprzedników. W swoich plastycznych wizjach wykorzystywał m.in. elementy kultury Dalekiego Wschodu, maskę komedii dell’arte, czy też własne fascynacje malarstwem hiszpańskim.
Od 1998 roku dyrektorem Teatru Groteska jest reżyser i aktor teatralny Adolf Weltschek. Program artystyczny Teatru wynika z misji, którą na siebie przyjął: kształtowania wyobraźni i wrażliwości artystycznej, społecznej i interpersonalnej widza na każdym etapie jego życia – od wczesnych lat dziecięcych aż do późnej dorosłości – oraz tworzenia przestrzeni spotkania i dialogu.

</doc>
<doc id="481408" url="https://pl.wikipedia.org/wiki?curid=481408" title="Łunochod 2">
Łunochod 2

Łunochod 2 (ros. Луноход - "chodzący po Księżycu") – drugi pojazd z serii Łunochod; bezzałogowy, sterowany z Ziemi radziecki łazik przeznaczony do badań Księżyca.
Dostarczony na Księżyc sondą kosmiczną Łuna 21. Lądownik wraz z łazikiem wylądował 15 stycznia 1973 o 22:25 UTC na dnie krateru Le Monnier (pozycja 25°51'N, 30°27'E). Niecałe 3 godziny później, o 01:14 UTC, Łunochod 2 zjechał po rampie lądownika na powierzchnię Księżyca.
Pojazd działał dużo krócej niż Łunochod 1, jednakże zdołał przesłać 86 obrazów panoramicznych i aż 80 000 zdjęć, przemierzając w tym samym czasie pokaźną odległość - 37 km (trzy razy większą niż jego poprzednik). Zakończenie misji ogłoszono oficjalnie 4 czerwca 1973.
Kopia Łunochodu 2 znajduje się w Muzeum Kosmicznym w Arteku.
Budowa pojazdu.
Każde z ośmiu kół pojazdu było niezależnie napędzane, posiadało własne zawieszenie oraz układ hamulcowy. W przypadku awarii któregoś z kół, można je było odstrzelić, po czym pojazd mógł kontynuować swą wędrówkę. Ulepszony względem poprzednika mechanizm jezdny pozwalał pojazdowi poruszać się z prędkością 3 km/h oraz 5 km/h.
Łunochod 2 miał wysokość 135 cm, długość 170 cm i szerokość 160 cm. Ważył 840 kg.
Aparatura naukowa pojazdu mieściła się w komorze przypominającej kształtem odwrócony o 180°, ścięty stożek. Wewnątrz znajdował się komputer pokładowy oraz sterowniki zewnętrznych urządzeń pomiarowych, w tym koparki, wiertaka, anten kierunkowych, dwóch spektrometrów, detektora promieni X, astrofotometru (do pomiarów światła widzialnego i nadfioletu), magnetometru, radiometru, lustra odbijającego promienie lasera i kamer: 3 wąskokątnych umieszczonych z przodu pojazdu i 1 szerokokątnej umieszczonej z boku. Dwie przednie kamery i kamera boczna służyły do uzyskiwania zdjęć panoramicznych, czwarta kamera służyła wyłącznie do nawigacji. Kamery panoramiczne umożliwiały uzyskiwanie zdjęć stereoskopowych. Na czas działalności pojazdu w czasie dnia księżycowego otwierano pokrywę komory. Na wewnętrznej ścianie pokrywy znajdowały się panele baterii słonecznych, które dostarczały zasilanie pojazdowi. Pojazd był obsługiwany w czasie rzeczywistym przez pięcioosobową ekipę naziemną. Bezpośrednie rozkazy z Ziemi robot otrzymywał poprzez antenę w kształcie stożka.

</doc>
<doc id="481415" url="https://pl.wikipedia.org/wiki?curid=481415" title="Puchar Polski w piłce ręcznej kobiet">
Puchar Polski w piłce ręcznej kobiet

Puchar Polski w piłce ręcznej kobiet – cykliczne rozgrywki piłki ręcznej, przeprowadzane corocznie, systemem pucharowym dla klubów, zrzeszonych w Związku Piłki Ręcznej w Polsce. Zmagania zostały zainaugurowane w sezonie 1958/1959, a pierwszym triumfatorem był Ruch Chorzów.
Historia.
"do uzupełnienia"
Statystyka.
Klasyfikacja klubów według liczby tytułów:

</doc>
<doc id="481416" url="https://pl.wikipedia.org/wiki?curid=481416" title="Terry Venables">
Terry Venables

Terence Frederick „Terry” Venables (ur. 6 stycznia 1943 w Dagenham) – angielski piłkarz i trener piłkarski. W połowie lat 80. został szkoleniowcem Barcelony i przyczynił się do wyciągnięcia Katalończyków z trwającego blisko dekadę kryzysu sportowego. Od 1993 do 1996 roku był selekcjonerem reprezentacji Anglii, z którą na Mistrzostwach Europy 1996 zdobył brązowy medal. Mniej udana okazała się późniejsza przygoda z Leeds United. Przez jakiś czas wspierał rozwój futbolu w Australii, a w sierpniu 2006 roku powrócił do pracy z reprezentacją Anglii, tym razem w roli asystenta Steve’a McClarena.
Kariera piłkarska.
Był solidnym ligowym zawodnikiem. Przez sześć sezonów grał w Chelsea, z którą wywalczył awans do ekstraklasy oraz Puchar Ligi Angielskiej. W 1967 roku, już w barwach Tottenhamu Hotspur, zdobył Puchar Anglii. Sportową przygodę zakończył w wieku 33 lat. Był wówczas piłkarzem stołecznego Crystal Palace.
Sukcesy piłkarskie.
W ekstraklasie angielskiej rozegrał 510 meczów i strzelił 64 gole. W reprezentacji Anglii rozegrał 2 mecze.
Kariera szkoleniowa.
Pracę szkoleniową rozpoczynał w trzecioligowym Crystal Palace, z którym w ciągu trzech lat awansował do pierwszej ligi. W 1980 roku odszedł do Queens Park Rangers. Rangersów, grających wówczas w drugiej lidze, najpierw doprowadził do finału Pucharu Anglii, w którym przegrali z Tottenhamem Hotspur, a sezon później wprowadził do ekstraklasy. Wkrótce zespół po zajęciu piątego miejsca w tabeli, wystąpił w Pucharze UEFA.
W 1984 roku pojawiła się propozycja od przeżywającego kryzys FC Barcelona. Venables pracował w klubie ze stolicy Katalonii przez trzy sezony. Już w pierwszym odzyskał utracone jedenaście lat wcześniej mistrzostwo Hiszpanii, a w następnym z drużyną, w której barwach nie grało wówczas wielu znanych zawodników, awansował do finału Pucharu Mistrzów. 7 maja 1986 roku na stadionie w Sewilli Barca przegrała ze Steauą Bukareszt po rzutach karnych (0:0, k. 0:2), a bohaterem tamtego meczu był rumuński bramkarz Helmuth Duckadam, który obronił wszystkie cztery jedenastki wykonywane przez Katalończyków. Anglik został zwolniony w połowie 1987 roku, kiedy Barcelona straciła szansę na mistrzostwo kraju.
W październiku tego roku objął stanowisko managera Tottenhamu Hotspur. Zakres obowiązków Venablesa był znacznie większy niż innych trenerów w innych zespołach, wielu dziennikarzy zarzucały mu niegospodarność i kilka finansowych wpadek z tego okresu. Sukcesem sportowym szkoleniowca było zdobycie w 1991 roku Pucharu Anglii i zajęcie rok wcześniej trzeciego miejsca w lidze.
Po porażce w eliminacjach do Mistrzostw Świata 1994 w październiku 1993 roku ze stanowiska trenera kadry zrezygnował Graham Taylor. Na jego następcę kilka dni później wybrano Venablesa, którego nadrzędnym celem było przygotowanie zespołu do Mistrzostw Europy 1996. Turniej odbywał się w Anglii, więc reprezentacja nie musiała rozgrywać meczów kwalifikacyjnych. Po otrzymaniu nominacji na selekcjonera wyszły na jaw niejasności finansowe z czasów jego pracy w Tottenhamie, część opinii publicznej domagała się natychmiastowego zwolnienia szkoleniowca. Szefowie Angielskiej Federacji Piłkarskiej nie zmienili jednak swojej decyzji. Na Euro 1996 Anglicy grali skutecznie i efektownie, kibice do dziś chętnie wspominają grupowe zwycięstwa nad Szkocją (2:0) i przede wszystkim nad Holandią (4:1). W ćwierćfinale "Synowie Albionu" pokonali po rzutach karnych Hiszpanię, a w meczu półfinałowych, także po serii jedenastek, ulegli przyszłym triumfatorom Niemcom. Po turnieju Venables, zgodnie z wcześniejszymi zapowiedziami, podał się do dymisji.
Po epizodzie w Portsmouth, gdzie przez kilka miesięcy pełnił obowiązki dyrektora sportowego, został selekcjonerem reprezentacji Australii, walczącej o awans do Mundialu 1998. Ostatecznie batalię o mistrzostwa Australijczycy przegrali w barażach z Iranem.
Później pracował ponownie w Crystal Palace, Middlesbrough FC, który wraz z Bryanem Robsonem uratował przed degradacją z ekstraklasy, a w lipcu 2002 roku został trenerem Leeds United. Po ośmiu miesiącach pracy szkoleniowca zdymisjonowano. W ciągu tego czasu klub przegrał większość meczów ligowych, odpadł z rozgrywek o Puchar Anglii, Puchar Ligi (z obu został wyeliminowany przez pierwszoligowy Sheffield United F.C.) oraz Puchar UEFA (porażka z hiszpańską Málagą), a najlepsi piłkarze – Rio Ferdinand, Robbie Keane, Lee Bowyer, Olivier Dacourt, Robbie Fowler i kapitan Dominic Matteo, skłóceni z trenerem, przeszli do innych klubów. Venables zostawił Leeds na szesnastym miejscu w tabeli.
Od 2003 do połowy 2006 roku mieszkał i pracował w Australii, gdzie przyczynił się do powstania profesjonalnych rozgrywek ligowych, a także do rozwoju piłki nożnej w tym kraju, na co przykładem był awans reprezentacji prowadzonej przez Guusa Hiddinka do Mundialu 2006 oraz przejście z najsłabszej konfederacji kontynentalnej OFC do nieco silniejszej AFC, której Australia stała się członkiem 1 stycznia 2006 roku. Od 1 sierpnia 2006 roku był asystentem selekcjonera reprezentacji Anglii Steve’a McClarena. Stracił pracę w listopadzie 2007 po przegranych przez Anglię eliminacjach do Euro 2008.

</doc>
<doc id="481427" url="https://pl.wikipedia.org/wiki?curid=481427" title="Repenomamus">
Repenomamus

Repenomamus – wymarły rodzaj prassaka z rodziny Gobiconodontidae. Odkryty w Chinach (Liaoning) w 2000. Żył przed około 130 mln lat, we wczesnej kredzie.
"Repenomamus giganticus" mierzył około jednego metra długości i ważył 12–14 kilogramów. 
Odkryto osobnika z gatunku "Repenomamus robustus", który zawierał fragmenty szkieletu psitakozaura w żołądku. Dowodzi to, że ssak ten odżywiał się dinozaurami, jakkolwiek nie jest możliwe ustalenie, czy polował na nie, czy też wyszukiwał ich martwe szczątki. Wcześniej znane już były inne przypadki ssaków z ery mezozoicznej, które odżywiały się dinozaurami.
Podział systematyczny.
Do rodzaju należały dwa gatunki:

</doc>
<doc id="481432" url="https://pl.wikipedia.org/wiki?curid=481432" title="National Association of Realtors">
National Association of Realtors

National Association of Realtors (NAR) – handlowa organizacja w Stanach Zjednoczonych skupiająca ponad milion członków zaangażowanych w obrót nieruchomościami. Istnieje od 1908 roku.
Opis.
Skupia prawników, rezydencyjnych i przemysłowych brokerów, sprzedawców, menedżerów nieruchomości, konsultantów, rzeczoznawców i inne osoby zaangażowane w gałąź ekonomii związaną z nieruchomościami. Zarządza MLS, poprzez który sprzedaje się 81% nieruchomości w USA. NAR zorganizowana jest w 1600 zarządów we wszystkich 54 stanach i terytoriach oraz instytuty: CRI, CISP, ASREC, CRE®, CIREI, CCIM, IREM, AMO®, ARM®, CMP®, RLI, ALC®, RNMI®, CRB®, C RS®, SIOR®, P.R.E, WCR, LTG. Instytuty wydają certyfikaty w specjalistycznych "obszarach" handlu nieruchomościami. NAR jest politycznie wpływową organizacją, posiada największe PAC (lobby polityczne) – 51% Republikanów i 49% Demokratów. Pośrednicy obrotu nieruchomościami muszą być licencjonowani przez stanowe oddziały podległe pod FTC. Posiadanie licencji stanowej nie jest równoznaczne przynależnością do NAR.
Popularne słowo "realtor" powinno być pisane REALTOR®, gdyż jest to znak handlowy NAR. REALTOR to aktywny członek NAR, zaprzysiężony do przestrzegania etycznego standardu zawartego w Code of Ethics and Standards of Practice. By zostać pełnoprawnym członkiem NAR, należy posiadać licencję prawno-handlową i należeć do lokalnego oddziału NAR. Istnieje także forma afiliowanego i zbiorczego członkostwa.
NAR jest popularna wśród Polonii jako jedna z najbardziej dochodowych specjalizacji.
Konkurencyjna organizacja to NAREB, ARELLO.

</doc>
<doc id="481438" url="https://pl.wikipedia.org/wiki?curid=481438" title="Monodaktylowate">
Monodaktylowate

Monodaktylowate, srebrzycowate (Monodactylidae) – rodzina ryb okoniokształtnych. Niektóre gatunki są hodowane w akwariach.
Występowanie.
Wody słodkie i słone przybrzeżnej strefy zachodniej Afryki, Oceanu Indyjskiego oraz Pacyfiku, sporadycznie wpływają do rzek.
Klasyfikacja.
Rodzaje zaliczane do tej rodziny:
"Monodactylus" — "Schuettea"
Rodzajem typowym jest "Monodactylus".

</doc>
<doc id="481448" url="https://pl.wikipedia.org/wiki?curid=481448" title="Nostradamus (film 1994)">
Nostradamus (film 1994)

Nostradamus – film oparty na życiu Michela de Nostre-Dame (1503-1566) zwanego także Nostradamusem.
Obsada.
i inni

</doc>
<doc id="481453" url="https://pl.wikipedia.org/wiki?curid=481453" title="Heinrich Graetz">
Heinrich Graetz

Heinrich Graetz (ur. jako Tzvi Hirsh Graetz 31 października 1817 w Książu Wielkopolskim, zm. 7 września 1891 w Monachium) – niemiecki historyk i twórca szkoły historycznej. Uczony pochodzenia żydowskiego, profesor, autor pierwszej syntetycznej historii Żydów od czasów biblijnych do czasów mu współczesnych. Dzieło to w jedenastu tomach ukazało się w latach 1853–1876.
Życiorys.
Był synem szojcheta (rytualnego rzeźnika żydowskiego, wykonującego szechitę). Jako młody człowiek pobierał nauki w jesziwie w Wolsztynie. Później próbował dostać się na uniwersytet w Pradze, ale nie uzyskał tam prawa pobytu; wrócił więc do Prus, gdzie od 1837 do 1840 mieszkał i pobierał nauki u ortodoksyjnego rabina Samsona Hirscha w Oldenburgu; potem przez dwa lata (1840–1842) był nauczycielem w Ostrowie Wielkopolskim. W październiku 1842 rozpoczął studia we Wrocławiu. W 1845 uzyskał doktorat na uniwersytecie w Jenie.
We Wrocławiu pozostał do 1848, kiedy zachęcony przez przyjaciół przeniósł się – zatrzymawszy się przez pewien czas w Mikulovie – do Wiednia, gdzie zamierzał jako dziennikarz spożytkować swoje dotychczasowe doświadczenia. W Mikulovie jednak, gdzie przebywał jego patron z czasów Oldenburga, rabi Hirsch, zaproponowano mu pracę nauczyciela w szkole żydowskiej, a w 1850 – naczelnego nauczyciela niedalekim południowomorawskim mieście Brzecław. Tam poznał Marie Monasch z Krotoszyna, którą poślubił w październiku 1850. W 1852 przeniósł się do Berlina, a stamtąd – w 1854 na wrocławski uniwersytet, gdzie pozostał zatrudniony na stałe aż do śmierci (uzyskując tu w 1869 tytuł profesora). Od 1854 wykładał także w Żydowskim Seminarium Teologicznym we Wrocławiu. W 1854 r. z sukcesem negocjował w Trieście zakup dla biblioteki tego Seminarium cennej kolekcji ksiąg żydowskich Saravala.
Heinrich Graetz był ojcem czterech synów i jednej córki. Lato 1891, spędzał – jak miał to od kilku lat w zwyczaju – w uzdrowisku w Karlowych Warach. Odczuł tam jednak symptomy choroby serca, przerwał więc pobyt i pojechał do jednego z synów, profesora uniwersytetu w Monachium Leo Graetza. Nie udało się jednak zapobiec pogarszaniu się jego stanu zdrowia i tam zmarł. Pochowany jest na Starym Cmentarzu Żydowskim we Wrocławiu.
Poglądy.
Heinrich Graetz był przedstawicielem nurtu myślicieli potępiających kabalistyczną tradycję żydowską ("Lauric Kaballah"), powszechną zwłaszcza wśród rabinów na ziemiach polskich. Nakazywała ona takie działania, które zmierzały – według jej wyznawców – do umożliwienia przybycia Odkupiciela, Mesjasza. Graetz dowodził, że postępowanie w myśl zaleceń tej tradycji szkodzi mieszkającym wśród chrześcijan Żydom. Statut kaliski wydany w 1264 przez Bolesława Pobożnego zapewniał żydowskiej mniejszości bardzo dużą autonomię, w ramach której oni sami zobowiązani byli do przestrzegania praw zapisanych w Talmudzie. Graetz wykazywał, że częsta u rabinów skłonność do talmudycznej praktyki analizowania najdrobniejszych aspektów każdego problemu i „rozszczepiania włosa na czworo” wywołuje silny sprzeciw otoczenia, że jeszcze gorzej Żydom służy zwyczaj – jak sam to sformułował – „"przekręcania faktów, chytrego mamienia ludzi"” oraz „"szukania przyjemności i poczucia wyższości z udanych oszustw"”. Pisał m.in.: „"Rzetelność i prawość nie wiedzieć gdzie się u wielu podziały (...) Tłum przyswoił sobie tę krętą dialektykę szkół talmudycznych i posługiwał się nią do wyprowadzenia w pole mniej sprytnych osobników. Co prawda, trudno było zażyć z mańki kutych na cztery nogi współwyznawców, ale świat nieżydowski, z którym obcowali, poczuł ku swojej szkodzie tę przewagę pomysłowego ducha Żydów polskich"”.
Graetz w swych rozważaniach był dość konserwatywny i – z dzisiejszego punktu widzenia – często powtarzał stereotypowe poglądy ówczesnych Żydów niemieckich. Jego przemyślenia jednak do dziś często bywają cytowane w dyskusjach na tematy religii i współistnienia ze sobą kultur chrześcijańskiej i judaistycznej.

</doc>
<doc id="481454" url="https://pl.wikipedia.org/wiki?curid=481454" title="Letrowate">
Letrowate

 (Lethrinidae) - rodzina ryb okoniokształtnych.
Występowanie: tropikalne wody Oceanu Indyjskiego oraz Pacyfiku.
Klasyfikacja.
Rodzaje zaliczane do tej rodziny :
"Gnathodentex" — "Gymnocranius" — "Lethrinus" — "Monotaxis" — "Wattsia"

</doc>
<doc id="481456" url="https://pl.wikipedia.org/wiki?curid=481456" title="Tadeusz Rut">
Tadeusz Rut



</doc>
<doc id="481461" url="https://pl.wikipedia.org/wiki?curid=481461" title="Latarnikowate">
Latarnikowate

 (Priacanthidae) - rodzina morskich ryb okoniokształtnych. Niektóre gatunki poławiane jako ryby konsumpcyjne.
Występowanie.
Tropikalne i subtropikalne wody oceaniczne.
Klasyfikacja.
Rodzaje zaliczane do tej rodziny :
"Cookeolus" — "Heteropriacanthus" — "Priacanthus" — "Pristigenys"

</doc>
<doc id="481462" url="https://pl.wikipedia.org/wiki?curid=481462" title="Max Bolkart">
Max Bolkart

Max Bolkart (ur. 29 lipca 1932 w Oberstdorfie) – niemiecki skoczek narciarski, zwycięzca 8. Turnieju Czterech Skoczni, trzykrotny olimpijczyk (1956, 1960, 1964), czterokrotny mistrz Niemiec (1956, 1957, 1958, 1964).
Życiorys.
W młodości chciał uprawiać narciarstwo alpejskie. Ze względu na drobną budowę ciała musiał jednak zmienić plany i rozpoczął trenowanie skoków narciarskich, gdzie niska waga ciała była zaletą. Bolkart stał się jednym z lepszych skoczków lat pięćdziesiątych i sześćdziesiątych XX wieku. Czterokrotnie zdobywał mistrzostwo Niemiec – w 1956, 1957, 1958 oraz 1964 roku.
26 stycznia 1956 roku podczas zimowych igrzysk olimpijskich w Cortina d'Ampezzo zajął czwarte miejsce w konkursie skoków na skoczni dużej, tracąc do zwycięzcy 4,5 punktu, a do podium 2,5. 30 grudnia 1959 roku w Oberstdorfie wygrał zawody podczas pierwszego konkursu Turnieju Czterech Skoczni 1959/1960. Zwycięstwo odniósł także w dwóch kolejnych konkursach – 1 stycznia 1960 roku w Garmisch-Partenkirchen i 3 stycznia 1960 roku w Innsbrucku. W czwartym konkursie turnieju, 6 stycznia 1960 roku w Bischofshofen zajął piąte miejsce. Odniósł triumf w klasyfikacji końcowej. 18 lutego 1960 roku na igrzyskach olimpijskich w Squaw Valley zajął szóstą pozycję. 28 grudnia 1962 roku w Oberstdorfie zajął drugą lokatę w zawodach Turnieju Czterech Skoczni, przegrywając jedynie z Toralfem Enganem. 1 stycznia 1963 roku w Garmisch-Partenkirchen zajął trzecie miejsce.
Wziął udział w dwóch edycjach mistrzostw świata w narciarstwie klasycznym. W 1958 roku w Lahti zajął w konkursie skoków 23. miejsce, a cztery lata później w Zakopanem był 9. na skoczni dużej i 30. na normalnej.
Brał także udział w Tygodniach Lotów Narciarskich (za loty wówczas uważane były skoki 120-metrowe). Zaliczył w tym cyklu dwa miejsca na podium: 2. miejsce w Oberstdorfie w 1955 roku oraz 3. w Planicy w 1957 roku. W zawodach przedolimpijskich w Cortina d’Amprezzo (1955) zajął 2. miejsce.
W 1968 pojechał na igrzyska do Grenoble, gdzie podczas konkursów olimpijskich pełnił rolę przedskoczka. Po zakończeniu kariery był trenerem, szefem ośrodka skoków narciarskich w Oberstdorfie oraz mechanikiem w elektrowni.

</doc>
<doc id="481467" url="https://pl.wikipedia.org/wiki?curid=481467" title="Octave Mirbeau">
Octave Mirbeau

Octave (Oktawiusz) Mirbeau (ur. 16 lutego 1848 w Trévières, zm. 16 lutego 1917 w Paryżu) – francuski pisarz, dramaturg, krytyk sztuki, dziennikarz, bliski awangardzie literackiej i anarchizmowi.
Życiorys.
Octave Mirbeau urodził się w rodzinie średnio zamożnych mieszczan. Na naukę wysłano go do kolegium jezuickiego w Vannes, skąd został usunięty w niejasnych okolicznościach, na które światło rzuca jego powieść "Sébastien Roch" (tł. pol. K. Byczewska, "Sebastian", PIW, Warszawa 1960).
Udział w wojnie francusko-pruskiej 1870 roku odcisnął się piętnem na jego osobowości i również znalazł odbicie w twórczości (m.in. II rozdział powieści "Le Calvaire", który wywołał skandal wśród francuskich nacjonalistów). Porzuciwszy studia prawnicze, rozpoczął pracę jako dziennikarz, jednak dopiero po dwunastu latach udało mu się uzyskać niezależność wystarczającą do głoszenia własnych podglądów. Wtedy zaczęły się ukazywać jego pierwsze powieści; w tym samym okresie rozpoczął również w prasie walkę o uznanie nowych prądów w literaturze i w sztuce. Był gorącym zwolennikiem impresjonizmu; poświęcił szereg artykułów Claude’owi Monetowi i Camille’owi Pissarro, choć nie zamykał się na inne opcje artystyczne, jak np. twórczość Félixa Vallotona i Pierre’a Bonnarda. Jako jeden z pierwszych docenił też wielkość Vincenta van Gogha. Pomógł wylansować Auguste’a Rodina i był wśród nielicznych, którzy chwalili twórczość jego towarzyszki życia, Camille Claudel.
W 1890 roku artykułem opublikowanym w "Le Figaro" objawił światu talent nieznanego belgijskiego dramaturga Maurice’a Maeterlincka. W 1910 wypromował wywodzącą się z ludu pisarkę Marguerite Audoux, przyszłą laureatkę Prix Fémina. Jako członek pierwszego składu Akademii Goncourtów walczył o uznanie dla młodych, oryginalnych artystów. Równolegle rozwijał działalność polemiczną. Głosił postępowe poglądy w wielu sferach życia: politycznej, społecznej i obyczajowej. Stał się jedną z bardziej znaczących postaci podczas sprawy Dreyfusa, która wstrząsnęła Francją pod sam koniec XIX wieku: angażując się w obronę niesłusznie oskarżonego kapitana, stanął po stronie sprawiedliwości i równości dla wszystkich.
Twórczość.
Powieści.
Pewne fakty z życia pisarza pozwalają przypuszczać, że kilka utworów napisał pod pseudonimem, na zamówienie zleceniodawców pragnących wykorzystać jego talent. Oficjalny debiut nastąpił jednak w 1886, kiedy to ukazała się powieść "Le Calvaire", pierwsza z trzech zawierających wątki autobiograficzne i rozprawiająca się z wyniszczającą miłością do kobiety lekkich obyczajów. Druga powieść, "L’Abbé Jules" (1888, tł. pol. Fr. Mirandola, "Ksiądz Juliusz", Lwów 1906), uważana jest za udaną próbę przeszczepienia na grunt francuski psychologicznej głębi powieści Dostojewskiego. Trzecia, "Sébastien Roch" (1890, tłum. pol. "Sebastian", 1960), opisuje tragedię wrażliwego dziecka skazanego na piekło katolickiej szkoły, w której doznaje gwałtu zarówno psychicznego, jak i fizycznego. Kolejne utwory przynoszą ewolucję formy powieściowej, zmierzającej ku coraz większej swobodzie konstrukcyjnej – na poziomie intrygi, czasu i przestrzeni oraz postaci literackiej.
Powstałe w tym okresie "Dans le ciel" (1892-3 – wydanie książkowe dopiero w 1989), "Le Jardin des supplices" (1899, tłum. pol. Leon Choromański, "Ogród udręczeń", Księgarnia Pomorska, Tczew 1922) i "Le Journal d’une femme de chambre" (1900, tłum. pol. Maria Zenowicz, "Dziennik panny służącej", Czytelnik, Warszawa 1977) w coraz większym stopniu charakteryzują się autonomią poszczególnych fragmentów, stanowiących swoistą układankę. Spójność struktury całości zanika w nich na rzecz coraz większej autonomii fragmentu. Późne utwory Mirbeau, "Les 21 jours d’un neurasthénique" (1902, tłum. pol. Jerzy Huzarski, "Kartki z notatnika nerwowca", Warszawa 1910), "La 628-E8" (1907) i "Dingo" (1913), wykorzystują tę technikę w stopniu tak znacznym, że doprowadza ona niemal do ich autodestrukcji: nie można w nich odnaleźć jednolitej fabuły ani wątku spajającego kolejne anegdoty, a postać narratora, stanowiąca jedyny stały element, jest zaledwie naszkicowana. Mirbeau nie rezygnuje jednak z podstawowej cechy swojego stylu, to jest ostrego pióra polemisty, którym chłoszcze przywary swoich rodaków.
Teatr.
Te właśnie cechy staną się wielkim atutem Mirbeau dramatopisarza. Jego debiut, "Les Mauvais Bergers" (1897), sztuka o wymowie społeczno-politycznej rozgrywająca się w środowisku robotników, ma jeszcze zbyt silny posmak dzieła z tezą. Autor sam jest świadom tej słabości i w kolejnych sztukach potrafi ograniczyć doktrynerstwo na rzecz bezpośredniego efektu scenicznego. Oprócz bardzo udanych i nowatorskich jednoaktówek "Farces et moralités" (1904) wystawiano z powodzeniem "Le Foyer" (1908), a przede wszystkim "Les affaires sont les affaires" (1903, w Polsce graną jeszcze po drugiej wojnie światowej jako "Interes przede wszystkim"), ze znakomitą postacią przemysłowca Izydora Lechata.
Za życia Octave Mirbeau był jedną z barwniejszych i lepiej znanych postaci świata dziennikarskiego i artystycznego we Francji. Jak wskazuje dramatopisarz prof. Tomasz Kaczmarek, Mirbeau w swoich dziełach często krytykował fanatyzm religijny, chrześcijańskie wartości moralne oraz Kościół katolicki, który uważał za groźną dla społeczeństwa organizację. Po śmierci artysty przyszło zapomnienie, wywołane w dużej mierze brakiem zrozumienia dla jego bezkompromisowej postawy. Obecnie, od około piętnastu lat, obserwuje się nawrót zainteresowania jego twórczością. W dzisiejszej dobie bardziej docenia się jego życiowe credo, eksponujące indywidualizm i wolność wyrazu. Taka właśnie wymowa jego utworów pozwala zaliczyć Octave’a Mirbeau do grona artystów, których dzieło oparło się próbie czasu i mimo upływu lat zachowało swoją wartość i świeżość myśli.

</doc>
<doc id="481469" url="https://pl.wikipedia.org/wiki?curid=481469" title="RKK Energia">
RKK Energia

Energia (ros. Ракетно-космическая корпорация «Энергия» имени С.П.Королёв, "Rakietno-kosmiczeskaja korporacyja "Eniergija" imieni S.P. Korolow") – rosyjskie przedsiębiorstwo będące głównym dostawcą statków kosmicznych, rakiet i komponentów stacji kosmicznych dla rosyjskiego programu kosmicznego. Nazwa przedsiębiorstwa pochodzi od nazwiska radzieckiego konstruktora Siergieja Korolowa (1907-1966), od którego biura konstrukcyjnego wywodzi się obecne przedsiębiorstwo.
Historia.
Przedsiębiorstwo powstało 16 maja 1946 roku jako Specjalne Biuro Konstrukcyjne nr 1, którego dyrektorem był Siergiej Korolow. Zakład nosił kolejno nazwy:
Dyrektorami przedsiębiorstwa byli kolejno: Siergiej Korolow (1946–1966), Wasilij Miszyn (1966–1974), Walentin Głuszko (1974–1977), Wachtang Wachnadze (1977–1991), Jurij Siemionow (1991–2005), Nikołaj Siewastianow (2005–2007), Witalij Łopota (2007–2014). Od 1 sierpnia 2014 dyrektorem jest Władimir Sołncew, głównym konstruktorem był Wiktor Legostajew.
Do najważniejszych osiągnięć przedsiębiorstwa należała realizacja m.in. następujących programów: rakiet R-7 i Energia, promów Buran i Kliper oraz pojazdów transportowych Progress i załogowych Sojuz.
Obecnie.
RKK Energia jest największym rosyjskim przedsiębiorstwem w branży przemysłu kosmicznego. Jest to firma prywatna, której 38% udziałów znajduje się w rękach państwa. Zatrudnia ok. 22-30 tys. pracowników. Jest podzielone na następujące oddziały:
Obecnie przedsiębiorstwo produkuje załogowe statki kosmiczne serii Sojuz TMA-M, statki transportowe Progress M-M, wytwarza moduły międzynarodowej stacji kosmicznej ISS oraz jest odpowiedzialne za przeprowadzane tam rosyjskie eksperymenty badawcze. RKK Energia jest większościowym właścicielem spółki Sea Launch, specjalizującej się w wynoszeniu na orbitę ładunków z platformy startowej Ocean Odyssey znajdującej się na morzu, dostarczając górny stopień dla ukraińskich rakiet Zenit-3SL, wytwarza platformę Universal Spacecraft Configuration dla satelitów nawigacyjnych, komunikacyjnych, teledetekcyjnych itd. Firma opracowuje również nowy transportowo-załogowy pojazd kosmiczny PTK NP mający około 2018 roku zastąpić statki kosmiczne Sojuz.
Muzeum zakładowe.
Na terenie zakładów funkcjonuje Muzeum Techniki Kosmicznej. W muzeum są wystawione eksponaty rakietowo-kosmicznej techniki: od pierwszych sputników i rakiet dalekiego zasięgu, do rakiety Energia i różnego rodzaju załogowych statków kosmicznych.
Zwiedzanie muzeum jest odpłatne i możliwe dopiero po zebraniu się co najmniej 20-osobowej grupy.

</doc>
<doc id="481474" url="https://pl.wikipedia.org/wiki?curid=481474" title="Grodziszcze (Wzgórza Włodzickie)">
Grodziszcze (Wzgórza Włodzickie)

Grodziszcze (396 m n.p.m.) – wzniesienie w południowo-zachodniej Polsce, w Sudetach Środkowych, w paśmie Wzgórz Włodzickich, w Gminie Nowa Ruda.
Opis.
Wzniesienie położone jest w najniższej południowej części Wzgórz Włodzickich, w pobliżu Bożkowa, w kierunku południowo-zachodnim. Po południowo-zachodniej stronie u podnóża wzniesienia przebiega linia kolejowa nr 286 z Kłodzka do Wałbrzycha.
Jest to kopulaste wzniesienie o łagodnych zboczach, z wyraźnie zaznaczonym płaskim wierzchołkiem. Wzniesienie w partii szczytowej częściowo porośnięte jest lasem mieszanym z przewagą drzew liściastych, zbocza zajmują pola uprawne i łąki.
Wieża widokowa.
Na wzgórzu znajdują się ruiny wieży widokowej z 1813 roku imitujące zamek, wybudowane przez hrabiego Antona von Magnisa. Obecnie ruiny oraz baszta są zaniedbane. Zawalił się zmurszały dach, połamały się kręte schody. Z zewnątrz można zobaczyć kunsztowną konstrukcję budowli z łamanego kamienia. Fundamenty oraz przybudówki ze ścianami przypominają średniowieczne zamczysko. Na ścianach widać ślady schodów oraz wejścia do nieistniejących pokoi przyklejonych do baszty.
Budowla na Grodziszczu jest jedną z kilku wież widokowych w Sudetach Środkowych. Inne znajdują się na: Górze Świętej Anny, Górze Wszystkich Świętych, Kalenicy, Wielkiej Sowie i Włodzickiej Górze (odbudowana i ponownie otwarta w 2018 roku) oraz najmłodsza – w Suszynie.

</doc>
<doc id="481475" url="https://pl.wikipedia.org/wiki?curid=481475" title="Kulbinowate">
Kulbinowate

Kulbinowate, orłoryby, scjeny (Sciaenidae) – rodzina ryb okoniokształtnych.
Występowanie.
Wody oceaniczne, słodkie i słonawe.
Znaczenie gospodarcze.
Cenione ryby konsumpcyjne.
Klasyfikacja.
Rodzaje zaliczane do tej rodziny:
"Aplodinotus" – "Argyrosomus" – "Aspericorvina" – "Atractoscion" – "Atrobucca" – "Austronibea" – "Bahaba" – "Bairdiella" – "Boesemania" – "Cheilotrema" – "Chrysochir" – "Cilus" – "Collichthys" – "Corvula" – "Ctenosciaena" – "Cynoscion" – "Daysciaena" – "Dendrophysa" – "Elattarchus" – "Equetus" – "Genyonemus" – "Isopisthus" – "Johnius" – "Kathala" – "Larimichthys" – "Larimus" – "Leiostomus" – "Lonchurus" – "Macrodon" – "Macrospinosa" – "Megalonibea" – "Menticirrhus" – "Micropogonias" – "Miichthys" – "Miracorvina" – "Nebris" – "Nibea" – "Odontoscion" – "Ophioscion" – "Otolithes" – "Otolithoides" – "Pachypops" – "Pachyurus" – "Panna" – "Paralonchurus" – "Paranebris" – "Paranibea" – "Pareques" – "Pennahia" – "Pentheroscion" – "Petilipinnis" – "Plagioscion" – "Pogonias" – "Protonibea" – "Protosciaena" – 
"Pseudotolithus" – "Pteroscion" – "Pterotolithus" – "Roncador" – "Sciaena" – "Sciaenops" – "Seriphus" – "Sonorolux" – "Stellifer" – "Totoaba" – "Umbrina"

</doc>
<doc id="481477" url="https://pl.wikipedia.org/wiki?curid=481477" title="Dekanat Poznań-Piątkowo">
Dekanat Poznań-Piątkowo

Dekanat Poznań-Piątkowo – jeden z 43 dekanatów archidiecezji poznańskiej, składa się z jedenastu parafii: 
Administracyjnie dekanat obejmuje obszar kilku poznańskich osiedli (obszar dawnej dzielnicy Stare Miasto) oraz południowej części gminy Suchy Las.
Sąsiednie dekanaty:

</doc>
<doc id="481479" url="https://pl.wikipedia.org/wiki?curid=481479" title="Tadeusz Rut (lekkoatleta)">
Tadeusz Rut (lekkoatleta)

Tadeusz Rut (ur. 11 października 1931 w Przeworsku, zm. 27 marca 2002 w Warszawie) – polski lekkoatleta, mistrz Europy i medalista olimpijski.
Kariera.
Był specjalistą w rzucie młotem (choć startował też w rzucie dyskiem i w pchnięciu kulą).
Trzykrotnie startował w igrzyskach olimpijskich, za każdym razem wchodząc do finału. Największy sukces osiągnął na olimpiadzie w Rzymie w 1960, gdzie zdobył brązowy medal rzutem na odległość 65,64 m. W Melbourne w 1956 był czternasty (startował też w rzucie dyskiem, ale odpadł w eliminacjach), a w Tokio w 1964 dziesiąty.
Rut cztery razy uczestniczył w mistrzostwach Europy. W Bernie w 1954 zajął 4. miejsce. Cztery lata później w Sztokholmie w 1958 wywalczył tytuł mistrza Europy bijąc rekord mistrzostw (64,78 m). Startował też w Belgradzie w 1962 (8. miejsce) i w Budapeszcie w 1966.
Był ośmiokrotnym mistrzem Polski:
Osiemnaście razy bił rekord Polski w rzucie młotem.
Rekordy życiowe:
Był zawodnikiem kolejno Czarnych Wrocław, OWKS Wrocław, Odry Wrocław, Burzy Wrocław i Legii Warszawa.
Po zakończeniu kariery w 1967 pracował jako inżynier w warszawskiej "Hydrobudowie". Został pochowany na cmentarzu Bródnowskim (kw. 19F-1-21).
Upamiętnienie.
3 października 2004 na elewacji nowo wybudowanej Hali Sportowej przy ul. Misiągiewicza 10 w Przeworsku została odsłonięta poświęcona mu tablica pamiątkowa, autorstwa Dariusza Jasiewicza.
W lewym, górnym rogu tablicy znajduje się wizerunek twarzy Tadeusza Ruta. Inicjatorem jej powstania było Towarzystwo Miłośników Przeworska i Regionu. Na tablicy umieszczono inskrypcję o treści: .

</doc>
<doc id="481483" url="https://pl.wikipedia.org/wiki?curid=481483" title="Drakonetowate">
Drakonetowate

Drakonetowate (Draconettidae) – rodzina morskich ryb okoniokształtnych.
Występowanie: Ocean Indyjski, Ocean Spokojny oraz Atlantyk.
Klasyfikacja.
Rodzaje zaliczane do tej rodziny:
"Centrodraco" — "Draconetta"

</doc>
<doc id="481487" url="https://pl.wikipedia.org/wiki?curid=481487" title="Trasa Wschodnia w Toruniu">
Trasa Wschodnia w Toruniu

Trasa Wschodnia w Toruniu – droga główna ruchu przyspieszonego, łącząca południowe dzielnice miasta z północnymi, fragment drogi krajowej nr 91.
Charakterystyka.
Trasa Wschodnia jest jednym z głównych elementów układu drogowego Torunia. W przyszłości, po wybudowaniu wszystkich odcinków, ma pełnić rolę drogi przelotowej w kierunku północ-południe. Dotąd wybudowano jeden odcinek trasy, który stanowi drogę krajową nr 91. Ma on ok. 3,5 km długości.
Od 23 listopada 2017 roku rondo łączące Trasę Wschodnią z ulicą Łódzką nosi imię płk. Witolda Pileckiego.
Szacowany koszt realizacji całej trasy ma wynieść ok. 600 mln zł, przy czym planuje się pozyskanie ponad 500 mln dotacji ze środków Unii Europejskiej. W 2018 roku wojewoda kujawsko-pomorski wszczął postępowanie w sprawie wydania decyzji o zezwoleniu na budowę odcinka Trasy Wschodniej między pl. Daszyńskiego a Grudziądzką, dla którego wydana już została decyzja środowiskowa.
Budowa.
I etap.
Budowę pierwszego odcinka Trasy Wschodniej – od ul. Łódzkiej do Placu Daszyńskiego – rozpoczęto 5 listopada 2010 roku, a otwarto ją dla ruchu kołowego 9 grudnia 2013 roku. Droga ta powstałych w ramach projektu „Budowa mostu drogowego w Toruniu wraz z drogami dojazdowymi” i była finansowana z funduszy Unii Europejskiej.
II etap.
Budowa drugiego odcinka Trasy Wschodniej – od Placu Daszyńskiego do ul. Grudziądzkiej – ma się rozpocząć po 2020 roku.

</doc>
<doc id="481490" url="https://pl.wikipedia.org/wiki?curid=481490" title="Oleg Łużnyj">
Oleg Łużnyj



</doc>
<doc id="481491" url="https://pl.wikipedia.org/wiki?curid=481491" title="Josi Belin">
Josi Belin

Josef „Josi” Belin (hebr. יוסי ביילין; ur. 12 czerwca 1948) – polityk izraelski, członek Knesetu w latach 1988-2009, były minister spraw zagranicznych i minister sprawiedliwości w rządzie Partii Pracy. Obecnie przewodniczący ugrupowania Merec-Jachad. Najbardziej znany z powodu dużego udziału w konferencji pokojowej w Oslo, współtwórca porozumień z Genewy, a także zaangażowany w proces pokojowy w ogóle.
Kariera polityczna.
Większość jego kariery politycznej, od 1977 do 2003 związana jest z Partią Pracy. Był jej rzecznikiem w latach 1977–1984. Był sekretarzem gabinetu do 1986 roku oraz dyrektorem generalnym w ministerstwie spraw zagranicznych w latach 1986–1988.
W 1988 roku został wybrany do Knesetu, w którym zasiadał do 17 listopada 1999, kiedy zrezygnował, a mandat po nim objął Eli Ben-Menachem. W tym czasie był wiceministrem finansów (1988-1990) i wiceministrem spraw zagranicznych (1992-1995); przełożonym Belina był wtedy Szimon Peres. Potem pełnił mniej eksponowane stanowisko w ministerstwie gospodarki i planowania (1995), był także ministrem w biurze premiera 1996. W 1995 przez krótki czas był ministrem sprawiedliwości.
W 2003 roku zaoferowano mu bardzo niską pozycję na liście wyborczej Partii Pracy, co uniemożliwiało w praktyce dostanie się do Knesetu. Razem z Ja’el Dajan opuścił szeregi tego ugrupowania i wstąpił do partii Merec, gdzie został przyjęty entuzjastycznie, ale nie objął tam żadnego eksponowanego stanowiska. Po wyborach założył ruch Schachar, który zjednoczył się z Merec, tworząc Merec-Jachad.
W wyborach w 2006 został wybrany posłem. 4 listopada 2008 zrezygnował z mandatu poselskiego, który objęła po nim Cewijja Greenfield.
Jego udział w procesie pokojowym jest najchlubniejszym wydarzeniem w jego karierze. Wspierany przez Szimona Peresa, zainicjował tajne negocjacje w 1992 roku, które doprowadziły do podpisania porozumień z Oslo w 1993 roku. Z powodu bliskiej znajomości z Peresem, został nazwany jego „pudlem”. Określenie to ukuł ówczesny rywal Peresa w łonie partii, Icchak Rabin.
Razem z Mahmudem Abbasem podpisał w 1995 roku porozumienie nazywane „Belin-Abu Mazen”, proponujące ostateczne zakończenie konfliktu. W latach 1992-1995 przewodził izraelskiej delegacji uczestniczącej w multilateralnych negocjacjach w czasie procesu pokojowego. W 2001 roku uczestniczył w izraelsko-palestyńskich rozmowach w Tabie, a także podpisał porozumienia z Genewy, razem z Jasirem Abd Rabbuhem.
Jest zwolennikiem „kapitalizmu z ludzką twarzą”, co nie przeszkodziło mu wstąpić do w większości socjalistycznego Merecu. Rzadko publicznie wypowiada się na tematy socjalne, zamiast tego promuje negocjacje z Palestyńczykami. Z tego powodu tym dziwniejsze wydaje się jego zwycięstwo w wyborach na przewodniczącego partii nad Ranem Cohenem, w których zazwyczaj liczyły się poglądy kandydatów na kwestie socjoekonomiczne.
Belin jest także jednym z założycieli Fundacji Współpracy Ekonomicznej (pozarządowej organizacji wspierającej współpracę ekonomiczną z Palestyńczykami).

</doc>
<doc id="481492" url="https://pl.wikipedia.org/wiki?curid=481492" title="Żmijogłowce">
Żmijogłowce

Żmijogłowce (Channoidei) – podrząd ryb okoniokształtnych obejmujący jedną rodzinę:

</doc>
<doc id="481493" url="https://pl.wikipedia.org/wiki?curid=481493" title="Clint Mansell">
Clint Mansell

Clint Mansell (ur. 7 stycznia 1963 w Coventry) – brytyjski muzyk i kompozytor. Karierę muzyczną rozpoczął jako wokalista i gitarzysta zespołu Pop Will Eat Itself. Dzięki uprzejmości swojego przyjaciela, reżysera Darrena Aronofsky’ego, Clint zadebiutował w filmie π, nagrywając do niego ścieżkę dźwiękową. Następnym dziełem jakie stworzył była ścieżka do Requiem dla snu z motywem przewodnim "Lux Aeterna", dzięki której artysta zdobył wielki rozgłos. Kompozycje, które napisał do tego filmu pojawiały się również często w zwiastunach, najbardziej znaną wersją jest "Requiem for a Tower", stworzona na potrzeby zwiastuna do Petera Jacksona.
Przy ścieżce dźwiękowej do filmu "Źródło" Darrena Aronofsky’ego kompozytor pracował z grupą rockową Mogwai. Muzykę przygotował on sam, a następnie, już w Szkocji, wspólnie z zespołem zarejestrował materiał. W 2007 roku soundtrack ten otrzymał nominację do nagrody Złotych Globów.

</doc>
<doc id="481494" url="https://pl.wikipedia.org/wiki?curid=481494" title="Wierzchosława nowogrodzka">
Wierzchosława nowogrodzka

Wierzchosława (Anastazja) (ur. ok. 1125 zm. 15 marca między 1158 a 1166) – jedyna córka księcia nowogrodzkiego Wsiewołoda Mścisławowicza. Od 1136 lub 1137 żona Bolesława Kędzierzawego, syna polskiego księcia Bolesława Krzywoustego. Zabytkiem związanym z jej osobą jest tzw. Ewangeliarz księżnej Anastazji (od greckiego bądź łacińskiego odpowiednika jej imienia).
Życiorys.
Dzieciństwo i młodość.
Wierzchosława była jedyną córką księcia nowogrodzkiego Wsiewołoda Mścisławowicza i nieznanej z imienia córki Światosława II Mikołaja. Była najprawdopodobniej najmłodsza z rodzeństwa. Miała dwóch braci: Iwana i Włodzimierza. W 1136 lub 1137 najprowdopodobniej jeszcze za życia swego ojca poślubiła księcia Bolesława Kędzierzawego, syna księcia polskiego Bolesława Krzywoustego. W tym samym czasie jej brat Włodzimierz poślubił siostrę jej męża Ryksę. Obydwa małżeństwa zostały zawarte najpewniej z inicjatywy Salomei, drugiej żony Krzywoustego, pragnącej w ten sposób wzmocnić pozycję swoich dzieci. W 1138, po śmierci Bolesława Krzywoustego, Wierzchosława została księżną mazowiecką.
Władczyni Mazowsza i Krakowa.
W 1141 księżna towarzyszyła mężowi w wiecu w Łęczycy zwołanym z inicjatywy jej teściowej księżnej-wdowy Salomei. W 1146 po wygnaniu z Polski Władysława, przyrodniego brata jej męża, Wierzchosława została księżną krakowską. Jan Długosz twierdził, że zmarła w połogu po urodzeniu drugiego syna Leszka w 1158; obecnie jednak zarówno urodziny Leszka jak i zgon Wierzchosławy datuje się raczej na początek lat 60. XII wieku, a przekaz o śmierci w połogu uznaje za niepotwierdzony. Z pewnością zmarła przed 1167, gdyż 31 grudnia 1167 wspomniana została niejaka Maria jako druga żona Bolesława IV. Wierzchosława została pochowana najprawdopodobniej obok męża w katedrze płockiej.
Ewangeliarz księżnej Anastazji.
Po śmierci Wierzchosławy jej mąż, upamiętniając ją, darował czerwińskiemu klasztorowi oprawiony w srebro ewangeliarz, nazwany Ewangeliarzem Anastazji. Anastazja było najpewniej łacińskim lub greckim odpowiednikiem jej imienia, gdyż tym imieniem nazywał ją Długosz, a przekaz ten znajduje potwierdzenie w zachowanym materiale numizmatycznym (mimo że Długosz błędnie określił zarówno jej filiację, jak i datę ślubu z Bolesławem). Ewangeliarz powstał prawdopodobnie około 1160.
Rodzina.
Małżeństwo i potomstwo.
Wierzchosława z małżeństwa z Kędzierzawym doczekała się co najmniej dwóch synów Bolesława (ur. ok. 1150, zm. 1172) i Leszka (ur. ok. 1160, zm. 1186), który po śmierci ojca objął władzę w księstwie mazowieckim. Starsza literatura przypisywała młodszego syna drugiej żonie Bolesława, Marii. Jednak po odkryciu monet Leszka, w których nazywa siebie synem Anastazji, pogląd ten okazał się nietrafny.
Być może córką Bolesława Kędzierzawego i Wierzchosławy nowogrodzkiej była także niejaka Wierzchosława, mniszka strzelneńska, zmarła po 1213. Jej filiacja jest jednak przedmiotem kontrowersji wśród badaczy i większość z nich za Oswaldem Balzerem uznaje ją za córkę Bolesława Mieszkowica (1159–1195), księcia kujawskiego i syna Mieszka Starego. Ponadto w literaturze wymienia się także nieznaną z imienia córkę (NN), która jakoby poślubiła ok. 1173 księcia drohiczyńskiego Wasylka i żyła jeszcze na przełomie lat 70. i 80. XII wieku. Jednakże jedynym źródłem poświadczającym jej istnienie jest rzekomo zaginiony tzw. "Latopis Połocki", znany jedynie z osiemnastowiecznego przekazu rosyjskiego historyka Wasilija Tatiszczewa zawartego w jego pracy "Historia Rosji od czasów najdawniejszych". Najnowsze badania nad pracą Tatiszczewa kwestionują jednak istnienie "Latopisu Połockiego" a cały fragment dzieła Tatiszczewa dotyczący rzekomego księcia drohiczyńskiego Wasylka (i jego polskiej żony) uznają za niewiarygodny.

</doc>
<doc id="481499" url="https://pl.wikipedia.org/wiki?curid=481499" title="Żmijogłowowate">
Żmijogłowowate

Żmijogłowowate, żmijogłowcowate (Channidae) – rodzina drapieżnych ryb okoniokształtnych (Perciformes). Mniejsze gatunki są hodowane w akwariach.
Zasięg występowania.
Afryka, z wyjątkiem terenów pustynnych, południowa Azja od Afganistanu po Nową Gwineę (bez Australii) na wschodzie po Japonię, a na południe po Madagaskar.
Cechy charakterystyczne.
Ciało podłużne, krępe. Głowa spłaszczona, z dużym pyskiem. Długa płetwa grzbietowa i odbytowa. Dodatkowy narząd umożliwiający oddychanie powietrzem atmosferycznym. Długość od 20 do 120 cm.
Klasyfikacja.
Rodzaje zaliczane do tej rodziny:
"Channa" — "Parachanna" — "Aenigmachanna"

</doc>
<doc id="481504" url="https://pl.wikipedia.org/wiki?curid=481504" title="DiscT@2">
DiscT@2

DiscT@2 - technologia stworzona przez firmę Yamaha umożliwiająca tworzenie nadruków na płytach CD-R.
DiscT@2 (wymawiane jak angielskie słowo "tattoo" - czyli "tatuowanie dysków") jest pierwszą technologią służącą do umieszczania nadruków na dyskach optycznych bezpośrednio przy pomocy nagrywarki. Została zaimplementowana w nagrywarkach płyt CD-R/CD-RW firmy Yamaha z serii F1 i po raz pierwszy zaprezentowana podczas targów CeBIT w 2002 roku.
Technologia ta umożliwia tworzenie nadruków zarówno w postaci napisów jak również obrazków, na spodniej (zapisywalnej) stronie płyty CD-R przy użyciu tego samego lasera, którym wypala się dane. Przed rozpoczęciem „nadrukowywania" należy zamknąć sesję nagrywania płyty. Etykieta dysku jest umieszczana na zewnętrznym w stosunku do wcześniej umieszczonych danych obszarze nośnika. Nadruki są monochromatyczne, a ich kolor i wyrazistość są uzależnione od rodzaju zastosowanej płyty. Zaletą tej technologii jest to, że nie wymaga specjalnego rodzaju płyt CD-R. Do głównych wad można zaliczyć nieprzystosowanie do nośników wielokrotnego zapisu, a także zmniejszenie się obszaru, na którym można umieszczać dane. Istnieje tu prosta zależność - im więcej danych zostanie zapisanych na płycie, tym mniej miejsca pozostaje na umieszczenie etykiety.
Technologia DiscT@2 została pierwszy raz zaimplementowana w programie Nero Burning ROM w wersji 5.5.8.13.
DiscT@2 jest typowym przykładem „spóźnionej" technologii. Jej wprowadzenie na rynek nastąpiło w okresie kiedy dyski CD-R bazujące na podłożu cyjaniny (w kolorze ciemnoniebieskim), na których nadruk był najlepiej widoczny, zaczęły być wypierane przez znacznie tańsze nośniki z barwnikiem opartym na pochodnych ftalocyjaniny (bladoniebieskie i bladozielone). Na płytach w kolorach złotym i srebrnym napisy wykonane tą technologią są prawie niewidoczne.

</doc>
<doc id="481507" url="https://pl.wikipedia.org/wiki?curid=481507" title="Warszawskie Centrum Finansowe">
Warszawskie Centrum Finansowe



</doc>
<doc id="481509" url="https://pl.wikipedia.org/wiki?curid=481509" title="Histmag">
Histmag

Histmag – portal internetowy poświęcony tematyce historycznej. Jeden z głównych serwisów tego typu w Polsce, istniejący od października 2001 roku. 
Początkowo funkcjonował w formie miesięcznika internetowego, jako czasopismo poświęcone szerokiej tematyce historyczno-społeczno-kulturalnej. Obecnie stanowi serwis ściśle historyczny, skupiający się na popularyzacji wiedzy historycznej, publikacji artykułów naukowych i popularnonaukowych oraz integracji społeczności osób zainteresowanych tematyką historyczną.
Historia.
Założycielem i pierwszym redaktorem naczelnym Histmaga był Michał Świgoń. Od października 2001 do września 2006 roku ukazały się 54 numery pierwszej serii. Od października 2006 do maja 2007, pod nazwą „Histmag.org”, wydanych zostało osiem numerów drugiej serii, zarejestrowanej jako oficjalny tytuł prasowy wydawany przez i-Press. Następnie miesięcznik przekształcony został w aktualizowany na bieżąco wortal internetowy.
Pierwotnie w skład redakcji wchodziły trzy osoby. Liczba ta na przestrzeni pięciu lat wzrosła do około 25, w tym pięciu członków redakcji merytorycznej. Przez pierwsze lata działalności magazyn podejmował kwestie zarówno historyczne, jak również dotyczące szeroko rozumianych zagadnień kulturalnych. W styczniu 2008 roku ze stanowiska redaktora naczelnego ustąpił Michał Świgoń. Jego miejsce zajął Roman Sidorski, należący do redakcji od początku istnienia pisma (wortalu). W efekcie tej zmiany linia tematyczna serwisu została przesunięta w stronę znacznie ściślejszego zainteresowania tematyką historyczną i okołohistoryczną. Zlikwidowany został również dział społeczno-kulturalny redakcji. 
W lipcu 2008 roku redaktorem naczelnym został Kamil Janicki, utworzono również trzyosobowy zarząd. Wraz z tą zmianą wortal został przekształcony w serwis codzienny. W kolejnych miesiącach popularność serwisu stopniowo wzrastała, by podwoić się wraz z końcem sierpnia i przekroczyć poziom 100 000 unikalnych użytkowników w marcu 2009 roku. W Histmagu pojawiły się m.in. stałe rubryki i kalendarz imprezowy. W 2010 na stanowisko redaktora naczelnego wrócił Świgoń.
W 2011 nastąpiła zmiana wydawcy. Wydawnictwo i-press zostało zastąpione przez specjalnie w tym celu założone przez Michała Świgonia wydawnictwo Promohistoria. Świgoń od tej pory zajął się wydawaniem portalu, a redaktorem naczelnym został Michał Przeperski.
W 2011 roku rozpoczęła się rozprawa Histmaga przed sądem w sprawie prowadzenia przez portal rzekomo nielegalnej zbiórki publicznej. W 2012 sąd przyznał rację argumentom portalu, a wydawca został uniewinniony.
W 2014 roku doszło do zmiany redaktora naczelnego, Michała Przeperskiego zastąpił Przemysław Mrówka.
W 2017 w skład redakcji merytorycznej wchodzili m.in.: Maciej Zaremba (redaktor naczelny), Michał Świgoń (wydawca), Michał Przeperski, Przemysław Mrówka, Paweł Czechowski, Tomasz Leszkowicz, Paweł Rzewuski, Sebastian Adamkiewicz, Piotr Olejarczyk, Bożena Pierga, Michał Turajski. W 2019 roku redaktorem naczelnym została Magdalena Mikrut-Majeranek.
Od 2006 roku „Histmag” opublikował artykuły autorstwa ponad półtora tysiąca osób.
Publikacje i autorzy.
W Histmagu opublikowano dotychczas ponad 20 tys. tekstów, z których większość jest dostępnych z poziomu obecnego wortalu za pośrednictwem rozbudowanego katalogu tekstów historycznych, publicystycznych i recenzji. Autorami są przede wszystkim historycy i studenci historii, pracownicy naukowi i dziennikarze. Dużą grupę stanowią absolwenci politologii. Także w składzie redakcji przeważają osoby z wykształceniem historycznym, choć wśród publicystów występują przedstawiciele około 40 dyscyplin naukowych. Preferowane są teksty popularnonaukowe, informacyjne i recenzje. Wortal publikuje również referaty z sesji historycznych i prace o charakterze ściślej naukowym.
Na łamach Histmaga pisali m.in. prof. Maciej Bernhardt, prof. Artur Kijas, dr Andrzej Korytko, Robert Kostro, dr Adam Krawczyk, prof. Andrzej Nowak, prof. Lawrence Peskin, dr Dariusz Wierzchoś.
Działalność.
Jednym z zakresów działalności wortalu jest popularyzacja nauk historycznych. W tym celu organizuje on m.in. coroczny Turniej Historyczny (od 2002). Wiosną 2006 roku odbył się także konkurs „W 50 dni dookoła Europy” relacjonowany m.in. przez TVN24. Jego organizacji patronowało kilka ambasad krajów europejskich. Obecnie konkursy historyczne organizowane są w każdym miesiącu we współpracy z wydawnictwami historycznymi.
Od 2011 roku Histmag wraz z portalem literackim Granice.pl organizuje plebiscyt „Historia zebrana. Konkurs i plebiscyt na najlepszą książkę historyczną”. Jego celem jest wybór najlepszych publikacji historycznych w poszczególnych latach. Plebiscyt odbywa się w półrocznych edycjach. Wyboru dokonują internauci i jury, składające się z: redaktorów naczelnych obydwu serwisów, publicystów historycznych, naukowców i doświadczonych recenzentów książek. Najlepsza książka wybierana jest w trzech kategoriach: W rolach głównych (najlepsze biografie lub wspomnienia), Okiem badacza (najlepsze książki historyczne wyposażone w aparat naukowy) i Historia niebanalna (publikacje popularnoanukowe). W edycji plebiscytu w I połowie 2014 roku oddano 3000 głosów.
W 2011 Histmag zorganizował akcję „Polećmy książki premierowi”. Internauci wybrali książki, które następnie zostały przekazane przez ówczesnego redaktora naczelnego Michała Świgonia Prezesowi Rady Ministrów Donaldowi Tuskowi podczas drugiej edycji Warszawskich Targów Książek w maju 2011. Pełna lista wręczonych książek:
Histmag patronuje także konferencjom, wydawnictwom książkowym i inicjatywom historycznym. Serwis stale współpracuje z większością polskich wydawnictw publikujących książki historyczne oraz z organizacjami takimi jak Polskie Towarzystwo Historyczne czy Fundacja Karta.
Celem Histmaga jest zainteresowanie historią osób o różnych pasjach, co przejawia się w dawnym motcie wortalu - "Nie tylko dla humanistów". Oprócz organizacji konkursów i spotkań, wortal stara się integrować społeczność miłośników historii.
Dodatkowo, w treści artykułów istotny nacisk jest kładziony na tematykę popularnonaukową i analizę przejawów historii we współczesnym świecie - w mediach, polityce i życiu codziennym. O popularyzatorskiej działalności Histmaga informował m.in. magazyn „Mówią Wieki”, trzeci program Polskiego Radia, a także Gazeta Wyborcza, liczne media regionalne i internetowe.
Popularność.
W 2013 roku wortal odnotował 3,4 miliona odsłon generowanych przez ponad 1,3 miliona różnych adresów IP. W 2018 roku odnotowano prawie 3 miliony użytkowników i 9,1 miliona odsłon. Histmag należy do największych mediów historycznych w Polsce. Miesięcznie portal odwiedza średnio prawie 150 tysięcy unikalnych użytkowników.
Działalność wydawnicza i okołowydawnicza.
W czerwcu 2009 roku "Histmag" wydał swoją pierwszą publikację książkową - "Źródła nienawiści. Konflikty etniczne w krajach postkomunistycznych" pod redakcją Kamila Janickiego. Publikacja ukazała się we współpracy z warszawskim wydawnictwem IW Erica. Informowały o niej liczne media regionalne i ogólnopolskie np. Radio TOK FM, „Mówią Wieki”, "TVN24.pl" czy kwartalnik „Karta”. Książka stała się podręcznikiem akademickim na kilku polskich uczelniach. W listopadzie 2009 r. ukazała się druga pozycja „Histmaga” - "Z Miodowej na Bracką. Opowieść powstańca warszawskiego" stanowiąca zapis wspomnień prof. Macieja Bernhardta z czasów II RP i okupacji niemieckiej lat 40 XX w.. Od 2012 Histmag wydaje również książki w wersji elektronicznej (e-booki). Do połowy 2019 roku ukazało się siedem papierowych książek oraz 42 e-booki. 

</doc>
<doc id="481513" url="https://pl.wikipedia.org/wiki?curid=481513" title="J.G. Ballard">
J.G. Ballard

J.G. Ballard, właśc. James Graham Ballard (ur. 15 listopada 1930 w Szanghaju, zm. 19 kwietnia 2009 w Londynie) – brytyjski powieściopisarz, nowelista i eseista. Do najlepiej znanych jego dzieł należy kontrowersyjna powieść "Kraksa" ("Crash") oraz autobiograficzna "Imperium Słońca" ("Empire of the Sun"); obie zostały zekranizowane.
Życiorys.
Dzieciństwo i młodość.
Ojciec Ballarda zatrudniony jako chemik w firmie tekstylnej w Manchester, awansował na stanowiska prezesa i dyrektora kierowniczego jej oddziału w Szanghaju. Ballard spędził więc wczesne dzieciństwo na tzw. „osiedlu międzynarodowym” w Szanghaju (Shanghai International Settlement), eksterytorialnym obszarze zdominowanym przez wpływy amerykańskie. Uczęszczał tam do szkoły katedralnej działającej przy anglikańskim kościele Świętej Trójcy. Po wybuchu II wojny chińsko-japońskiej w 1937 roku, rodzina Ballarda zmuszona została do czasowego opuszczenia swego podmiejskiego domu i przeniesienia się do centrum Szanghaju, aby schronić się przed bombardowaniami ze strony wojsk chińskich i japońskich.
Po ataku na Pearl Harbor, Japończycy rozpoczęli internowanie cudzoziemców z „międzynarodowej osady”. Latem 1942 internowano Ballarda wraz z rodzicami i młodszą siostrą w obozie Lunghua Civilian Assembly Center, gdzie spędził trzy lata, aż do końca II wojny światowej. Doświadczenia te posłużyły później za kanwę autobiograficznej powieści "Imperium Słońca", pisanej jednak ze sporą dozą "licentia poetica" (np. w powieści nie pojawiają się postacie rodziców bohatera).
Faktem, iż Ballard wystawiony był na okropności wojny w tak młodym wieku, kiedy formowała się jego wrażliwość, często tłumaczy się apokaliptyczny, pełen przemocy charakter znacznej części jego twórczości. Martin Amis napisał, że "Imperium Słońca" „obrazuje to, co go [Ballarda] ukształtowało” Jednakże sam Ballard mówi o swych doświadczeniach w mniej kategoryczny sposób: „Nie sądzę, żeby ktoś mógł zaznać wojny i żeby nie zmieniła się przy tym na zawsze jego percepcja świata. Krzepiąca sceniczna dekoracja, jaką zapewnia nam codzienna podmiejska rzeczywistość zachodu, zostaje rozdarta, widać pokryte strzępami rusztowanie, potem dostrzegamy ukrytą prawdę, a to może być przerażającym doświadczeniem.” (Livingstone 1996) Ale też: „Mam – nie powiem, że szczęśliwe – nie nieprzyjemne wspomnienia z obozu. [...] Pamiętam mnóstwo powtarzających się przypadków pospolitej brutalności i pobić, ale jednocześnie my, dzieci, bawiliśmy się stale w setki zabaw!” (Pringle 1982)
W 1946 roku, po zakończeniu wojny, Ballard przybył do Anglii z matką i siostrą. Zamieszkali w West Country niedaleko Plymouth, a Ballard uczęszczał do Leys School w Cambridge. Po paru latach matka i siostra wróciły do Chin, dołączając do ojca, a Ballard mieszkał bądź u dziadków, bądź w internacie. W 1949 roku rozpoczął studia medyczne w King’s College w Cambridge z zamiarem zostania psychiatrą.
Na uniwersytecie Ballard pisywał awangardowe teksty mocno inspirowane psychoanalizą i malarstwem surrealistycznym. W tym czasie pragnął zostać pisarzem, ale i pogodzić to z pracą w charakterze lekarza. W maju 1951 roku, kiedy był studentem drugiego roku, jego opowiadanie pt. "The Violent Noon" wygrało konkurs i zostało opublikowane w studenckim czasopiśmie „Varsity”.
Zachęcony tą publikacją i zdawszy sobie sprawę, że medycyna kliniczna nie pozostawi mu czasu na pisanie, Ballard porzucił studia medyczne i w 1952 roku przeniósł się na Uniwersytet Londyński, aby tam studiować literaturę angielską. Jednak studiował tylko do końca roku, następnie rozpoczął pracę w agencji reklamowej w charakterze "copywritera", a potem sprzedawał encyklopedie. Cały czas tworzył krótkie teksty literackie, ale nie udawało mu się ich opublikować.
Kariera literacka.
W 1953 roku Ballard wstąpił do RAF-u i wysłany został do lotniczej bazy szkoleniowej RCAF w Moose Jaw w prowincji Saskatchewan w Kanadzie. Tam odkrył literaturę fantastycznonaukową czytując amerykańskie czasopisma fantastyczne. Będąc w RAF-ie napisał swe pierwsze opowiadanie fantastycznonaukowe pt. "Passport to Eternity" ("Paszport do wieczności"), będące pastiszem i niejako podsumowaniem przeczytanej przezeń amerykańskiej fantastyki naukowej.
Ballard skończył służbę w RAF po dwóch latach, w 1954 roku, i powrócił do Anglii. W 1955 ożenił się z Helen Mary Matthews i osiedlił się w Chiswick. Pierwsze z trojga dzieci Ballarda urodziło się w 1956 roku, a w tym samym roku opublikowane zostało też jego pierwsze opowiadanie fantastycznonaukowe "Prima Belladonna" – wydrukowano je w grudniowym numerze magazynu „New Worlds”. Redaktor tego magazynu, Edward J. Carnell, miał później pozostać ważnym orędownikiem twórczości Ballarda i opublikować prawie wszystkie jego wczesne opowiadania.
Od 1957 roku Ballard pracował jako zastępca redaktora w czasopiśmie naukowym „Chemistry and Industry”. Zainteresowanie sztuką sprawiło, że zaangażował się w wyłaniający się wtedy ruch pop-art, a pod koniec lat 50. wystawił kilka kolaży obrazujących jego idee dotyczące nowego rodzaju powieści. Awangardowe inklinacje Ballarda niezbyt przystawały do głównego nurtu fantastyki naukowej lat 50., który zajmował stanowisko uważane przez pisarza za filisterskie. Krótkie uczestnictwo w londyńskim Science Fiction Convention w 1957 roku rozczarowało i zniechęciło Ballarda do pisania – przez cały rok nie stworzył żadnego opowiadania.
W 1960 roku Ballard przeniósł się z rodziną do Shepperton pod Londynem. Gdy okazało się, że dojazdy do pracy nie pozostawiają mu czasu na tworzenie, zdecydował się poświęcić się wyłącznie pisarstwu. Jego pierwsza powieść, "The Wind from Nowhere" nie była w zamierzeniach „poważną powieścią” – napisał ją podczas dwutygodniowego urlopu, aby „zaczepić się” na rynku jako profesjonalny pisarz. Kiedy w styczniu 1962 roku została opublikowana, zrezygnował z pracy redaktorskiej w „Chemistry and Industry” i odtąd utrzymywał siebie i rodzinę z pisania.
Nieco później tego samego roku opublikowana została druga powieść Ballarda, "Zatopiony świat" ("The Drowned World"), która ugruntowała jego pozycję jako jednego z ciekawszych twórców związanych z nurtem nowej fali fantastyki naukowej. Zaczęto publikować zbiory jego opowiadań, a Ballard dostarczał ich coraz więcej. Był niezwykle produktywny, a tworzony przezeń materiał coraz bardziej wykraczał poza granice gatunkowe fantastyki naukowej, na przykład w opowiadaniu "The Terminal Beach".
Gdy w 1964 roku zmarła na zapalenie płuc żona Ballarda, Mary, na jego barkach spoczęło wychowanie trojga dzieci. Wątki dotyczące tego wydarzenia zawiera powieść autobiograficzna "The Kindness of Women". Po tym głębokim szoku Ballard zaczyna w 1965 roku tworzyć opowiadania, z których powstanie później zbiór "The Atrocity Exhibition", jednocześnie wciąż pisząc opowiadania z gatunku fantastyki naukowej.
Wydana w 1969 powieść "The Atrocity Exhibition" wzbudziła spore kontrowersje – oskarżono ją o obsceniczność i jej amerykański wydawca, Doubleday, musiał zniszczyć prawie cały nakład zanim w ogóle doszło do dystrybucji. Jednocześnie było to przełomowe dzieło w karierze literackiej Ballarda. Zekranizowane w 2000 roku przez Jonathana Weissa, stanowi jedno z istotniejszych jego dokonań.
W 1970 roku Ballard zorganizował w galerii New Arts Laboratory wystawę rozbitych samochodów pod tytułem „Crashed Cars” nawiązując do jednego z rozdziałów "The Atrocity Exhibition" zatytułowanego "Crash!" ("Kraksa!"). W obu Ballard próbował analizować seksualny potencjał wiążący się z sytuacją wypadku samochodowego. Ten sam temat znalazł później kulminację w powieści z 1973 roku również zatytułowanej "Crash".
Główny bohater powieści "Crash" nazywa się James Ballard i mieszka w Shepperton – na tym kończą się jednak wątki autobiograficzne w utworze. Zainteresowanie związkami między autorem a jego bohaterem wzrosło, gdy pisarz ucierpiał w wyniku poważnego wypadku samochodowego (czy jak chcą niektórzy „wypadku”), wkrótce po ukończeniu powieści. Niezależnie od swych związków z rzeczywistością, "Crash" okazała się równie kontrowersyjna jak "The Atrocity Exhibition", szczególnie po ukazaniu się w 1996 roku jej wersji filmowej w reżyserii Davida Cronenberga, polskojęzycznym widzom znanej pod tytułem "".
"Imperium Słońca" – powieść oparta na wspomnieniach wojny w Szanghaju i w obozie dla internowanych ustanowiła pozycję Ballarda w głównym nurcie literatury i została zekranizowana w 1987 roku – w filmie "Imperium Słońca" w reżyserii Stevena Spielberga wystąpił Christian Bale w roli Jima (Ballarda). Sam Ballard pojawił się przelotnie w obrazie, stwierdził później, że widok własnych wspomnień z dzieciństwa odgrywanych i reinterpretowanych przez innych był dziwnym doświadczeniem.
Ostatnią książką Ballarda jest "Królestwo nadchodzi" ("Kingdom Come") z 2006 roku.
Dystopia.
Osoby znające tylko autobiograficzną twórczość Ballarda nie będą przygotowane na tematykę najczęściej przezeń poruszaną, najbardziej dla niego charakterystycznym gatunkiem jest dystopia. , w której samochód stanowi symbol zmechanizowania świata i możliwości zniszczenia samego siebie przy pomocy techniki, jaką posiada człowiek. Bohaterowie powieści ogarnięci są obsesją, wiążą seksualne spełnienie z fizycznością maszyn i wypadkami samochodowymi.
Charakterystyczne dla Ballarda są także obrazy zrujnowanych, bezludnych miast, lub pustyni, gdzie niszczeją bezużyteczne produkty cywilizacji, która już przeminęła. Jak stwierdza Lech Jęczmyk, pustynne krajobrazy są „zewnętrznymi projekcjami stanów psychicznych jego bohaterów, wyrazem spustoszenia duchowego”. Ballard chętnie pokazuje świat po katastrofie, dogorywający, wyczerpany, gdzie resztki ludzkości prowadzą beznadziejną, skazaną na klęskę egzystencję. , którego akcja osadzona jest w miejscowości o tej nazwie położonej w samym środku pustyni i zamieszkanej przez zapomniane gwiazdki, szalonych spadkobierców, ekscentrycznych artystów, kupców oraz opiekującą się nimi dziwaczną służbę. W każdym opowiadaniu występuje jakiś szczególnie wymyślny wynalazek techniczny, np. piszące wiersze komputery, storczyki obdarzone głosami oraz ego diw operowych, czy też fototropiczne samomalujące się płótno. Współgrając z głównymi tematami Ballarda, obecność tych nieco jarmarcznych dziwacznych wynalazków służy do wydobycia na światło dzienne ukrytych mrocznych żądz, jakie drążą ludzkich wyrzutków zamieszkujących Vermillion Sands oraz snutych przez nich intryg, co daje często efekt groteski. We wstępie do "Vermilion Sands" Ballard stwierdza, że jest to jego ulubiony zbiór opowiadań.
W podobnym stylu zbiór "Memories of the Space Age" zgłębia różnego rodzaju efekty uboczne amerykańskiego "boomu" związanego z próbą podboju kosmosu w latach 60. i 70. – oraz głębokie motywacje na początku z nim związane – zarówno na poziomie jednostki, jak i zbiorowości.
Kilka wcześniejszych dzieł Ballarda stanowi scenariusze klęsk żywiołowych, szczególnie cztery powieści tematycznie związane z czterema żywiołami Arystotelesa: "The Wind From Nowhere" (powietrze), "The Drowned World" (woda), "The Crystal World" (ziemia), and "The Drought" (ogień), przedstawiające cztery różne wersje końca świata. Katastrofizm autora wyraża się także w tekstach ukazujących możliwe konsekwencje przeludnienia Ziemi ("Miasto koncentracyjne", "Bilenium"), nieopanowanej konsumpcji dóbr materialnych napędzanych przez reklamę ("Człowiek podświadomy") czy nadmiernej kontroli wykorzystania czasu ("Chronopolis"). Czas jest zresztą jednym z głównych tematów jego twórczości: powtarzające się motywy to przemijanie kultur i cywilizacji, wymieranie ras, nieuchronne starzenie się Wszechświata.
Obrazowanie fantastycznego świata w twórczości Ballarda zdradza wpływy surrealizmu, zarówno jeśli chodzi o malarstwo, jak i o zainteresowanie, jakim surrealiści darzyli sny, wizje i odmienne stany świadomości, jako świadectwo obsesji, podświadomych lęków i frustracji. Wspólne dla Ballarda i surrealistów jest też zainteresowanie psychoanalizą.

</doc>
<doc id="481515" url="https://pl.wikipedia.org/wiki?curid=481515" title="Jack Binns">
Jack Binns

John "Jack" Robinson Binns (ur. 1884, zm. 8 września 1959) – radiooperator na parowym statku pasażerskim "RMS Republic" w momencie kolizji z włoskim statkiem handlowym "Florida". Jako pierwszy na świecie wykorzystał radio do przeprowadzenia akcji ratunkowej na morzu.
Binns dorastał jako sierota. Ojciec zmarł dwa dni po jego narodzinach, a matka rok później. Wychowywał się u babki. W wieku 14 lat rozpoczął naukę telegrafii i po czterech latach zaczął pracować na poczcie. W 1905 r. podjął pracę dla British Marconi Company na należącym do White Star Line statku "RMS Republic". 
Na początku XX wieku radio na pokładzie statku było traktowane jako dodatkowa usługa dla bogatych pasażerów, którzy chcieli prowadzić interesy podczas rejsu. Katastrofy statków "RMS Republic" i "RMS Titanic" sprawiły, że łączność radiowa stała się nieodzownym środkiem podnoszącym bezpieczeństwo żeglugi. 
22 stycznia 1909 "RMS Republic", z ok. 1600 pasażerami na pokładzie, wyruszył z portu w Nowym Jorku do Włoch. O 5.30 rano następnego dnia, w gęstej mgle, doszło do zderzenia z włoskim frachtowcem "Florida", które doprowadziło do zatonięcia "RMS Republic" 24 stycznia. Dzięki wezwaniu pomocy drogą radiową przez Binnsa, w katastrofie zginęło jedynie 6 osób, poszkodowanych bezpośrednio w wyniku zderzenia.

</doc>
<doc id="481525" url="https://pl.wikipedia.org/wiki?curid=481525" title="Torba">
Torba



</doc>
<doc id="481527" url="https://pl.wikipedia.org/wiki?curid=481527" title="Embraze">
Embraze

Embraze – fiński zespół heavymetalowy założony w 1994 r. w Oulu, w Finlandii przez Lauri Tuohimaa, Sami Siekkinen, Heidi Määttä, Olli-Pekka Karvonen i Ilkka Leskelä. Debiutancki album "Laeh" wydano wiosną 1998 przez Mastervox Records. W tym samym roku zaproszono Embraze do udziału w legendarnym festiwalu muzycznym w Finlandii Nummirock. Zespół wystąpił u boku Dream Theater, Slayera, Pantery oraz fińskich grup muzycznych Children of Bodom i Stratovarius.
Rok później grupa Embraze wydała swój drugi album, "Intense". Zaraz po tym udali się w trasę po Finlandii, wspólnie z innym zespołem ze swojej wytwórni – Afterworld. W 2001 MTM Music GmbH wprowadził na europejski rynek "Endless Journey". Embraze wzięli udział w Ilosaarirock-festiwal. Razem z nimi grali Anathema i Paradise Lost. Trzeci album "Katharsis" był nagrywany w Laponii. Został wydany w 2002 nakładem Low Frequency Records. W 2006 ukazał się piąty album Finów pt. "The Last Embarce", nakładem Verikauha Records. Damski wokal wykonany przez Poison Ivy.
Muzycy Embraze współpracują z innymi fińskimi zespołami. Heidi grała na keyboardzie na wspólnej trasie Eternal Tears of Sorrow z Nightwishem i Sinergy. Lauri udziela się w For My Pain... obok sławnego Tuomasa Holopainena, a także w Charonie.
W 2009 roku zespół został rozwiązany.

</doc>
<doc id="481538" url="https://pl.wikipedia.org/wiki?curid=481538" title="Basia Trzetrzelewska">
Basia Trzetrzelewska



</doc>
<doc id="481542" url="https://pl.wikipedia.org/wiki?curid=481542" title="Krakowski Teatr Scena STU">
Krakowski Teatr Scena STU

Krakowski Teatr Scena STU – krakowski teatr, działający od lipca 1997 roku, będący kontynuatorem tradycji „Teatru STU”, założonego 20 lutego 1966 roku przez Krzysztofa Jasińskiego.
Teatr powstał z inicjatywy Krzysztofa Jasińskiego, jako instytucja mająca charakter impresaryjny. Mieści się w budynku przy Al. Z. Krasińskiego 16-18 w Krakowie. Od stycznia 1999 roku teatr jest samorządową instytucją kultury, której organizatorami są Samorząd Województwa Małopolskiego i Gmina Miasta Krakowa.
W latach 70. XX w. Teatr STU zaznaczył swą obecność w światowym ruchu kontrkultury i kontestacji wybitnymi inscenizacjami takimi jak: "Spadanie", "Sennik polski" i "Exodus". Były one prezentowane na międzynarodowych i krajowych festiwalach teatralnych. W tych propozycjach wykształciły się zręby poetyki i estetyki Teatru STU. W roku 1975 teatr otrzymał status zawodowy, stał się teatrem profesjonalnym w sensie organizacyjnym, zachował jednak niezależność i szczególny klimat teatru alternatywnego. W okresie tym powstały cieszące się ogromnym powodzeniem widowiska, takie jak "Pacjenci" na motywach "Mistrza i Małgorzaty", "Szalona lokomotywa", "Donkichoteria", "Ubu Król czyli Polacy", grane dla wielotysięcznej widowni pod namiotem.
Teatr znany jest również z organizowanych od lat benefisów największych polskich gwiazd, prezentowanych w TVP.
Z teatrem współpracowali między innymi:
Reżyserzy i aktorzy:
Poeta – Leszek Aleksander Moczulski
Kierownik literacki – Edward Chudziński
Plastycy:
Kompozytorzy:

</doc>
<doc id="481552" url="https://pl.wikipedia.org/wiki?curid=481552" title="Pokrycie (lotnictwo)">
Pokrycie (lotnictwo)

Pokrycie – zewnętrzna powłoka skrzydeł, kadłuba i innych elementów statku powietrznego. Pokrycie może przenosić obciążenia konstrukcji (pokrycie pracujące) lub nie (pokrycie niepracujące).
Ze względu na materiał pokrycie może być: drewniane (ze sklejki), metalowe: stalowe lub aluminiowe (zbudowane z nitowanych lub klejonych pasów blach), laminatowe lub płócienne.
Ze względu na konstrukcję pokrycia, dzieli się je na cienkościenne, grubościenne (wielościankowe), przekładkowe lub integralne. W przypadku pokryć niepracujących (cienkościennych, np. płóciennych), całe obciążenie przenoszone są przez elementy strukturalne (np. dźwigary skrzydeł). Pokrycia pracujące przenoszą obciążenie, dlatego muszą mieć sztywną konstrukcję. Równocześnie konstrukcja ta musi być jak najlżejsza, stąd tworzenie pokryć przekładkowych, gdzie wypełniacz łączący warstwy pracujące ma postać lekkiej pianki czy konstrukcji komórkowej (tzw. plaster miodu). Innym bardzo wytrzymałym pokryciem pracującym jest pokrycie integralne, w którym elementy usztywniające i powłoka zewnętrzna wykonane są z jednego bloku materiału (np. przez prasowanie).

</doc>
<doc id="481560" url="https://pl.wikipedia.org/wiki?curid=481560" title="Diademkowate">
Diademkowate

 (Pseudochromidae) – rodzina morskich ryb okoniokształtnych.
Występowanie.
Ocean Indyjski i Ocean Spokojny.
Klasyfikacja.
Rodzaje zaliczane do tej rodziny są zgrupowane w podrodzinach Anisochrominae, Congrogadinae, Pseudochrominae, Pseudoplesiopinae:
"Amsichthys" — "Anisochromis" — "Assiculoides" — "Assiculus" — "Blennodesmus" — "Chlidichthys" — "Congrogadus" — "Cypho" — "Halidesmus" — "Halimuraena" — "Halimuraenoides" — "Haliophis" — "Labracinus" — "Lubbockichthys" — "Manonichthys" — "Natalichthys" — "Ogilbyina" — "Oxycercichthys" — "Pectinochromis" — "Pholidochromis" — "Pictichromis" — "Pseudochromis" — "Pseudoplesiops" — "Rusichthys"

</doc>
<doc id="481563" url="https://pl.wikipedia.org/wiki?curid=481563" title="Graham Taylor">
Graham Taylor

Graham Taylor OBE (ur. 15 września 1944 w Worksop, w hrabstwie Nottinghamshire, zm. 12 stycznia 2017) – angielski piłkarz i trener piłkarski.
Po dziesięciu latach pracy w Watford FC, który w sezonie 1983–1984 doprowadził do wicemistrzostwa Anglii, w 1990 roku został selekcjonerem reprezentacji Anglii. Brał z nią udział w Mistrzostwach Europy 1992. Po przegranych eliminacjach do Mundialu 1994 w październiku 1993 został zdymisjonowany. Później bez większych sukcesów prowadził Wolverhampton Wanderers, ponownie Watford i Aston Villę.
Kariera piłkarska.
Był utalentowanym pomocnikiem klubów niższych lig Grimsby Town F.C. i Lincoln City F.C. W 1972 roku z powodu przewlekłej kontuzji biodra musiał zakończyć piłkarską karierę. Miał wówczas 28 lat.
Kariera szkoleniowa.
Już w wieku 21 lat zdobył dyplom trenera pierwszej klasy. Po przedwczesnym zakończeniu sportowej przygody został szkoleniowcem Lincoln City, który w 1976 roku wprowadził do trzeciej ligi.
Rok później przejął obowiązki pierwszego trenera Watford FC. W ciągu pięciu lat przeprowadził klub należący do znanego piosenkarza Eltona Johna z trzeciej do pierwszej ligi. W pierwszym sezonie w ekstraklasie zespół zajął drugie miejsce, tuż za em. W 1984 roku Taylor awansował z nim także do finału Pucharu Anglii, w którym przegrał 0:2 z Evertonem.
Po dziesięciu latach pożegnał się z Watford i zdecydował się przyjąć ofertę z Aston Villi, która właśnie spadła z pierwszej ligi. Już w pierwszym sezonie spędzonym na Villa Park Taylor świętował powrót do ekstraklasy.
W lipcu 1990 roku został wybrany na selekcjonera reprezentacji Anglii. Taylor wywalczył z drużyną narodową awans do Mistrzostw Europy 1992, ale podczas tego turnieju Anglicy zaprezentowali się słabo. Zespół, o którego obliczu decydowali podopieczny Taylora z Aston Villi David Platt i grający po raz ostatni na wielkim turnieju Gary Lineker, zremisował bezbramkowo dwa pierwsze mecze (z Danią i Francją), a w ostatnim spotkaniu uległ 1:2 Szwecji i musiał wracać do domu już po fazie grupowej. Selekcjoner stał się obiektem zajadłej krytyki prasy, która wypominała mu językowe gafy i brak ufności w umiejętności Linekera, którego w meczu z gospodarzami imprezy zdjął z boiska już po sześćdziesięciu dwu minutach. Mimo sprzeciwu dziennikarzy i kibiców Taylor pozostał na swoim stanowisku i rozpoczął przygotowania do eliminacji do Mundialu 1994. Jednak nie potrafił poprawić stylu gry drużyny i w efekcie Anglicy dali się wyprzedzić w grupie kwalifikacyjnej Norwegom i Holendrom. Pierwszy raz od 1978 roku "Synów Albionu" zabrakło w finałach mistrzostw świata. Taylor w październiku 1993 roku musiał ustąpić z zajmowanego stanowiska na rzecz Terry’ego Venablesa.
Szybko znalazł pracę w Wolverhampton Wanderers, ale szybko został zwolniony. Od 1996 przez kolejnych pięć lat ponownie związany był z Watford FC, w którym najpierw przez rok pełnił obowiązki dyrektora technicznego. Już jako szkoleniowiec w sezonie 1997–1998 wprowadził klub do drugiej ligi, a rok później świętował awans do ekstraklasy. Jednak zespół nie zdołał się w niej utrzymać.
Od 2002 do 2003 roku Taylor prowadził jeszcze Aston Villę Birmingham, z którą zajął szesnastce miejsce w ekstraklasie. Po zakończeniu tego sezonu ogłosił zakończenie kariery szkoleniowej.
Ostatnio był wiceprezesem pierwszoligowego Scunthorpe United.

</doc>
<doc id="481564" url="https://pl.wikipedia.org/wiki?curid=481564" title="Ostatni brzeg (film 2000)">
Ostatni brzeg (film 2000)

Ostatni brzeg (ang. "On the Beach") – remake filmu z 1959 roku pod tym samym tytułem, zrealizowanym na podstawie powieści Nevila Shute’a. Film opowiada o świecie po globalnej wojnie jądrowej, gdzie jedynym miejscem nadającym się jeszcze do życia jest Australia, ale i do tego kontynentu zbliża się strefa skażonego radioaktywnie powietrza.
Główne role.
i inni. 
Nagrody i nominacje.
Złote Globy 2000

</doc>
<doc id="481565" url="https://pl.wikipedia.org/wiki?curid=481565" title="J. G. Ballard">
J. G. Ballard



</doc>
<doc id="481570" url="https://pl.wikipedia.org/wiki?curid=481570" title="Orlistat">
Orlistat

Orlistat – organiczny związek chemiczny, lek stosowany w leczeniu otyłości.
Mechanizm działania.
Mechanizm działania leku polega na zablokowaniu enzymów trawiennych należących do lipaz. W wyniku tego działania tłuszcze spożywane z pokarmami nie ulegają hydrolizie do monoglicerydów i wolnych kwasów tłuszczowych i tym samym nie zostają wchłonięte z przewodu pokarmowego.
Wskazania.
Leczenie razem z dietą osób z otyłością (w przypadku braku spadku masy ciała o przynajmniej 5% w przeciągu 3 miesięcy, należy przerwać leczenie). Jest pierwszym lekiem o udowodnionym działaniu, stosowanym w leczeniu otyłości, który został dopuszczony do sprzedaży bez recepty lekarskiej (OTC).
Interakcje.
Lek wchodzi w interakcje z następującymi lekami, wobec powyższego nie powinny być razem stosowane:
Dawkowanie.
Ściśle według wskazań lekarza.
Zwykle stosuje się 1 tabletkę w trakcie lub do 1 godziny po posiłku. W przypadku spożywania pokarmów niezawierających tłuszczu pomija się dawkę leku. Nie stosować dłużej niż 2 lata.

</doc>
<doc id="481572" url="https://pl.wikipedia.org/wiki?curid=481572" title="Gry wojenne (film 1983)">
Gry wojenne (film 1983)

Gry wojenne (ang. "WarGames") – film science-fiction z roku 1983 w reżyserii Johna Badhama. 
Opis fabuły.
Jest rok 1983. Obsługa Amerykańskich Sił Powietrznych otrzymuje rozkaz wystrzelenia głowic nuklearnych w Związek Radziecki. Dowódca jednostki nalega, aby potwierdzić rozkaz u prezydenta Stanów Zjednoczonych. W końcu dowódca nie odpala pocisków. Okazuje się, że to była część testu psychologicznego – 22% dowódców nie wystrzeliłoby pocisków na rozkaz. Rząd USA postanawia przekazać ludzką obsługę wyrzutni superkomputerowi o nazwie War Operating Plan Response – (WOPR).
David Lightman to utalentowany cracker komputerowy, uzależniony od gier komputerowych (zwłaszcza Galagi). Kiedy jego obsesja doprowadza do pogorszenia się jego ocen, David włamuje się do komputera szkoły za pomocą hasła znalezionego w biurze dyrektora. Po poprawieniu ocen bawi się, łącząc się z różnymi numerami telefonów, aby uzyskać dostęp do niewydanych jeszcze gier komputerowych. Łączy się z dziwnym serwerem, który wyświetla listę gier – zafascynowany David drukuje ją i zanosi koledze, który wspomina o "tylnych furtkach" do komputerów i radzi mu, aby poszukał programisty systemu wykorzystanego na serwerze. Okazuje się nim Stephen W. Falken, który, jak się okazuje, napisał całe oprogramowanie dla WOPR. David poszukuje informacji na jego temat, dowiadując się, że jego żona i syn, Joshua, zginęli w tragicznym wypadku samochodowym. David stara się wejść do serwera w towarzystwie swojej koleżanki, Jennifer. Jako hasła używa imienia syna prof. Falkena – Joshua. "Witaj, profesorze Falken" – informuje serwer.
Myśląc, że włamał się do serwera gier, David uruchamia grę nazwaną "Globalna Wojna Termojądrowa". David staje po stronie Związku Radzieckiego i odpala radzieckie rakiety balistyczne w kierunku kilku miast USA. Niestety, nie wie, że tak naprawdę włamał się do WOPR, a gra, którą się bawi, jest tak naprawdę programem symulującym przebieg wojny nuklearnej między ZSRR a USA. WOPR zaczyna obmyślać kontratak.
Następnego dnia, David i Jennifer dowiadują się o dziwnym alarmie w NORAD. David zaczyna uświadamiać sobie, co zrobił i zaczyna pozbywać się materiałów dotyczących prof. Falkena. W trakcie niszczenia dowodów, WOPR, wyposażony w sztuczną inteligencję o imieniu Joshua, dzwoni z powrotem aby połączyć się z komputerem Davida, by "dokończyć grę". David, rozmawiając z Joshuą dowiaduje się, że jego symulacja kontynuowana jest automatycznie, a celem jest "wygrać grę". David odłącza linię telefoniczną od komputera.
Agenci FBI aresztują Davida, gdy ten wychodzi ze sklepu 7-Eleven, zabierają go do NORADu i przesłuchują. John McKittrick przesłuchuje Davida i tłumaczy mu system DEFCON. Podejrzewając, iż jest radzieckim szpiegiem, wychodzi z pokoju. David używa komputera McKittricka, aby dalej rozmawiać z Joshuą. Dowiaduje się, że Falken jest teraz znany jako Robert Hume i mieszka w Goose Island, w stanie Oregon. Ochrona wykrywa działania Davida i zamyka go w rządowym szpitalu.
David próbuje uciec i skontaktować się z profesorem Falkenem. Znajduje taśmę magnetofonową i dyktafon. Ukrywając je w kieszeni, David oszukuje strażnika, mówiąc, że musi iść do toalety. Strażnik wpisuje kod bezpieczeństwa na klawiaturze wydającej dźwięki w tonacji DTMF – David je nagrywa i wymyka się z pokoju. Ucieka z NORADu razem z turystami, będącymi na wycieczce.
Po ucieczce David kontaktuje się z Jennifer oszukując automat telefoniczny. Prosi Jennifer o wykupienie dwóch biletów do Oregonu, gdzie spotykają się z profesorem Falkenem. Falken tłumaczy im, że nuklearny holokaust jest nieunikniony. Falken postanawia jednak pomóc Davidowi i Jennifer i zabiera ich helikopterem do NORADu.
W międzyczasie NORAD jest gotowy do odpalenia głowic. Falken, David i Jennifer docierają w ostatniej chwili, aby przekonać Joshuę, by nie odpalać rakiet. Wszystkie siły powietrzne i lądowe zostają zatrzymane. Joshua myśli, że radziecki rząd ma swoje wtyki na wysoko postawionych stanowiskach w armii USA i próbuje ataku brute-force, aby znaleźć wszystkie kody potrzebne do wystrzelenia głowic. Falken stara się wyłączyć Joshuę, jednak odkrywa, iż jego backdoor do WOPRu nie działa. David uruchamia jednak grę w kółko i krzyżyk. Jako liczbę graczy podaje 0 – Joshua grać będzie sam ze sobą. Wszystkie partie kończą się remisem, co przekonuje go, że istnieją gry, których nie można wygrać.
W końcu Joshua zdaje sobie sprawę, iż wojny nie można wygrać. Przeładowuje to jego pamięć, co prowadzi do restartu WOPRu i połowy NORADu. Joshua wita się w końcu z profesorem Falkenem i oznajmia: "Dziwna gra – jedyną zwycięską strategią jest nie grać. A może by partyjkę szachów?"
Nagrody i nominacje.
Oscary za rok 1983
Nagrody Saturn 1983
Nagrody BAFTA 1983

</doc>
<doc id="481575" url="https://pl.wikipedia.org/wiki?curid=481575" title="Son House">
Son House

Son House, właściwie Eddie James House Jr. (ur. 21 marca 1902 w Riverton, zm. 19 października 1988 w Detroit) – wpływowy amerykański muzyk bluesowy z Delty w Mississippi, samouk. Wychowany w religijnej rodzinie postanowił zostać duchownym Kościoła Baptystów, pozostał jednak w stanie świeckim, wybierając karierę muzyka. Rozpoczął ją w 1930 roku, grając na wiejskich zabawach i potańcówkach wraz z Charleyem Pattonem i Williem Brownem. Zauważony przez wytwórnię Paramount w 1930 zarejestrował dla niej kilka utworów. Wycofał się ze sceny muzycznej w 1943 roku, by powrócić na nią 21 lat później.
Zainspirował szereg przyszłych bluesmenów, w tym Roberta Johnsona i Muddy'ego Watersa. Jego utwór „Death Letter” grany był między innymi przez The White Stripes. 

</doc>
<doc id="481583" url="https://pl.wikipedia.org/wiki?curid=481583" title="Nazwy państw świata">
Nazwy państw świata



</doc>
<doc id="481584" url="https://pl.wikipedia.org/wiki?curid=481584" title="Jan Trepczyk">
Jan Trepczyk

Jan Trepczyk (; ur. 22 października 1907 w Stryszej Budzie k. Mirachowa, zm. 3 września 1989 w Wejherowie) – jeden z najwybitniejszych poetów kaszubskich, pieśniarz, członek Zrzeszenia Regionalnego Kaszubów w Kartuzach i kręgu Zrzeszeńców oraz Zrzeszenia Kaszubsko-Pomorskiego ideolog kaszubski, leksykograf – autor słownika polsko-kaszubskiego, pedagog, współzałożyciel Muzeum Piśmiennictwa i Muzyki Kaszubsko-Pomorskiej w Wejherowie.
Życiorys.
Dzieciństwo i młodość.
Jan Trepczyk urodził się 22 października 1907 r. we wsi Strysza Buda k. Mirachowa, w pow. kartuskim, jako piąte, najmłodsze dziecko w chłopskiej rodzinie Jana i Berty z d. Hebel. W latach 1914–1921 uczył się w szkole podstawowej w Mirachowie, najpierw po niemiecku, potem po polsku. Tam zetknął się z Aleksandrem Labudą, który ukształtował jego zainteresowania kulturą kaszubską. Od 1921 r. kształcił się w Państwowym Seminarium Nauczycielskim Męskim w Kościerzynie. Uczył go m.in. poeta kaszubski ks. Leon Heyke. W 1926 r. ukończył szkołę i podjął pracę jako nauczyciel w szkole podstawowej w Kartuzach. Od 1927 r. uczył w Miszewie k. Żukowa.
Latem 1928 r. wraz z A. Labudą odwiedził dr. A. Majkowskiego, który został jego duchowym przewodnikiem. Wraz z Labudą i A. Stoltmannem Trepczyk przygotował w następnym roku zjazd nauczycielski w Kartuzach, na którym założono Zrzeszenie Regionalne Kaszubów. Został jego sekretarzem, a później stał się jednym z głównych „zrzeszińców”.
W 1930 r. Jan Trepczyk ożenił się z siostrą Jana Rompskiego, Anielą, z którą miał 6 dzieci. W tym samym roku zadebiutował literacko na łamach „Chëczy Kaszëbsczi”. Publikował też w „Gryfie Kaszubskim” i „Zrzeszy Kaszëbsczi”, którą później także redagował.
W 1934 r. został przeniesiony decyzją władz do Rogoźna, a rok później do Tłukaw w Wielkopolsce, by osłabić w ten sposób środowisko kaszubskich działaczy, którym zarzucano tendencje separatystyczne. Na tej „emigracji” wydał śpiewnik po kaszubsku, nadal wiele też publikował i nie zmienił swych poglądów na sprawy kaszubskie.
II wojna światowa.
Wrzesień 1939 r. zastał Trepczyka w Tłukawach, gdzie potem władze niemieckie pozwoliły mu mieszkać. Latem 1940 r. wrócił na Kaszuby i pracował jako kasjer w urzędzie gminy w Sianowie. Był w 2 Korpusie Polskim Polskich Sił Zbrojnych na Zachodzie we Włoszech w armii Andersa.
Działalność kaszubska, praca i rodzina.
W 1930 r. poślubił Anielę z d. Rompska, z którą miał sześcioro dzieci: Bogusławę (1930), Świętopełka (ur. 1931, zm. 2011), Mirosławę (1933), Damrokę (1934), Mestwina (ur. 1935, zm. 1943) i Sławę (1937). O wielkim przywiązaniu do ziemi pomorskiej, jak i znajomości jej historii świadczy fakt nadawania swoim dzieciom starodawnych imion słowiańskich, typowych dla dynastii książąt pomorskich. W 1951 r., po śmierci pierwszej małżonki, ożenił się z Leokadią Czają. W 1967 r. przeszedł na emeryturę. Dwa lata później przeprowadził się na ul. Zwycięstwa, gdzie mieszkał do śmierci. W czerwcu 1946 r. wrócił do kraju i zamieszkał w Wejherowie przy ul. Bukowej, a potem Kopernika. Przez ponad 20 lat pracował tam jako nauczyciel muzyki w SP nr 4. Uczył także geografii, plastyki i matematyki. Opracowaniem jego biografii i twórczości zajął się Edmund Kamiński, zięć Leokadii.
Od powrotu do kraju włączył się w pracę kulturalno-społeczną na Kaszubach. Publikował m.in. w „Zrzeszë Kaszëbsczi”, „Echu Ziemi Wejherowskiej”, „Kaszëbach”, a później m.in. w „Pomeranii”. Tworzył poematy, krótkie nowele i szkice, a przede wszystkim wiersze i pieśni, do tekstów własnych i cudzych. Nie miał specjalistycznego wykształcenia muzycznego, ale miał niezwykły talent i zmysł melodyczny, którego dowodem są jego utwory na chór. Sam pięknie śpiewał, potrafił też grać m.in. na pianinie i skrzypcach. W latach 1952–1954 zbierał folklor kaszubski po wsiach i małych miasteczkach, studiował też mowę kaszubską, jej odmiany i słownictwo. Pracował nad pisownią kaszubską. Stawał się jednym z głównych działaczy regionalnych na Kaszubach.
W grudniu 1956 r. włączył się w organizację Zrzeszenia Kaszubskiego i został prezesem jego oddziału wejherowskiego. Zdobył dla niego lokal w centrum miasta i rozwinął różnorodną działalność, m.in. teatralną, muzyczną, prelekcyjną i wystawienniczą. Złożył prezesurę w 1961 r., kiedy to został wciągnięty w krąg działaczy kaszubskich niesłusznie oskarżonych o separatyzm i współpracę z niemieckimi rewanżystami. Władze ZK udzieliły mu nagany. Wrócił na czteroletnią kadencję w 1967 r. Wydarzenia te nie osłabiły tempa jego pracy kulturalnej i twórczości artystycznej. Jan Trepczyk tworzył nadal poezje i pieśni, współorganizował wejherowski Festiwal Pieśni o Morzu, zakładał chóry i zespoły folklorystyczne, a także starał się o powołanie w Wejherowie muzeum kaszubsko-pomorskiego. W 1967 r. otrzymał Medal Stolema, a w 1971 Złoty Krzyż Zasługi. Wrócił na stanowisko prezesa oddziału wejherowskiego Zrzeszenia Kaszubsko-Pomorskiego i był nim przez dwie kadencje (1967–1973).
Apogeum.
W latach 70. wydano pierwsze po wojnie publikacje książkowe J. Trepczyka: arkusz wierszy "Moja stegna" (1970), dwa śpiewniki w opracowaniu lęborskiego muzyka Juliusza Mowińskiego "Rodnô Zemia" (1974) i "Moja chëcz" (1978), wiersze dla dzieci "Ukłôdk dlô dzôtk" (1975), a przede wszystkim obszerny zbiór poezji "Odecknienié" (1977), zawierający ponad 80 wierszy. Wstępem opatrzył go Tadeusz Bolduan, a sylwetkę autora napisał Edmund Puzdrowski. W 1979 r. został członkiem Związku Literatów Polskich. W 1980 r. wznowiono "Ukłôdk dlô dzôtk" i wydano sławny śpiewnik Trepczykowy "Lecë choranko" – ponad 80 pieśni. Utwory Jana Trepczyka trafiły też do kilku antologii, w tym niemieckiej "Kaschubische Anthologie" (1973), a sam poeta został uhonorowany w 1979 r. okolicznościową publikacją kaszubską "Pasja twórczego życia", wydaną w hołdzie również Marianowi Mokwie i Aleksandrowi Labudzie. Dwa lata później Trepczykowi przyznano Krzyż Kawalerski Orderu Odrodzenia Polski, a w 1985 r. Medal Zasłużonym Ziemi Wejherowskiej. Pod koniec 1986 r. został honorowym członkiem Zrzeszenia Kaszubsko-Pomorskiego.
Ostatnie lata życia Jan Trepczyk spędził bardzo pracowicie. Tworzył poezje i pieśni, spisywał swe wspomnienia, publikował, prowadził zespoły śpiewacze i sam występował, najczęściej w małych zespołach z żoną, pasierbicą Zofią i zięciem Edmundem Kamińskim. Przygotował wielki słownik polsko-kaszubski i szukał dla niego możliwości publikacji. Doczekać tego jednak nie zdążył. Chorował na raka krtani, musiał posługiwać się wzmacniaczem głosu, pod koniec życia zaatakował go także półpasiec. Zmarł 3 września 1989 r. w Wejherowie, gdzie został też pochowany na cmentarzu Śmiechowskim. Spoczywa w grobie z żoną Leokadią, zmarłą prawie 10 lat później, 28 listopada 1998 r.
Pokłosie.
Do historii literatury kaszubskiej Jan Trepczyk przeszedł jako jeden z najpracowitszych jej twórców, człowiek pełen entuzjazmu, o wielostronnych zainteresowaniach i rozlicznych talentach. W poezji opiewał kaszubskie krajobrazy, historię i przeszłość tej ziemi oraz jej mieszkańców. Tworzył tradycyjne utwory, zwrotkowe i rymowane, które opatrywał pięknymi melodiami, niemającymi do dziś sobie równych pod względem inwencji, pełnymi szczerych emocji, humoru, a czasem też patosu. Spis jego utworów obejmuje 133 znanych pieśni. Zostały one opracowane przez Juliusza Mowińskiego i Zbigniewa Szablewskiego. Jako pisarz i leksykograf utrwalał bogactwo kaszubskiej mowy, rozwijał ją poprzez stylowe neologizmy i archaizmy; wykonał olbrzymią pracę w tym kierunku, mogącą z dumą stać obok dzieła ks. Bernarda Sychty. Zostawił bogaty dorobek artystyczny, rozwijany chętnie przez kolejne pokolenia kaszubskich twórców. To Trepczyk rzucił entuzjastyczne hasło „Pòjme w przódk z kaszëbizną”, którego echo do dziś brzmi w sercach działaczy kaszubskich.
Pośmiertnie wydano w dwóch tomach wspomniany "Słownik polsko-kaszubski" (1994), zawierający ok. 60 tys. haseł i opracowany przez prof. Jerzego Tredera, wznowiono też – w poszerzonej wersji – śpiewnik "Lecë choranko". Równolegle ukazała się kaseta magnetofonowa pod tym tytułem zawierająca 27 utworów ze zbioru, a w 2004 r. kilka pieśni Jana Trepczyka znalazło się na płycie kompaktowej "Mòrze. Kaszubskie pieśni o morzu". 18 czerwca 2004 r. imię Trepczyka przyjęła szkoła w Miszewie, w której pracował przed wojną przez 7 lat, nosi je też wejherowskie Towarzystwo Śpiewacze, kontynuujące tradycję zespołów założonych przez Trepczyka. Zresztą pierwszy swój występ miało ono właśnie w Miszewie, na nadaniu imienia szkole.
Jego imię otrzymały krótkie ulice w Wejherowie, Rumi i Bolszewie.

</doc>
<doc id="481587" url="https://pl.wikipedia.org/wiki?curid=481587" title="Corruption">
Corruption

Corruption – polski zespół muzyczny początkowo wykonujący death i doom metal, a z czasem grupa zaczęła grać stoner metal. Formacja powstała w 1991 roku w Sandomierzu w składzie: Paweł „P. Horne” Kaniewski (śpiew), Janusz „Chicken” Kubicki (gitara), Piotr „Anioł” Wącisz (gitara basowa) oraz Grzegorz „Melon” Wilkowski (perkusja).
Historia.
W maju 1992 roku grupa zarejestrowała pierwsze studyjne promo "The Ultra-Florescence". Poprzedzone nagraniami demo z próby, wydane jako "Absorbed in Misery" (1991). Materiał studyjny wzbudził zainteresowanie wytwórni muzycznej Carnage Records dla której na przełomie czerwca i lipca ponownie zarejestrowano "The Ultra-Florescence".
Nim wydawnictwo ukazało się na rynku grupa występowała podczas koncertów w kraju m.in. wraz z Vader, Armagedon, Cryptic Tales czy Schismatic. "The Ultra-Florescence" ostatecznie ukazała się w lutym 1993 roku nakładem Carnage Records. W maju tego samego roku do zespołu dołączył instrumentalista klawiszowiec Mirosław Mróz z którym w składzie Corruption odbyło trasę koncertową The Ultra-Tour.
W czerwcu 1993 roku muzycy pracowali nad kolejnym promo zatytułowanym "Dawn Of Sullen Oratory" na którym zaprezentowali doom metal. W lipcu 1993 roku zespół wziął udział w szóstej edycji festiwalu S'THRASH'YDŁO obok takich zespołów jak: Asphyx, Temperance, Proton Burst, Violent Dirge, Hazael czy Geisha Goner. Demo "Dawn Of Sullen Oratory" wzbudziło zainteresowanie wytwórni Sick Records, efektem czego był kontrakt płytowy. Do marca 1994 roku muzycy pracowali nad ostateczną zawartością płyty, by w kwietniu wejść do pod rzeszowskiego Spaart Studio.
"Ecstasy" bo taki nosił debiutancki album grupy ukończono w czerwcu, jego premiera natomiast miała miejsce na początku roku 1995. Tego samego roku do zespołu dołączył znany jako „Thrashu” gitarzysta Krzysztof Szydło. Już z nowym muzykiem wraz z grupami Death, Grave, Samael, Unleashed i Shihad zespół wystąpił na dziesiątej edycji festiwalu Metalmania. W październiku 1995 r. z zespołu został wyrzucony gitarzysta „Chicken”.
Na przełomie listopada i grudnia 1995 r. ponownie w Spaart Studio zespół zarejestrował swój drugi album zatytułowany "Bacchus Songs". Na początku 1996 roku do zespołu został przyjęty drugi gitarzysta o pseudonimie „Gootek”. W czerwcu 1996 r. po dwuletnim oczekiwaniu "Ecstasy" ukazała się na CD w Europie. Niedługo potem w wyniku nieporozumień z Sick Records muzycy zerwali kontrakt. W sierpniu tego samego roku zespół wziął udział w ósmej edycji festiwalu Shark Attack, natomiast w listopadzie nakładem Negative Records na kasecie magnetofonowej ukazał się album "Bacchus Songs". Ciesząc się uznaniem w czasopismach takich jak „Brum”, „Tylko Rock” czy „Metal Hammer”.
W styczniu 1997 roku na rzecz grupy Night Gallery z zespołu odszedł wokalista „P.Horne”, a jego miejsce zajął „D.J.Abel”. Pięć miesięcy po odejściu wokalisty odszedł kolejny muzyk tym razem klawiszowiec Mróz. W styczniu 1998 roku zespół zarejestrował promo "Junky", w kwietniu natomiast koncertował wraz z grupami Night Gallery i Devilyn. W maju 1998 roku zespół wziął udział w międzynarodowym festiwalu organizowanym przez niemiecką wytwórnię Awaken Production w Kołobrzegu. Corruption wystąpił tam razem z Night in Gales i Tortharry. W kwietniu po koncercie w Krośnie z zespołu odszedł gitarzysta „Gootek”, a jego miejsce zajął Paweł Kubik grający również w Electric Hate Machine.
W marcu 2000 roku nowym wokalistą zespołu został Rafał Trela pseudonim „Rufus”. W maju Corruption był gościem na sanockim koncercie grupy Behemoth organizowanym w ramach trasy Millenium Tour 2000. W lipcu zespół wystąpił w roli headlinera podczas dziewiątej edycji festiwalu Negative Zone w Sandomierzu. W marcu 2001 roku zespół wszedł do warszawskiego Kokszoman Studio, gdzie zarejestrował album pt. "Pussyworld" utrzymany w stylistyce stoner metal. W grudniu 2001 grupa obchodziła dziesiątą rocznicę istnienia, jej „urodzinowy” koncert odbył się w rodzinnym mieście zespołu w Sandomierzu. W lipcu 2002 zespół podpisał kontrakt płytowy z Metal Mind Records nakładem której 27 sierpnia 2002 roku na całym świecie ukazał się album "Pussyworld".
W listopadzie 2002 zespół odbył trasę koncertową Kiss, Lick, Penetrate Tour 2002 u boku takich grup jak Necrophobic, Quo Vadis, Unnamed i Mess Age. Na początku 2003 roku Corruption wystąpił jako gość specjalny na warszawskich koncertach grupy Soulfly oraz Paula Di Anno. 1 czerwca tego samego roku grupę opuścił gitarzysta Paweł Kubik, natomiast 3 lipca zespół wraz z grupami Quo Vadis, Hunter i Sweet Noise wystąpił podczas festiwalu rockowego Węgorzewo 2003.
W lipcu muzycy rozpoczęli również nagrania nowego albumu pt. "Orgasmusica" zarejestrowanego ponownie w Kokszoman Studio. Na przełomie lipca i sierpnia grupa wystąpiła ponadto na IX edycji Przystanku Woodstock, gdzie zagrał dla osób. Podczas występu w zespole zadebiutował znany z występów w grupie Twisted Cow gitarzysta Norbert Falkiewicz pseudonim „Fala”. "Orgasmusica" ukazała się 23 września 2003 roku, a promowana była m.in. podczas występu w katowickim Spodku poprzedzającego grupę Deep Purple.
W 2004 roku z zespołu odeszli Szydło i Falkiewicz, których zastąpili znany z zespołu Leash Eye Arkadiusz „Opath” Gruszka oraz Paweł „Erol” Niziołek. 27 września ukazało się koncertowe DVD zespołu zatytułowane "Hellectrify Yourself" nagrane w krakowskim "Studiu Łęg". 14 sierpnia 2005 zespół wystąpił na festiwalu Hunter Fest.
We wrześniu 2005 w opalenickim studiu Taklamakan zespół rozpoczął pracę nad albumem "Virgin’s Milk", którego producentem został były członek zespołu Acid Drinkers, Przemysław Wejmann. Album ukazał się 28 listopada. 4 marca następnego roku zespół ponownie wystąpił na festiwalu Metalmania obok takich wykonawców jak Nevermore, Anathema, Soilwork, Therion, U.D.O., 1349 czy Moonspell, zaś w maju zespół wziął udział w trasie grupy Behemoth promującej wówczas album "Demigod".
25 listopada 2006 w warszawskim klubie Progresja odbył się specjalny koncert zespołu, w trakcie którego świętował on 15-lecie istnienia.
2 czerwca 2007 zespół wystąpił we wrocławskim klubie Firlej w roli supportu grupy Orange Goblin, zaś w sierpniu na festiwalu Wacken Open Air w Niemczech.
9 marca 2010 ukazał się album "Bourbon River Bank" będący pierwszą płytą w historii zespołu nagraną w takim samym składzie jak poprzednia. Spotkał się on z ciepłym przyjęciem krytyki i fanów, w 2011 został nominowany do przyznawanej przez ZPAV do prestiżowej nagrody Fryderyk w kategorii „Album Roku Metal”.
W 2013 roku doszło do znacznych przetasowań w składzie zespołu. Odeszli współzałożyciel, perkusista Grzegorz „Melon” Wilkowski oraz gitarzyści Arkadiusz Gruszka i Paweł Niziołek. Zastąpili ich kolejno Bartosz „Vincent” Gamracy (Spirit, Vagitarians), Piotr „Rutkoś” Rutkowski (Spirit, Vagitarians) i Daniel „Dani” Lechmański (Exlibris, Chain Reaction). Nowy skład ogłosił lider zespołu, Piotr Wącisz, na antenie Antyradia w audycji Piotra „Makaka” Szarłackiego, „Makakart”. Niedługo potem z zespołem rozstał się również wokalista Rafał „Rufus” Trela, od tamtej pory zespół działał jako kwartet z Lechmańskim i Rutkowskim w roli śpiewających gitarzystów. Ta konfiguracja personalna firmowała płytę "Devil’s Share", która ukazała się 9 czerwca 2014 nakładem Metal Mind Productions. Album zawierał m.in. utwór "Born To Be Zakk Wylde" będący połączeniem "Born to Be Wild" grupy Steppenwolf i "Holy Diver" z repertuaru zespołu Dio, oddający hołd Zakkowi Wylde'owi, gitarzysty zespołu Ozzy’ego Osbourne’a oraz lidera grupy Black Label Society. Wydawnictwo było promowane trasą „Sharing The Devil Tour”, w trakcie której po raz drugi doszło do wymiany niemal całego składu, z grupy odeszli Lechmański, Rutkowski i Gamracy, których zastąpili Jacek Hiro (Sceptic, Virgin Snatch), Robert Zembrzycki (Saratan) oraz James Stewart (Vader, Divine Chaos), zaś nowym głównym wokalistą został Łukasz „Chuck” Wolkiewicz. Ten skład zarejestrował teledysk do "Born To Be Zakk Wylde", do którego zdjęcia odbyły się w trakcie koncertu w katowickim klubie Katofonia 19 kwietnia 2015. Miesiąc później, 13 maja, ów klip udostępnił na swoim facebookowym profilu sam Zakk Wylde opatrując go komentarzem „BLS Polish Chapter Riding Strong!”.
W 2016 roku zespół po raz drugi wystąpił na Przystanku Woodstock, w którym wzięło udział ponad 400 tysięcy osób.
Muzycy.
Opracowano na podstawie materiału źródłowego.

</doc>
<doc id="481588" url="https://pl.wikipedia.org/wiki?curid=481588" title="Droga wojewódzka nr 223">
Droga wojewódzka nr 223

Droga wojewódzka nr 223 (DW223) – droga wojewódzka o długości 7 km na terenie województwa kujawsko-pomorskiego. DW223 łączy Plac Poznański w Bydgoszczy (DK25) z południową obwodnicą Bydgoszczy (DK10) oraz drogą na Poznań (DK5) w Białych Błotach. Znajduje się ona na terenie dwóch powiatów: bydgoskiego i grodzkiego Bydgoszcz. Natężenie ruchu dochodzi do 24 tys. pojazdów na dobę, co stawia drogę na szóstym miejscu w tej kategorii dróg na terenie kraju.
W 2017 rozpoczęto przygotowania budowy ronda turbinowego na nowym skrzyżowaniu z drogami do Trzcińca i na Miedzyń, co wiązało się z przebudową drogi na odcinku 700 m, a także ze zmianą przebiegu dróg do Trzcińca i na Miedzyń. W ramach projektu powstały dwupasmowe jezdnie na osi Bydgoszcz – Białe Błota, a także łącznica, która umożliwi skręt w prawo na Miedzyń. Prace budowlane, współfinansowane w wysokości 4,8 mln zł przez gminę Białe Błota (o 2 mln więcej, niż pierwotnie zakładano), rozpoczęły się w 2018 realizacją przez powiat 400-metrowego odcinka łączącego rondo z drogą do Trzcińca. Przetarg na prace budowlane przy budowie samego ronda, o szacunkowej wartości blisko 14,9 mln zł, został ogłoszony w drugiej połowie 2018. Swoje oferty złożyły Strabag z ceną niespełna 21,5 mln zł oraz Przedsiębiorstwo Budowy Dróg i Mostów Kobylarnia z ofertą o wartości 18,6 mln zł, co spowodowało konieczność zwiększenia dofinansowania budowy przez gminę o 2 mln oraz województwo o 1,7 mln zł. Umowę z wykonawcą (Kobylarnia) podpisano 29 kwietnia 2019, a prace rozpoczęto 23 lipca 2019. Zakończenie inwestycji, przewidziane pierwotnie na koniec 2019, przesunięto na 2020 - najpierw na lipiec, a następnie na koniec sierpnia 2020 i dopiero ten termin został dotrzymany, przy czym nowy, południowy pas jezdni oddano do użytku już 19 grudnia 2019. Oficjalne otwarcie ronda, przewidziane na 20 października 2020, nie odbyło się z powodu pandemii COVID-19.
Niezależnie od tego podpisano porozumienie w sprawie nowego przebiegu drogi, omijającego Białe Błota. Dwa przetargi na wykonanie Studium Techniczno-Ekonomiczno-Środowiskowe dla obwodnicy drogi wojewódzkiej nr 223 w Białych Błotach nie zostały jednak rozstrzygnięte z powodu wysokich oczekiwań finansowych oferentów. 

</doc>
<doc id="481589" url="https://pl.wikipedia.org/wiki?curid=481589" title="Józef Ożegalski">
Józef Ożegalski

Józef Ignacy Ożegalski (ur. 13 marca 1848 w Ochli, zm. 13 grudnia 1922) – polski publicysta, pisarz, autor wspomnień powstańczych, powstaniec styczniowy.
Życiorys.
Powstanie styczniowe.
Ożegalski uczył się początkowo w Radomsku, następnie w Instytucie Technicznym w Krakowie. 1863 r. uczestnik powstania styczniowego – służył w oddziale Antoniego Jeziorańskiego, kompanii Zygmunta Koskowskiego (partia Mariana Langiewicza). Po upadku oddziałów Langiewicza, Ożegalski przebywał jakiś czas u swego wuja Ignacego Suchorzewskiego, właściciela Mielca.
W kwietniu 1863 r. Ożegalski zaciągnął się do oddziału Andrzeja Łopackiego i odbył kampanię wiosenną pod rozkazami Dionizego Czachowskiego. Ostatnią wyprawę odbył wraz z bratem Stanisławem pod rozkazami Zygmunta Jordana (czerwiec 1863), służąc w tzw. Złotej Legii. Po klęsce wyprawy pod Komorowem Ożegalski wraz z bratem dostali się do niewoli rosyjskiej. Przewiezieni do więzienia w Kielcach, wkrótce doczekali się zwolnienia ze względu na młody wiek i skuteczne działania matki u rosyjskiego dowódcy, generała Ksawerego Czengierego.
Pisarz i działacz.
Po klęsce powstania styczniowego Ożegalski powrócił do Krakowa by ukończyć przerwaną naukę w instytucie Technicznym. Następnie za namową wuja Ignacego Suchorzewskiego, osiadł w zakupionym przez ojca majątku Kamionna w powiecie bocheńskim. W roku 1879 opublikował broszurę "Uwagi myśliwskie dla wszystkich myśliwych", w której podał m.in. projekt powołania Towarzystwa Myśliwskiego. Ożegalski zamieszczał również publikacje w "Łowcu" i "Czasie". Był autorem obszernych pamiętników "Wspomnienia z krwawych czasów z roku 1863" wydanych własnym nakładem w roku 1893 i wznowionych w roku 1908. Fragmenty tych wspomnień ukazały się ponadto w zbiorze "Rok 1863. Obrazy i wspomnienia]", wydanym w roku 1916. W 1907 r. Ożegalski otrzymał honorowe członkostwo Akademii Adama Mickiewicza w Bolonii. Pełnił liczne funkcje społeczne i samorządowe. Był m.in. członkiem Rady Powiatowej Bocheńskiej, członkiem Komitetu Narodowego Ziemi Brzeskiej (1914 r.), delegatem do Towarzystwa Kredytowego Ziemskiego we Lwowie, Towarzystwa Wzajemnych Ubezpieczeń w Krakowie i Galicyjskiego Towarzystwa Łowieckiego.
Zasłużony bohater wolnej Polski.
Po odzyskaniu niepodległości w 1918 r., jako weteran Ożegalski otrzymał stopień podporucznika, a 5 sierpnia 1921 r. odznaczony został Krzyżem Walecznych. Pochowany został w grobowcu rodzinnym na cmentarzu parafialnym w Trzcianie podczas uroczystości żałobnych z udziałem licznego duchowieństwa, ziemian, chłopów i żołnierzy. We wspomnieniu pośmiertnym, zamieszczonym w "Wiadomościach Krakowskich", anonimowy autor napisał:
...Cienie śp. Zmarłego cieszą się honorami wojskowymi, oddanymi przy pogrzebowych obrzędach. Gościnny dwór w Kamionnej przechowa tradycje żołnierza – rolnika, zostawiając niewygasłą pamięć po sobie w sercach ludności wiejskiej – przyjaciół i sąsiadów...
Życie prywatne.
W małżeństwie zawartym 18 listopada 1882 roku z Marią Dylewską (ur. 9 kwietnia 1865, zm. 7 października 1928) Ożegalski miał pięcioro dzieci:

</doc>
<doc id="481591" url="https://pl.wikipedia.org/wiki?curid=481591" title="Hieronim Derdowski">
Hieronim Derdowski

Hieronim Derdowski (kaszb. "Hieronim Derdowsczi" lub "Jarosz Derdowsczi"; ur. 9 marca 1852 w Wielu w ówczesnym powiecie chojnickim, zm. 13 sierpnia 1902 w Winonie, Minnesota, USA) – polski poeta kaszubski, humorysta, dziennikarz, wydawca prasy emigracyjnej w USA.
Życiorys.
Pochodził z zamożnej rodziny chłopskiej. Stryjem i wychowawcą Derdowskiego był ks. Jan Derdowski, proboszcz w Polskim Brzoziu w latach 1836-1851 oraz w Kazanicach (1851-1886). Derdowski uczył się w kilku szkołach m.in. w progimnazjum w Kurzętniku oraz gimnazjach w Chojnicach, Braniewie, Chełmnie i Olsztynku, które ukończył w 1870. Później pracował w księgarni w Poznaniu, a także jako prywatny nauczyciel w Wielkopolsce i na Kaszubach. Od 1876 publikował artykuły i utwory literackie w „Gazecie Toruńskiej”. W 1879 zamieszkał w Toruniu. Wszedł wtedy do redakcji tej gazety, nawiązał także kontakt z czasopismem „Przyjaciel”. Przez pewien czas współpracował z Pawłem Stalmachem przy wydawaniu Gwiazdki Cieszyńskiej. Z powodu szykan władz pruskich wyemigrował w 1885 do Stanów Zjednoczonych, gdzie w środowiskach polonijnych prowadził działalność społeczną i dziennikarską. W Detroit redagował „Gazetę Narodową” i „Pielgrzyma Polskiego”, zaś w Winonie od 1886 „Wiarusa”.
Jest autorem powiedzeń "Nie ma Kaszeb bez Polonii, a bez Kaszeb Polsci" (co miało oznaczać, że po uzyskaniu niepodległości przez Polskę Kaszuby muszą wrócić do państwa polskiego, ponieważ publicznie głosił, że są to ziemie polskie), "Nigdë do zgubië nie przyńdą Kaszubë" oraz autorem regionalnego Marsza Kaszubskiego. Podkreślał swoją polskość i kaszubskość jako jedność, a jego książka o regionie kaszubskim była pisana od początku do końca w duchu polskim. Po powrocie Kaszub do odrodzonej Polski w 1920 roku kult i upamiętnienie jego osoby zaczęły być powszechne, w praktyce stał się on naturalnym literackim podkładem do poczucia polskiej tożsamości narodowej wśród jeszcze większej liczby Kaszubów. Stał się też patronem wielu szkół i placówek, a do dziś jest patronem I Liceum Ogólnokształcącego w Kartuzach oraz patronem Szkoły Podstawowej nr 5 w Chojnicach.
Twórczość.
Poemat "O Panu Czorlińścim co do Pucka po sece jachoł" był ważnym wydarzeniem w historii literatury regionalnej. Bohaterem utworu jest ubogi, ale dzielny i roztropny rybak-szlachcic z Chmielna. Zaczarowana czapka wpędza go w tarapaty i zmusza do wędrówki przez północne Kaszuby i ziemię słowińską. Dzięki tej podróży autor wprowadza do poematu różnorodne krajobrazy, typy ludzkie i sytuacje obyczajowe. Utwór ma charakter satyryczny, obecne są jednak także poważniejsze motywy, zwłaszcza we fragmentach dotyczących dawniejszej historii i związków Kaszubszczyzny z resztą Polski.

</doc>
<doc id="481592" url="https://pl.wikipedia.org/wiki?curid=481592" title="Falconiformes">
Falconiformes



</doc>
<doc id="481594" url="https://pl.wikipedia.org/wiki?curid=481594" title="Semangowie">
Semangowie

Semangowie – lud koczowniczy, zamieszkujący północną Malezję i południową Tajlandię. Posługują się językiem z grupy malakijskiej. Zajmują się zbieractwem i myślistwem. Z powodu upałów ubierają się tylko w przepaski biodrowe. Dużą rolę w ich religii odgrywają szamani i czarownicy.

</doc>
<doc id="481595" url="https://pl.wikipedia.org/wiki?curid=481595" title="Franciszek Sędzicki">
Franciszek Sędzicki

Franciszek Sędzicki, kaszb. "Frãc Sãdzicczi" (ur. 11 marca 1882 w Rotembarku w pow. kościerskim, zm. 19 kwietnia 1957 w Gdańsku) – poeta i pisarz kaszubski, dziennikarz, bibliotekarz.
Życiorys.
Był synem średniozamożnego rolnika. W wieku 17 lat, zmuszony brakiem środków finansowych, opuścił progimnazjum, a dalszą wiedzę poszerzał jedynie w domu za pośrednictwem listów w ramach niemieckiego Towarzystwa Oświatowego. W 1902 otrzymał powołanie do pruskiego wojska. Po powrocie z koszar pisał drobne korespondencje do „Gazety Gdańskiej”. Starał się tam również o stałą pracę, jednak bez skutku. W tym okresie Sędzicki aktywnie współtworzył proces rozwoju czytelni ludowych, dużo czytał, pisał, uczestniczył w spotkaniach polskich organizacji. W latach 1906-1911 współpracował w Kościerzynie z Aleksandrem Majkowskim jako sekretarz i współredaktor „Gryfa”.
W 1912 podjął pracę w „Gazecie Grudziądzkiej” i przeprowadził się do Grudziądza. Wybuch pierwszej wojny światowej spowodował duże zawirowania i w konsekwencji redukcję etatu, przez co Sędzicki został zmuszony do powrotu w rodzinne strony. Swoją ciężką w tym czasie sytuację materialną starał się poprawić pisaniem, m.in. wysyłając bajki kaszubskie w niemieckim tłumaczeniu do wydawnictwa Bartelsa w Berlinie, gdzie na wiosnę 1915 został zatrudniony. Lecz nie pracował tam długo. Już w grudniu tego roku zostaje zwolniony. Wtedy został ponownie powołany do wojska, a konkretnie do urzędu cenzorskiego w zajętej przez Niemców Warszawie. 
Po zakończeniu wojny zamieszkał w Gdańsku, gdzie utrzymywał się z prowadzenia lekcji języka polskiego. Na przełomie 1919 i 1920 przeniósł się do Starogardu. Tam został redaktorem „Dziennika Starogardzkiego”. Tam również zaczął czynnie uczestniczyć w miejscowym życiu politycznym, działał w Związku Ludowo-Narodowym. Posadę stracił w marcu 1923, kolejną znalazł w toruńskim „Słowie Pomorskim”, które opuścił w 1926, żeby objąć redakcję chojnickiego „Dziennika Pomorskiego”. Jednak w 1927 powrócił do Gdańska. Przez te wszystkie lata jest mało widoczny w ruchu kaszubskim, ogranicza się do twórczości literackiej. W Gdańsku stał się jednym z liderów Gminy Polskiej. Wówczas utrzymywał się z korespondencji do „Słowa Pomorskiego” i współpracy z gdańskimi pismami polonijnymi. Gdańsk opuścił na tydzień przed wybuchem wojny, dzięki czemu ocalił swoje życie. Sędzicki ukrywał się przez całą wojnę w różnych miejscach w okolicach Kościerzyny. Sędzicki był bardzo podobny do brata, co pozwoliło mu uniknąć śmierci, gdy podczas aresztowania w Foshucie sąsiedzi stwierdzili, że schwytano nie Franciszka Sędzickiego, lecz jego brata Jana.
Po powrocie do zniszczonego Gdańska zatrudnienie znalazł w Bibliotece Miejskiej. Nadal dużo pisał o Kaszubach, ich kulturze i języku. 
Otrzymał wiele wyróżnień i nagród, m.in. nagrodę literacką miasta Gdańska (1951).
Umarł w wieku 75 lat w 1957. Został pochowany na gdańskim Cmentarzu Srebrzysko (rejon VI, kwatera II-miejsce leśne-441).

</doc>
<doc id="481597" url="https://pl.wikipedia.org/wiki?curid=481597" title="Angra Manju">
Angra Manju



</doc>
<doc id="481598" url="https://pl.wikipedia.org/wiki?curid=481598" title="Angra Mainyu">
Angra Mainyu



</doc>
<doc id="481599" url="https://pl.wikipedia.org/wiki?curid=481599" title="Angra Manyu">
Angra Manyu



</doc>
<doc id="481600" url="https://pl.wikipedia.org/wiki?curid=481600" title="Flaga Osetii Północnej">
Flaga Osetii Północnej

Flaga Osetii Północnej – poszczególne barwy symbolizują:
Uchwalona 10 grudnia 1991 roku. proporcje 1:2.

</doc>
<doc id="481602" url="https://pl.wikipedia.org/wiki?curid=481602" title="Ahriman">
Ahriman



</doc>
<doc id="481604" url="https://pl.wikipedia.org/wiki?curid=481604" title="Blues Delty">
Blues Delty

Blues Delty (ang. delta blues) – jeden z najwcześniejszych, niemal archetypicznych gatunków muzyki bluesowej, część country bluesa i z szerszej perspektywy – folku amerykańskiego.
Geografia.
Wbrew powszechnym wyobrażeniom, blues Delty nie ma żadnego związku z deltą, czyli ujściem rzeki Missisipi. Ta niepoprawna nazwa jest zwyczajową nazwą używaną przez mieszkańców równinnej części stanu Missisipi, na której znajdowały się plantacje bawełny. Teren ten jest równiną ciągnącą się na długości ok. 200 mil od Memphis w stanie Tennessee na północy do Vicksburga w stanie Missisipi na południu, i od wschodu ograniczony jest rzeką Yazoo, a od zachodu rzeką Missisipi, jednak przekraczając ją wielokrotnie i wkraczając na teren stanu Arkansas. Najważniejszym miastem Delty jest Clarksdale założone w 1882 r. i liczące dziś ok. 20 tys. mieszkańców. Na parterze Carnegie Public Library (czyli biblioteki publicznej) mieści się Muzeum Bluesa Delty.
Blues Delty powstał prawdopodobnie na wzgórzach otaczających Deltę, leżących zarówno w stanie Missisipi, jak i w Arkansas. Nawet zanim Luizjana i Tennessee wykształciły swoje charakterystyczne odmiany bluesa, blues tam wykonywany także zaliczany był do bluesa Delty.
Bluesman.
Bluesmanem zostawał chłopak, który nie mógł pracować na plantacji, głównie z powodu kalectwa (najczęściej problemów ze wzrokiem), niechęci do pracy na polu lub oczywistego powołania. Mając do wyboru wyrzucenie poza nawias społeczności lub zostanie zawodowym muzykiem – zwykle (i to już w wieku kilku lat) zmierzano do profesjonalnego nagrywania.
Chłopcy zwykle konstruowali swój pierwszy instrument nazywany "diddly bow", a będący po prostu drutem (lub np. grubą słomą) rozpiętym pionowo między dwoma gwoźdźmi wbitymi w ścianę domu, z kamieniem służącym jako mostek. Grano na nim różnymi metodami, ale w Missisipi używano w tym celu odciętej szyjki butelki, którą przesuwano po tej strunie, co dawało charakterystyczny ślizgowy dźwięk (do dziś wyraz "bottleneck" – szyjka od butelki – jest używany na określenie techniki gry). Następnie przyszły muzyk robił sobie sam gitarę z różnych pudeł, na której ćwiczył. Często już w wieku ok. 10 lat uciekał z domu i zostawał "hobo", i – jeżeli nie był całkowicie niewidomy – służył jako przewodnik zawodowemu ślepemu bluesmanowi lub dołączał jako uczeń zbierający pieniądze (np. wiemy, że Leadbelly i T-Bone Walker praktykowali przy wielkim Lemonie Jeffersonie). Poznawał tym samym tajniki gry tych muzyków i często rozwijał styl mistrza, synkretyzując różne wpływy w swój własny i niepowtarzalny styl.
Czarni mieszkańcy stanu Missisipi byli najbardziej odciętą od zewnętrznego świata grupą ludności; mieli ograniczone możliwości przemieszczania się, rozwoju i w ogóle życia. Tutaj także była najmocniejsza granica między światem białych a światem czarnych ludzi i właśnie tu muzyka nosi mocne ślady tego odseparowania. Dlatego blues Delty, w przeciwieństwie do bluesa z Alabamy czy obu Karolin prawie nie wykazuje wpływów białego folku.
Rolę bluesmanów Delty porównuje się często z rolą, jaką w społeczeństwach afrykańskich odgrywali grioci, pieśniarze, którzy sławili przywódców, przekazywali genealogię bohaterów, kształtowali mity; pełnili więc funkcję historyków plemienia. Jednak jedyne podobieństwo bluesmanów Delty z griotami to to, że byli historykami lokalnych mitów. Nie tworzyli genealogii bohaterów i nie sławili żadnych przywódców społecznych, bo takich po prostu na Południu nie było (najwyżej przedstawiali konserwatywnych polityków partii demokratycznej pod postacią "boll weevil", szkodnika, który przywędrował z Meksyku i niszczył plantacje bawełny). Jeśli kogokolwiek sławili, to najwyżej samych siebie (śpiewając o swoich podróżach i sukcesach z kobietami). Pokolenie takich bluesmanów jak Son House i Skip James często traktowało w swoich bluesach o śmierci i spirytualizmie – czasem było to wyraźnie związane z kultem voodoo (a nawet i hoodoo), a czasem wynikało z głębokiej wiary chrześcijańskiej. W jeszcze większym stopniu niż sam Son House był rozdarty między rytualną magią a chrześcijaństwem Robert Wilkins, który zanim został kapłanem Kościoła Boga w Chrystusie był zielarzem, a więc zajmował się również i magią.
Należy zwrócić uwagę na jeszcze jeden aspekt postaci bluesmana, zwłaszcza z Delty: bluesman był odrzucony przez wszystkich. Był odrzucany ze względu na kolor skóry przez białych, a ze względu na to, czym się zajmował i z powodu stylu życia jaki prowadził, został skazany na wieczne potępienie przez swoich czarnych braci.
Blues Delty.
Blues Delty był muzyką zaliczaną do amerykańskiego folku; powstał i był wykonywany na południu USA, w wiejskich regionach, przez stosunkowo niewielką grupę muzyków, należał do ustnej tradycji i stopniowo zanikał, gdyż funkcje jakie pełnił w społeczeństwie zostały przejęte przez różne formy muzyki popularnej.
Blues powstał w swoich pierwotnych formach najpewniej w drugiej połowie XIX w. Najstarszym elementem bluesa jest prawdopodobnie jego nastawienie emocjonalne i to do niego powoli i stopniowo dopasowywano formę muzyczną. Jednak przed 1900 r. był jeszcze bardzo mało znany.
W bluesie Delty odnajdujemy wpływy zarówno afrykańskie, jak i europejskie.
Wpływy afrykańskie są trudniejsze do uchwycenia, gdyż od sprowadzania niewolników z Afryki upłynęły prawie dwa wieki.
Blues był muzyką graną do tańca w różnych domach uciech i rozrywek. Przybytek taki zwano "juke-house". Słowo "juke" pochodzi z zachodniej Afryki (skąd głównie pochodzili niewolnicy), gdzie określało coś złego, niemoralnego, nierządnego. Później poszerzyło swoje znaczenie i odnosiło się nawet do tańczenia i zabawy aby w końcu utrwalić się w postaci "juke-box", czyli szafy grającej. Niepisane prawo głosiło, że w ustronnym miejscu – a tam znajdowały się zwykle juke house’y – można było zabić każdego, pod warunkiem, że był to czarny i że nie był dobrym pracownikiem. Wtedy policja nie zajmowała się zbytnio takimi sprawami.
Styl bluesa Delty (termin synonimiczny z bluesem Missisipi) charakteryzuje się symbiotycznym wprost związkiem głosu z gitarą. Partia gitary ma taki sam udział w brzmieniu i nastroju typowego bluesa jak śpiew – a większy od tego, co dokładnie znaczą słowa.
Rola gitary w bluesie Delty została ukształtowana przez teksańskiego bluesmana Blind Lemona Jeffersona. Mimo jego wpływu blues Delty zachował kilka wyróżniających go cech, które uwidaczniają się jeśli np. zaczniemy go porównywać z bluesem teksańskim czy piedmonckim. Przede wszystkim bluesmani Delty śpiewali niższymi głosami (nie odnosi się to do Roberta Johnsona) i mieli tendencję do niezbyt wyraźnego przekazywania tekstu. Dlatego niektóre drobne partie tekstów nie zostały w pełni odczytane nawet do dzisiaj (chodzi głównie o poszczególne słowa). Dotyczy to nawet kilku bluesów Roberta Johnsona. Cechą wszystkich wokalistów bluesowych, niezależnie od stylu, było zaczynanie bluesa od tonów wysokich i kończenie zwrotki w dużo niższej tonacji. Partie gitarowe bluesmanów Delty były także mniej uczone, bardziej surowe i wykonywane były bardziej perkusyjnym stylem (typowym przykładem takiego perkusyjnego stylu gry może być Bukka White, zresztą kuzyn B.B. Kinga).
Bezpośrednia linia przekazu bluesa Delty przebiegała od Charleya Pattona, poprzez Roberta Johnsona (który połączył wszelkie style i wpływy), Sona House’a do takich bluesmanów jak Muddy Waters i Howlin' Wolf. Miejski blues chicagowski jest właściwie zelektryfikowanym, rozwiniętym bluesem Delty. Sam blues Delty także się zelektryfikował (np. R.L. Burnside), ale tematycznie pozostał dalej bluesem wiejskim, gdy blues chicagowski jest w treści całkowicie miejski.
Przedstawiciele.
Do największych przedstawicieli bluesa Delty należą: Charley Patton, Robert Johnson, Son House, James Cotton, John Lee Hooker, David Honeyboy Edwards, Willie Brown, Ishman Bracey, Mississippi John Hurt, Skip James, Robert Jr Lockwood, Big Joe Williams, Mississippi Fred McDowell, Robert Petway, Isaiah Doc Ross, Muddy Waters, Bukka White.

</doc>
<doc id="481607" url="https://pl.wikipedia.org/wiki?curid=481607" title="Asystencja wojskowa">
Asystencja wojskowa

Asystencja wojskowa − pomoc wojska udzielana władzy cywilnej.
Zakres podmiotowy i przedmiotowy.
Asystencja wojskowa może być udzielana na podstawie prośby organów administracyjnych lub państwowych. Uprawnienie do żądania asystencji wojskowej w danym zakresie przysługuje jedynie określonym organom. Danego rodzaju pomocy żądać mogą jedynie określone organy.
Asystencja wojskowa wykraczająca poza ramy ściśle określone aktami prawnymi jest niedozwolona. Nie można więc żądać pomocy w zakresie większym niż jest to zapisane.
Przykłady.
Do typowych przykładów asystencji wojskowej zaliczyć można:
Akty prawne.
Przykładowe akty prawne zawierające regulacje związane z asystencją wojskową:

</doc>
<doc id="481609" url="https://pl.wikipedia.org/wiki?curid=481609" title="Diagnoza morderstwo">
Diagnoza morderstwo

Diagnoza morderstwo (ang. "Diagnosis Murder") - serial telewizyjny opowiadający o lekarzu zajmującym się rozwiązywaniem zagadek tajemniczych zbrodni. Spin-off serialu "Gliniarz i prokurator".
Obsada.
W poszczególnych odcinkach wystąpili m.in.: Ian Ogilvy, Richard Gant, Charles Napier, Susan Blakely, Robert Vaughn, Sally Kellerman, Pernell Roberts, Angie Dickinson, Barbara Bain, Victoria Tennant, Elliott Gould, Joe Penny, Kathleen Quinlan, Cloris Leachman, Piper Laurie, Lesley-Anne Down, George Hamilton, Robert Culp, Loretta Swit, Ray Wise, Dom DeLuise, Morgan Fairchild, Marina Sirtis, John Billingsley, George Takei, William Christopher, Dan Lauria, Sylvia Sidney, Wayne Rogers, Elizabeth Berkley, Andreas Katsulas, Jeri Ryan, Pat Morita, Betty White, Donny Osmond, Marie Osmond, George Lazenby, Guy Siner, Jane Seymour oraz znani łyżwiarze figurowi Peggy Fleming, Tai Babilonia i Randy Gardner.

</doc>
<doc id="481610" url="https://pl.wikipedia.org/wiki?curid=481610" title="Charlie McCreevy">
Charlie McCreevy

Charles (Charlie) McCreevy, irl. Cathal Mac Riabhaigh (ur. 30 września 1949 w Sallins) – irlandzki polityk i ekonomista, długoletni Teachta Dála, minister, w latach 2004–2010 komisarz Unii Europejskiej ds. rynku wewnętrznego i usług.
Życiorys.
Absolwent studiów ekonomicznych na University College Dublin. Uzyskał uprawnienia dyplomowanego księgowego, podejmując praktykę w zawodzie. Zaangażował się w działalność polityczną w ramach partii Fianna Fáil. W latach 1979–1985 zasiadał w radzie hrabstwa Kildare.
W 1977 po raz pierwszy został wybrany do Dáil Éireann. Reelekcję do niższej izby irlandzkiego parlamentu uzyskiwał w wyborach w 1981, lutym 1982, listopadzie 1982, 1987, 1989, 1992, 1997 i 2002. Reprezentował okręg wyborczy Kildare, a od 1997 okręg wyborczy Kildare North. Od lutego 1992 do stycznia 1993 był ministrem zabezpieczenia społecznego. Został następnie ministrem turystyki, transportu i komunikacji, po czym jeszcze w tym samym miesiącu stanął na czele zreorganizowanego ministerstwa turystyki i handlu. Funkcję tę pełnił do grudnia 1994, od listopada tegoż roku przez miesiąc odpowiadał również za resort przedsiębiorczości i zatrudnienia. W czerwcu 1997 powrócił w skład rządu jako minister finansów. Stanowisko to zajmował nieprzerwanie do września 2004.
Zrezygnował w związku z nominację w skład Komisji Europejskiej, na czele której stanął José Manuel Barroso. Od listopada 2004 do lutego 2010 pełnił w niej funkcję komisarza UE ds. rynku wewnętrznego i usług.

</doc>
<doc id="481613" url="https://pl.wikipedia.org/wiki?curid=481613" title="Cergowa (góra)">
Cergowa (góra)

Cergowa (716 m) (inne nazwy: Góra Cergowska, Wielka Góra) – zalesiony szczyt Beskidu Dukielskiego w Beskidzie Niskim, na południowy wschód od Dukli. Posiada trzy wierzchołki (od zachodu): 716 m (z żelaznym krzyżem oraz wieżą widokową), 683 m i 681 m. Jej sylwetka góruje nad Duklą. Występują tu liczne wychodnie piaskowca cergowskiego oraz jaskinie. Góra odwiedzana jest przez paralotniarzy.
W 2018 wybudowano na najwyższym wierzchołku turystyczną wieżę widokową. Jej otwarcie nastąpiło 27 października 2018.
Jaskinie Cergowskie.
Na stokach Cergowej znajduje się ok. 10 jaskiń szczelinowych o dł. do 75 m (głównie na południowym stoku zachodniego ramienia – tzw. "Borsucze Dziury"). Są to m.in.:
Jaskinie Cergowej należą do najwcześniej opisywanych w Polsce. Wzmiankowane były przez ks. Gabriela Rzączyńskiego w dziele "Auctuarrium historiae naturalis Regni Poloniae" z 1736 roku. Wiążą się z nimi liczne podania, m.in. o podziemnych korytarzach prowadzących aż do zamku w Odrzykoniu pod Krosnem.
Złota Studzienka.
Znajduje się ona u podnóża północno-zachodniego stoku Cergowej.
Jest to cudowne źródełko zwane „Złotą Studzienką” wraz z kaplicą, związaną ze św. Janem z Dukli, który wiódł tu pustelnicze życie. Jest to miejsce kultu św. Jana z Dukli.
Morskie Oko.
Morskie Oko – jest to niewielkich rozmiarów staw znajdujący się na południowo-wschodnim zboczu Cergowej.
Turystyka.
Już w końcu XIX w. Cergowa była celem wycieczek turystycznych kuracjuszy, przebywających w niedalekich uzdrowiskach: Iwoniczu i Rymanowie. Znany później krajoznawca i propagator turystyki Mieczysław Orłowicz kilkakrotnie w towarzystwie ojca i księdza Romana Kmicikiewicza z Zawadki Rymanowskiej odwiedzał w latach 1895–1904 Cergową "(...) królującą nad całym powiatem krośnieńskim i nad Podolem Sanockim". W swych wspomnieniach Orłowicz zaznaczył też, iż "Jest to najdalej na wschód wysunięty szczyt, z którego w dni pogodne widać Tatry, co stanowi dodatkową atrakcję dla turystów", co jednak nie jest prawdą. Co roku na szczycie Cergowej odbywa się spotkanie noworoczno-opłatkowe organizowane przez Oddział Polskiego Towarzystwa Turystyczno-Krajoznawczego w Krośnie oraz Koło Przewodników Turystycznych przy Oddziale PTTK Krosno.

</doc>
<doc id="481616" url="https://pl.wikipedia.org/wiki?curid=481616" title="Dawid (rzeźba Donatella)">
Dawid (rzeźba Donatella)

Dawid Donatella powstał w latach 1430 - 40. Jest to pierwszy od czasów antyku posąg nagiego mężczyzny. 
Praca ta jest wykonana z wypalonego brązu, co nadaje jej połysk właściwy ciału nasmarowanemu olejkiem. Ten zabieg ma uwypuklić anatomię rzeźby. Dzieło nawiązuje do antyku grecko-rzymskiego poprzez wygląd hełmu z wieńcem i bardzo wyraźny kontrapost. Tematyka religijna działa tu jak pogański mit. Biblijny bohater przedstawiony po zwycięskiej walce z Goliatem. 
Występuje tu wyraźne dążenie do ukazania piękna ciała ludzkiego poprzez ukazanie jego cech. Zachowano proporcje ludzkiego ciała (mężczyzna nadnaturalnej wielkości). Artysta niezwykle dokładnie opracował nakrycie głowy Dawida.
Rzeźba prawdopodobnie była ustawiona na kolumnie, ponieważ tylko patrząc z dołu, można spojrzeć Dawidowi w oczy.
Kopia rzeźby jest wręczana jako nagroda przemysłu filmowego Włoch David di Donatello.

</doc>
<doc id="481617" url="https://pl.wikipedia.org/wiki?curid=481617" title="Jan Karnowski">
Jan Karnowski

Jan Karnowski, (kaszub. "Jón Kôrnowsczi"), ps. "Wôś Budzysz" (ur. 16 maja 1886 w Czarnowie, zm. 2 października 1939 w Wyrzysku) – sędzia, poeta kaszubski, ideolog ruchu Młodokaszubskiego, przyczynił się do rozwoju tego ruchu.
Życiorys.
Dzieciństwo i młodość.
Jan Karnowski urodził się w rodzinie chłopskiej o szlacheckim rodowodzie jako syn Jana i Anny z d. Wnuk-Lipińskiej. Co warto podkreślić, rodzina Karnowskich wywodzi się prawdopodobnie ze wsi Karnowo k. Nakła nad Notecią, natomiast przeniosła się na Kaszuby ze wsi Dąbrówka w dawnym powiecie złotowskim.
Edukację rozpoczął w katolickiej szkole ludowej w Czarnowie. Następnie w latach 1898–1904 uczęszczał do biskupiego progimnazjum Collegium Marianum w Pelplinie, gdzie spotkał się z wybitnymi już profesorami – regionalistami, m.in. ks. Romualdem Frydrychowiczem, ks. Franciszkiem Rąbcem, ks. Pawłem Panskem, ks. Bolesławem Domańskim. W Collegium Marianum zaczęła się fascynacja Karnowskiego kaszubszczyzną. Kiedy w 1902 r. jako uczeń kwarty, wraz z dwoma kolegami Stanisławem Czarnowskim i Bolesławem Piechowskim, rozczytywali się w poemacie A. Majkowskiego „Jak w Koscerznie koscelnego obrele, abo Pięc kawalerów a jedna brutka” i dziele Hieronima Derdowskiego „O Panu Czorlińszcim co do Pucka po sece jachoł”, jak pisze sam Karnowski w swoim pamiętniku, te lektury „zapaliły jego fascynację”.
Dalszą naukę kontynuował w gimnazjum chojnickim w latach 1904–1907. W tym czasie, od 1905 r. należał do tajnego koła filomatów Towarzystwa Tomasza Zana, a w latach 1906/7 był jego prezesem. Podczas nauki w gimnazjum nie zaniedbywał również wcześniejszego zainteresowania kaszubszczyzną. Czytał m.in. tomik wierszy A. Majkowskiego „Spiewe i frantówci” (Poznań 1905 r.). Uczestniczył w wycieczce gimnazjalistów polskich do Krakowa w 1906 r. Edukację gimnazjalną w Chojnicach ukończył zdobyciem świadectwa maturalnego 9 marca 1907 r..
W tym samym roku rozpoczął studia teologiczne w Seminarium Duchownym w Pelplinie. Z grona profesorów seminaryjnych szczególnie cenił sobie dwóch, filozofa ks. Franciszka Sawickiego i historyka ks. Brunona Czaplę. Karnowski od początku studiów działał na rzecz samokształcenia, wygłaszając wiele referatów podczas spotkań kleryków – Polaków. Kontynuował samodzielnie studia nad kaszubszczyzną, przeglądając regularnie „Roczniki Towarzystwa Naukowego w Toruniu” w tym prace prof. Józefa Łęgowskiego oraz prof. Kazimierza Nitscha. Jednakże dopiero lektura „Słownika języka pomorskiego, czyli kaszubskiego” autorstwa Stefana Ramułta, jak sam pisze wywarła na nim „oszałamiające wrażenie”. Prawdopodobnie właśnie ta lektura skłoniła J. Karnowskiego do zmiany kierunku studiów, aby móc w pełni poświęcić się badaniem kaszubszczyzny. W roku 1908 założył Koło Kaszubologów, skupiające początkowo 34 kleryków. Tego samego roku w czasie wakacji, Karnowski spotkał się z Aleksandrem Majkowskim, wówczas literatem i działaczem społeczno-politycznym (prezes – założyciel organizacji studenckiej „Vistula”, redaktor „Gazety Gdańskiej” i „Drużby”) w Kościerzynie. Spotkanie z Karnowskim zachęciło Majkowskiego do wydania pierwszego numeru „Gryfa”, który dotarłszy do Pelplina stał się codziennym tematem do dyskusji wśród Kaszubologów. W trakcie tych samych wakacji Karnowski wybrał się także do Wdzydz, gdzie po raz pierwszy spotkał się z Gulgowskimi. Sama wyprawa zrobiła na nim wielkie wrażenie, któremu poświęcił relację opublikowaną w „Gryfie”. Po zdaniu egzaminu rigorosum w 1910 r. oraz otrzymaniu stypendium Towarzystwa Pomocy Naukowej dla Młodzieży Prus Zachodnich, opuścił Pelplin wyjeżdżając na dalsze studia do Fruburga wspominając, że: „Te studia kaszubskie w r. 1908 i 1909 były decydujące i nadały kierunek całemu memu późniejszemu życiu. Kilka razy w późniejszym życiu chwilowo od tego kierunku się oderwałem lub o nim zapomniałem, lecz zawsze źle na tym wychodziłem. Przekonałem się, że to jest gleba dla mnie przeznaczona, którą chcąc nie chcąc, obrabiać muszę do końca życia”.
We Fryburgu zapisał się na studia teologiczne, następnie przeniósł się na prawo. W nowym kręgu akademickim zetknął się z Ferdynandem Bieszkiem, który skupiał lokalne środowiska polskie i kaszubskie, będąc dla Karnowskiego autorytetem i wzorem. Na studiach popełnił wiele referatów, jednakże najważniejszym dziełem z tego okresu była praca o „rozwoju narodowości polskiej w Prusach zachodnich w XIX stuleciu”, którą następnie opublikowano w „Gryfie” pod tytułem „Ludność kaszubska w ubiegłym stuleciu”oraz wydanie tomiku wierszy „Nowotne spiewe” (Poznań 1910 r.). W tym okresie Karnowski poszerzył również swoje kontakty z wybitnym badaczem kaszubszczyzny tj. Friedrichem Lorentzem, z którym wraz z Majkowskim spotkali się w Kartuzach.
W 1911 r. przeniósł się na Uniwersytet we Wrocławiu, by kontynuować studia prawnicze. Tam założył Koło Akademików Prus Królewskich, którego prezesem był jego przyjaciel Brunon Gabrylewicz. We Wrocławiu odnalazł dysertację doktorską Floriana Ceynowy, którą przesłał do „Gryfa”, gdzie została opublikowana. Nawiązał również kontakt z ks. Leonem Heyką, który w tym czasie kończył pracę doktorską we Wrocławiu. W trakcie studiów nie zaprzestał współpracy z „Gryfem” i Młodokaszubami – jak wówczas już ich nazywano, nie brał natomiast udziału w zjeździe Młodokaszubów podczas którego zawiązano Towarzystwo Młodokaszubów 22 sierpnia 1912 r. w Gdańsku.
Kariera zawodowa i działalność literacka.
W 1913 r. po zdaniu egzaminu referendariuszowskiego, rozpoczął służbę wojskową w Toruniu, następnie po wybuchu wojny trafił na front w Prusach Wschodnich, gdzie został ranny w bitwie pod Kruklankami (1914), a następnie pod Baranowiczami (1916). Cały 1917 rok spędził w szpitalu w Poznaniu, pisząc m.in. biografię Ceynowy opublikowaną na łamach „Gryfa”. Następnie został przydzielony do poznańskiego Generalkommando, V oddziału samochodowego, gdzie służył aż do wybuchu powstania wielkopolskiego. W czasie powstania przejął Komendę Obwodową w Poznaniu, w styczniu 1919 r. przeniesiono go do Departamentu Techniczno-Artyleryjskiego, a następnie do II Dywizji w Wągrowcu, kolejno do Gniezna i z powrotem do Poznania – Głównego Sądu Wojskowego, gdzie awansował na kapitana.
Po wojnie pracował w 1920 r. w Toruniu na stanowisku kierownika Komendy Policji Państwowej na województwo pomorskie. Tego roku został naczelnikiem Oddziału Bezpieczeństwa w Wydziale I Urzędu Województwa Pomorskiego w Toruniu. Udzielał się społecznie, m.in. jako: członek Komitetu Honorowego Wystawy Artystów Pomorskich w Grudziądzu oraz Towarzystwa Artystów Pomorskich w Grudziądzu, członek zarządu – bibliotekarz, kustosz Towarzystwa Naukowego w Toruniu, współtwórca Bractwa Pomorskiego (1921 r.), organizator Zjazdu Filomatów Pomorskich (1921 r.), prezes Związku Filomatów Pomorskich (1923 r.).
W 1923 r. otrzymał dekret nominacyjny na sędziego w Sądzie Okręgowym w Toruniu, jednakże już 8 października tego roku, przeniesiono go do Czerska, gdzie miał objąć funkcję prezesa Oddziału Powiatowego w Chojnicach i gdzie w latach 1924–1925 był naczelnikiem sądu. Dwa lata później wrócił do Torunia pracując w adwokaturze, tam zajął się redagowaniem „Mestwina” – dodatku literacko-naukowego „Słowa Pomorskiego”. W 1927 r. otrzymał nominację na Sędziego Okręgowego w Chojnicach, gdzie pracował przez 10 lat. W Chojnicach bardzo aktywnie włączał się w życie publiczne, m.in. w Sejmiku Powiatowym, Polskim Towarzystwie Krajoznawczym, Towarzystwie Badań Historii Ruchu Niepodległościowego na Pomorzu w Toruniu, Towarzystwie Miłośników Chojnic i Okolicy.
Ostatnie lata.
W 1937 r. przeszedł na emeryturę, przeprowadzając się do Krostkowa nad Notecią do siostry Elżbiety. Z powodu złego stanu zdrowia, trafił do szpitala w Wyrzysku, gdzie zmarł 2 października 1939 r. Pochowany został w Krostkowie, a 11 grudnia 1947 r. uroczyście złożono jego prochy w Brusach.
Spuścizna.
Karnowski był zwolennikiem i propagatorem języka kaszubskiego. Twierdził, że: "Kultura polska wtedy tylko zwycięży nad Bałtykiem, jeżeli oprze się na pierwiastkach iście kaszubskich, nawiąże do starych tradycji historycznych i nasilać się będzie kaszubskim duchem". Jako poeta debiutował w wieku 24 lat (w 1910 r.) wydając "Nowotné spiéwë" pod pseudonimem „Wôś Budzysz”. Debiut ten okazał się udany, gdyż przedstawiał zupełnie nowe wątki w poezji kaszubskiej. Oprócz poezji Jan Karnowski zajmował się publicystyką i dziennikarstwem, pisał do Gryfa oraz wydawanego przez siebie Mestwina, piętnował polityków i karierowiczów, wykorzystujących Kaszubów.
Rolę jaką odegrał Jan Karnowski w dziejach Kaszub i Pomorza, jak pisze prof. C. Obracht-Prondzyński, rzeczywiście „trudno przecenić”. Do dziś aktualne są słowa prof. A. Bukowskiego za którym możemy powtórzyć, że „ O ile Majkowski był twórcą i przywódcą ruchu młodokaszubskiego, Karnowski był jego mózgiem; Majkowski wytyczał drogę, Karnowski ją teoretycznie i naukowo podbudowywał, uzasadniał oraz popularyzował”. Karnowski był postacią, która służyła swojej małej – wielkiej ojczyźnie działając na wielu polach. Gdyż jako działacz młodokaszubski tworzył różne koła i organizacje, a także – a może przede wszystkim – pisząc zarówno prace historyczne, etnologiczne i nade wszystko piękną poezję był… i jest inspiratorem dla młodszych pokoleń kaszubsko-pomorskich.
Patronowanie.
Jako człowiekowi szczególnie zasłużonemu dla Kaszub i Pomorza, poświęcono mu, m.in. ulicę w Gdańsku, Sopocie i Szczecinie (Wosia Budzysza), węzeł drogowy w ciągu Trasy Sucharskiego, pomnik w Brusach (1986 r.), obelisk przed domem w Czarnowie oraz tablice pamiątkowe w Chojnicach (1964 r.), Krostkowie (2006 r.) i Czersku. Jest też patronem Szkoły Podstawowej nr 7 w Chojnicach oraz Gminnego Ośrodka Kultury w Brusach. W nawiązaniu do nazywania Karnowskiego „Stróżem ideowym testamentu Mściwoja”. W budynku Sądu w Chojnicach jego pamięć uczczono tablicą pamiątkową.
30 października 2009 roku w ogrodzie w jego rodzinnej miejscowości został odsłonięty pomnik. Pomnik ten został zrobiony z ogromnego kamienia znalezionego na polu rodziny. Na kamieniu została umieszczona tablica z wyrytą podobizną J. Karnowskiego oraz napisem "Tu urodził się Jan Karnowski(16.05.1886–2.10.1939) ideolog ruchu Młodokaszubskiego, pisarz, regionalista. W 70 rocznicę śmierci ten znak pamięci wznieśli wdzięczni i dumni z dokonań Jego życia [wyryty gryf] Zaboracy i Gochowie. Czarnowo 2 października 2009."
Zrzeszenie Kaszubsko-Pomorskie ustanowiło rok 2010 Rokiem Jana Karnowskiego.

</doc>
<doc id="481623" url="https://pl.wikipedia.org/wiki?curid=481623" title="Flaga Republiki Chińskiej">
Flaga Republiki Chińskiej

Flaga Republiki Chińskiej – czerwona flaga z błękitnym kantonem przedstawiającym białe słońce.
Historia.
Flaga ta początkowo była banderą wojenną Chin. Po zwycięstwie Czang Kaj-szeka, została ustanowiona 17 grudnia 1928 jako flaga państwowa. Przedtem (w latach 1912–1928) wykorzystywano Flagę Pięciokolorową, której barwy symbolizowały pięć głównych grup etnicznych: Hanów czerwona, Mandżurów żółta, Mongołów niebieska, Hui biała, a Tybetańczyków czarna. Po zwycięstwie komunistów w chińskiej wojnie domowej w 1949 pozostała flagą sił nacjonalistycznych Republiki Chińskiej na Tajwanie.
Symbolika.
Znak solarny jest popularnym w Azji symbolem pozytywnie konotującym. Dwanaście promieni symbolizuje postęp oraz porządek taki, jak na tarczy zegarowej. Poszczególne kolory odzwierciedlają:

</doc>
<doc id="481624" url="https://pl.wikipedia.org/wiki?curid=481624" title="Viviane Reding">
Viviane Reding

Viviane Reding (ur. 27 kwietnia 1951 w Esch-sur-Alzette) – luksemburska polityk i dziennikarka; posłanka do Izby Deputowanych i Parlamentu Europejskiego. Od 1999 do 2014 członkini kolejnych Komisji Europejskich, od 2010 również jej wiceprzewodnicząca.
Życiorys.
Kształciła się m.in. na Université Paris Sorbonne, gdzie uzyskała doktorat z nauk społecznych. Od 1978 do 1999 zajmowała się dziennikarstwem. Pisywała do „Luxemburger Wort”, jednej z największych gazet w Luksemburgu. W latach 1986–1998 była prezesem Luksemburskiego Związku Dziennikarzy.
W okresie 1979–1989 sprawowała mandat posłanki do luksemburskiej Izby Deputowanych, reprezentując Chrześcijańsko-Społeczną Partię Ludową (CSV). Od 1988 do 1993 pełniła funkcję przewodniczącej frakcji kobiet, a w drugiej połowie lat 90. zastępcy przewodniczącego partii. Od 1981 przez osiemnaście lat zasiadała w radzie miejscowości Esch-sur-Alzette.
Od 1989 do 1999 była członkinią Parlamentu Europejskiego. Należała do grupy chadeckiej, przez trzy lata kierowała Komisją ds. Petycji. Wybierana także w kolejnych wyborach do 2009 włącznie, rezygnowała z objęcia mandatu z uwagi na zasadę niepołączalności stanowisk.
W 1999 otrzymała nominację na komisarza UE odpowiedzialnego za edukację i kulturę. W 2004 znalazła się w składzie Komisji Europejskiej José Barroso jako komisarz ds. społeczeństwa informacyjnego i mediów. W 2007 przyczyniła się do wymuszenia przez KE na operatorach telekomunikacyjnych administracyjnej obniżki cen połączeń głosowych w połączeniach wewnątrzunijnych (tzw. tani roaming). W 2009 została nominowana na wiceprzewodniczącą KE oraz komisarza ds. sprawiedliwości. Funkcję tę objęła ostatecznie w 10 lutego 2010 po zatwierdzeniu składu Komisji Europejskiej przez Parlament Europejski.
W 2014 ponownie stanęła na czele listy wyborczej luksemburskich chadeków, uzyskując wybór do Europarlamentu z najlepszym indywidualnym wynikiem w kraju. 1 lipca 2014 odeszła ze stanowiska w KE. W 2018 złożyła mandat europosłanki, deklarując start w wyborach krajowych w tym samym roku, w wyniku których ponownie została wybrana na deputowaną do luksemburskiego parlamentu.
Odznaczenia i wyróżnienia.
Odznaczona m.in. francuską Legią Honorową IV klasy oraz polskim Złotym Medalem „Zasłużony Kulturze Gloria Artis”.

</doc>
<doc id="481625" url="https://pl.wikipedia.org/wiki?curid=481625" title="Joe Mercer">
Joe Mercer

Joseph Mercer OBE (ur. 9 sierpnia 1914 w Ellesmere Port, zm. 9 sierpnia 1990 w Liverpoolu) – angielski piłkarz i trener piłkarski. Na przełomie lat 60. i 70. był szkoleniowcem Manchesteru City, z którym najpierw awansował do Division One, a później – w 1970 roku – triumfował w finale Pucharu Zdobywców Pucharów. W 1974 roku pełnił funkcję tymczasowego selekcjonera reprezentacji Anglii. Oficer Orderu Imperium Brytyjskiego (OBE).
Kariera piłkarska.
Był lewonożnym pomocnikiem. Zaczynał sportową przygodę w lokalnym klubie Ellesmere Port FC. W wieku 18 lat zapisał się do szkółki piłkarskiej Evertonu, w którego barwach rozegrał następnie 186 meczów i zdobył mistrzostwo kraju w sezonie 1938/1939. W czasie II wojny światowej służył w angielskiej armii (dosłużył się stopnia sierżanta) i występował w reprezentacji Anglii, której został kapitanem.
W 1946 roku, po czternastu latach gry w Evertonie, przeszedł do Arsenalu za 9 tysięcy funtów. Powodem odejścia była kłótnia z managerem Theo Kellym, który nie chciał pokryć kosztów rehabilitacji kontuzjowanego wówczas Mercera. W Arsenalu otrzymał opaskę kapitana i wkrótce potem poprowadził zespół do dwukrotnego triumfu w rozgrywkach o mistrzostwo kraju i raz – w 1950 roku – do zwycięstwa w Pucharze Anglii. Zakończył sportową karierę cztery lata później. Miał wtedy czterdzieści lat.
Kariera trenerska.
Rok po zakończeniu piłkarskiej kariery zastąpił zmarłego kilka tygodni wcześniej Rega Freemana na stanowisku trenera Sheffield United F.C. Jego pierwsza szkoleniowa przygoda zakończyła się spadkiem drużyny z pierwszej ligi angielskiej (Division One). Przez dwa kolejne sezony prowadził zespół w drugiej lidze.
W grudniu 1958 roku przeniósł się do pierwszoligowej Aston Villi. Mimo iż jeszcze w tym samym sezonie doprowadził ją do półfinału Pucharu Anglii, to, po raz drugi w karierze, musiał przełknąć gorzki smak spadku z ligi. Po tym wydarzeniu znacznie odmłodził zespół (znany od tej pory jako "Nieletni Mercera") i już w 1961 roku triumfował z nim w inauguracyjnych rozgrywkach o Puchar Ligi Angielskiej.
Po odejściu z Birmingham został szkoleniowcem Manchesteru City. W latach 1965-1972 osiągnął z tym klubem największe sukcesy w całej jego historii, niepowtórzone po dziś dzień. Najpierw wprowadził zespół do Division One, po czym w ciągu dwóch lat zdobył mistrzostwo Anglii, Puchar Anglii, Puchar Ligi Angielskiej oraz Puchar Zdobywców Pucharów. W meczu finałowym PZP rozgrywanym 29 kwietnia 1970 roku na stadionie w Wiedniu podopieczni Mercera pokonali Górnik Zabrze.
Później na prawie dziesięć lat związał się z Coventry City. Najpierw był trenerem tego klubu, a później dyrektorem technicznym. W międzyczasie, po rezygnacji Alfa Ramseya z funkcji selekcjonera reprezentacji Anglii tymczasowo, od maja do października 1974 roku, prowadził drużynę narodową. Jego bilans: 7 meczów, 3 wygrane – 3 remisy – 1 porażka. Za największy sukces poczytuje mu się remisy z RFN i Argentyną.
W latach 80. znacznie ograniczył swoją aktywność zawodową. Zmarł w dniu swoich siedemdziesiątych szóstych urodzin, miesiąc po tym, jak reprezentacja Anglii, prowadzona przez Bobby'ego Robsona, zajęła czwarte miejsce na mistrzostwach świata.

</doc>
<doc id="481630" url="https://pl.wikipedia.org/wiki?curid=481630" title="Mariann Fischer Boel">
Mariann Fischer Boel

Mariann Fischer Boel (ur. 15 kwietnia 1943 w Åsum) – duńska polityk i ekonomistka, w latach 2001–2004 minister rolnictwa, następnie do 2010 członkini Komisji Europejskiej.
Życiorys.
W połowie lat 60. odbywała studia z zakresu ekonomii i filologii w Belgii, w 1968 zdała wyższe egzaminy handlowe. Początkowo pracowała w prywatnym przedsiębiorstwie.
Zaangażowała się w działalność polityczną w ramach liberalnej partii Venstre. W latach 1982–1991 i 1994–1997 zasiadała w radzie gminy Munkebo. Od 1986 do 1990 pełniła funkcję wiceburmistrza. W 1990 po raz pierwszy wybrana na posłankę do Folketingetu, reelekcję uzyskiwała w 1994, 1998 i 2001. Po dojściu liberałów do władzy w listopadzie 2001 Anders Fogh Rasmussen powierzył jej stanowisko ministra rolnictwa, które zajmowała do sierpnia 2004.
W listopadzie 2004 weszła w skład Komisji Europejskiej José Manuela Barroso, odpowiadając za rolnictwo i rozwój obszarów wiejskich. Zakończyła urzędowanie w lutym 2010.

</doc>
<doc id="481631" url="https://pl.wikipedia.org/wiki?curid=481631" title="Pteroclididae">
Pteroclididae



</doc>
<doc id="481632" url="https://pl.wikipedia.org/wiki?curid=481632" title="Pteroclidiformes">
Pteroclidiformes



</doc>
<doc id="481633" url="https://pl.wikipedia.org/wiki?curid=481633" title="Sysoła">
Sysoła

Sysoła (ros. Сысола) – rzeka w północno-zachodniej Rosji. Większość jej biegu przypada na obszar republiki Komi, choć dwa z jej dopływów mają swoje źródła w niegdysiejszym obwodzie permskim oraz w obwodzie kirowskim. Sysoła jest dopływem Wyczegdy, do której wpływa na wysokości stolicy republiki, Syktywkaru (nazwa miasta wzięła się od nazwy rzeki, która w języku komi brzmi "Syktyw").

</doc>
<doc id="481638" url="https://pl.wikipedia.org/wiki?curid=481638" title="Zbigniew Ruta">
Zbigniew Ruta

Zbigniew Ruta (ur. 1963) – członek World Shotokan Institute, zawodowy instruktor karate (ranga 7 Dan), z wykształcenia socjolog (UAM Poznań).
Karate uprawia od 1978 roku. Był mistrzem (Gdynia 1990) oraz wicemistrzem (Brenna 1995) Polski w kata drużynowym. Był wychowawcą wielu multimedalistów w Mistrzostwach Polski w Karate Tradycyjnym, Karate Shōtōkan, Karate Fudokan i Karate WKF (105 medali), Mistrzostwach Europy (6 medali) i Mistrzostwach Świata (1 medal). W latach 1990-1997 był jednym z czołowych instruktorów karate tradycyjnego w Polsce - między innymi dyrektorem XII Okręgu Polskiej Federacji Karate Tradycyjnego obejmującego swoim zasięgiem prawie całe Pomorze. W latach 1998-2001 pełnił funkcję prezesa Polskiej Federacji Karate Tradycyjnego Fudokan a w latach 2003- 2008 przewodniczył Podkomisji Karate Shotokan W.S.I. Polskiego Związku Karate. Obecnie jest przewodniczącym związku sportowego World Shotokan Institute - Poland. Od 2003 roku jest uczniem Mistrza Hiroshi Shirai (ranga 9 Dan). Był uczestnikiem wielu międzynarodowych staży karate (m.in. w dojo Mistrza Shirai w Mediolanie). Zbigniew Ruta jest trenerem karate II klasy, instruktorem karate tradycyjnego i karate shōtōkan, instruktorem rekreacji ze specjalizacją karate. Od 1987 roku zamieszkuje w Wałczu (zachodniopomorskie).

</doc>
<doc id="481641" url="https://pl.wikipedia.org/wiki?curid=481641" title="Chyrowa (góra)">
Chyrowa (góra)

Chyrowa (t. Magura; 694 m) – zalesiony szczyt w paśmie Beskidu Dukielskiego we wschodniej części Beskidu Niskiego.
U podnóża Chyrowej, po stronie zachodniej, leży miejscowość o tej samej nazwie.

</doc>
<doc id="481643" url="https://pl.wikipedia.org/wiki?curid=481643" title="Władcy Siedmiogrodu">
Władcy Siedmiogrodu

Księstwo Siedmiogrodu w ramach Monarchii Habsburgów (1690–1704).
Habsburgowie.
"W latach 1690–1704 Siedmiogród należał do państwa Habsburgów (zobacz też: 1699 – Pokój w Karłowicach):"
Gubernator: hr. György Bánffy 1691–1708
Księstwo (od 1765 Wielkie Księstwo) Siedmiogrodu w ramach Monarchii Habsburgów (1711–1918).
Habsburgowie.
"W 1711 Siedmiogród włączono do królestwa węgierskiego Habsburgów, jako odrębną jednostkę."
Gubernatorzy:
Stefan Haller 1709–1710;
Stefan Wesselényi 1710–1713;
Zygmunt Kornis 1713–1731;
Stefan Wesselény 1731–1732;
Franciszek Antoni Wallis 1732–1734;
Jan Haller 1734–1755.
Gubernatorzy:
Franciszek Wallis 1755–1758;
Władysław Kemény 1758–1762;
Adolf Buccow 1762–1764;
Andreas Hadik von Futak 1764–1765.
Gubernatorzy:
Samuel von Brukenthal 1774–1775, 1776–1787
Jerzy Bánffy II, 1787–1822
Gubernatorzy:
Jerzy Bánffy II 1787–1822.
Gubernatorzy:
Jerzy Bánffy II 1787–1822
Jan Jósika 1822–1834
Ferdinand d’Este 1835–1837.
Gubernatorzy:
Jan Kornis 1838–1840
Józef Teleki, 1842–1848.
"W czsasie powstania na Węgrzech – od grudnia 1848 do 9 sierpnia 1849 dowódca wojsk węgierskich – Józef Bem faktycznie sprawował władzę w Siedmiogrodzie."
Gubernatorzy:
Ludwig Wohlgemuth 1849–1851
Karl B. Schwarzenbeger 1851–1858
Friedrich von Liechtenstein 1858–1861
Emeric Mikó 1860–1861
Ludwig Fohot z Crenneville 1861–1867.
"W 1867 zlikwidowano odrębność Siedmiogrodu (i tym samym urząd gubernatora tej ziemi) w ramach Królestwa Węgier. Tytuł wielkiego księcia pozostał w tytulaturze cesarskiej."

</doc>
<doc id="481644" url="https://pl.wikipedia.org/wiki?curid=481644" title="Adam Józef Potocki">
Adam Józef Potocki

Adam Józef Potocki herbu Pilawa (ur. 24 lutego 1822 w Łańcucie, zm. 15 czerwca 1872 w Krzeszowicach) – hrabia, polski polityk galicyjski, jeden z twórców krakowskiego stronnictwa konserwatywnego i orędownik autonomii tego rejonu.
Życiorys.
Syn Artura i Zofii Potockiej z Branickich. Poślubił Katarzynę Branicką 26 października 1847 w Dreźnie. Mieli dzieci: Różę Raczyńską, Artura, Andrzeja Kazimierza, Annę Branicką i Zofię Zamoyską.
Studiował w Edynburgu. W 1848 roku mieszkał w Paryżu, gdzie stał na czele Gwardii Narodowej i brał udział w rewolucji czerwcowej.
Posiadał liczne majątki ziemskie: Krzeszowice, Tenczynek, Mędrzechów, Góra Ropczycka, Strzechowskie, Pacanów, Spytków, Staszów. Był właścicielem folwarków w Bużance i Daszkówce. Jego dobra obejmowały także Kresy: Kobryń, Żabianka, Jabłonówka, Zalesie i Olchowiec. Należały do niego huty na Śląsku, zakłady przemysłowe i udziały w konsorcjum budującym linie kolejowe.
Brał udział w wydarzeniach krakowskich z kwietnia 1848. Wybrany do delegacji mającej przekonać wicekomisarza okręgu krakowskiego, Wilhelma barona Kriega von Hochfelden, do cofnięcia zarządzenia zabraniającego emigrantom politycznym wjazdu w granice cyrkułu krakowskiego. Po dymisji Piotra Stanisława Moszyńskiego mianowany naczelnikiem Gwardii Narodowej.. Wybrany posłem do Sejmu Ustawodawczego, w listopadzie 1848 roku złożył mandat.Za uczestnictwo w spiskach patriotycznych więziony 1851 przez władze austriackie we Lwowie i Spielbergu. Skupiwszy następnie około siebie grono polityków konserwatywnych zapatrywań, odegrał wybitną rolę w życiu konstytucyjnym Galicji jako przywódca tego środowiska, propagator pracy organicznej i programu oparcia się o Austrię. 
Był prezesem rady powiatowej Chrzanowa i honorowym obywatelem Krakowa.
W latach 1851-1852 był prezesem Towarzystwa Gospodarczo-Rolniczego Krakowskiego.
Uczestniczył w życiu politycznym i społecznym jako członek licznych organizacji takich jak:
Zajmował się także publicystyką, będąc współzałożycielem pisma „Czas”.
Prowadził pertraktacje z Hotelem Lambert w sprawie przeniesienia ośrodka polskiej polityki z Paryża do Krakowa. Około 1850 był prezesem krakowskiego Towarzystwa Rolniczego (Gospodarskiego), a później posłem do Sejmu Krajowego, członkiem Rady Państwa. Zwolennik zniesienia pańszczyzny. Zmarł wskutek paraliżu.

</doc>
<doc id="481648" url="https://pl.wikipedia.org/wiki?curid=481648" title="Śpiewający pies z Nowej Gwinei">
Śpiewający pies z Nowej Gwinei

Śpiewający pies z Nowej Gwinei (, – w skrócie ) – jedna z ras psów należąca do grupy psów w typie pierwotnym. Pochodzi z Nowej Gwinei i jest blisko spokrewniony z dingo. Jest dzikim psem, który nie został zmieniony przez człowieka i zachowuje wiele cech pierwotnych odróżniających go od psa domowego. Z natury jest nieufny, nieobliczalny i nie lubi częstego dotykania.
Historia.
Rasa została odkryta przez Ellisa Troughtona w 1957 r. i nazwana przez niego "Canis hallstromi" na cześć Edwarda Hallstroma, australijskiego filantropa i dyrektora ogrodu zoologicznego Taronga w Sydney. Ów ogród zoologiczny był pierwszym, w którym znalazła się para psów tej rasy, przysłana tam przez samego Troughtona. Wszystkie "śpiewające psy" rozmnożone w niewoli pochodzą od tej pary, zaś doniesienia o napotkaniu dziko żyjących NGSD są od czasu odkrycia niezwykle rzadkie. Wkrótce po odkryciu i opisaniu przez Troughtona, NGSD uznawano za odrębny gatunek – stąd początkowo duże zainteresowanie ogrodów zoologicznych posiadaniem i rozmnażaniem tych zwierząt. Obecnie nie uważa się ich za osobny gatunek, lecz jedynie rasę, która istniała i rozwijała się w izolacji od innych ras psów przez około 6000 lat. Stwierdzenie pokrewieństwa z psami przyczyniło się do spadku zainteresowania zoologów i ogrodów zoologicznych. Naturalnej populacji grozi wyginięcie z powodu rozpowszechnienia się na zajmowanych przez nią terenach jej krzyżówek z psem domowym. Populacja utrzymywana w hodowlach jest bardzo nieliczna i nie może być szybko rozwijana ze względu na konieczność zachowania odrębnych linii genetycznych. Pod koniec XX wieku w hodowlach znajdowało się zaledwie około 100 psów tej rasy.

</doc>
<doc id="481650" url="https://pl.wikipedia.org/wiki?curid=481650" title="Plateau radiowęglowe">
Plateau radiowęglowe



</doc>
<doc id="481652" url="https://pl.wikipedia.org/wiki?curid=481652" title="Edward Gruber">
Edward Gruber

Edward Gruber (ur. 16 sierpnia 1875 w Brodach, zm. 19 października 1945 w Warszawie) – generał brygady Wojska Polskiego.
Życiorys.
Edward Gruber urodził się 16 sierpnia 1875 w Brodach, w rodzinie Antoniego i Józefy. Edukację pobierał w gimnazjum we Lwowie, a potem na Wydziale Prawa Uniwersytetu Lwowskiego, który ukończył w 1899. W latach 1897–1898 odbył jednoroczną służbę wojskową. Następnie pracował w sądownictwie austro-węgierskim jako prokurator.
W 1914 został zmobilizowany do cesarskiej i królewskiej armii, w której służył przez całą wojnę światową, jako oficer audytor sądu polowego oraz w c. i k. Ministerstwie Wojny.
Od marca 1919 do 5 stycznia 1922 był szefem wydziału w Departamencie Wojskowo-Prawnym Ministerstwa Spraw Wojskowych. W 1920 był podprokuratorem Prokuratury przy Naczelnym Sądzie Wojskowym. Na tym stanowisku 29 maja 1920 został zatwierdzony z dniem 1 kwietnia 1920 w stopniu pułkownika w Korpusie Sądowym, w „grupie byłej armii austro-węgierskiej”. W latach 1922–1924 pełnił służbę na stanowisku prokuratora Prokuratury przy Najwyższym Sądzie Wojskowym. W tym samym czasie wykładał prawo w Wyższej Szkole Wojennej. 3 maja 1922 został zweryfikowany w stopniu pułkownika ze starszeństwem z dniem 1 czerwca 1919 i 1. lokatą w korpusie oficerów sądowych.
31 marca 1924 Prezydent RP, Stanisław Wojciechowski na wniosek Ministra Spraw Wojskowych, gen. dyw. Władysława Sikorskiego mianował go generałem brygady ze starszeństwem z dniem 1 lipca 1923 i 3. lokatą w korpusie generałów. Z dniem 3 kwietnia 1924 Minister Spraw Wojskowych mianował go Naczelnym Prokuratorem Wojskowym.
29 maja 1924 Prezydent RP Stanisław Wojciechowski mianował go Naczelnym Prokuratorem Wojskowym. 22 stycznia 1925 Minister Spraw Wojskowych mianował go szefem Departamentu IX Ministerstwa Spraw Wojskowych z pozostawieniem na stanowisku Naczelnego Prokuratora Wojskowego. 22 maja 1926 Marszałek Sejmu, Maciej Rataj w zastępstwie Prezydenta RP zwolnił go ze stanowiska Naczelnego Prokuratora Wojskowego i mianował sędzią Najwyższego Sądu Wojskowego, a Minister Spraw Wojskowych, marszałek Polski Józef Piłsudski zwolnił go ze stanowiska szefa Departamentu IX MSWojsk. z pozostawieniem na stanowisku sędziego NSW. Z dniem 31 maja 1927 został przeniesiony w stan spoczynku.
Po przejściu w stan spoczynku praktykował jako adwokat w Warszawie. Wykładał też prawo w Wyższej Szkole Wojennej.
Mieszkał w Milanówku. Został osadnikiem wojskowym w powiecie lidzkim.
Był więźniem obozu NKWD w Rembertowie. Zmarł 19 października 1945 w Warszawie. Został pochowany na Cmentarzu Wojskowym na Powązkach w Warszawie (kwatera A10-8-28).

</doc>
<doc id="481654" url="https://pl.wikipedia.org/wiki?curid=481654" title="Leon Heyke">
Leon Heyke

Leon Heyke, kasz. "Léón Heyke", (ur. 10 października 1885 w Cierzni, zm. 16 października 1939 w Lesie Szpęgawskim pod Starogardem Gdańskim) – polski duchowny katolicki, członek Koła Kaszubologów w Seminarium Duchownym w Pelplinie, poeta, pisarz i publicysta kaszubski, nauczyciel i wychowawca młodzieży.
Życiorys.
Młodość.
Leon Heyke (metrykalnie "Leo Heyka") urodził się 10 października 1885 r. w przysiółku Cierznia k. Bieszkowic, na płd. wschód od jez. Zawiat. Podobno za czasów księdza było tam już 7 domów, w których mówiono wyłącznie po kaszubsku. Jego dom rodzinny przetrwał do niedawnych czasów.
Leon był pierwszym z czworga dzieci gospodarza Ferdynanda i Anny z Plotzków. Ojcu zawdzięczał pracowitość, matce – zamiłowanie do kaszubszczyzny. Najpierw chodził do szkółki w Bieszkowicach. Dzięki zdolnościom i poparciu ks. Walentego Dąbrowskiego trafił w 1898 r. do gimnazjum w Wejherowie, gdzie – z roczną przerwą na wojsko – uczył się 7 lat. Maturę zdał 1 marca 1906 r. Należał krótko do kółka filomackiego. W kwietniu 1906 r. zaczął studia teologiczne w Seminarium Duchownym w Pelplinie, gdzie od wiosny 1908 r. należał do Koła Kaszubologów. W lutym 1909 r. wygłosił tam referat poświęcony etymologii nazwy "Kaszuby". Rok później spotkał się z Aleksandrem Majkowskim. Już wtedy pisał kaszubskie wiersze. Miał w ogólności naturę melancholijną i samotniczą, choć w różnych wspomnieniach można przeczytać również o innych stronach jego osobowości.
Początki pracy i twórczości.
13 marca 1910 otrzymał święcenia kapłańskie, a dzień później odprawił w Pelplinie swoje prymicje. Trafił do pracy w Lignowach Szlacheckich, a potem do parafii Św. Józefa w Gdańsku. W lutym 1911 r. zaczął studia teologiczne we Fryburgu Bryzgowijskim, a w listopadzie przeniósł się na Uniwersytet Fryderyka Wilhelma we Wrocławiu. Mieszkał w zakładzie zakonnic od Św. Anny. 13 listopada 1912 r. ukończył studia na wydziale teologii katolickiej, a 22 grudnia 1913 r. obronił rozprawę doktorską nt. teologii moralnej listów św. Jana. Rozprawa ta ukazała się po niemiecku w Gdańsku.
We Wrocławiu ks. Heyke nawiązał kontakt z młodokaszubą Janem Karnowskim, spotkał też ponownie Aleksandra Majkowskiego. Debiutował w piśmie "Gryf", gdzie w latach 1911–1912 opublikował cykl wierszy "Piesnie północny". Zastosował tu swój stały pseudonim, tj. "Czernicki", być może od koloru szat kapłańskich. Później poszerzył go do pełnego nazwiska: "Stanisław Czernicki". Podpisywał się też inicjałami, rozmaitymi wersjami swego nazwiska lub pseudonimem "Cerzón" – od nazwy rodzinnej miejscowości. Miał zamiar sam wydawać swe utwory, być może również na łamach własnego pisma – był bowiem dość dobrze sytuowany jako ksiądz – do tego jednak nie doszło.
Był wówczas pierwszym kaszubskim twórcą z północy. Pisał inaczej, stosował inne słownictwo oraz indywidualną pisownię, nad którą też cały czas pracował i którą wielokrotnie zmieniał. "Gryf" publikował jednak jego wiersze we własnej pisowni, co ochłodziło stosunki między poetą a kręgiem Majkowskiego. Po wojnie Heyke wrócił na łamy "Gryfa" i współpracował z jego autorami. Powszechnie jest uważany za „trzeciego” z wielkich młodokaszubów, choć w pracach Towarzystwa nie brał udziału i ogólnie dystansował się od kaszubskiego środowiska literackiego i naukowego.
Pracę doktorską pisał na bliskiej sobie „Północy”. Od listopada 1912 r. pracował w Chojnicach, a w marcu 1913 r. trafił do parafii w Lubawie. Po obronie odbywał wycieczki samochodowe po Kaszubach. Tu zbierał podania, baśnie i legendy ludowe, studiował też język regionu. Wojna przerwała mu tę działalność. Został kapelanem polowym i sanitariuszem. Dwa lata służył w szpitalu Chełmnie, a potem w Czarnem. Sam podupadł tam na zdrowiu.
W wolnej Polsce.
Po odzyskaniu niepodległości ks. dr Leon Heyke włączył się w tworzenie polskiego życia społecznego i religijnego. Był kolejno wikarym w Chmielnie, w Stężycy, w Wygodzie u Św. Józefa i w Kartuzach. Stałe miejsce pracy i posługi znalazł w Kościerzynie. W latach 1920–1935 był kapelanem i nauczycielem religii (prefektem) oraz francuskiego w Państwowym Seminarium Nauczycielskim Męskim, a po jego likwidacji – w Państwowym Gimnazjum i Liceum im. J. Wybickiego, które zajęło jego budynek. Uczył też w Państwowej Szkole Ćwiczeń przy seminarium, prowadził kółka, organizował widowiska i uroczystości, a od 1924 r. do wojny prowadził szkolną Sodalicję Mariańską. Miał szeroką wiedzę i w zastępstwie prowadził lekcje z różnych przedmiotów, a z wielką pasją opowiadał uczniom o historii i kulturze Kaszub. Działał też na szerszym forum, był aktywnym organizatorem, korespondentem, badaczem, twórcą i publicystą. Jego pracowitość podkreślają wszystkie świadectwa ludzi, którzy go znali, a wychował on liczną rzeszę ludzi oddanych regionowi i kaszubszczyźnie.
Zaraz po wojnie opublikował kolejne swe wiersze w "Gryfie". Trafiły one do tomu "Kaszëbski spiewe", który poeta wydał samodzielnie w Chojnicach na przeł. 1927/28 r. Napisał też wtedy kilka tłumaczeń, artykułów historycznych, m.in. o księciu Świętopełku Wielkim, i anegdot kaszubskich pt. "Bardzenskji wergle" dla kościerskiego pisma "Druh", które redagował w latach 1922–1923. Zaczął pisać wielki poemat "Dobrogost i Miłosława", którego cz. I ukazała się na łamach "Pomorza" w l. 1923–1925. Miał on ponoć zainspirować A. Majkowskiego do pracy literackiej, której owocem stało się "Życie i przygody Remusa".
Mimo konfliktu z J. Karnowskim, redaktorem toruńskiego "Mestwina", drugą część poematu Heyke opublikował właśnie tam w latach 1926–1928, oraz wydał ją w Toruniu samodzielnie pt. "Wojewoda". Cz. III zaczął drukować w "Gryfie" (1931–1933), a kontynuował w "Kaszubach" (1938–1939), których ostatni numer spalili Niemcy. Po wojnie przez lata poszukiwano możliwie kompletnego zestawu tych edycji; zajmował się tym m.in. Leon Roppel. W formie książkowej poemat opublikowano dopiero w 1999 r.
18 sierpnia 1929 przemawiał w Kartuzach na zjeździe założycielskim Zrzeszenia Regjonalnego Kaszubów. 5 października 1931 r. był na odsłonięciu pomnika Hieronima Derdowskiego w Wielu. W sierpniu 1932 r. ksiądz był kapelanem Światowego Zlotu Skautów Wodnych w Garczynie. Rok później (możliwe że nie jedyny raz w swym kaszubskim życiu) był na Kalwarii Wejherowskiej z doroczną pielgrzymką.
W poł. 1931 r. wydał w Kościerzynie "Podania kaszubskie". Ogłosił też dwie szołobułki, czyli sztuki sceniczne oparte na zabawnych anegdotach, które były wielokrotnie z powodzeniem wystawiane przez amatorskie zespoły teatralne. "Agust Szloga" miał premierę w 1932 r. w Kościerzynie, a w wersji książkowej ukazał się w Kartuzach w 1935 r. "Katilinę" natomiast przedstawiono w Kościerzynie 26 kwietnia 1936 r., a wydano w Kartuzach rok później. Wystawiano je również po wojnie, a ich wspólne wydanie ukazało się w 2002 r. Oprócz nich autor miał w planie jeszcze trzeci taki utwór, "Mądri Dega", po którym nie został jednak żaden ślad.
Lata 30. to okres wyraźnego rozwoju prasy regionalnej. Praktycznie we wszystkich czasopismach kaszubskich znajdziemy wiersze ks. Leona. Oprócz "Gryfa" i "Kaszub" drukowały go też m.in. "Gryf Kaszubski", "Zrzesz Kaszëbskô" i "Klëka". W większości były to jednak przedruki. Cykl 10 oryginalnych artykułów księdza na tematy kaszubskie opublikował toruński "Głos Literacko-Naukowy" w 1935 r. Heyke dał im tytuł "Sfinks kaszubski", którym to mianem czasami się i jego teraz określa.
Poza nimi ogłosił wtedy parę recenzji, kilka szkiców z dziedziny katechezy oraz "Zarys dziejów i działalności Państwowego Seminarium Nauczycielskiego Męskiego w Kościerzynie", który wydał z Franciszkiem Żurkiem w 1935 r. 14 lutego 1936 r. jego wiersze zabrzmiały na antenie Rozgłośni Pomorskiej PR. W czerwcu 1938 r. ta sama antena nadała słuchowisko "Gbur i sztudeńce" na podst. "Katiliny" ks. Heykego. Jego twórczości okolicznościowe artykuły poświęciły m.in. "Zrzesz Kaszëbskô" i "Teka Pomorska"; ksiądz doktor przekroczył już wówczas wszak pięćdziesiątkę.
Ostatnie lata jegp życia upłynęły pod znakiem intensywnej pracy zawodowej i twórczej. Spod klawiszy jego maszyny do pisania spływały kolejne strofy "Dobrogosta i Miłosławy", które autor partiami też przekazywał do druku. Na czas ten nałożyły się też cienie. Dużym wstrząsem była dla księdza śmierć Aleksandra Majkowskiego. 14 lutego 1938 r. w Kartuzach uczestniczył on w jego pogrzebie. Starał się zaopiekować jego biblioteką, rękopisami i korespondencją. Poświęcił mu obszerne wspomnienie w piśmie "Kaszuby", wspominał go też w korespondencji z Andrzejem Bukowskim.
Napięcia między głównymi figurami ruchu kaszubskiego miały wtedy już szersze tło, tj. kwestię kaszubską. Heyke nie uznawał filozofii zrzeszeńców i krytykował próby tworzenia narodu i języka kaszubskiego, czemu dał m.in. wyraz w satyrycznym wierszu "Literackosc?" Z czasem przekonał się do szczerych intencji młodych działaczy i zbliżył do kręgu "ZK", a nawet zaczął pisać po kaszubsku w ich pisowni. Połączył go z nimi Feliks Marszałkowski, który z kolei zachował bardzo pozytywne zdanie o księdzu i zadbał też o pamięć o nim. Spotkanie działaczy miało miejsce w Gowidlinie 6 czerwca 1939 r., przy okazji prymicji ks. Franciszka Gruczy. Miesiąc później ksiądz odwiedził grób Floriana Ceynowy w Przysiersku. O Ceynowie pisał w artykule dla "Głosu", parokrotnie czynił też starania o zabezpieczenie resztek jego biblioteki, co się ostatecznie nie powiodło.
Wybuch wojny i śmierć.
Plany działaczy i ks. Heykego przerwała wojna. W pierwszych dniach września ksiądz Leon udał się na południe, zamierzając wstąpić w szeregi wojska. Zatrzymał się w miejscowości Wda, gdzie został aresztowany przez Niemców. Osadzono go w więzieniu w Starogardzie Gd., a 16 października 1939 r. zamordowano w Lesie Szpęgawskim. Jego symboliczny grób znajduje się na cmentarzu w Kielnie, obok mogiły jego rodziców.
Résumé.
Leon Heyke wniósł olbrzymi wkład do rozwoju literatury kaszubskiej, dodając jej północną "nutę". Był przede wszystkim lirykiem. Kontynuował formy wielkie i drobne, pisał fraszki, obrazki, impresje, skargi i wyznania, ale również utwory ideowe, w tym "Hymn kaszubski" (1931), oraz swe główne dzieło – wielki poemat historyczny, którego to gatunku był na Kaszubach prekursorem. Należy pamiętać też o jego pracy uświadamiającej i wychowawczej na Kaszubach. Zrządzeniem losu okazał się on łącznikiem wielu grup i pokoleń kaszubskich twórców i działaczy, a jego sztuka żyje i łączy ich dalej.
Jego twórczość i osoba wywarła duży wpływ na młodszą generację pisarzy kaszubskich, w tym na Aleksandra Labudę, Jana Trepczyka i Stanisława Jankego.
Dziedzictwo i upamiętnienie.
Pamięć o księdzu Leonie przetrwała trudne lata powojenne. Pisali o nim m.in. Andrzej Bukowski, Lech Bądkowski, Stanisław Pestka i Jan Drzeżdżon. W 80-lecie jego urodzin przypomniano go w prasie, a Szkole Podstawowej nr 2 w Kościerzynie nadano jego imię. Zaplanowano wydanie jego utworów, których przygotowaniem zajął się Leon Roppel. Udało się wydać jego wiersze, które jako "Kaszëbsczié spiewë" miały 2 edycje w 1972 i 1978 r. Postać ich autora omówiono wtedy w regionalnych wydawnictwach encyklopedycznych i szkicach nt. literatury kaszubskiej, ukazało się też kilka tekstów prasowych.
27 września 1981 r. odsłonięto tablicę w kościele w Wygodzie, gdzie L. Heyke krótko pracował. W 1982 r. postawiono okazałe popiersie ks. Heykego przed kościołem Św. Trójcy w Kościerzynie, a jego kopię przekazano szkole jego imienia. Dwa lata później w kościele w Kielnie odsłonięto pamiątkową tablicę, a 22 października 1989 umieszczono wspomnianą mogiłę na tamtejszym cmentarzu. Tablic, sztandarów, obelisków poświęconych księdzu lub zawierających cytaty z jego wierszy jest więcej. Mamy takie np. w Borowym Młynie i Nowym Dworze Wejherowskim. 11 listopada 2010 w Luzinie uroczyście odsłonięto zrekonstruowany pomnik przedwojennego Towarzystwa Powstańców i Wojaków, uzupełniwszy go najpopularniejszym czterowierszem L. Heykego z jego utworu pt. "Swiat kaszëbsczi": "Tu je mòja mòc i chwała / Mégò serca swiãti dzél / W jegò służbie jô sã trawiã / Zdrzãcë w jegò wiôldżi cél." Z tytułem jego książki pokrywa się też organizowany tu od ponad 10 lat Festiwal Piosenki Kaszubskiej "Kaszëbsczé Spiéwë".
8 czerwca 1992 jego imię przyjęła Gminna Biblioteka Publiczna w Szemudzie. Z tej okazji Bolesław Bork opublikował szkic biografii poety pt. "Piesniodzej lesôcczich strón". Poważna przymiarka do tego tematu ukazała się 6 lat później, gdy Stanisław Janke opublikował obszerną broszurę "Poeta z kaszubskiej nocy", skupiając się jednak głównie na detalicznym omówieniu biografii poety. Ukazały się też jego listy.
Szkice o twórczości L. Heykego napisali m.in. Jan Drzeżdżon, Tadeusz Linkner, Ferdinand Neureiter i Leon Roppel, omówiono ją natomiast dokładnie na seminarium w Wejherowie, którego materiały ukazały się pt. "Świętopełk literatury kaszubskiej". Nałożyło się to na ponowne zainteresowanie Leonem Heykem i reedycje jego utworów. Ich pełne poznanie, rozpoznanie i ocena to jednak sprawa przyszłości.
W Szczecinie istnieje ulica Leona Heyki, położona na przeciwległym brzegu Odry, naprzeciwko szczecińskiego dworca kolejowego na wyspach Kępa Parnicka i Wyspa Zielona, połączonych z centrum miasta mostem. Ulica ks. Heykego znajduje się też w jego rodzinnej Cierzni oraz w Kościerzynie.
Linki zewnętrzne.
Utwory Leona Heyke dostępne w serwisie Polona

</doc>
<doc id="481655" url="https://pl.wikipedia.org/wiki?curid=481655" title="Mozilla Application Suite">
Mozilla Application Suite

Mozilla Application Suite – pakiet programów składający się m.in. z przeglądarki internetowej, klienta poczty, czytnika grup dyskusyjnych, klienta IRC oraz edytora stron HTML.
Jest to wolna i darmowa przeglądarka internetowa, obsługująca standardy internetowe, między innymi HTML, XHTML, DOM, XML, zatem wyświetla poprawnie każdą stronę zgodną ze standardami organizacji W3C.
Aktualna wersja stabilna nosi numer 1.7.13 i jest to ostatnia wersja. Pakiet nie jest już wspierany, więc nawet błędy bezpieczeństwa nie będą naprawiane. Użytkownikom Mozilli Application Suite zaleca się przejście na bezpośredniego następcę – SeaMonkey, bądź na Firefoksa.
Historia.
Mozilla zaczęła powstawać na bazie uwolnionego kodu źródłowego przeglądarki Netscape Navigator w 1998 roku, wcześniej była to nazwa kodowa Netscape Navigatora (fonetyczna kontaminacja z ang. Mosaic killer).
Przeglądarka była rozwijana do 10 marca 2005 roku przez Mozilla Foundation. Wtedy fundacja ogłosiła, że skoncentruje się całkowicie na rozwoju przeglądarki Firefox i klienta poczty Mozilla Thunderbird, pomogła jednak powołać do życia SeaMonkey Council, która kontynuuje rozwój przeglądarki pod nazwą SeaMonkey (wcześniej była to wewnętrzna nazwa kodowa Mozilli Application Suite).
Języki i platformy.
Mozilla jest w pełni spolszczona. Dostępne są wersje dla systemu Windows, macOS i Linux oraz w postaci pakietów językowych XPI dla dowolnej platformy sprzętowo-systemowej. Istnieją również nieoficjalne wersje instalacyjne dla innych systemów (m.in. dla różnych wersji systemu Unix).
Skład pakietu.
W skład pakietu Mozilla Application Suite wchodzą:
Cechy.
Najważniejsze cechy Mozilli Application Suite to:
Narzędzia dla autorów i programistów.
Dla autorów stron WWW dostępne są narzędzia programistyczne takie jak:
MozillaPL.
Polskie wydanie Mozilli posiada pełną funkcjonalność wersji angielskiej, która została rozszerzona o dodatkowe opcje:
Projekt MozillaPL nie jest już rozwijany.
Pochodne Mozilli.
Mozilla stanowi podstawę wielu innych przeglądarek internetowych. Są to np.:
Na programach z pakietu Mozilla Application Suite oparte są także m.in. program pocztowy Mozilla Thunderbird i edytor HTML Nvu.
Niektóre przeglądarki wykorzystują silnik Mozilli – Gecko – tylko w celu wyświetlania stron WWW, na przykład:

</doc>
<doc id="481656" url="https://pl.wikipedia.org/wiki?curid=481656" title="Józef Borzyszkowski">
Józef Borzyszkowski

Józef Borzyszkowski (ur. 6 lutego 1946 w Karsinie) – polski historyk, profesor nauk humanistycznych, senator II kadencji, wicewojewoda gdański w latach 1990–1996.
Życiorys.
W 1969 ukończył studia w Wyższej Szkole Pedagogicznej w Gdańsku, podjął pracę w Bibliotece Gdańskiej PAN. Od 1970 związany z Uniwersytetem Gdańskim, zaczynając jako asystent i dochodząc do stanowiska profesora. Uzyskiwał stopnie doktora i doktora habilitowanego, a w 1992 otrzymał tytuł profesora nauk humanistycznych. Zatrudniony na Wydziale Historycznym Uniwersytetu Gdańskiego, objął też funkcję prorektora Elbląskiej Uczelni Humanistyczno-Ekonomicznej. Został członkiem Komitetu Nauk Historycznych PAN. Specjalizuje się w historii Polski i historii powszechnej wieków XIX i XX.
Od 1986 do 1992 był prezesem zarządu głównego Zrzeszenia Kaszubsko-Pomorskiego. Zajmował stanowisko przewodniczącego zarządu Fundacji Biblioteki Gdańskiej, został założycielem i prezesem Instytutu Kaszubskiego w Gdańsku. W latach 1990–1996 był wicewojewodą gdańskim. Od 1991 do 1993 sprawował mandat senatora, wybranego z listy ZKP. Należał do klubu parlamentarnego KLD i następnie PPL.
W 2005 wraz z Instytutem Kaszubskim doprowadził do wydania polskiego przekładu pamiętnika Else Pintus, który ukazał się pod tytułem "Moje prawdziwe przeżycia. Meine wahren Erlebnisse". Odpowiadał za redakcję tej publikacji, a także opatrzył ją wstępem o żydowskiej społeczności Gdańska i Kaszub. Bezskutecznie starał się o nadanie członkom rodziny Stenclów, którzy uratowali Else Pintus, tytułu Sprawiedliwy wśród Narodów Świata.
Odznaczenia i wyróżnienia.
W 1989 odznaczony Krzyżem Kawalerskim Orderu Odrodzenia Polski, a w 2009 Srebrnym Medalem „Zasłużony Kulturze Gloria Artis”.
Wyróżniony Komandorią Missio Reconciliationis. W 2005 otrzymał Nagrodę Naukową Miasta Gdańska im. Jana Heweliusza, a w 2016 oraz 2021 Nagrodę Prezydenta Miasta Gdańska w Dziedzinie Kultury.

</doc>
<doc id="481663" url="https://pl.wikipedia.org/wiki?curid=481663" title="Rita Verdonk">
Rita Verdonk

Maria Cornelia Frederika (Rita) Verdonk (ur. 18 października 1955 w Utrechcie) – holenderska polityk i urzędnik państwowy, działaczka partii Partii Ludowej na rzecz Wolności i Demokracji (VVD), posłanka do Tweede Kamer, w latach 2003–2007 minister odpowiedzialna głównie za integrację i imigrację.
Życiorys.
Kształciła się w Niels Stensencollege w Utrechcie, po czym studiowała socjologię na Katholieke Universiteit Nijmegen, specjalizując się w socjologii organizacji i kryminologii. W latach 70. była członkinią Politycznej Partii Radykałów i następnie Pacyfistycznej Partii Socjalistycznej.
W 1983 została urzędniczką w departamencie więziennictwa w Ministerstwie Sprawiedliwości. W 1984 objęła stanowisko zastępcy dyrektora więzienia w Scheveningen. Od 1988 do 1992 wchodziła w skład zarządu więzienia De Schie w Rotterdamie. W 1992 przeniosła się do departamentu nieletnich w Ministerstwie Sprawiedliwości, obejmując wkrótce stanowisko zastępcy dyrektora. W 1996 została dyrektorem departamentu bezpieczeństwa państwowego w Ministerstwie Spraw Wewnętrznych. W latach 1999–2003 była menedżerem i następnie dyrektorem w firmie doradczej KPMG.
W 2002 dołączyła do Partii Ludowej na rzecz Wolności i Demokracji. 27 maja 2003 objęła stanowisko ministra bez teki do spraw imigracji i integracji w drugim rządzie Jana Petera Balkenende. Pozostała na tym urzędzie również w utworzonym 7 lipca 2006 trzecim gabinecie tego premiera. Od 21 do 22 września 2006 jednocześnie czasowo zarządzała Ministerstwem Sprawiedliwości w związku z rezygnacją Pieta Heina Donnera. 14 grudnia 2006 zmieniono jej zakres obowiązków, powierzając jej funkcję ministra ds. integracji, ochrony i prewencji młodzieży, którą pełniła do 22 lutego 2007.
Jako minister Rita Verdonk prowadziła restrykcyjną politykę imigracyjną i azylową, zyskując osobistą znaczną popularność. Aby zmniejszyć imigrację poprzez małżeństwo, zaproponowała podniesienie wieku uprawniającego do przyjazdu do 21 lat i ograniczenie dopuszczalności przyjazdu małżonka jedynie do tych sytuacji, gdy holenderski współmałżonek zarabia ponad 120% płacy minimalnej. Odmówiła zezwolenia na amnestię dla 26 tys. osób, które ubiegały się o azyl, a po wydaniu decyzji odmownej nielegalnie pozostawały przez co najmniej 5 lat na terytorium Holandii. Przeforsowała prawo wprowadzające obowiązkowe egzaminy dla imigrantów (m.in. spoza UE oraz USA, Kanady i Japonii) testujące znajomość języka niderlandzkiego czy holenderskich zwyczajów. Podjęła także próbę ustanowienia zakazu noszenia burki w miejscach publicznych oraz nakazu odśpiewania pierwszej zwrotki hymnu państwowego przez osoby otrzymujące obywatelstwo.
Była krytykowana za swoją postawę dotyczącą obywatelstwa pochodzącej z Somalii posłanki VVD Ayaan Hirsi Ali. W maju 2006, po ujawnieniu podania przez Somalijkę fałszywych informacji przy składaniu wniosku azylowego, Rita Verdonk stwierdziła, że nadanie obywatelstwa jest niebyłe. W czerwcu tego samego roku wycofała się z tej decyzji. Parlament nie był w stanie przegłosować wobec niej wotum nieufności. Gdy nie podała się do dymisji, ugrupowanie Demokraci 66 ogłosiło swoje wyjście z koalicji rządowej.
W 2006 Rita Verdonk ubiegała się o przywództwo na liście wyborczej VVD przed przedterminowymi wyborami parlamentarnymi, jednak przegrała prawybory z Markiem Rutte. Wystartowała w konsekwencji z drugiego miejsca, uzyskując mandat posłanki do Tweede Kamer i otrzymując jednocześnie więcej głosów preferencyjnych niż Mark Rutte.
W październiku 2007 opuściła VVD, a w maju 2008 założyła nowe ugrupowanie Trots op Nederland. W wyborach w 2010 z jego ramienia nie utrzymała mandatu poselskiego, po czym wycofała się z działalności politycznej. Została publicystką gazety „Spits”, a także niezależnym doradcą do spraw bezpieczeństwa.

</doc>
<doc id="481665" url="https://pl.wikipedia.org/wiki?curid=481665" title="Sekwencja (pieśń)">
Sekwencja (pieśń)

Sekwencja – w chrześcijaństwie rodzaj religijnej kompozycji wokalnej zbliżonej do hymnu, popularnej w średniowieczu. Wykonuje się ją "unisono", zaś jej tekst, niepochodzący z Biblii, układano po łacinie. Wykonywana była po "Alleluja" (Aklamacji przed Ewangelią).
Cechą charakterystyczną budowy sekwencji jest sukcesywne powtarzanie melodii kolejnych wersów. W praktyce najczęściej po dwa kolejne wersy miały taką samą melodię.
Historia sekwencji.
Mimo licznych badań, dokładna geneza sekwencji pozostaje niejasna. Wynalezienie sekwencji przypisuje się najczęściej Notkerowi Balbulusowi (ok. 840–912), mnichowi z opactwa w Sankt Gallen. Jedna z teorii wywodzi sekwencje z opatrywania tekstem melizmatów Alleluja. Solista wykonywał tekst na tle chóru, który śpiewał wokalizę ostatniego „a” ze słowa "Alleluja". Rozwój sekwencji nastąpił od IX do XVI wieku, w dwóch okresach:
Dziś znanych jest około 5 tysięcy tekstów sekwencji. Najstarsze polskie sekwencje, spośród około 150 zachowanych (tekstów), łączą się z kultem Św. Wojciecha i pochodzą z XI wieku (16 przykładów sekwencji ku jego czci, m.in.: "Hac festa die"). Kolejne tworzone były z okazji kanonizacji Św. Stanisława (1253) – 12, Św. Jadwigi (1267) – 7. Z muzycznego punktu widzenia polskie sekwencje w większości przypadków były oparte na znanych melodiach, powszechnie używanych bądź twórczo dostosowanych. Niektóre opracowano wielogłosowo. Głównymi ośrodkami twórczości był Kraków, Gniezno, Poznań i Śląsk.
Forma nadzwyczajna rytu rzymskiego.
Zreformowany Mszał Piusa V z 1570 roku, na mocy Soboru Trydenckiego pozostawił 4 sekwencje:
Do tego zestawu dołączona została w 1727 roku sekwencja "Stabat Mater" ("Stała Matka..."), przewidziana na święto Siedmiu Boleści Najświętszej Maryi Panny, przypisywana zależnie od źródła Jacoponowi da Todi z przełomu XIII i XIV wieku (tekst), papieżowi Innocentemu III (1161–1216), bądź Św. Bonawenturze (ok. 1217–1274).
Forma zwyczajna rytu rzymskiego.
Po Soborze Watykańskim II w liturgii Kościoła katolickiego, sekwencję wykonuje się obowiązkowo podczas dwóch uroczystości w roku: w Niedzielę Zmartwychwstania ("Victimae Paschali Laudes") oraz w Uroczystość Zesłania Ducha Świętego ("Veni Sancte Spiritus"). Dopuszcza się wykonanie "ad libitum" sekwencji "Victimae Paschali Laudes" w Oktawie Wielkiej Nocy, "Lauda Sion Salvatorem" w Boże Ciało (w całości, bądź od słów "Ecce Panis") oraz "Stabat Mater" (całą lub od słów "Sancte Mater, istud agas"). Sekwencję "Dies irae" wyłączono z użycia w czasie mszy świętej. Nie została ona jednak całkowicie usunięta z liturgii – wprowadzono ją bowiem do liturgii godzin jako fakultatywny hymn śpiewany w ostatnim tygodniu roku liturgicznego.
Zmianie uległo także umiejscowienie sekwencji w strukturze mszy. Została ona przeniesiona przed Aklamację przed Ewangelią. Co prawda Ogólne Wprowadzenie do Mszału Rzymskiego z 2000 roku przywróciło ją na pierwotne miejsce – po "Alleluja", zmiana jednak przetrwała jedynie do publikacji nowego wydania w 2002. W Polsce sekwencje wykonuje się najczęściej w polskim przekładzie.
Sekwencję zawsze należy śpiewać, a nie recytować. Sekwencja bowiem jest po prostu pieśnią – a jeżeli pieśni się nie śpiewa, to wówczas się jej nie recytuje. Jeżeli z jakiejś uzasadnionej przyczyny (np. brak odpowiednio przygotowanej osoby) nie może zostać odśpiewana, należy ją opuścić – nawet wtedy, gdy jest obowiązkowa.
W czasie wykonywania sekwencji obowiązuje postawa siedząca.

</doc>
<doc id="481677" url="https://pl.wikipedia.org/wiki?curid=481677" title="Trylogia Nikopola">
Trylogia Nikopola

Trylogia Nikopola (franc.: "La Trilogie Nikopol") – cykl trzech francuskich komiksów z gatunku science fiction autorstwa Enkiego Bilala, opublikowanych przez wydawnictwo Les Humanoïdes Associés. Powiązane ze sobą fabularnie, pierwotnie ukazały się jako indywidualne tytuły: "Targi nieśmiertelnych" (1980), "Kobieta pułapka" (1986) i "Zimny równik" (1992) a ich wspólna nazwa "Trylogia Nikopola" funkcjonowała nieoficjalnie do czasu zbiorczego wydania całego cyklu w jednym albumie w 1995 pod tym właśnie tytułem. Po polsku "Trylogia Nikopola" ukazała się nakładem wydawnictwa Egmont Polska zarówno w indywidualnych tomach, jak i w formie zbiorczej.
Fabuła.
Cykl ukazuje losy dawnego opozycjonisty, Alexandra Nikopola, który uwolniony przez przypadek z orbitalnego więzienia zmaga się z totalitarnymi rządami w Europie przyszłości, opanowanej nie tylko przez ludzi, ale i zagrożonej przez przybyłych z kosmosu bogów.
Adaptacje.
Na podstawie "Trylogii Nikopola" powstał film "Immortal – kobieta pułapka" (2004) gra komputerowa "Nikopol: Carnival of the Immortals" (2008).

</doc>
<doc id="481678" url="https://pl.wikipedia.org/wiki?curid=481678" title="CPanel">
CPanel

cPanel – komercyjne oprogramowanie pozwalające na administrację serwerem poprzez przeglądarkę WWW. 
cPanel ułatwia takie czynności jak tworzenie baz danych, ich kopiowanie, parkowanie domen czy wykonywanie backupu (tj. kopii zapasowej). Część cPanel przeznaczona dla administratora została nazwana Web Host Manager (WHM). WHM pozwala na dodawanie, usuwanie lub zmianę parametrów kont zarządzanych przez cPanel. Obecna wersja jest nazywana "cPanel X", ponieważ jest to wersja oznaczona numeracją powyżej 10.

</doc>
<doc id="481685" url="https://pl.wikipedia.org/wiki?curid=481685" title="Sen potwora">
Sen potwora

Sen potwora (tytuł oryginału: "Le Sommeil du Monstre") – francuski komiks science-fiction autorstwa Enkiego Bilala, opublikowany w 1998 nakładem wydawnictwa Les Humanoïdes Associés. Polskie tłumaczenie ukazało się w 2002 nakładem wydawnictwa Egmont Polska. "Sen potwora" otwiera czteroczęściowy cykl znany jako "Tetralogia potwora", składający się też z komiksów: "32 grudnia" (2003), "Spotkanie w Paryżu" (2006) i "Czwórka?" (2007). 
Fabuła.
"Sen potwora" ukazuje przygody Nike'a, Amira i Leyli, sierot z Sarajewa, rozdzielonych w dzieciństwie, lecz podświadomie wciąż szukających się przez dorosłe życie. 

</doc>
<doc id="481691" url="https://pl.wikipedia.org/wiki?curid=481691" title="Paweł Batow">
Paweł Batow

Paweł Iwanowicz Batow, (ur. we wsi Filisowo, pow. rybiński, gubernia jarosławska, zm. 19 kwietnia 1985 w Moskwie) – radziecki dowódca wojskowy, generał armii (1955), szef Sztabu Zjednoczonych Sił Zbrojnych Państw Stron Układu Warszawskiego (1962–1965), dwukrotny Bohater Związku Radzieckiego (1943, 1945), deputowany do Rady Najwyższej ZSRR 1., 2., 4., 5. i 6. kadencji.
Życiorys.
Urodził się w rodzinie chłopskiej. Od 1915 w armii carskiej. Walczył w I wojnie światowej w stopniu podoficerskim. Od sierpnia 1918 jako ochotnik służył w Armii Czerwonej. Uczestniczył w wojnie domowej w Rosji (1918–1920). Walczył w wojnie domowej w Hiszpanii (1936–1937) oraz w kampanii fińskiej (1939–1940).
W 1927 zakończył kurs „Wystrieł”, w 1950 Wyższy Kurs Akademicki w Akademii Sztabu Generalnego Sił Zbrojnych ZSRR. Od 1937 dowódca Korpusu. W latach 1940 do czerwca 1941 zastępca dowódcy Zakaukaskiego Okręgu Wojskowego. W czasie wojny radziecko-niemieckiej 1941–1945 zajmował stanowiska dowódcze. Początkowo był dowódcą IX Korpusu Piechoty (na czele którego latem 1941 miał dokonać desantu morskiego na wybrzeżu rumuńskim), następnie: zastępca dowódcy 51 Armii (czerwiec 1941 – styczeń 1942), zastępca dowódcy wojsk Krymu. Od grudnia 1941 do października 1942 dowódca 3 Armii i zastępca dowódcy Frontu Briańskiego do spraw formowania. Później dowodził 65 Armią w bitwach pod Stalingradem, Kurskiem, w bitwie o Dniepr, w operacjach na Białorusi i północnych ziemiach polskich, w tym w rejonie Serocka.
Uczestniczył w operacji pomorskiej, 6 marca 1945 dowodzone przez niego wojsko zdobyło Grudziądz po blisko dwumiesięcznym oblężeniu. 65 Armia, wchodząca w skład 2 Frontu Białoruskiego, zdobyła Szczecin 26 kwietnia 1945. Komendant wojenny Wałbrzycha i dowódca garnizonu Armii Czerwonej w tym mieście. Walczył w operacji berlińskiej.
Po wojnie Batow pełnił szereg funkcji w centralnych instytucjach Ministerstwa Obrony ZSRR. W latach 1955–1962 dowodził kolejno Przykarpackim i Nadbałtyckim Okręgiem Wojskowym. W latach 1962–1965 był szefem Sztabu Zjednoczonych Sił Zbrojnych Państw Stron Układu Warszawskiego. Wieloletni deputowany do Rady Najwyższej ZSRR, 1. i 2. oraz od 4. do 6. kadencji. 23 listopada 1965 w Grupie Inspektorów Sił Zbrojnych ZSRR.

</doc>
<doc id="481693" url="https://pl.wikipedia.org/wiki?curid=481693" title="British Motor Corporation">
British Motor Corporation

British Motor Corporation (BMC) – były brytyjski producent samochodów, powstały w 1952 w wyniku połączenia Austin Motor Company i Nuffield Organisation (właściciela takich marek jak Morris, MG, Riley czy Wolseley).
Samochody produkcji BMC.
Projekty BMC oznaczone numerycznie.
Wiele projektów firmy BMC przejęło sposób nazewnictwa charakterystyczny dla Austina. Numer oznaczający model poprzedzany był symbolem "ADO" (akronim od "Austin Design Office"):
Koniec BMC.
W roku 1966 BMC oraz Pressed Steel połączyły się ze spółką Jaguar Cars tworząc British Motor Holdings (BMH). Rok 1968 przyniósł kolejną falę przemian w brytyjskim przemyśle. BMH połączono z Leyland Motor Corporation (LMC). Tak powstała British Leyland Motor Corporation (BLMC). W roku 1975 BLMC zostało znacjonalizowane i stało się British Leyland Limited.

</doc>
<doc id="481695" url="https://pl.wikipedia.org/wiki?curid=481695" title="32 grudnia">
32 grudnia

32 grudnia (fr. "32 Décembre") – francuski komiks z gatunku science-fiction autorstwa Enkiego Bilala, opublikowany w 2003 przez wydawnictwo Les Humanoïdes Associés. W tym samym roku po polsku wydało go wydawnictwo Egmont Polska.
Fabuła.
Komiks jest drugą częścią cyklu "Tetralogia potwora", zapoczątkowanego przez tom "Sen potwora". "32 grudnia" kontynuuje przygody Nike'a, Amira i Leyli, których losy krzyżują się w końcu wskutek wydarzeń związanych z jedną osobą.

</doc>
<doc id="481701" url="https://pl.wikipedia.org/wiki?curid=481701" title="Marcin Meller">
Marcin Meller

Marcin Meller (ur. 23 października 1968 w Warszawie) – polski historyk, dziennikarz i prezenter telewizyjny, dyrektor wydawniczy Grupy Wydawniczej Foksal.
Życiorys.
Absolwent klasy humanistycznej XI Liceum Ogólnokształcącego im. Mikołaja Reja w Warszawie (1987) i Wydziału Historycznego Uniwersytetu Warszawskiego (1995); pracę magisterską "Rola myślenia o historii w ruchu „Solidarności” w latach 1980–1981" napisał pod kierunkiem Marcina Kuli. Był działaczem podziemnego Niezależnego Zrzeszenia Studentów i Pomarańczowej Alternatywy oraz organizatorem popularnych balów przebierańców u Architektów na Koszykowej.
Pracował jako reporter w tygodniku „Polityka”, gdzie zajmował się tematyką międzynarodową, polityczną i obyczajową. Z redakcji został wydalony z powodu kilkukrotnego niedostarczenia tekstów w określonym terminie. W latach 2003–2012 był redaktorem naczelnym polskiej edycji miesięcznika „Playboy”. Od kwietnia 2011 do lutego 2012 był felietonistą „Wprost”, zaś od marca 2012 do listopada 2020 publikował na łamach „Newsweeka”. Od 2000 był związany z Grupą TVN, dla której prowadził bądź współprowadził programy TVN: "Agent" (2000–2002), "Dzień dobry TVN "(2005–2008, 2013–2019)", Kapitalny pomysł" (2008–2009) oraz sobotni magazyn kulturalny TVN24" Drugie śniadanie mistrzów" (2009–2022)"." Był gospodarzem autorskiej audycji" Mellina" w Roxy FM.
W listopadzie 2016 objął funkcję dyrektora wydawniczego w Grupie Wydawniczej Foksal (obejmującej wydawnictwa W.A.B., Buchmann i Wilga). W listopadzie 2020 objął stanowisko redaktora naczelnego portalu Wirtualna Polska, jednak już 4 grudnia, po niecałych trzech tygodniach, ogłosił rezygnację ze tej funkcji.
Od 14 stycznia 2023 jest gospodarzem magazynu kulturalnego "Drugie śniadanie Mellera", który emitowany jest w serwisie YouTube i tworzony wyłącznie z wpłat dokonywanych przez widzów w serwisie Zrzutka.pl. 
Życie prywatne.
Jest synem Beaty Galickiej, wicedyrektor Muzeum Warszawy, oraz Stefana Mellera, byłego ambasadora RP w Paryżu i Rosji i byłego ministra spraw zagranicznych. Jest wnukiem Adama Mellera, dyplomaty i działacza komunistycznego. Ma młodsze bliźniacze rodzeństwo, Katarzynę i Andrzeja.
Dwukrotnie żonaty. Pierwszą żoną była dziennikarka Agnieszka Niezgoda. We wrześniu 2007 poślubił Anna Dziewit, liderkę zespołu Andy, z którą ma syna Gustawa (ur. 2012) i córkę Barbarę (ur. 2014).
Deklaruje się jako ateista.

</doc>
<doc id="481702" url="https://pl.wikipedia.org/wiki?curid=481702" title="Asteriks">
Asteriks

Asteriks (fr. "Astérix") – francuska seria komiksowa stworzona przez René Goscinnego (scenariusz tomów 1–24) i Alberta Uderzo (rysunki do tomów 1–34; scenariusz tomów 25–34), kontynuowana przez Jeana-Yves’a Ferriego (scenariusz od tomu 35.) i Didiera Conrada (rysunki od tomu 35.). Po raz pierwszy postać Asteriksa pojawiła się w magazynie „Pilote” 29 października 1959.
Główni bohaterowie i miejsce akcji.
Galijska wioska.
Miejscem zamieszkania Asteriksa i jego galijskich przyjaciół jest wioska, położona w Armoryce (obecnie Bretania na wybrzeżu Oceanu Atlantyckiego) i otoczona przez cztery warowne obozy rzymskie: Rabarbarum (fr. "Babaorum"), Akwarium (fr. "Aquarium"), Relanium (fr. "Laudanum") i Delirium (fr. "Petibonum"). Jest to także jedyne miejsce w Galii, opierające się władzy Rzymu po kampanii Juliusza Cezara.
W jednym z wywiadów Albert Uderzo zasugerował, że inspiracją dla wioski Galów mogła być miejscowość Erquy, którą regularnie odwiedział w dzieciństwie.
Wydania i popularność.
Pierwszy komiks o przygodach Asteriksa i jego przyjaciół został wydany w magazynie "Pilote" 29 października 1959, w 1961 wydano pierwszy osobny album. Komiks stał się bardzo popularny i lubiany, nie tylko we Francji. Pierwszy francuski satelita typu A-1, wystrzelony w 1965, został mianowany imieniem „Astérix”. Do dziś ukazały się 42 komiksy o Asteriksie, 10 filmów animowanych, cztery filmy fabularne oraz kilka gier komputerowych. W polskiej wersji językowej serię komiksów wydaje Egmont Polska.
Tomy.
Albumy związane z serią o Asteriksie:
1. "W hołdzie Albertowi Uderzo: Asteriks i przyjaciele" – zbiór komiksów różnych autorów wydany z okazji 80 urodzin Alberto Uderzo (wyd. polskie 2007)
2. "12 prac Asteriksa" (adaptacja filmu animowanego o tym samym tytule) – komiks niebędący częścią oryginalnej serii (wyd. polskie 2012)
3. "Tajemnica magicznego wywaru" (adaptacja filmu animowanego) – komiks niebędący częścią oryginalnej serii (wyd. polskie 2019)

</doc>
<doc id="481708" url="https://pl.wikipedia.org/wiki?curid=481708" title="Szpital psychiatryczny">
Szpital psychiatryczny

Szpital psychiatryczny – miejsce leczenia chorych psychicznie. 
W 2008 roku w Polsce było 57 szpitali psychiatrycznych (w tym dwa prywatne w województwie łódzkim i jeden prywatny w województwie mazowieckim), ponadto 228 poradni psychologicznych. 
Szpitale psychiatryczne dzielą się na otwarte i zamknięte specjalizujące się w leczeniu chorób lub uzależnień. Podobną funkcję pełni oddział psychiatryczny będący oddziałem szpitala ogólnego.
Zgodnie z Narodowym Programem Ochrony Zdrowia Psychicznego na lata 2010–2015 jednym z celów była zmiana nacisku w leczeniu psychiatrycznym z zamkniętego na leczenie środowiskowe (pozaszpitalne).

</doc>
<doc id="481712" url="https://pl.wikipedia.org/wiki?curid=481712" title="The Killers">
The Killers

The Killers – amerykański alternatywny zespół rockowy pochodzący z Las Vegas w Nevadzie.
Historia.
Zespół został założony przez Brandona Flowersa, a inspiracją do tego było obejrzenie występu Oasis. Niedługo potem odpowiedział na ogłoszenie Davida Keuninga i tak powstał rdzeń zespołu. Nazwa została zapożyczona z klipu New Order pt. „Crystal”. Wkrótce potem do Brandona i Davida dołączyli Mark Stoermer i Ronnie Vanucci i w czwórkę szybko rozpoczęli prace nad materiałem na album.
Ich pierwszy album "Hot Fuss" został wydany 7 czerwca 2004 w Wielkiej Brytanii, a 15 czerwca w USA. Pierwszym i największym hitem był singel Somebody Told Me, który wspiął się na trzecie miejsce w rankingu singli w Wielkiej Brytanii. Innymi hitami z tego albumu były: Mr. Brightside, All These Things That I've Done, Smile Like You Mean It.
Drugi album zespołu – "Sam’s Town" został wydany na świecie, później był dostępny również w ekonomicznej – polskiej wersji. W sumie zdobył na globie podwójną platynową płytę. Album promują w Polsce single – When You Were Young, Bones i Read my mind.
Zespół wystąpił gościnnie w czwartym epizodzie drugiego sezonu serialu Życie na fali.
Dyskografia.
Na podstawie materiału źródłowego:

</doc>
<doc id="481713" url="https://pl.wikipedia.org/wiki?curid=481713" title="Reknitz">
Reknitz



</doc>
<doc id="481720" url="https://pl.wikipedia.org/wiki?curid=481720" title="Shape of Despair">
Shape of Despair

Shape of Despair – fiński zespół muzyczny grający funeral doom, założony zimą 1995. Założycielami byli Jarno Salomaa i Tomi Ullgren. Pierwsza nazwa zespołu to "Raven", w 1998 zmienili ją na obecną. Od 2000 roku ich wytwórnia to Spinefarm Records. W zespole do roku 2010 udzielał się Pasi Koskinen, były członek Amorphis.

</doc>
<doc id="481721" url="https://pl.wikipedia.org/wiki?curid=481721" title="Dewizy herbowe">
Dewizy herbowe



</doc>
<doc id="481723" url="https://pl.wikipedia.org/wiki?curid=481723" title="Guncelin z Kuckenburga">
Guncelin z Kuckenburga

Guncelin z Kuckenburga (ur. przed 982, zm. po 1017) – margrabia Miśni w latach 1002-1009, syn Guntera z Merseburga (zm. 13 lipca 982), brat Ekkeharda (ur. przed 966, zm. 30 kwietnia 1002), pretendenta do tronu niemieckiego po śmierci Ottona III. Naprawdę nazywał się Günter; zwie się go Guncelin dla odróżnienia od ojca.
Dziedzictwo rodowe.
Ojcem Guncelina był Günter, który po podziale Marchii Wschodniej Gerona otrzymał jej część tzw. merseburską w 965 roku. Stracił ją potem na rzecz Thietmara I, margrabiego Miśni, w 976. Gdy Thietmar zmarł w 979, Günter odzyskał swoją część i trzymał pieczę nad Merseburgiem aż do śmierci w bitwie z Saracenami.
W 982 władztwo jego przejął następca Thietmara I w Miśni, Rygdag, który pełnił zwierzchnictwo nad obiema marchiami do 985. 
W tym czasie syn Güntera, Ekkehard spowinowacił się z rodem Thietmara, przez małżeństwo z wdową po Thietmarze, Swanhildę.
Małżeństwo ułatwiło mu przejęcie władzy ponad marchią po śmierci Rygdaga. Ekkehard wyrobił sobie wysoką pozycje przez działania wojenne, które podejmował; odbił Miśnię (tzn. stolicę marchii straconą w 983 na rzecz Wieletów), podbił ziemie Milczan i uzyskał duże wpływy w Czechach.
Działalność.
Włączenie się w bieg wydarzeń przez Guncelina wiąże się z niepokojami, jakie wybuchły po śmierci cesarza Ottona III (†24 stycznia 1002). Do tronu w sposób pewny zmierzał, cieszący się wielkim uznaniem zmarłego cesarza, Ekkehard I. Starania jednak przerwał spisek, który doprowadził do śmierci tego margrabiego (†30 IV 1002). Marchię miśnieńską najechał wtedy Bolesław I Chrobry, który począł oblegać jej stolicę. Miasto opanowały zamieszki; buntownicy ogłosili swoim przywódcą Guncelina z Kuckenburga i zdobywszy miasto wpuścili do niego księcia polskiego. Guncelin prawdopodobnie związał się z Chrobrym jakimś tajnym przymierzem, ponieważ w pertraktacjach podjętych później z Henrykiem II Świętym (król niemiecki od 6 VI 1002) w sprawach zajętych przez Polskę obszarów, Bolesław reprezentował interesy Guncelina. Uzyskał dla niego książę polski tytuł margrabiego Miśni. Była to decyzja strategiczna ponieważ już w kolejnym roku (1003), korzystając ze związania wojsk króla Henryka oblężeniem Ratyzbony, Chrobry chciał przejąć Miśnię z pomocą władcy tej marchii Guncelina. Nie powiodły się te plany, ponieważ Guncelin okazał się tym razem lojalny wobec króla Niemiec. W następnym roku jednak nie udało się Henrykowi II zdobyć Budziszyna, ponieważ Guncelin właśnie, wbrew odgórnym rozkazom, zabronił podpalenia miasta (Budziszyn w końcu sam się poddał).
Okres margrabiostwa.
Margrabia Guncelin cieszył się dużą niezależnością a nawet samowolą pomimo wyraźnych oznak braku szacunku dla praw cesarstwa i nielojalności w stosunku do króla. Wiadomo, że wbrew królewskim nakazom sprzedawał niewolników kupcom żydowskim i posuwał się do rabowania mienia innych grafów. Obrażał tym samym majestat królewski, co nieść za sobą mogło wysokiego wymiaru kary. Jednak przez 5 lat Guncelin sprawował urząd bez przeszkód.
Koniec kariery.
W 1009 roku począł się konflikt pomiędzy Guncelinem a jego bratankiem (synem Ekkeharda I) Hermanem, który nie chciał oddać stryjowi Strzały (miasta nad Łabą). Guncelin wtedy zdobył i spalił inny gród Hermana, zwany Rochelinzi. W odpowiedzi Herman z bratem Ekkehardem (imię po ojcu) zagrabili i spalili skarbiec stryja w Altenburgu koło Naumburga. Wkrótce wydarzenia stały się na tyle głośne, że król sam zadziałał w tej sprawie. Henryk II wykorzystał okazję do oskarżenia Guncelina o wszystkie przypisywane mu wyżej zarzuty i skazał na długoletnie więzienie w Bambergu. Marchię miśnieńską otrzymał Herman. Sam Guncelin został zwolniony z więzienia pod koniec 1017 i prawdopodobnie niedługo potem zmarł, ponieważ nic już o nim nie słychać.
Guncelin: brat Bolesława Chrobrego.
Najwięcej informacji na temat Guncelina z Kuckenburga pochodzi z kroniki biskupa merseburskiego Thietmara. Znaleźć tam można trzy zapiski mianujące Guncelina bratem Bolesława Chrobrego:
Tłumaczył Marian Jedlicki:
Na tej podstawie buduje się gdzieniegdzie obecny pogląd o małżeństwie ojca Guncelina, Güntera, z Dobrawą, późniejszą żoną Mieszka I. Jest to założenie dzisiaj już stanowczo zarzucone, ponieważ nie wytrzymuje krytyki ze względu na chronologię; ślub Mieszka i Dobrawy w 965, a Günter zginął w 982 (poligamia czy odsyłanie żon w chrześcijańskich Niemczech nie do pomyślenia). A nawet jeśli taka była kolejność małżeństw to wspomniałby o niej Thietmar. Nic jednak o tym nie pisze w rozdziałach poświęconych Dobrawie [ks. IV, 55 (35) - 57 (36)]. Podobna sytuacja ma się z Odą, drugą żoną Mieszka I, na której rzekome małżeństwo z Günterem nie ma poświadczenia w źródłach (przede wszystkim Thietmar, wspomniane rozdziały). Najbardziej prawdopodobnym wydaje się małżeństwo Güntera z jakąś NN siostrą Mieszka I, co czyniłoby z Bolesława i Guncelina braci ciotecznych. Istnieje także teza uznająca, że wyraz "brat" (łac. "frater") jest mocniejszej formy odpowiednikiem "sojusznika".

</doc>
<doc id="481724" url="https://pl.wikipedia.org/wiki?curid=481724" title="Ordery herbowe">
Ordery herbowe



</doc>
<doc id="481732" url="https://pl.wikipedia.org/wiki?curid=481732" title="Kotlina Oświęcimska">
Kotlina Oświęcimska

Kotlina Oświęcimska (512.2) – makroregion geograficzny w południowej Polsce, stanowiący część Północnego Podkarpacia, o powierzchni ok. 1236 km².
Kotlina ta rozciąga się w dorzeczu górnej Wisły między Wyżyną Śląsko-Krakowską na północy a Pogórzem Śląskim i Wielickim na południu. Na wschodzie graniczy z Bramą Krakowską, a od zachodu z Kotliną Ostrawską. Dzieli się na Równinę Pszczyńską, Dolinę Górnej Wisły i Podgórze Wilamowickie.
W Kotlinie Oświęcimskiej wpadają do Wisły spływające z Karpat rzeki Biała, Soła i Skawa oraz spływające z Wyżyny Śląskiej rzeki Przemsza, Gostynia i Pszczynka.
Zdecydowana większość tego obszaru to tereny rolnicze oraz przemysłowe. Lasy pokrywają nieznaczną powierzchnię terenu i są zazwyczaj niewielkie. Dno kotliny jest położone na wysokości ok. 230 m n.p.m. W zachodniej części regionu, na Wiśle znajduje się zbiornik retencyjny w Goczałkowicach, zaś na Pszczynce zbiornik Łąka w Pszczynie, a na Gostynce zbiornik Paprocański w Tychach. Kotlina Oświęcimska jest jednym z głównych centrów hodowli karpia w Polsce.
Obszar Kotliny Oświęcimskiej jest gęsto zaludniony, główne miasta to Oświęcim, Pszczyna, Czechowice-Dziedzice, Brzeszcze, Zator oraz Tychy, gdzie południowa część miasta leży w Kotlinie Oświęcimskiej, a północna część na Wyżynie Śląskiej.

</doc>
<doc id="481736" url="https://pl.wikipedia.org/wiki?curid=481736" title="Trójkąt pitagorejski">
Trójkąt pitagorejski



</doc>
<doc id="481738" url="https://pl.wikipedia.org/wiki?curid=481738" title="Basior">
Basior

Basior – samiec wilka. Określenie to jest stosowane w odniesieniu do dorosłego, zwykle starego osobnika, a zwłaszcza do dominującego w stadzie, tak zwanego "samca alfa".
Basior jest większy od samicy wilka (wadery) o ok. 1/4. Wielkość i masa ciała są uzależnione od strefy klimatycznej i podgatunku. Basiory z północnej Kanady mogą ważyć 80 kg, a z Bliskiego Wschodu tylko do ok. 30 kg. Osiągają długość do 200 cm (od nosa do końca ogona), zaś sama głowa i tułów – 105–150 cm. Wysokość w kłębie wynosi 70–90 cm. Stary basior ma masywny kłąb porośnięty bujnym owłosieniem tworzącym rodzaj grzywy.

</doc>
<doc id="481743" url="https://pl.wikipedia.org/wiki?curid=481743" title="Bezpieczeństwo narodowe">
Bezpieczeństwo narodowe

Bezpieczeństwo narodowe – stan uzyskany w rezultacie odpowiednio zorganizowanej obrony i ochrony przed wszelkimi zagrożeniami militarnymi i niemilitarnymi, tak zewnętrznymi, jak i wewnętrznymi, przy użyciu sił i środków pochodzących z różnych dziedzin działalności państwa. Bezpieczeństwo narodowe, to także najważniejsza wartość, potrzeba narodowa i priorytetowy cel działalności państwa, jednostek i grup społecznych, a jednocześnie proces obejmujący różnorodne środki, gwarantujące trwały, wolny od zakłóceń byt i rozwój narodowy (państwa) w tym obronę państwa jako instytucji politycznej oraz ochronę jednostek i całego społeczeństwa, ich dóbr i środowiska naturalnego przed zagrożeniami, które w znaczący sposób ograniczają jego funkcjonowanie lub godzą w dobra podlegające szczególnej ochronie.
Ze względu na stosunek do obszaru państwa wyróżnia się bezpieczeństwo zewnętrzne i bezpieczeństwo wewnętrzne; obszary te są wzajemnie powiązane i współcześnie nie można rozpatrywać ich osobno.
Bezpieczeństwo narodowe jest określane jako najstarsza formuła bezpieczeństwa. Wywodzi się z kategorii egzystencjonalnych potrzeb i interesów społeczności, które tworzą państwo. Bezpieczeństwo narodowe jest nie tylko ochroną narodu i terytorium państwa, czyli kraju przed fizyczną napaścią, lecz również ochroną żywotnych interesów ekonomicznych i politycznych, których utrata zagrażałaby podstawowym interesom państwa. To najwyższa potrzeba i wartość narodu oraz główny cel działania państwa.
Bezpieczeństwo narodowe to także ogół warunków i instytucji chroniących suwerenność państwa, życie i zdrowie obywateli oraz mienie i majątek narodowowy. To stan lub warunki, w których zapewniona jest ochrona narodu i terytorium państwa przed atakiem nieprzyjaciela; zapewnienie stabilnego i harmonijnego rozwoju państwa oraz realizacji jego strategicznych interesów politycznych i ekonomicznych. Bezpieczeństwo narodowe rozumiane jest również, jako stan równowagi pomiędzy potencjałem obronnym kraju a zagrożeniem wywołanym możliwością powstania konfliktu. To również pewien stan świadomości społecznej, w którym powstający poziom zagrożeń poprzez posiadane zdolności obronne, nie budzi lęku, obaw o zachowanie uznanych warunków.
Bezpieczeństwo narodowe oznacza:

</doc>
<doc id="481744" url="https://pl.wikipedia.org/wiki?curid=481744" title="Lich (gwiazda)">
Lich (gwiazda)

Lich, PSR 1257+12 – pulsar milisekundowy, odległy od Ziemi o 980 lat świetlnych, wokół którego krążą pierwsze odkryte planety pozasłoneczne. Układ składa się z gwiazdy centralnej – pulsara – i trzech planet odkrytych przez polskiego astronoma, Aleksandra Wolszczana.
Nazwa.
Nazwa własna gwiazdy, Lich, nie jest nazwą tradycyjną, lecz została wyłoniona w publicznym konkursie. Wywodzi się ona od licza, fikcyjnej nieumarłej istoty potrafiącej kontrolować innych nieumarłych poprzez magię. Jest to nawiązanie do pulsara, będącego gwiazdą która „umarła”, ale wciąż świeci. Nazwy te zaproponowali pracownicy Planetarium Südtirol Alto Adige (Włochy).
Pulsar.
Lich znajduje się w gwiazdozbiorze Panny. Jest to gwiazda neutronowa o średnicy kilkunastu kilometrów oraz masie zbliżonej do masy Słońca. Pozostała ona po eksplozji supernowej kilkaset milionów lat temu. W ciągu jednej sekundy pulsar obraca się wokół własnej osi 160 razy (częstotliwość 160 Hz co daje okres obrotu 6,25 milisekundy), wysyłając w kosmos impulsy promieniowania radiowego. Źródłem fal jest niezwykle silne pole magnetyczne gwiazdy. Regularność emisji sygnałów dorównuje precyzją zegarom atomowym. Jakiekolwiek zaburzenie zachowania pulsara może zostać dostrzeżone dzięki obserwacji przez radioteleskop.
Układ planetarny.
W roku 1992 Aleksander Wolszczan oraz Dale Frail zauważyli, że ruch PSR 1257+12 ulega dziwnym zakłóceniom. Aby wyjaśnić nieregularności w ruchu „kosmicznej latarni” sformułowali hipotezę, że na ruch gwiazdy wpływają okrążające ją planety. Ówcześni astronomowie sądzili, że planety mogą krążyć wyłącznie wokół gwiazd ciągu głównego, podobnych do Słońca. Eksplozja supernowej, która prowadzi do powstania pulsara, powinna zniszczyć planety. Dodatkowe wątpliwości budziły wcześniejsze badania nad pulsarem PSR 1829-10, który też miał posiadać planety. Okazało się, że taka hipoteza wynikała z błędnie przeanalizowanych danych. Dokładne badania PSR 1257+12 wykazały jednak, że Wolszczan oraz Frail mieli rację i pulsar ma układ planetarny.
Postawiono hipotezę, zgodnie z którą planety tego układu były niegdyś gazowymi olbrzymami, podobnymi do Jowisza. W wyniku eksplozji supernowej, utraciły one swoje atmosfery oraz opadły na niższe orbity, na skutek hamowania w dysku gazu. W efekcie wokół pulsara pozostały tylko skaliste globy skąpane w jego promieniowaniu.
Nowsza hipoteza głosi, że planety mogły utworzyć się z gazu i pyłu, który skondensował się wokół pulsara z pozostałości pozostawionych przez supernową. Proces ten mógł przebiegać analogicznie do formowania się układów planetarnych wokół gwiazd ciągu głównego.
Wolszczan oznaczył odkryte planety literami od A do C według wzrastającej odległości od pulsara. W późniejszych latach dla odkrywanych planet przyjęto oznaczanie ich począwszy od litery b według czasu odkrycia, bądź odległości od gwiazdy centralnej. Obecnie planety tego układu noszą nazwy własne:
Podejrzewane było także istnienie czwartego obiektu, oznaczonego PSR 1257+12 D (e). Jego natura nie była pewna: początkowo spekulowano, że jest to gazowy olbrzym krążący po dalekiej orbicie, później, że to mały lodowy obiekt typu komety. Ostatecznie stwierdzono, że analizowany sygnał nie ma charakteru periodycznego i wiąże się z zachowaniem samego pulsara, a nie orbitującym ciałem.
Warunki na planetach.
Warunki panujące na planetach pulsara są niezwykle egzotyczne. Dwie z nich mają masy zbliżone do Ziemi, ale krążą dosyć blisko gwiazdy. Jej pole magnetyczne jest źródłem promieniowania mikrofalowego, dodatkowo rozpędza cząstki elementarne niczym akcelerator cząstek. Na planety spada ciągły deszcz rozpędzonych do wielkich prędkości jonów. Promieniowanie jonizujące na powierzchni jest zabójcze dla znanych nam form życia.
Jednak życie potrafi przetrwać w głębinach oceanów chronione przez kilometry wody lub lodu. Nawet na powierzchni mogą istnieć organizmy czerpiące energię z zabójczej dla nas radiacji. Cząsteczki DNA zostałyby bardzo szybko zniszczone w takim środowisku. Na Ziemi bakterie "Deinococcus radiodurans" potrafią przetrwać bez żadnego uszczerbku dawkę promieniowania jonizującego 500 razy większą niż zabójcza dla człowieka. Tak wielka odporność znanych ludziom form życia budzi nadzieję, że ewolucja na innych planetach mogła stworzyć organizmy zdolne do przeżycia nawet w promieniach pulsara.

</doc>
<doc id="481745" url="https://pl.wikipedia.org/wiki?curid=481745" title="PSR B1257 plus 12">
PSR B1257 plus 12



</doc>
<doc id="481747" url="https://pl.wikipedia.org/wiki?curid=481747" title="Hazdrubal">
Hazdrubal

Hazdrubal ( ) – punickie imię męskie, częste wśród starożytnych Kartagińczyków. Nosili je m.in.:

</doc>
<doc id="481749" url="https://pl.wikipedia.org/wiki?curid=481749" title="Hazdrubal Barkas">
Hazdrubal Barkas

Hazdrubal Barkas (245? - 207 p.n.e.) – wódz kartagiński, młodszy brat Hannibala. Walczył z Rzymianami w Hiszpanii podczas II wojny punickiej (218 - 202 p.n.e.). Po upadku Nowej Kartaginy w 209 p.n.e. wyruszył na pomoc Hannibalowi, który zamierzał oblegać Rzym. Przeszedł przez Alpy drogą, która wytyczył jego brat, Hannibal, przyjęty gościnnie przez Celtów, wiodąc ze sobą - według Appiana - silne wojsko: 48 000 pieszych, 8000 jazdy i 15 słoni. Wysłane przez niego listy do Hannibala zostały przejęte przez Rzymian i jego posiłki poniosły dotkliwą klęskę nad rzeką Metaurus, gdzie zginął sam Hazdrubal. Odciętą głowę wodza dostarczono Hannibalowi.

</doc>
<doc id="481750" url="https://pl.wikipedia.org/wiki?curid=481750" title="Hazdrubal Starszy">
Hazdrubal Starszy

Hazdrubal Starszy (ur. ok. 270 p.n.e., zm. 221 p.n.e.) – kartagiński polityk związany z rodem Barkidów, zięć Hamilkara Barkasa, założyciel hiszpańskiego miasta Kartagena.
Życiorys.
W kartagińskiej polityce należał do tzw. stronnictwa demokratycznego, cieszącego się poparciem ludu. Wraz z teściem Hamilkarem wyprawił się w 237 p.n.e. do Hiszpanii; tam po jego śmierci w 229 p.n.e. przejął dowództwo. Rozszerzył punickie terytoria w Hiszpanii i założył Nową Kartaginę jako stolicę prowincji. Zjednywał dyplomacją Iberów, od których otrzymał tytuł „naczelnego wodza”, traktował ich z szacunkiem jako sojuszników Kartaginy. W 224 p.n.e. mianował Hannibala dowódcą kawalerii.
W 221 p.n.e. zginął zamordowany przez celtyckiego niewolnika.

</doc>
<doc id="481752" url="https://pl.wikipedia.org/wiki?curid=481752" title="Hasdrubal">
Hasdrubal



</doc>
<doc id="481754" url="https://pl.wikipedia.org/wiki?curid=481754" title="Etykietowanie dysków optycznych">
Etykietowanie dysków optycznych

Etykietowanie dysków optycznych – etykietowanie, czy inaczej opisywanie dysków optycznych to zbiór technik, służących do trwałego oznaczania dysków CD i DVD.
Nanoszenie etykiet bezpośrednio na powierzchnię dysku optycznego można przeprowadzić na kilka sposobów.
Zapis ręczny:
Naklejki:
Nadruki:
Etykietowanie bezpośrednio w nagrywarce:

</doc>
<doc id="481755" url="https://pl.wikipedia.org/wiki?curid=481755" title="Jerzy Katlewicz">
Jerzy Katlewicz

Jerzy Józef Katlewicz (ur. 2 kwietnia 1927 w Bochni, zm. 16 listopada 2015 w Krakowie) – polski dyrygent i pedagog, profesor Akademii Muzycznej w Krakowie.
Życiorys.
Pierwszych lekcji muzyki udzielał mu ojciec, Stanisław Katlewicz, wieloletni (1919–1962) organista kościoła parafialnego pw. św. Mikołaja, który przed przeprowadzką do Bochni był organistą w katedrze lwowskiej. Stanisław prowadził również przez wiele lat Chór Koronacyjny w Bochni.
Następnie Jerzy pobierał naukę w prywatnej szkole muzycznej pani Gnoińskiej, później był uczniem prof. Jerzego Żurawlewa – inicjatora konkursów chopinowskich, który, wysiedlony z Warszawy po upadku Powstania Warszawskiego, do 1946 mieszkał w Bochni.
W 1952 ukończył z odznaczeniem dyrygenturę w Państwowej Wyższej Szkole Muzycznej w Krakowie (obecnie Akademia Muzyczna) w klasie Artura Malawskiego, także studiował w jego klasie kompozycję oraz fortepian. W latach 1957–1958 wyjeżdżał jako stypendysta do Włoch i Austrii, gdzie doskonalił swoje umiejętności.
Przełomowym punktem jego kariery było zdobycie I nagrody w Konkursie Młodych Dyrygentów we francuskim Besançon w 1955.
Od 1947 do 1949 pracował jako organista w kościele św. Mikołaja w Bochni (zastępował chorego ojca), w latach 1949–1952 był kierownikiem muzycznym teatru „Groteska” w Krakowie. W latach 1952–1957 kierownik muzyczny i I dyrygent opery oraz dyrygent Państwowej Filharmonii Krakowskiej; 1958–1961 dyrektor artystyczny Filharmonii w Poznaniu; 1961–1968 dyrektor Państwowej Opery i Filharmonii Bałtyckiej w Gdańsku.
Od 1968 do 1981 dyrektor Filharmonii w Krakowie, następnie kierował Orkiestrą Symfoniczną i Chórem PRiTV w Krakowie. W latach 1979–1982 kierownik artystyczny Noordhollands Philharmonisch Orkest w Haarlemie w Holandii.
Uznawany za doskonałego interpretatora utworów oratoryjnych i oratoryjno-kantatowych dawniejszych epok i XX wieku, a zwłaszcza Krzysztofa Pendereckiego – prowadził pierwsze polskie wykonania "Jutrzni", "Kosmogonii" czy "Magnificatu" tegoż kompozytora.
Kontynuując pionierską inicjatywę Henryka Czyża, przyczynił się do popularyzacji w świecie dzieł Krzysztofa Pendereckiego. W emploi sztuki dyrygenckiej Jerzego Katlewicza szczególne miejsce zajmowały zawsze wielkie formy wokalno-instrumentalne, które z determinacją prezentował w krakowskich świątyniach w latach, gdy tego rodzaju inicjatywy napotykały na trudności ze strony władz politycznych.
Był pierwszym kreatorem wielu dzieł kompozytorów polskich, m.in. Zbigniewa Bujarskiego, Henryka Mikołaja Góreckiego, Stefana Kisielewskiego, Krystyny Moszumańskiej-Nazar, Kazimierza Serockiego, Marka Stachowskiego, Tadeusza Szeligowskiego, Adama Walacińskiego.
Towarzyszył wielu wybitnym solistom, m.in. Marcie Argerich, Witoldowi Małcużyńskiemu, Maurizio Polliniemu, Arturowi Rubinsteinowi, Krystianowi Zimermanowi, Ewie Bandrowskiej-Turskiej, Kai Danczowskiej, Gidonowi Kremerowi, Fu Congowi oraz Swiatosławowi Richterowi.
Występował we wszystkich krajach Europy, jak również w Japonii, Mongolii, Chinach, Australii, Nowej Zelandii oraz w Ameryce Środkowej (Kuba, Meksyk) i na Bliskim Wschodzie (Liban i Iran). Brał udział w wielu festiwalach muzycznych zarówno w kraju, jak i za granicą: Maggio Musicale Fiorentino, Edinburgh Festival, Sagra Musicale Umbra, Holland Festival, Warszawskiej Jesieni, Wratislavia Cantans, festiwal im. Gulbenkiana (Portugalia), Beethovena, Festiwalu Flandryjskim, w Hamburgu, w Perugii, w Bergen, w Rimini, w Bonn, czy w Lyonie.
Prowadził takie orkiestry jak: RAI Roma, Orkiestra Narodowa Meksyku, Conservatoire Paris, RTB Bruxelle, Maggio Musicale Fiorentino, Gulbenkian Lizbona, Orkiestra Radia i Telewizji w Moskwie, National Orchestra TV Paris, FOK Praha, Orkiestra Radia Hilversum, Teatro dell Opera Roma, Accademia di Santa Cecilia Roma, jak również orkiestrami filharmonicznymi w Atenach, Barcelonie, Bratysławie, Budapeszcie, Bukareszcie, Lubljanie czy Rotterdamie.
Od 1972 prowadził klasę dyrygentury w Państwowej Wyższej Szkole Muzycznej w Krakowie, w 1983 otrzymał tytuł profesora nadzwyczajnego, a w 1990 profesora zwyczajnego. W latach 1979–1999 był jurorem Międzynarodowego Konkursu Dyrygenckiego im. Grzegorza Fitelberga w Katowicach. Od 1948 roku był członkiem Stowarzyszenia Polskich Artystów Muzyków SPAM i Stowarzyszenia Autorów ZAIKS.
Pod jego batutą wykonywane było najbardziej znane dzieło Henryka Mikołaja Góreckiego, czyli "III Symfonia" zwana też "Symfonią pieśni żałosnych". Wykonana została po raz pierwszy w 1976 na Festiwalu Muzyki Współczesnej Warszawska Jesień, potem również za granicą, ale nie wzbudziła wtedy większego zainteresowania. W 1992 roku akcja promocyjna sprawiła, że kompozycja ta trafiła na światowe listy przebojów, nie tylko muzyki poważnej, po nagraniu jej przez amerykańską śpiewaczkę Dawn Upshaw. Nagrań "III Symfonii" dokonały m.in. polskie śpiewaczki: Stefania Woytowicz oraz Zofia Kilanowicz.
Pod dyrekcją Jerzego Katlewicza wykonano po raz pierwszy 14 września 1979 r. w Bydgoszczy nawiązujący do tragicznej śmierci Mieczysława Karłowicza utwór Wojciecha Kilara "Siwa mgła" na baryton i orkiestrę, wraz z orkiestrą Filharmonii Krakowskiej ilustrował muzycznie telewizyjną wersję słynnego spektaklu Starego Teatru w Krakowie "Noc Listopadowa" w reż. Andrzeja Wajdy.
Dyrygowana przez Jerzego Katlewicza Wielka Orkiestra Symfoniczna Polskiego Radia i Telewizji w Katowicach z udziałem Stefanii Woytowicz w latach 90. XX wieku dokonała zapisu na płycie CD III Symfonii Góreckiego. Utwory pod dyrekcją Katlewicza wykorzystane zostały w filmach: Sztuka kochania (1989) i w adaptacji powieści Żeromskiego Dzieje grzechu (1975).
W 2000 Jerzy Katlewicz został Honorowym Obywatelem Miasta Bochni.
Jerzy Katlewicz był fundatorem rokrocznego stypendium dla wyróżniających się studentów Akademii Muzycznej w Krakowie.
Jego uczniami byli m.in.: Rafał Delekta, Paweł Przytocki, Tomasz Tokarczyk, Krzysztof Dziewięcki, Tomasz Chmiel i Piotr Sułkowski.
Zmarł 16 listopada 2015.
Odznaczenia i nagrody.
W 1993 roku otrzymał od Jana Pawła II krzyż Pro Ecclesia et Pontifice „za popularyzację arcydzieł muzyki sakralnej”.

</doc>
<doc id="481757" url="https://pl.wikipedia.org/wiki?curid=481757" title="NSZZ Rolników Indywidualnych &quot;Solidarność&quot;">
NSZZ Rolników Indywidualnych &quot;Solidarność&quot;



</doc>
<doc id="481758" url="https://pl.wikipedia.org/wiki?curid=481758" title="Deinococcus radiodurans">
Deinococcus radiodurans

Deinococcus radiodurans – gatunek ekstremofilnej bakterii, który jest najbardziej odpornym na promieniowanie jonizujące organizmem znanym nauce. "Deinococcus radiodurans" potrafi znieść ekstremalne warunki, które zabiłyby większość form życia. Organizmy tego gatunku przeżywają działanie wysokich temperatur i ekspozycję na trucizny. Są także odporne na stres oksydacyjny. Swoją odporność "Deinococcus radiodurans" zawdzięcza niezwykle wydajnym mechanizmom naprawy DNA, za które odpowiada gen uvrA, oraz specyficzne dla bakterii enzymy.
Historia odkrycia.
"D. radiodurans" został odkryty przypadkiem w roku 1956 przez A.W. Andersona pracującego wtedy w Rolniczej Stacji Eksperymentalnej Oregonu w mieście Corvallis. Naukowcy postanowili sprawdzić, czy promieniowanie gamma będzie skuteczne jako środek do sterylizacji konserw. Zapuszkowaną żywność wystawiono na działanie bomb kobaltowych. Zgodnie z powszechną wtedy wiedzą użyte dawki promieniowania jonizującego powinny zabić każdy żywy organizm. Ku zaskoczeniu badaczy część konserw się zepsuła. Teorię samoistnego powstawania życia odrzucono za czasów Pasteura, tak więc naukowcy doszli do wniosku, że jakaś forma życia przetrwała działanie promieni gamma. Dalsze badania pozwoliły na wyizolowanie bakterii, którą nazwano "Deinobacter radiodurans". Późniejsze badania RNA jej rybosomów ujawniły, że mikrob jest bardziej zbliżony do przedstawicieli rodzaju "Deinococcus", a więc nazwę zmieniono na "Deinococcus radiodurans". Równocześnie odkryte bakterie z rodzaju "Thermus" okazały się podobne do mikroba odpornego na promieniowanie gamma, w efekcie całą grupę takich organizmów zaliczono do jednego typu "Deinococcus-Thermus".
Naukowcy nadali "Deinococcus radiodurans" przydomek "Conan the Bacterium" nawiązując do imienia bohatera serii filmów, komiksów, a zwłaszcza książek Conana Barbarzyńcy, który miał wykazywać się niezwykłą odpornością na wszelkie typy broni.
Charakterystyka.
Podczas kiedy dawka śmiertelna promieniowania wynosi dla człowieka 10 Gy, a dla "Escherichia coli" 60 Gy, "Deinococcus radiodurans" jest w stanie wytrzymać dawkę 5000 Gy. Dopiero bardzo silne napromieniowanie jednorazową dawką 15 000 Gy może zaszkodzić bakterii. Nawet po napromieniowaniu aż 37% bakterii zachowuje zdolność do namnażania.
Naukowcy poddali "Deinococcus radiodurans" wielu badaniom, aby przekonać się jakie warunki mogą znieść te bakterie. Bakterie okazały się przeżywać zarówno w warunkach laboratoryjnej próżni, jak i wysokich temperatur, czy zamrożenia w ciekłych gazach, a nawet po ekspozycji na stężone kwasy.
Mimo tak zaawansowanej odporności na czynniki zewnętrzne, bakteria przeważnie występuje w bogatych w tlen środowiskach o umiarkowanej temperaturze.
Na stres oksydacyjny bakteria reaguje dwutorowo: poprzez resorpcję aminokwasów z białek błony komórkowej oraz poprzez intensyfikację syntezy nukleotydów z glukozy za pośrednictwem szlaku pentozofosforanowego, m.in. za pośrednictwem specyficznej cyklicznej 2',3'-fosfodiesterazy. "D. Radiodurans" większość glukozy, poza okresem stresu oksydacyjnego, przeznacza na szlak glikolizy, a za pośrednictwem szlaku pentozofosforanowego - tylko 14% węglowodanów. W okresie stresu oksydacyjnego, bakteria jest w stanie także wytwarzać nanocząstki z dostępnych w podłożu metali (np. ze srebra).
Bakteria posiada nietypową ścianę komórkową, zbudowaną z czterech warstw widocznych w mikroskopie elektronowym, z czego jedna - najbardziej zewnętrzna - odpowiada za utrzymanie kształtu komórki. Warstwa ta na przekroju wykazuje prążkowanie, natomiast widziana przez mikroskop transmisyjny - heksagonalne otwory. Pozostałe trzy warstwy nie są dokładniej zbadane. W ścianie komórkowej występują także specyficzne dla rodzaju Deinococcus karotenoidy (ang. "Deinoxanthin)" o udowodnionych działaniach antyoksydacyjnym i zwiększającym odporność na promieniowanie jonizujące i temperaturę. Karotenoidy te współpracują przy tym ostatnim ze specyficznymi kompleksami białkowymi.
Bakteria najprawdopodobniej posiada w swojej cytoplazmie substancję, która wykazuje odporność na promieniowanie, gdyż udowodniono, że bakterie "E. Coli" zanurzone w ekstrakcie z "D. Radiodurans" również przeżywały wyższe dawki promieniowania.
Aspekty ewolucyjne.
Nie mniej interesujące okazały się badania dotyczące biochemicznych „sztuczek”, jakimi posługuje się bakteria, aby przetrwać najgorsze próby. Komórki "Deinococcus radiodurans" zawierają wiele kopii DNA. Enzymy zawarte w cytoplazmie mikroba są niezwykle wydajne i zdolne do błyskawicznej naprawy delikatnych struktur uszkodzonego kwasu deoksyrybonukleinowego. Dzięki takiej swoistej "straży" informacja genetyczna jest bezpieczna, co pozwala bakterii na rozmnażanie się w ciężkich warunkach. Michael Daly z Uniformed Services University of the Health Sciences zasugerował w swojej pracy, że "Deinococcus radiodurans" wykorzystuje mangan do ochrony przed uszkodzeniami powodowanymi przez promieniowanie jonizujące. Niektórzy badacze uważają, że pewne geny odpornej bakterii można dodać do genomu organizmów wyższych, aby zatrzymać proces starzenia się powodowany przez kumulowanie uszkodzeń DNA.
Mechanizmy naprawy DNA są jednak bardzo kosztowne dla bakterii, która zamiast namnażać się, poświęca większość czasu na swoiste zbrojenia chroniące ją przed czynnikami bakteriobójczymi. W takiej sytuacji daną niszę zajmą bakterie, które potrafią się szybciej namnażać, spychając "Deinococcus radiodurans" do środowisk zabójczych dla innych organizmów.
Przeciętnie każda istota żywa na Ziemi otrzymuje rocznie dawkę 2,4 mGy. Jej źródłem są radioizotopy zawarte w gruncie oraz promieniowanie kosmiczne. W Brazylii, niedaleko miejscowości Guarapari, gdzie znajdują się złoża promieniotwórczych skał, po roku człowiek otrzymuje dawkę 175 mGy. Można powiedzieć, że mechanizmy ochronne "Deinococcus radiodurans" są milion razy większe niż potrzeby wynikające z naturalnej promieniotwórczości.
Aby wyjaśnić tę zagadkę Valerie Mattimore i John R. Battista z Uniwersytetu Stanowego Luizjany zaproponowali teorię, według której mechanizmy obronne "Deinococcus radiodurans" wykształciły się jako odpowiedź na stan długotrwałego odwodnienia, szczególnie związanego z działaniem związków higroskopijnych. Aby udowodnić swoją hipotezę badacze poddali bakterie działaniu czynników mutagennych. Otrzymali szczep, który był nieodporny na brak wody. Okazało się, że stracił on również odporność na promieniowanie jonizujące, podczas kiedy wyjściowe bakterie radziły sobie z oboma czynnikami.

</doc>
<doc id="481759" url="https://pl.wikipedia.org/wiki?curid=481759" title="Halloween (seria)">
Halloween (seria)

Halloween – seria horrorów (slasherów) filmowych produkcji amerykańskiej, zapoczątkowana przez "Halloween" Johna Carpentera w 1978 roku. We wszystkich częściach, oprócz trzeciej, czarnym charakterem jest Michael Myers, zabijający w brutalny sposób ludzi zbiegły pacjent szpitala psychiatrycznego. Dotychczas nakręcono trzynaście filmów z serii, w tym jeden remake.

</doc>
<doc id="481761" url="https://pl.wikipedia.org/wiki?curid=481761" title="Federalna Komisja Handlu">
Federalna Komisja Handlu

Federalna Komisja Handlu ("Federal Trade Commission", FTC) jest niezależną agencją rządu Stanów Zjednoczonych, której główną misją jest egzekwowanie cywilnego (nie karnego) prawa antymonopolowego USA i promowanie ochrony konsumenta przez przeciwdziałanie niekonkurencyjnym działaniom organizacji trustowych. 
FKH dzieli się obowiązkami dotyczącymi federalnego egzekwowania prawa antymonopolowego w sprawach cywilnych z Wydziałem Antymonopolowym Departamentu Sprawiedliwości. Siedziba agencji znajduje się w budynku Federalnej Komisji Handlu w Waszyngtonie, DC. 

</doc>
<doc id="481762" url="https://pl.wikipedia.org/wiki?curid=481762" title="Antoni Mączak">
Antoni Mączak

Antoni Mączak (ur. 30 marca 1928 we Lwowie, zm. 6 marca 2003 w Warszawie) – polski historyk nowożytności. Członek Polskiej Akademii Nauk, Królewskiej Duńskiej Akademii Nauk i Academia Europea w Londynie. Przewodniczący Rady Naukowej Ośrodka Studiów Brytyjskich Uniwersytetu Warszawskiego. Członek korespondent Polskiej Akademii Umiejętności. Wykładał w wielu ośrodkach akademickich na świecie, między innymi w Szwecji, USA i Kanadzie. Patrzył na dzieje Polski przez pryzmat historii powszechnej. Pisał prace z zakresu historii Polski i Europy, zwłaszcza historii gospodarczej, politycznej i społecznej.
Życiorys.
Urodził się we Lwowie w rodzinie o tradycjach naukowych i pedagogicznych. Jego ojciec był nauczycielem akademickim we Lwowie i dyrektorem liceum. Brał udział w powstaniu warszawskim. Uczeń Mariana Małowista, w pierwszych dekadach swej aktywności naukowej poświęcił się studiom nad historią gospodarczą. Jego rozprawa doktorska dotyczyła sukiennictwa wielkopolskiego w XVII w., a habilitacyjna – gospodarki chłopskiej na Żuławach Malborskich. Ojciec (także Antoni) był pierwszym dyrektorem powstałego w 1945 r. Zespołu Państwowych Szkół Plastycznych im. Wojciecha Gersona w Warszawie (wtedy Liceum Plastyczne w Łazienkach). Matka Maria (ur. 1897) z domu Domaszewska była po matce Bronisławie (1860–1933) wnuczką prof. Karola Estreichera sen. (1827–1908).
Był młodszym kolegą „książąt” polskiej historii: Aleksandra Gieysztora, Stefana Kieniewicza, Tadeusza Manteuffla. Swoją karierę naukową związał z Uniwersytetem Warszawskim, choć ukończył również Uniwersytet Cambridge, a wykładał w USA i Kanadzie.
Od 1950 pracował w Instytucie Historycznym UW kolejno jako asystent stażysta, asystent, adiunkt, docent, profesor nadzwyczajny, profesor zwyczajny od 1981. W latach 1980–1987 pełnił funkcję dyrektora Instytutu. Na uniwersytecie przewodniczył również Radzie Naukowej Ośrodka Studiów Brytyjskich, był zaangażowany w prace Komisji Bibliotecznej UW. Członek Rady Redakcyjnej "Przeglądu Historycznego".
Członek Polskiej Akademii Umiejętności, a od 2002 r. członek korespondent PAN. Wykładał w wielu ośrodkach akademickich na świecie, m.in. w University of Illinois at Champaign-Urbana, University of Notre Dame, McGill University. Był członkiem Historisches Kolleg w Monachium, Commission Internationale pour la Publication des Sources de l'Historie Europeenne, Academie Europeenne des Sciences et des Lettres, Collegium Invisibile. Współtworzył redakcję pisma historycznego „Journal of History of Travel and Tourism”.
Był członkiem Polskiej Zjednoczonej Partii Robotniczej. W latach 60. pełnił funkcję I sekretarza Komitetu Uczelnianego PZPR na Uniwersytecie Warszawskim. 23 sierpnia 1980 dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Prace.
Jego książka „Rządzący i rządzeni” (wyd. 2 popr. 2002) jest jedną z ważniejszych publikacji polskiej historiografii z lat 80. W niej prof. Mączak odszedł od marksowskiego dogmatu i analizował problem klientelizmu, pokazując różnice w rozwoju Polski i Europy i przyczyny upadki Polski: „Klientela” (2000, wyd. 2). Szerokiemu gronu czytelników Antoni Mączak był znany dzięki książce „Życie codzienne w podróżach po Europie XVI–XVII wieku”. „Życie…” zostało przetłumaczone na język angielski.
Do innych prac prof. Mączaka należą m.in. „Społeczeństwo polskie X–XX w.”, „Historia gospodarcza Polski do 1939 r.”, „Encyklopedia historii gospodarczej Polski”. Był także redaktorem wielu innych prac, m.in. „Europa i świat w początkach epoki nowożytnej”, „Odkrywanie Europy”, „Historia Europy”. Książka „Historia jest we mnie” zawiera zapisy audycji radiowych i popularyzujące artykuły.
Uczniowie.
Do uczniów A. Mączaka zaliczają się m.in. Stefan Ciara, Michał Cichy, Dominik Golec, Kazimierz Gutaker, Marcin Kamler, Andrzej Klonder, Dariusz Kołodziejczyk, Michał Kopczyński, Antoni Macierewicz, Adam Manikowski, Anna Michałowska-Mycielska, Andrzej Pośpiech, Wojciech Tygielski, Zofia Zielińska.

</doc>
<doc id="481763" url="https://pl.wikipedia.org/wiki?curid=481763" title="Halowe Mistrzostwa Świata w Lekkoatletyce 1991">
Halowe Mistrzostwa Świata w Lekkoatletyce 1991

III Halowe Mistrzostwa Świata w lekkoatletyce rozegrane zostały w dniach 8-10 marca 1991 w Sewilli.

</doc>
<doc id="481766" url="https://pl.wikipedia.org/wiki?curid=481766" title="Kiży">
Kiży

Kiży (ros. Кижи) – wyspa na jeziorze Onega, w Karelii, w rejonie miedwieżjegorskim, w północnej Rosji, na której znajduje się kompleks drewnianych cerkwi, kaplic i domów. Kiży to jedno z najpopularniejszych wśród turystów miejsc Rosji.
Wyspa Kiży ma długość ok. 7 km i szerokość 0,5 km. Jest otoczona przez ok. 5000 mniejszych wysepek (wielkości ok. 2x2 m), jak również nieco większych, o długości do 35 m. W XVI wieku wyspa stała się lokalnym centrum i zjednoczyła ok. 100 okolicznych wsi.
Na Kiży, we wsi o tej samej nazwie w 2013 roku żył tylko 1 człowiek.
Cerkiew Przemienienia Pańskiego.
Cerkiew Przemienienia Pańskiego została zbudowana w 1714 roku i jest najbardziej wyróżniającym się zabytkiem zespołu architektonicznego Kiży. Jest to zabytek znaczenia międzynarodowego, wpisany na listę światowego dziedzictwa UNESCO i na listę dziedzictwa kulturalnego Federacji Rosyjskiej. Wzorem dla cerkwi Przemienienia Pańskiego była cerkiew opieki Najświętszej Bogurodzicy z 1708 roku, znajdująca się we wsi Anchimowo w obwodzie wołogodzkim.
Obecna cerkiew została wzniesiona na miejscu starej, spalonej po uderzeniu pioruna. Tożsamość budowniczych i architektów jest nieznana. Wysokość cerkwi to 37 m, została ona zbudowana z drewna, zgodnie z tradycją ruskiego rzemiosła, bez gwoździ (z wyjątkiem fragmentów iglic na kopułach, które zostały przybite maleńkimi gwoździami). Świątynia należy do typu „letnich”, co oznacza, że zimą nie odprawia się tam nabożeństw.
Cerkiew zwieńczają 22 kopuły, rozmieszczone regularnie. Świątynia posiada również elementy obronne, służące dawniej do odparcia ataku najeźdźców. Prezbiterium pokryte jest trójspadzistym dachem. Wejście do cerkwi ma formę dwuspadzistego krytego skrzydła. Perłą wnętrza jest czteroczęściowy, składający się z 102 ikon, ikonostas, którego rama pochodzi z początków XIX wieku. Jego ikony dzielą się na trzy grupy: najstarsze, obrazy Przemienienia Pańskiego oraz Opieki Matki Bożej, datuje się na koniec XVII wieku, są one typowe dla stylu północnego. Nieco niżej znajduje się druga grupa ikon, namalowanych w 2. połowie XVIII wieku, zaś najwyżej na ikonostasie znajdują się ikony z trzeciej ćwierci XVIII wieku, przywiezione z głębi Rosji.
Budynek cerkwi został postawiony bez kamiennych fundamentów, jedynie pod zachodnim skrzydłem cerkwi poprowadzony jest niewielki ich fragment, pochodzący z 1870 roku. Materiał, z którego zbudowano świątynię, to drewno sosnowe, jedynie niewielkie fragmenty są zbudowane ze świerku. W ukrytych konstrukcjach kopuł znajdują się również elementy brzozowe.
Inne zabytki.
Do innych zabytków wyspy Kiży zaliczają się:

</doc>
<doc id="481768" url="https://pl.wikipedia.org/wiki?curid=481768" title="Złatoust">
Złatoust

Złatoust () – miasto w Rosji, w obwodzie czelabińskim, nad rzeką Aj (dorzecze Wołgi), przy linii kolejowej Ufa-Czelabińsk. Około 163,9 tys. mieszkańców. Nazwa pochodzi od św. Jana Chryzostoma (z gr. - Złotoustego). W mieście działa sieć tramwajowa.
Znajduje się tu siedziba zarządu Parku Narodowego „Zigalga”.

</doc>
<doc id="481769" url="https://pl.wikipedia.org/wiki?curid=481769" title="Sierow">
Sierow

Sierow () – miasto we wschodniej części Rosji, w obwodzie swierdłowskim, nad Kakwą (dorzecze Obu), u podnóża Uralu. Około 95,1 tys. mieszkańców (2021). Hutnictwo żelaza, przemysł drzewny, materiałów budowlanych i spożywczych, węzeł kolejowy. W pobliżu Sierowa wydobycie rud żelaza.
Osada została założona w 1894 jako Nadieżdinsk (na cześć Nadieżdy Michajłowny Połowcowej, córki księcia Michała Pawłowicza). Od 1926 miasto. 19 stycznia 1934 miasto zostało przemianowane na Kabakowsk (na cześć działacza komunistycznego Iwana Kabakowa), 1937–1939 ponownie Nadieżdinsk, 7 czerwca 1939 otrzymało obecną nazwę na cześć zmarłego tragiczne lotnika wojskowego Anatolija Sierowa.
Od 2018 r. miasto jest siedzibą eparchii sierowskiej.

</doc>
<doc id="481771" url="https://pl.wikipedia.org/wiki?curid=481771" title="Krasnouralsk">
Krasnouralsk

Krasonuralsk (ros. Красноуральск) – miasto w Rosji, w obwodzie swierdłowskim, w Uralskim Okręgu Federalnym. Liczy około 23 tys. mieszkańców. Jest ośrodkiem górnictwa, hutnictwa, meblarstwa, przemysłów zbrojeniowego i chemicznego, o bardzo wysokim stopniu zanieczyszczenia środowiska naturalnego. Położony jest w sąsiedztwie trasy szybkiego ruchu w odległości ok. 70 km na północ od Niżnego Tagiłu. Miasto otaczają rozległe lasy. W 2017 r. informowano o podejmowanych próbach dekontaminacji terenu byłej fabryki chemicznej.
Historia.
Osadnictwo datowane od 1832 r. wiązało się z niewielkim pokładem złota. W 1925 r. rozpoczęto wydobycie rud miedzi. W 1932 r. osadę przekształcono w miasto, przyjmując obecną nazwę. W okresie II wojny światowej oraz w latach powojennych miasto i okolice stały się miejscem zsyłki licznych Polaków, deportowanych tu od 10 lutego 1940 r. z sowieckiej strefy okupacyjnej do pracy ponad siły, w nieludzkich warunkach, w pobliskich lasach i w kopalniach rud miedzi, co skutkowało bardzo wysoką śmiertelnością zesłańców, w tym małych dzieci, także śmiercią głodową. Zdarzały się mordy na więźniach. Prócz Polaków, wykorzystywano także niewolniczo jeńców fińskich.
Klimat.
Zimny klimat, o średniej rocznej temperaturze 1,2 °C i wysokich każdego miesiąca opadach deszczu, 591 mm rocznie.
Gospodarka.
W mieście rozwinął się przemysł chemiczny, materiałów budowlanych, lekki oraz hutniczy

</doc>
<doc id="481772" url="https://pl.wikipedia.org/wiki?curid=481772" title="Tawda (miasto)">
Tawda (miasto)

Tawda (ros Тавда) – miasto w Rosji, w obwodzie swierdłowskim, przystań nad rzeką Tawda (dorzecze Obu). Około 40,2 tys. mieszkańców.
W roku 2002 w otoczeniu prezydenta Rosji Władimira Putina pojawiła się informacja o odkryciu nowych miejsc kaźni polskich oficerów. W miejscowości Tawda na Uralu odkryto masowe groby z polskimi uniformami wojskowymi.
Historia.
Miejscowość powstała około 1875 w pobliżu ujścia do Tawdy jej dopływu Karatunki. W związku z budową transsyberyjskiej magistrali w 1916 wybudowano stację kolejową. Od tego czasu zaczyna się intensywny proces uprzemysłowienia. Prawa miejskie Tawda otrzymuje 20 lipca 1937.

</doc>
<doc id="481774" url="https://pl.wikipedia.org/wiki?curid=481774" title="Narjan-Mar">
Narjan-Mar

Narjan-Mar (ros. Нарьян-Мар, nieniecki Няръяна мар) – miasto w Rosji, w obwodzie archangielskim, nad Peczorą, 110 km od Morza Barentsa, stolica Nienieckiego Okręgu Autonomicznego. 24 775 mieszkańców (2018). Miejscowość została założona w 1929 r., a prawa miejskie uzyskała w 1935 roku.
Odległość do Moskwy – 1501 km.
W mieście znajduje się dyrekcja Rezerwatu Nienieckiego.
Historia.
Rozwój przemysłu w okolicy miasta rozpoczął się w latach 30. XX wieku, w związku z pierwszą pięciolatką i rozpoczęciem eksploatacji złóż węgla nad Peczorą. Osada istniała jednak w tym miejscu już wcześniej, zamieszkana głównie przez Nieńców, trudniących się rybołówstwem i wyrębem drewna. W 1903 roku powstał w niej pierwszy zakład – tartak. Wiele kolejnych tartaków powstało w późniejszych latach. Obecnie większość z nich jest nieczynna.
Transport.
Transport lotniczy miasta i okolic obsługiwany jest przez Port lotniczy Narjan-Mar.
W mieście znajduje się również port morski, mogący obsługiwać jednostki do 114 m długości i zanurzeniu do 4,9 m. Port jest dostępny od połowy czerwca do połowy października, z asystą lodołamaczy do połowy listopada.
Od 1955 roku w mieście funkcjonuje komunikacja miejska autobusowa.
Miasta partnerskie.
Narjan-Mar jest partnerem następujących miast:
Miasto prowadziło również współpracę partnerską z Mariupolem, jednak w 2017 umowa została zerwana przez stronę ukraińską .

</doc>
<doc id="481775" url="https://pl.wikipedia.org/wiki?curid=481775" title="FTC">
FTC



</doc>
<doc id="481776" url="https://pl.wikipedia.org/wiki?curid=481776" title="Carcharodon megalodon">
Carcharodon megalodon



</doc>
<doc id="481777" url="https://pl.wikipedia.org/wiki?curid=481777" title="Federal Trade Commision">
Federal Trade Commision



</doc>
<doc id="481778" url="https://pl.wikipedia.org/wiki?curid=481778" title="Władysław Tajner">
Władysław Tajner

Władysław Tajner (ur. 17 września 1935 w Goleszowie, zm. 27 lutego 2012 w Cieszynie) – polski skoczek narciarski, narciarz alpejski, dwukrotny olimpijczyk, trzykrotny mistrz Polski. Czterokrotny rekordzista Wielkiej Krokwi. Brat Leopolda, Alojzego i Jana Tajnerów. Stryj Apoloniusza Tajnera.
Przebieg kariery.
Był najmłodszym synem Franciszki i Franciszka Tajnerów. Sportową karierę rozpoczął od narciarstwa alpejskiego. W 1951 roku został mistrzem Polski juniorów w slalomie gigancie. W 1956 na skoczni K-50 w Tatrzańskiej Łomnicy wygrał konkurs o Międzynarodowe Mistrzostwo Polski, w którym występowali zawodnicy z Zakopanego, Śląska Cieszyńskiego i Czechosłowacji.
Przed igrzyskami w 1956 w Cortinie d’Ampezzo władze PZN przeprowadziły eliminacje przedolimpijskie na szwajcarskiej skoczni w Andermatt. Tajner upadł bokiem na zeskok, czego następstwem była długa rehabilitacja. Mimo tego trenerzy postanowili zgłosić go na olimpiadę, gdzie zajął 16. miejsce, po skokach na 74 m i 76,5 m.
W sezonie 1956/1957 zajął dziewiąte miejsce w Turnieju Czterech Skoczni. Najlepsze miejsce (dziesiąte) zajął w Innsbrucku. Wziął udział w IV Międzynarodowym Turnieju Skoków na skoczniach szwajcarskich. Był drugi w Unterwasser. W Arosa na treningu skoczył o trzy metry dalej, niż wynosił ówczesny rekord obiektu. Upadł jednak i nie wystartował w konkursie. Nie doszedł do pełni sprawności, postanowił jednak skakać w Sankt Moritz, gdzie zajął 24. miejsce. W ostatnich zawodach stanął na najniższym stopniu podium. W Gstaad zajął drugie miejsce w zawodach o Puchar Marszałka Montgomery'ego. W marcu w konkursie na skoczni w Planicy skoczył 114 metrów, co przez krótki czas było rekordem Polski w długości skoku. W zawodach był 7. W latach 1956-1958 trzykrotnie został mistrzem Polski.
W 1958 wystąpił na mistrzostwach świata w Lahti, gdzie zajął 22. miejsce. Trzykrotnie zwyciężał także w Pucharze Beskidów na skoczniach w Wiśle i Szczyrku w międzynarodowej obsadzie (lata 1958-60). Rok później w Tauplitz na skoczni Kulm skoczył 110 metrów, jednak miał groźnie wyglądający upadek. Ostatecznie zajął 12. miejsce w konkursie, a upadek nie spowodował poważnych urazów. Pod koniec sezonu 1958/1959 zajął szóste miejsce w konkursie na skoczni w Klingenthal.
W 1960 pojechał na igrzyska do Squaw Valley. Podczas ostatniego treningu w Polsce jego przyjaciel, Zdzisław Hryniewiecki doznał tragicznej kontuzji, co mocno wpłynęło na psychikę Tajnera. Podczas treningu na olimpijskiej skoczni miał ciężki upadek. Pękła mu łękotka w kolanie. Ostatecznie wystartował. Po pierwszej serii był na jednym z ostatnich miejsc, w drugiej awansował na 31. miejsce. W 1962 roku podczas międzynarodowych zawodów w Ruhpolding zajął drugą lokatę. W 1966 zakończył karierę sportową.
Po zakończeniu kariery.
W 1971 roku wyjechał do Austrii, gdzie podjął pracę w fabryce nart Atomic w Altenmarkt. W 1972 wyjechał do USA, gdzie mieszkał w Carson City przez 17 lat. Pracował w firmie Lift Engineering produkującej wyciągi narciarskie należącej do Jana Kunczyńskiego. Po powrocie do kraju w 1988 zajął się szkoleniem juniorów w klubie Beskid Brenna. Miał dwa obywatelstwa – polskie i amerykańskie. Był żonaty z Polką, Czeszką (mieszkali w Nydku), potem z Polką i Amerykanką baskijskiego pochodzenia. Z drugiego małżeństwa pochodzą dwie córki, mieszkające na stałe w USA.
W Stanach Zjednoczonych wstawiono mu protezę stawu biodrowego. Do śmierci mieszkał w Ustroniu.

</doc>
<doc id="481779" url="https://pl.wikipedia.org/wiki?curid=481779" title="Władysław Robota">
Władysław Robota

Władysław Robota (ur. 27 czerwca 1872 w Gostomi, zm. 8 września 1939 pod Pilchowicami) – ksiądz katolicki, działacz narodowy i społeczny.
Życiorys.
Urodził się w Gostomi w powiecie prudnickim, w rodzinie rolnika Konstantyna i Zuzanny z d. Spiller. Ukończył gimnazjum w Prudniku, a 17 marca 1892 zdał egzamin dojrzałości. Studiował teologię na Uniwersytecie Wrocławskim. Był słuchaczem prof. Nehringa, wykładowcy literatury polskiej i współzałożycielem Towarzystwa Akademików Górnoślązaków oraz Kółka Polskiego. Święcenia kapłańskie przyjął 11 czerwca 1898, w latach 1898–1902 był wikarym w Łabędach a od roku 1902 proboszczem w Gierałtowicach.
Był duszpasterzem o wyrazistych przekonaniach narodowych: urzędową korespondencję z sąsiednimi parafiami prowadził po polsku, wybudował pierwszy na Górnym Śląsku dom związkowy dla polskich stowarzyszeń, krzewił polskie czytelnictwo, założył pierwszą w parafii Kasę Zapomogowo-Pożyczkową. W czasie powstań śląskich i plebiscytu naraził się bojówkom niemieckim. 
Po utworzeniu w 1922 Administracji Apostolskiej dla Śląska Polskiego został zamianowany konsultorem, a następnie radcą duchownym, wicedziekanem dekanatu dębieńskiego i sędzią prosynodalnym. Był budowniczym kościoła parafialnego w Gierałtowicach.
Po wybuchu II wojny światowej, 8 września 1939, został przez grupę esamanów wywieziony wraz z czternastoma innymi Polakami do lasów pod Pilchowicami, gdzie wszyscy zostali zamordowani. W czerwcu 1945 zidentyfikowano jego zwłoki na cmentarzu w Pilchowicach i 29 września 1946 złożono je na cmentarzu parafialnym w Gierałtowicach.

</doc>
<doc id="481782" url="https://pl.wikipedia.org/wiki?curid=481782" title="Infrastruktura informatyczna">
Infrastruktura informatyczna

Infrastruktura informatyczna (również infrastruktura IT, ang. "IT infrastructure") – całokształt rozwiązań sprzętowo-programowych i organizacyjnych stanowiących podstawę wdrożenia i eksploatacji zaawansowanych merytorycznie i technologicznie systemów informatycznych wspomagających zarządzanie przedsiębiorstwami i instytucjami.

</doc>
<doc id="481784" url="https://pl.wikipedia.org/wiki?curid=481784" title="Inicjalizacja systemu operacyjnego">
Inicjalizacja systemu operacyjnego

Inicjalizacja systemu operacyjnego (ang. "boot", "bootstrap") – proces wprowadzania do pamięci komputera podstawowych elementów systemu operacyjnego. Realizowany przy uruchamianiu komputera lub jego restartowaniu – ponownym uruchamianiu związanym głównie z instalacją oprogramowania, błędami krytycznymi lub zawieszeniami systemu.

</doc>
<doc id="481786" url="https://pl.wikipedia.org/wiki?curid=481786" title="Conwy (hrabstwo miejskie)">
Conwy (hrabstwo miejskie)

Conwy – hrabstwo miejskie w północnej Walii. Od wschodu graniczy z hrabstwem Denbighshire a od zachodu z hrabstwem Gwynedd.
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="481792" url="https://pl.wikipedia.org/wiki?curid=481792" title="Dysk instalacyjny">
Dysk instalacyjny

Dysk instalacyjny (ang. "installation disk") – dysk lub zestaw dysków (dyskietek lub też dysków optycznych - CD, DVD) dostarczanych przez producenta, na którym znajduje się oprogramowanie w postaci skompresowanej. Podczas instalacji program jest rozpakowywany i dostosowywany (konfigurowany) do potrzeb użytkownika i jego zestawu sprzętowego.

</doc>
<doc id="481795" url="https://pl.wikipedia.org/wiki?curid=481795" title="Merthyr Tydfil">
Merthyr Tydfil

Merthyr Tydfil (wal. "Merthyr Tudful") – miejscowość w hrabstwie Merthyr Tydfil w południowej Walii. Koordynaty: . W 2001 roku miasto liczyło 43 820 mieszkańców.
Leży na obszarze historycznego hrabstwa Glamorgan. W roku 1974, na mocy ustawy z roku 1972 zostało włączone do nowo utworzonego hrabstwa Mid Glamorgan, a od roku 1996 jest ośrodkiem osobnej jednostki administracyjnej – hrabstwa miejskiego (ang. "county borough").
Historia.
Prehistoria, czasy rzymskie.
Pierwsze ślady osadnictwa w tym rejonie pochodzą z epoki brązu. W latach 47-53 tereny Walii zostały podbite przez Rzymian, którzy w roku 74 wybudowali w pobliżu swoją twierdzę. Ruiny tej twierdzy nie są już widoczne (na ich miejscu jest obecnie stadion klubu piłkarskiego Merthyr Tydfil F.C.), ale w okolicy zachowały się fragmenty drogi rzymskiej prowadzącej na wybrzeże południowe.
Od czasu odwołania legionów rzymskich z Anglii i Walii w V wieku i walk miejscowej ludności celtyckiej z germańskimi najeźdźcami z kontynentu, w rejonie tym przez następne wieki stosunkowo niewiele się zmieniło (były to głównie rejony pasterskie, bez większych stałych osiedli), aż do nadejścia rewolucji przemysłowej. 
Rewolucja przemysłowa.
W roku 1759 założono tu hutę żelaza "Dowlais Ironworks". Wkrótce potem założono następne huty i rozwinięto sieć kopalń węgla i rudy żelaza, a Merthyr urosło z 700-osobowej wioski do miasta przemysłowego liczącego ponad 80 tys. mieszkańców. Na początku XIX wieku, w 1802 roku Merthyr gościło admirała Nelsona, który przyjechał zobaczyć jak wytwarzane są armaty, a 21 lutego 1804 roku lokomotywa parowa, znana jako Pennydaren, zbudowana przez Richarda Trevithicka udowodniła, że możliwe jest przewożenie wielkich ładunków po szynach, stosowanych do tego czasu jedynie dla transportu konnego: pociągnęła 10 ton żelaza z Merthyr na trasie 9 km, z pobliskiego Penydarren do Abercynon.
Zamieszki w roku 1831.
W roku 1831 wybuchły tu krwawe zamieszki, w trakcie których miał miejsce marsz 7-10 tys. robotników pod czerwoną flagą, która później stała się międzynarodowym symbolem ruchu robotniczego. Zamieszki stłumiono, a w ich rezultacie zawiązały się pierwsze, nielegalne związki zawodowe, na początku brutalnie zwalczane.
Wydarzenia te dały również impuls do przeprowadzenia reform parlamentu w 1832 roku ("Great Reform Act"). Ruch czartystowski, który rozwinął się na fali niezadowolenia z niedostatecznej skali tych reform miał w Merthyr silną bazę.
Wielu robotników w wyniku zamieszek i następujących po nich prześladowań opuściło Walię i wyemigrowało m.in. do USA – duża część z nich wykorzystała swoje kwalifikacje w hutach Pittsburgha.
Rozkwit i upadek przemysłu hutniczego.
Przez pewien czas zakłady hutnicze w Merthyr były największymi tego rodzaju zakładami na świecie – w 1844 roku tylko jeden z nich opuściło aż 50 tys. ton szyn żelaznych, przeznaczonych na rozwój dróg kolejowych w Rosji. W swoim najlepszym okresie, "Dowlais Iron Company", właściciel "Dowlais Ironworks", obsługiwał 18 wielkich pieców, zatrudniał 7300 ludzi i do roku 1857 skonstruował najpotężniejszą na świecie walcarkę. W roku 1869 pochodzący stąd inżynier John Hughes zakupił w Imperium Rosyjskim, na terenie obecnej Ukrainy, ziemię z przeznaczeniem na rozwinięcie tam lokalnego przetwórstwa żelaza i w ten sposób dał początek dzisiejszemu Donieckowi.
Po I wojnie światowej rola przemysłu górniczego i hutniczego zaczęła się zmniejszać i do lat 30. praktycznie wszystkie huty w Merthyr pozamykano. Przemysł lekki i precyzyjny pojawił się na tych terenach w czasie II wojny światowej i bezpośrednio po niej, ale obecnie nie odgrywa poważnej roli.

</doc>
<doc id="481796" url="https://pl.wikipedia.org/wiki?curid=481796" title="Integrator systemów">
Integrator systemów

Integrator systemów (ang. "systems integrator") – podmiot (np. firma informatyczna lub niezależny konsultant) dysponujący aktualną wiedzą w zakresie sprzętu, oprogramowania, organizacji sieci komputerowych oraz rozwiązań organizacyjnych, zajmujący się opracowaniem i realizacją planów kompleksowej informatyzacji przedsiębiorstw i instytucji (w tym unowocześnienia istniejących w nich systemów informatycznych).

</doc>
<doc id="481798" url="https://pl.wikipedia.org/wiki?curid=481798" title="Softbank">
Softbank



</doc>
<doc id="481800" url="https://pl.wikipedia.org/wiki?curid=481800" title="Pieczywo">
Pieczywo

Pieczywo – wyroby wypiekane z mąki, wody i soli w połączeniu z różnymi dodatkami. Stanowi jeden z podstawowych składników codziennej diety człowieka. Inne surowce wchodzące w skład pieczywa to mleko, środki spulchniające (zakwas, drożdże, proszek do pieczenia), cukier oraz dodatki zależne od rodzaju pieczywa, np. substancje zapachowo-smakowe, przyprawy ziołowe, mak, sezam, dynia, słonecznik, soja i suszone śliwki.
Skład pieczywa.
Dojrzałe ziarna zbóż, z których wypieka się pieczywo zawierają następujące składniki chemiczne:
Wartość odżywcza i energetyczna.
Pod względem wartości odżywczej najzdrowsze jest pieczywo razowe – wypiekane z mąki razowej pszennej lub żytniej, która zawiera więcej witamin i soli mineralnych oraz błonnik – obecny w zewnętrznej osłonce ziaren i niezbędny do prawidłowego funkcjonowania jelit. Pieczywo białe posiada niewielką wartość odżywczą, a przy tym z reguły charakteryzuje się większą liczbą kilokalorii, np. grahamki 258 kcal/100 gramów, kajzerki 296 kcal/100 g, rogaliki maślane 326 kcal/100 g, a bułeczki do hot dogów 340 kcal/100 g. W przypadku chleba: żytni pełnoziarnisty 237 kcal/100 g, pumpernikiel 252 kcal/100 g, pszenny 249 kcal/100 g, bagietki 283 kcal/100 g, a bułka wrocławska 293 kcal/100 g. Dietetycy zalecają spożywanie różnych rodzajów pieczywa, tak aby dostarczyć do organizmu dużo różnorodnych składników odżywczych oraz błonnik. Pieczywo z dodatkiem pełnych nasion roślin oleistych: słonecznika, dyni, sezamu, lnu, soi, maku, kukurydzy oraz przyprawy kminku stanowi dodatkowe źródło witamin, soli mineralnych oraz nienasyconych kwasów tłuszczowych. Małym dzieciom i osobom nietolerującym chleba razowego poleca się chleb graham i bułki grahamki (z mąki pszennej z pełnego przemiału), które są delikatniejsze w smaku. Natomiast nie jest wskazane podawane dzieciom chleba, który zawiera polepszacze, konserwanty, środki antypleśniowe oraz pieczywa o przedłużonej trwałości, np. chleb tostowy.
Przechowywanie i czerstwienie.
Z punktu widzenia szybkości procesów czerstwienia istotna jest temperatura przechowywania. Czerstwienie zmienia własności miękiszu i skórki oraz zmniejsza rozpuszczalność skrobi. Zahamowanie czerstwienia jest możliwe poprzez zamrożenie i przechowywanie w temp. –18 °C. Należy unikać przechowywania pieczywa w chłodziarkach. Pieczywo pakowane w folię lub papier polietylenowy jest dłużej świeże, utrzymuje dobry wygląd, zapach i smak.
Spożycie.
W 2003 przeciętny Polak zjadał miesięcznie według Głównego Urzędu Statystycznego 8,82 kg pieczywa miesięcznie. Ilość ta znacząco spadła do 2,95 kg w 2019.

</doc>
<doc id="481802" url="https://pl.wikipedia.org/wiki?curid=481802" title="Neath Port Talbot">
Neath Port Talbot

Neath Port Talbot (wal. "Castell-nedd Port Talbot") – hrabstwo miejskie w południowej Walii. Od wschodu graniczy z hrabstwami miejskimi Bridgend i Rhondda Cynon Taf, od zachodu z miastem Swansea i hrabstwem Carmarthenshire a od północy z hrabstwem Powys.
Głównymi ośrodkami miejskimi na terenie hrabstwa są Neath oraz Port Talbot (siedziba administracyjna).
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="481805" url="https://pl.wikipedia.org/wiki?curid=481805" title="Zuzana Ondrášková">
Zuzana Ondrášková

Zuzana Ondrášková (ur. 3 maja 1980 w Opawie) – czeska tenisistka.
Kariera tenisowa.
Zawodową tenisistką była w latach 1995–2013.
Wygrała dwadzieścia turniejów indywidualnych z cyklu rozgrywek ITF. W 2005 roku w Pradze grała w jedynym w karierze finale turnieju WTA Tour, przegrywając z Rosjanką Dinarą Safiną 6:7(2), 3:6.
W rankingu gry pojedynczej Ondrášková najwyżej była na 74. miejscu (9 lutego 2004), a w klasyfikacji gry podwójnej na 295. pozycji (2 sierpnia 2004).

</doc>
<doc id="481806" url="https://pl.wikipedia.org/wiki?curid=481806" title="Port Talbot">
Port Talbot

Port Talbot (wal. "Aberafan" lub "Aberavon") – przemysłowe miasto w południowej Walii (Wielka Brytania) w hrabstwie miejskim Neath Port Talbot. Liczba mieszkańców: 35 633.
Znajduje się tutaj największa huta stali w Wielkiej Brytanii, związana z indyjskim Tata Motors. Zakład zatrudniający ok. 4 tys. pracowników jest największym pracodawcą w mieście.
31 grudnia 1937 roku w Port Talbot urodził się Anthony Hopkins.
6 października 2000 roku w Port Talbot urodził się Leondre Devries.

</doc>
<doc id="481808" url="https://pl.wikipedia.org/wiki?curid=481808" title="Czerwiec trwały">
Czerwiec trwały

Czerwiec trwały ("Scleranthus perennis") – gatunek rośliny z rodziny goździkowatych ("Caryophyllaceae"). W Polsce gatunek dość pospolity. Żeruje na nim czerwiec polski.
Biologia i ekologia.
Bylina, hemikryptofit. Porasta piaski i ugory, gleby kwaśnawe, bezwapiene, suche. Jest żywicielem larw owada czerwiec polski. Kwitnie od maja do października. Pręciki dojrzewają równocześnie ze słupkami, kwiaty są samopylne, lub zapylane przez muchówki. Liczba chromosomów 2n = 22.

</doc>
<doc id="481810" url="https://pl.wikipedia.org/wiki?curid=481810" title="Pochodnie Nerona">
Pochodnie Nerona

Pochodnie Nerona (inny tytuł Świeczniki chrześcijaństwa) – obraz olejny autorstwa Henryka Siemiradzkiego o wymiarach 385 × 704 cm, namalowany w roku 1876 w Rzymie. Dziełem malarza o podobnej tematyce jest powstała 20 lat później "Dirce chrześcijańska".
Historia.
Po raz pierwszy obraz zaprezentowano w maju i czerwcu 1876 roku w Akademii Świętego Łukasza w Rzymie. W otwarciu wystawy wziął udział ambasador Rosji i minister oświecenia Królestwa Włoch. Dochód z biletów Siemiradzki przekazał na wsparcie budowę Pałacu Wystawienniczego (Palazzo delle Esposizioni) przy via Nazionale. W tym samym roku pokazywano go jeszcze na wystawach w Monachium, Wiedniu, a w następnym w Berlinie, Warszawie i Petersburgu. W 1878 roku został wystawiony we Lwowie, a potem w pawilonie rosyjskim na wystawie światowej w Paryżu, gdzie zdobył zloty medal. W kolejnych latach obraz mogli zobaczyć mieszkańcy Pragi (1879) i ponownie Berlina oraz innych miast w Niemczech. W latach 2003–2004 obraz został poddany konserwacji.
W październiku 1879 roku Siemiradzki wziął udział w zorganizowanych w Krakowie obchodach 50–lecia pracy literackiej J.I. Kraszewskiego i podczas obiadu w hotelu Victoria ogłosił, że podaruje obraz do Sukiennic „na pożytek krajowi”. Prezydent Zyblikiewicz zarządził rozwieszenie na mieście plakatów z tą informacją. W dniu następnym, 7 października podczas posiedzenia rady miasta uchwalono nie tylko złożenie podziękowań Siemiradzkiemu za dar, ale również przeznaczenie połowy pierwszego piętra na galerię, „a ewentualnie także na założenie muzeum narodowego”. A wieczorem mieszkańcy miasta zebrali się na placu Szczepańskim i z pochodniami przeszli pod hotel krakowski w którym mieszkał Siemiradzki. Tam przedstawiciele z Henrykiem Wodzickim ( wiceprezesem Towarzystwa Przyjaciół Sztuk Pięknych) na czele podziękowali Siemiradzkiemu za dar. Następnie uczestnicy pochodu, do których przyłączył się Siemiradzki przeszli pod hotel drezdeński gdzie zatrzymał się Kraszewski i pod mieszkanie prezydenta Zyblikiewicza.
Po wybuchu I wojny światowej z Sukiennic ewakuowano najcenniejsze dzieła. Pochodnie Nerona nawinięto na walec i ukryto na Wawelu. W specjalnej skrytce zawieszono walce z obrazami i zamurowano pozostawiając wentylację. Pozostały w niej przez 9 miesięcy.
W 1939 zbiory muzeum z Sukiennic przeniesiono do schronu w nowym gmachu. Po zajęciu Krakowa Niemcy polecili otworzyć galerię. Funkcjonowała ona do listopada 1940 roku. Już w październiku nakazano przeniesienie zbiorów, a w pomieszczeniach urządzano wystawy propagandowe. Obrazy Matejki, Siemiradzkiego, Malczewskiego i Chełmońskiego przeniesiono na ulicę Smoleńsk do Muzeum Przemysłu Artystycznego.
Podczas remontu Sukiennic obraz eksponowany był w Muzeum Narodowym w Poznaniu.
W 2013 roku obraz został przebadany metodą fluorescencyjnej spektroskopii rentgenowskiej w ramach projektu "Analiza warsztatu Henryka Siemiradzkiego na podstawie dzieł znajdujących się w zbiorach MNK i innych kolekcji".
Opis.
Obraz przedstawia scenę z czasów Cesarstwa Rzymskiego, za panowania Nerona. W 64 wybuchł Wielki Pożar Rzymu, o co Neron oskarżył chrześcijan, którzy schwytani zostali przywiązani do pali w ogrodach słynnego Domus Aurea. Na obrazie uchwycony jest moment oczekiwania cesarza znoszonego ze schodów na lektyce i jego świty na rozpalenie pochodni z pojmanych męczenników.
Jest to modelowy przykład "wielkiego tematu" w malarstwie akademickim. Inspiracją były "Żywoty cezarów" Swetoniusza, "Roczniki" Tacyta oraz modny w XIX wieku "Antychryst" (1873) Ernesta Renana, traktujący o prześladowaniach chrześcijan w czasach Nerona.
Poszukując źródeł inspiracji Siemiradzkiego, nie zwrócono dotąd dostatecznej uwagi na utwór Józefa Ignacego Kraszewskiego zatytułowany "Rzym za Nerona", którego pierwodruk książkowy ukazał się w Krakowie w roku 1866, a więc mógł być znany Siemiradzkiemu przed namalowaniem obrazu.
Badania prowadzone w latach 90. XX wieku ujawniły, że pierwotnie artysta chciał sprzedać obraz carowi Aleksandrowi II za sumę 50 tysięcy rubli. W liście skierowanym do rosyjskiego władcy zaznaczył, że jest skłonny przyjąć zapłatę w ratach, ale ofertę i tak odrzucono. W roku 1879, na 50-lecie pracy literackiej swojego przyjaciela, Józefa Ignacego Kraszewskiego, autor postanowił przekazać obraz do Krakowa jako zaczątek Muzeum Narodowego w Sukiennicach. Jeszcze przed namalowaniem tego płótna artysta odwiedził w Dreźnie pisarza, z którym spotykał się jeszcze parokrotnie i wymieniał z nim listy. Fakt, iż Siemiradzki udał się na jubileusz pisarza decydując się na ofiarowanie obrazu miastu, pozwala przypuszczać, że był to „nie tylko spontaniczny odruch czy kaprys malarza wywołany wyjątkowością chwili”.

</doc>
<doc id="481813" url="https://pl.wikipedia.org/wiki?curid=481813" title="Internet II">
Internet II



</doc>
<doc id="481815" url="https://pl.wikipedia.org/wiki?curid=481815" title="Internet PC">
Internet PC

Internet PC – komputer przeznaczony wyłącznie do współpracy z internetem, stąd interfejsem użytkownika jest przeglądarka internetowa.

</doc>
<doc id="481817" url="https://pl.wikipedia.org/wiki?curid=481817" title="Plantacja sosnowa">
Plantacja sosnowa

Plantacja sosnowa – określenie potoczne, stosowane obecnie w odniesieniu do plantacji nasiennej sosny.
Nazwy tej używano także w stosunku do plantacji drzew szybko rosnących, na których próbowano intensywnie uprawiać sosny. Sosny posadzone na gruncie porolnym początkowo przyrastają bardzo szybko, co jest związane z dużą ilością łatwo przyswajalnego azotu. Mniej więcej po 20-30 latach prowadzenia takiej plantacji w glebie zaczyna brakować potasu. Drzewa stają się bardziej podatne na choroby igieł i pędów (niedostateczne drewnienie i wrażliwość na skokowe zmiany temperatur). W połączeniu z podatnością takiej jednogatunkowej uprawy na choroby i szkodniki powodowało to znaczne ubytki w masie drzew, czyli celu produkcyjnym. Dodatkowo plantacje drzew szybko rosnących wymagają zabiegów pielęgnacyjnych: nawożenia, pryskania itp., co razem ze stratami w drzewostanie znacznie obniżało dochód z takiej plantacji. Dlatego z nich zrezygnowano, a ich pozostałości stały się z czasem specyficznym lasem gospodarczym, nazywanym w terminologii leśnej tak jak inne lite sośniny – monokulturą sosnową.
Podobieństwo niegdyś stosowanej jednogatunkowej uprawy leśnej oraz kolejnych etapów rozwoju drzewostanu jednogatunkowego do plantacji drzew szybko rosnących jest źródłem wielu polemik oraz krytyki gospodarki leśnej prowadzonej przez leśników.

</doc>
<doc id="481818" url="https://pl.wikipedia.org/wiki?curid=481818" title="Barrakudowate">
Barrakudowate

Barrakudowate, barakudowate (Sphyraenidae) – monotypowa rodzina drapieżnych, morskich ryb okoniokształtnych (Perciformes). Są uważane za potencjalnie niebezpieczne dla człowieka. Na niewielką skalę poławia się je gospodarczo dla smacznego mięsa, ale w mięśniach dużych, starszych osobników niektórych gatunków gromadzi się toksyczna dla ludzi ciguatoksyna.
Występowanie.
Tropikalne i subtropikalne wody mórz i oceanów. Zasiedlają wody pelagialne i przybrzeżne. Młode czasami wpływają do estuariów.
Budowa ciała.
Są to średniej wielkości i duże, drapieżne ryby, kształtem przypominające szczupaka. 
Mają wydłużone, niemal cylindryczne ciało, długą głowę i takiż pysk, silne szczęki z dużymi, ostrymi zębami podobnymi do kłów. Dolna szczęka jest wysunięta do przodu, co nadaje rybie groźnego wyglądu i przyczyniło się do uznania barakud za potencjalnie niebezpieczne dla ludzi. Brak jednak potwierdzonych doniesień o dokonywanych przez barakudy atakach na ludzi.
Powierzchnia ciała pokryta jest małymi łuskami cykloidalnymi. Linia boczna jest wyraźna, dobrze rozwinięta. Cechą charakterystyczną barakud są dwie płetwy grzbietowe położone daleko od siebie. Ubarwienie ciała srebrzyste, stalowoszare lub brązowe, brzuch biały. Na ciele, w dolnej jego części, widoczne są ciemne plamki. Dymorfizm płciowy nie jest uwidoczniony. Długość ciała poszczególnych gatunków mieści się w przedziale od 0,3 m do 3 m, masa ciała największych osobników dochodzi do kilkudziesięciu kilogramów.
Najmniejsze z barakud to "Sphyraena chrysotaenia" występująca w obszarze indo-pacyficznym, "Sphyraena pinguis" z północno-zachodniego Pacyfiku i "Sphyraena waitii" z Oceanu Indyjskiego i zachodniego Pacyfiku.
Największe gatunki to "Sphyraena barracuda" (tropikalna i subtropikalna strefa Atlantyku oraz Indo-Pacyfik z wyjątkiem wschodniej części Pacyfiku), "Sphyraena guachancho" (Atlantyk) oraz "Sphyraena afra" (atlantyckie wybrzeże Afryki).
Rozmnażanie.
Biologia rozrodu tych ryb jest słabo poznana. Do końca nie wiadomo, kiedy się zaczyna i jak długo trwa sezon rozrodczy, niektórzy mówią o wiośnie, niektórzy o lecie a inni twierdzą, że jest to cały rok z wyjątkiem zimy. W każdym razie ikra barakud jest pelagiczna, tzn. unosi się w toni wodnej. Ryby nie opiekują się ikrą. Larwy, po wylęgnięciu się, znajdują schronienie w płytkich wodach przybrzeżnych, np. przy ujściach rzecznych (estuariach). W miarę wzrostu stopniowo wpływają na otwarte wody. Zamieszkują płytkie rafy.
Klasyfikacja.
Do rodziny zaliczany jest rodzaj:

</doc>
<doc id="481820" url="https://pl.wikipedia.org/wiki?curid=481820" title="Jan Kaczmarek (satyryk)">
Jan Kaczmarek (satyryk)

Jan Kaczmarek (ur. 6 czerwca 1945 w Lwówku, zm. 14 listopada 2007 we Wrocławiu) – polski satyryk, piosenkarz i autor piosenek, felietonista.
Życiorys.
Ukończył Liceum Ogólnokształcące im. Emilii Sczanieckiej w Pniewach.
Z wykształcenia elektronik, absolwent Politechniki Wrocławskiej.
Był jednym z założycieli Kabaretu Elita (wraz z Tadeuszem Drozdą, Jerzym Skoczylasem i Romanem Gerczakiem). W latach 70., 80. i 90. XX w. współpracował z Andrzejem Waligórskim i Studiem 202 w Polskim Radiu Wrocław. Jednym z najbardziej znanych słuchowisk z jego udziałem jest seria „Z pamiętnika młodej lekarki” (wraz z Ewą Szumańską).
Jan Kaczmarek jest autorem tekstów ponad 200 piosenek, między innymi: „Kurna chata”, „Zerowy bilans, czyli pero, pero”, „Czego się boisz głupia”, „Ballada o mleczarzu” czy „Do serca przytul psa”, a także opowiadań ("Nasza naturalna sztuczność"; KAW; 1980) i felietonów.
Zmarł 14 listopada 2007 w wieku 62 lat. Przyczyną śmierci była choroba Parkinsona, na którą chorował od połowy lat 80. Pochowany został na Cmentarzu Grabiszyńskim we Wrocławiu.
W czerwcu 2015 roku został patronem Szkoły Podstawowej nr 43 z Oddziałami Integracyjnymi we Wrocławiu.

</doc>
<doc id="481821" url="https://pl.wikipedia.org/wiki?curid=481821" title="Barrakudy">
Barrakudy



</doc>
<doc id="481822" url="https://pl.wikipedia.org/wiki?curid=481822" title="Sarasota">
Sarasota

Sarasota – miasto w Stanach Zjednoczonych, w stanie Floryda, nad Zatoką Meksykańską. Około 52,7 tys. mieszkańców.
W roku 2017 w mieście odbyły się Mistrzostwa Świata w Wioślarstwie.

</doc>
<doc id="481824" url="https://pl.wikipedia.org/wiki?curid=481824" title="Gainesville (Floryda)">
Gainesville (Floryda)

Gainesville – miasto w Stanach Zjednoczonych, w północnej części stanu Floryda. Według spisu w 2020 roku liczy 141,1 tys. mieszkańców i jest trzynastym co do wielkości miastem Florydy.
"University of Florida" i "UF Health Hospital" są wiodącymi pracodawcami w Gainesville i zapewniają pracę wielu mieszkańcom okolicznych hrabstw. Znane z zabytkowych budynków, oraz liczne parki, muzea i jeziora zapewniają rozrywkę tysiącom odwiedzających. Ze względu na krajobraz i miejski „las”, Gainesville jest uznawane za jedno z najbardziej atrakcyjnych miast na Florydzie.
Siedziba stanowego Uniwersytetu Florydy, zwanego potocznie "Florida Gators" (od: "aligators").
W mieście rozwinął się przemysł drzewny.
Mieszkał tu Henryk Mehlberg.

</doc>
<doc id="481825" url="https://pl.wikipedia.org/wiki?curid=481825" title="Hollywood (Floryda)">
Hollywood (Floryda)

Hollywood – miasto w Stanach Zjednoczonych, w stanie Floryda, w obszarze metropolitalnym Miami, nad Oceanem Atlantyckim. Według spisu w 2020 roku liczy 153,1 tys. mieszkańców. 

</doc>
<doc id="481826" url="https://pl.wikipedia.org/wiki?curid=481826" title="Jackie Robinson">
Jackie Robinson

Jackie Roosevelt Robinson (ur. 31 stycznia 1919 w Cairo, zm. 24 października 1972 w Stamford) – amerykański baseballista, który występował głównie na pozycji drugobazowego. Jako pierwszy Afroamerykanin w XX wieku zagrał w amerykańskiej Major League Baseball. 
Urodził się w Cairo w stanie Georgia. Studiował na University of California w Los Angeles, gdzie był członkiem drużyny uniwersyteckiej UCLA Bruins w czterech dyscyplinach: futbolu, baseballu, koszykówce i sprincie. Uczelnię opuścił w 1941 roku ze względu na problemy finansowe. W tym samym roku grał w drużynie futbolowej w Honolulu, ale wkrótce zgłosił się na ochotnika do służby wojskowej i dołączył do batalionu US Army 761st Tank Battalion. Uzyskał stopień podporucznika kończąc szkołę oficerską Officer Candidate School. W okresie służby w Fort Hood w Teksasie został oskarżony o niesubordynację i dlatego nie został dopuszczony do udziału w wojnie.
W 1945 Robinson był zawodnikiem Kansas City Monarchs, należącej do Negro American League. W październiku 1945 podpisał kontrakt z Montreal Royals z International League, klubem farmerskim Brooklyn Dodgers, którego menadżerem generalnym był Branch Rickey, poszukujący nowych zawodników wśród zespołów z negro league. Był to okres, kiedy zawodnicy pochodzenia afroamerykańskiego nie mieli możliwości grania w MLB ze względu na segregację i dyskryminację rasową. 
15 kwietnia 1947 roku Robinson zadebiutował w drużynie Brooklyn Dodgers na Ebbets Field w meczu przeciwko Boston Braves, w którym zdobył runa. Przez następne 12 miesięcy grał na pierwszej bazie, a w późniejszym okresie był głównie drugobazowym. Początkowo padał ofiarą ataków rasistowskich ze strony kolegów z zespołu. W jego obronie stawał menadżer Rickey, jego przyjaciel Pee Wee Reese, a także Hank Greenberg, który był dyskryminowany przez antysemitów. Pomimo dyskryminacji rasowej w 1947 został wybrany najlepszym debiutantem, zaś dwa lata później najbardziej wartościowym zawodnikiem w National League; miał także najlepszą w lidze średnią uderzeń (0,342). W 1955 wystąpił w sześciu meczach World Series, w których Dodgers pokonali New York Yankees 4–3 w serii "best-of-seven"
Pod koniec sezonu 1956 został sprzedany do New York Giants, ale wolał już zrezygnować z kariery w ogóle, niż wspierać ten zespół; miało to miejsce w styczniu 1957 roku. Po zakończeniu kariery sportowej zajmował się między innymi prowadzeniem firmy Chock Full O'Nuts a także był członkiem zarządu NAACP. W 1960 zaangażował się w wybory prezydenckie, w których wspierał początkowo Huberta Humphreya, a później Richarda Nixona. Został uhonorowany członkostwem w Baseball Hall of Fame w 1962 roku. W roku 1998 zajął 44. miejsce na liście stu najlepszych baseballistów według magazynu Sporting News ("The 100 Greatest Baseball Players") i został wybrany do Drużyny Stulecia MLB.
Grał główną rolę w filmie autobiograficznym „The Jackie Robinson Story” z 1950 roku.
Zmarł na atak serca w wieku 53 lat.
W kwietniu 2013 roku na ekrany wszedł kolejny film biograficzny o Jackie Robinsonie w reżyserii Briana Helgelanda: „42 – Prawdziwa historia amerykańskiej legendy” - amerykański tytuł: „42”. W roli Jackie Robinsona wystąpił Chadwick Boseman, a rolę Brancha Rickeya zagrał Harrison Ford.

</doc>
<doc id="481827" url="https://pl.wikipedia.org/wiki?curid=481827" title="Świeczniki chrześcijaństwa">
Świeczniki chrześcijaństwa



</doc>
<doc id="481828" url="https://pl.wikipedia.org/wiki?curid=481828" title="West Palm Beach">
West Palm Beach

West Palm Beach – miasto w Stanach Zjednoczonych, w stanie Floryda, nad Oceanem Atlantyckim. Według spisu w 2020 roku liczy 117,4 tys. mieszkańców, w tym jedna trzecia to Afroamerykanie. Jest częścią obszaru metropolitalnego Miami.
Opis.
Zajmuje obszar 150,7 km². Ze względu na rozciągające się zaraz na zachód od śródmieścia obszary bagienne miasto jest bardzo rozciągnięte wzdłuż głównych ciągów komunikacyjnych z południa na północ. W latach 60. rozpoczęto trwające do dziś osuszanie bagien, co pomogło w rozbudowie także wszerz. Dochód na głowę mieszkańca wynosił w roku 2004 23 188 dol., przy czym 20,5 proc. rodzin żyło poniżej granicy ubóstwa.
Klimat West Palm Beach jest subtropikalny, ale zimą temperatura spada często do pięciu, a nawet jednego stopnia Celsjusza. W styczniu 1977 roku odnotowano najniższą temperaturę -2,8 °C czemu towarzyszył niewielki śnieg. Rekordowo wysoką temperaturę odnotowano w czerwcu 1921: 37,8 °C.
Miasto założone zostało w 1894 roku przez Henry'ego Flagler jako osiedle dla służby hotelowej i rezydencyjnej pobliskiego Palm Beach. W latach 20. XX wieku miasto zaczęło rozwijać się w szybkim tempie, niemal doganiając Miami, ale rychło nastąpiła recesja (Wielki Kryzys, huragany i dzikie budownictwo).
W latach 60. wzniesiono w mieście wielki kompleks handlowy Palm Beach Mall i kryty stadion, co uratowało West Palm Beach przed upadkiem, ale po dziesięciu latach gwałtownie wzrosła przestępczość. Oblicza się (według tzw. Listy Morgana Quinto), że West Palm Beach znajduje się na 14. miejscu najniebezpieczniejszych miast USA.
Prosperity wróciło wraz z wybudowaniem kilku wieżowców (z eleganckim centrum "Trump Plaza" i centrum handlowym "City Place") i przywróceniem do życia eleganckiej ulicy Clematis Street, gdzie otwarto wiele ogródków kawiarnianych z muzyką na żywo i dobrym jedzeniem. Międzynarodowy Port Lotniczy Palm Beach zapewnia miastu łączność z całym obszarem USA oraz z Wyspami Bahama leżącymi 120 km w prostej linii na wschód.
W mieście rozwinął się przemysł lotniczy oraz spożywczy.

</doc>
<doc id="481829" url="https://pl.wikipedia.org/wiki?curid=481829" title="Fort Lauderdale">
Fort Lauderdale

Fort Lauderdale – miasto w Stanach Zjednoczonych, w południowo-wschodniej części stanu Floryda. Port nad Oceanem Atlantyckim. Jest jednym z centrów obszaru metropolitalnego Miami. Według spisu w 2020 roku liczy 182,8 tys. mieszkańców. Miasto rozwijało się jako ośrodek żeglugowy, handlowy oraz wypoczynkowy.
Historia.
Obszar ten był pierwotnie zamieszkany przez Indian Tequesta, którzy zniknęli, gdy pojawili się pierwsi odnotowani osadnicy około 1788 roku. Zbudowany tutaj podczas wojen seminolskich fort w 1838 roku został nazwany na cześć swojego dowódcy, majora Williama Lauderdale'a. Osada na stałe została zasiedlona dopiero około 1893 roku, a dwa lata później założono miasto. W 1896 roku rozpoczęto budowę linii kolejowej "Florida East Coast Railway".
Znajduje się w nim port lotniczy Fort Lauderdale/Hollywood.
Demografia.
Według danych z 2019 roku 63,4% mieszkańców stanowili Biali (47,2% nie licząc Latynosów), 31,1% to Czarni lub Afroamerykanie, 2,0% deklarowało rasę mieszaną, 1,7% to Azjaci, 0,2% to rdzenna ludność Ameryki i 0,2% to Hawajczycy i mieszkańcy innych wysp Pacyfiku. Latynosi stanowili 18,1% ludności miasta.
Poza osobami pochodzenia afroamerykańskiego do największych grup należą osoby pochodzenia irlandzkiego (7,9%), włoskiego (7,9%), haitańskiego (7,6%), „amerykańskiego” (7,4%), niemieckiego (7,2%), angielskiego (6%) i kubańskiego (3,4%). Osoby pochodzenia polskiego stanowiły 1,7% populacji.

</doc>
<doc id="481830" url="https://pl.wikipedia.org/wiki?curid=481830" title="Stromeyeryt">
Stromeyeryt

Stromeyeryt – minerał z gromady siarczków. Należy do grupy minerałów bardzo rzadkich, jego nazwa pochodzi od nazwiska niemieckiego chemika Friedricha Strohmeyera. 
Charakterystyka.
Właściwości.
Bardzo rzadko tworzy kryształy o pokroju słupów (o sześcobocznym przekroju), niekiedy zakończonych bipiramidą. Ściany kryształów mają widoczne zbrużdżenia. Często występują zbliźniaczenia. Występuje w skupieniach: zbitych, ziarnistych oraz w formie wypryśnięć. Jest niezbyt kruchy, nieprzezroczysty, czasami zawiera domieszki cynku i ołowiu. Teoretycznie zawiera 53,10% Ag i 31,24% Cu. 
Występowanie.
Spotykany w utworach hydrotermalnych i skałach osadowych. Jest minerałem żyłowych złóż kruszców. Współwystępuje ze srebrem rodzimym, barytem, tetraedrytem, argentytem, bornitem, chalkopirytem, barytem, kalcytem. 
Miejsca występowania:

</doc>
<doc id="481831" url="https://pl.wikipedia.org/wiki?curid=481831" title="Partido Popular (Hiszpania)">
Partido Popular (Hiszpania)



</doc>
<doc id="481832" url="https://pl.wikipedia.org/wiki?curid=481832" title="Miami Beach">
Miami Beach

Miami Beach – miasto w Stanach Zjednoczonych, w stanie Floryda, w zespole miejskim Miami, nad Oceanem Atlantyckim. Liczba mieszkańców w 2020 roku wynosiła 87 039.
Centrum miasta stanowi zwarty kompleks budynków w stylu Art déco.
Miami Beach jest słynnym kurortem, a jego południowa dzielnica, South Beach, szczególnie ulubioną przez turystów z Europy, którzy zadomowili się na szeregu plaż. Obyczaj topless jest tolerowany (nietypowo dla USA) w kilku miejscach. South Beach zostało spopularyzowane w latach 80. serialem telewizyjnym "Miami Vice". Niemiecki jest trzecim najczęściej używanym językiem w South Beach, po angielskim i hiszpańskim.

</doc>
<doc id="481837" url="https://pl.wikipedia.org/wiki?curid=481837" title="Pirożel">
Pirożel

Pirożel (PT-1, z ang. "pyrotechnic") – bojowy środek zapalający opracowany w USA podczas II wojny światowej, ok. 1943 r. Składa się z mieszaniny sproszkowanego magnezu z asfaltem, z dodatkiem żelu powstałego z benzyny i metakrylanu izobutylu oraz utleniacza i odpadków magnezu z produkcji bomb magnezowych. Stosowany do wypełniania bomb zapalających (w czasie II wojny światowej były to 500-funtowe bomby AN-M76, najcięższe amerykańskie bomby zapalające wykorzystywane przeciwko celom odpornym na standardowe 100-funtowe napalmowe bomby M47; zrzucono ich blisko 80 tys.). Temperatura płomienia pirożelu wynosi 1200–1600 °C.

</doc>
<doc id="481838" url="https://pl.wikipedia.org/wiki?curid=481838" title="Obwodnica Bielawy">
Obwodnica Bielawy

Obwodnica Bielawy, także Obwodnica Bielawska – obwodnica mająca strategiczne znaczenie dla miasta, ponieważ została zbudowana nie tylko by poprawić infrastrukturę drogową, ale przede wszystkim żeby przyciągnąć do Bielawy nowych inwestorów. W jej sąsiedztwie zlokalizowane są działki dla małych i średnich przedsiębiorstw, które dzięki pełnemu uzbrojeniu w media są atrakcyjnym terenem dla biznesu. Do zagospodarowania przewiduje się około 65 ha. uzbrojonych działek inwestycyjnych. Cała obwodnica kosztowała około 6 milionów złotych, z czego połowę sfinansowała Unia Europejska
Planowane jest także przedłużenie Obwodnicy Bielawy. W pierwszym kwartale 2020 roku odbył się przetarg na wykonawcę tego przedsięwzięcia, w którym najkorzystniejszą cenę dała firma Biuro Projektów A-PROPOL pochodząca z Gliwic. Pracę będą kosztowały 148.215 złotych i powinny się zakończyć w pierwszym półroczu 2021 roku.
Cała bielawska obwodnica – ul. Sikorskiego i jej druga część – al. św. Jana Pawła II - pozwala o wiele szybciej dostać się do największego osiedla w Bielawie (XXV-lecia) i ominąć rejon o znacznym natężeniu ruchu w mieście. Wzdłuż całej obwodnicy przebiega droga dla rowerów. Długość obwodnicy wynosi ponad 4 kilometry. Przy obwodnicy znajduje się stacja paliwowa koncernu PKN Orlen z parkingiem dla tirów, okręgowa stacja kontroli pojazdów wraz z myjnią samochodową, mechanika samochodowa oraz inne mniejsze firmy. W pobliżu obwodnicy mieści się jeden z największych producentów spawarek Lincoln Electric Bester, firma produkcyjno - handlowa M.Z. TRONIC, Pływalnia „AQUARIUS” oraz supermarkety: Intermarche i Biedronka.
Jest drogą o szczególnych walorach widokowych - widać z niej m.in. Łysą Górę, Górę Parkową oraz panoramę Gór Sowich.
Bielawski Park przemysłowy.
Władze Bielawy utworzyły Bielawski park przemysłowo-technologiczny. Miasto na lokalizację parku wyznaczyło tereny znajdujące się wewnątrz nowej obwodnicy bielawskiej. Na jego terenie, na 24 hektarach, mają powstać zakłady przemysłowe, a pod działalność usługową zarezerwowano kolejnych 10 hektarów. W ramach parku powstał dwupiętrowy Bielawski Inkubator Przedsiębiorczości, który funkcjonuje przy ulicy Wolności, w dawnym budynku zakładów firmy Bieltex.

</doc>
<doc id="481840" url="https://pl.wikipedia.org/wiki?curid=481840" title="Wysowa Zdrój">
Wysowa Zdrój



</doc>
<doc id="481842" url="https://pl.wikipedia.org/wiki?curid=481842" title="Niedowład spastyczny">
Niedowład spastyczny



</doc>
<doc id="481846" url="https://pl.wikipedia.org/wiki?curid=481846" title="Electroputere 060DA">
Electroputere 060DA

Electroputere 060DA i 062DA – ciężka lokomotywa spalinowa produkowana w latach 1959–1987 w zakładach Electroputere w miejscowości Craiova w Rumunii. Jest eksploatowana na kolejach państwowych m.in. Rumunii (serie CFR "060DA" i "062DA"), Bułgarii (BDZ seria 06), Chin (serie "ND2" i "ND3"), Polski (seria PKP "ST43"), a także przez przewoźników prywatnych w Niemczech, Polsce i Włoszech (oznaczana zwykle jako "060DA").
Historia.
Geneza.
Sytuacja w Rumunii przed wprowadzeniem lokomotyw spalinowych.
W centralnej części Rumunii przebiega łańcuch Karpat, powodujący trudności w przewozach kolejowych z północnego zachodu (Europa Zachodnia i Środkowa) na południe i południowy wschód (Bukareszt, Bułgaria). Ponadto Rumunia posiada złoża ropy naftowej, przez co nie musi sprowadzać paliw płynnych (w przeciwieństwie do węgla kamiennego).
Căile Ferate Române już w latach 20. XX wieku potrzebowało silnej lokomotywy do obsługi połączeń przez Karpaty. Najtrudniejszym odcinkiem był szlak Câmpina – Braszów. Na odcinku tym występują podjazdy mające 20–25‰ oraz ciasne łuki o promieniu 270 metrów. Prowadzenie pociągów w tym miejscu wymagało zazwyczaj użycia dwóch parowozów na czele składu oraz jednego, a czasem nawet dwóch popychaczy. Generowało to nie tylko wysokie koszty, ale również wymagało znacznych umiejętności od drużyn trakcyjnych. Modernizacja tej linii była niemożliwa, gdyż wymagałaby zarówno znacznych nakładów finansowych, jak i czasowego zamknięcia szlaku&lt;ref name="ŚK 8/2012"&gt;&lt;/ref&gt;.
Ze względu na złoża ropy naftowej oraz rozwinięty przemysł rafineryjny CFR postanowiła zastąpić kłopotliwe w eksploatacji parowozy lokomotywami spalinowymi. Ze względu na brak producenta w Rumunii, prototyp ciężkiej dwuczłonowej lokomotywy spalinowej został opracowany przez szwajcarską firmę Sulzer. Firma ta była wówczas potentatem w dziedzinie konstruowania i produkcji silników spalinowych dużej mocy oraz lokomotyw spalinowych.
Dwuczłonowy prototyp.
W 1938 Sulzer opracował prototyp z osiami w układzie 2'Do1'+1'Do2' i silnikami o mocy 4400KM (2x2200KM). Lokomotywa była rozwinięciem francuskiej 262 BD 1. Lokomotywa po testach w Szwajcarii pojechała na testy do Rumunii, gdzie już po 8 dniach (20 lipca 1938) weszła do liniowej eksploatacji. Prototypowa lokomotywa zaczęła obsługiwać odcinek Bukareszt – Braszów, zawierający najtrudniejsze w Rumunii szlaki kolejowe. Spalinowóz nie wymagał pomocy popychaczy, stąd można było zredukować załogę i znacznie obniżyć koszty transportu. CFR chciało zamówić kolejne pojazdy jednakże w realizacji przeszkodził wybuch wojny.
Konsekwencje wojny oraz 060DA dla Francji i Wielkiej Brytanii.
Tuż po II wojnie światowej Sulzer został wpisany na listę koncernów współpracujących z III Rzeszą w celu odniesienia korzyści majątkowych (Sulzer produkował silniki do U-bootów). Dodatkowo nowy komunistyczny rząd nie chciał współpracy z Zachodem. Z tego względu CFR miało dostać parowozy opalane olejem oraz spalinowozy produkcji radzieckiej.
W tym samym czasie Société nationale des chemins de fer français (SNCF) szukało lokomotyw, które mogłyby zastąpić kanadyjskie parowozy uniwersalne dostarczone w ramach pomocy UNRRA. Ze względu na zniszczenia wojenne oraz koszty obsługi nowe lokomotywy miały być napędzane silnikami spalinowymi. Pojazdy te miały być konstrukcją uniwersalną, mogącą prowadzić zarówno ciężkie składy towarowe, jak i pociągi osobowe. Pierwsze zamówienie SNCF mogło złożyć dopiero w sierpniu 1952. Powstała wówczas lokomotywa sześcioosiowa o układzie osi Co’Co’ posiadająca silnik 12LDA28 będący modyfikacją przedwojennego silnika 12LDA31, który występował w prototypie dla Rumunii. Moc silnika początkowo wynosiła 2000KM, później została podniesiona do 2300KM.
W Wielkiej Brytanii po nacjonalizacji kolei rozpoczęto akcję zastępowania parowozów lokomotywami spalinowymi, początkowo produkcji brytyjskiej. W końcu jednak Brytyjczycy zaczęli sprowadzać jednostki napędowe (silniki i przekładnie) z zagranicy. W spalinowozach Class 44, 45 i 47 zostały wykorzystane silniki 12LDA28 (i ich późniejsze odmiany).
Zamówienie z Rumunii.
W połowie lat 50. XX wieku władze Rumunii stwierdziły, że potrzebują lokomotyw spalinowych o parametrach zbliżonych do połowy dwuczłonowej lokomotywy z 1938. Przedstawiciele Ministerstwa Przemysłu Ciężkiego oraz CFR zamówiło w Szwajcarii w konsorcjum Sulzer, Brown Boveri i SLM 6 lokomotyw jednoczłonowych, które miały mieć możliwość poruszania się w trakcji ukrotnionej.
Lokomotywa dla Rumunii powstała przez połączenie części mechanicznej 060DA produkowanej dla SNCF ze zmodyfikowanym pudłem szwajcarskiego elektrowozu Ae6/6 oraz z silnikiem 12-LDA28-A wykorzystanym w Class 44 dla BR. Podczas testów na hamowni udało się uzyskać moc maksymalną 2500KM, jednakże moc nominalna została ograniczona do 2100 KM. Lokomotywy po testach w Szwajcarii rozpoczęły testy, a później liniową eksploatację na najtrudniejszych szlakach górskich w Rumunii.
Produkcja w Rumunii.
Po dostarczeniu 6 lokomotyw ze Szwajcarii w zakładach Electroputere Craiova rozpoczęto montaż kolejnych 10 sztuk z części wyprodukowanych w Szwajcarii. Po opanowaniu procesu montażu zakłady w Craiovej rozpoczęły samodzielną produkcję. Zespoły napędowe dostarczały zakłady Masini Resita, natomiast wózki Caromet Caransebes.
Już podczas produkcji doszło do zmian w konstrukcji lokomotyw. Pierwotnie, mimo że prędkość maksymalna wynosiła 100 km/h, to moc maksymalna była osiągana tylko do 80 km/h. W wyniku modyfikacji lokomotywa dysponowała mocą nominalną w całym zakresie prędkości. Kolejną modyfikacją było podniesienie prędkości maksymalnej do 120 km/h poprzez zmodyfikowanie przełożenia przekładni.
Eksploatacja.
Rumunia.
CFR.
Początkowo 060DA była kierowana do obsługi pociągów towarowych, zwłaszcza w Karpatach, z czasem jednak lokomotywy te przejęły obsługę połączeń dalekobieżnych, przez co powstała wersja 060DA 1 przystosowana do prędkości 120 km/h.
Prywatni przewoźnicy.
Po uwolnieniu rynku kolejowego w Rumunii powstały spółki prywatne, które posiadają między innymi lokomotywy 060DA. Część tych lokomotyw zostało kupione od CFR, natomiast część sprowadzona z zagranicy, w tym z Chin&lt;ref name="ŚK 11/2009"&gt;&lt;/ref&gt;.
Eksport.
W 1965 Sekretarzem Generalnym Komunistycznej Partii Rumunii został Nicolae Ceaușescu. Polityk chciał uniezależnić się od wiodącej roli Związku Radzieckiego w bloku wschodnim, wzorem Jugosławii. W ramach podkreślenia niezależności, Socjalistyczna Republika Rumunii zaczęła eksportować lokomotywy, wbrew zaleceniom ZSRR, które domagały się by trzon ciężkiego taboru spalinowego tworzyły we wszystkich krajach RWPG lokomotywy M62 (ST44).
Polska.
PKP / PKP Cargo.
W 1956 Pierwszym Sekretarzem KC PZPR został Władysław Gomułka. Gomułka nie był w dobrych stosunkach z towarzyszami radzieckimi, stąd chciał pomóc Nicolae Ceaușescu.
Ogółem w latach 1965–1978 dostarczono PKP 422 egzemplarze serii 060DA, którym nadano oznaczenie ST43. Rozpoczęły one pracę w ruchu towarowym w DOKP Poznań. W kolejnych latach były także kierowane do obsługi pociągów pasażerskich z własnym źródłem ciepła&lt;ref name="KMiD1-2/2011"&gt;&lt;/ref&gt;. Mimo że ST43 były lokomotywami zaprojektowanymi do jazdy w górach, to w pierwszy przydział tych lokomotyw do MD Nowy Sącz nastąpił dopiero 1 stycznia 1975. Lokomotywy tej serii w Nowym Sączu już po kilku miesiącach zostały zastąpione przez ST44. Po kilku tygodniach okazało się, że ST43 znacznie lepiej radzą sobie na szlakach górskich. Spowodowało to również dyslokację ST43, które zostały przeniesione do rejonów górskich&lt;ref name="ŚK 11/2011"&gt;&lt;/ref&gt;.
Dostarczone do Polski lokomotywy różniły się m.in. typem silnika spalinowego (początkowo 12LDA28, a od numeru 156 12LDS28B), oraz od numeru 278 przystosowaniem do montażu sprzęgu samoczynnego, co zwiększyło długość i masę pojazdu. Zakup tych lokomotyw (łącznie z zakupem lokomotyw ST44) przyczynił się do wyeliminowania trakcji parowej z niezelektryfikowanych odcinków szlaków PKP.
W kwietniu 2019 wycofano z ruchu ST43-366, tym samym została zakończona eksploatacja tej serii przez PKP Cargo.
Prywatni przewoźnicy.
Lokomotywy 060DA były w taborach wielu prywatnych przewoźników w Polsce. Znaczna część tych lokomotyw została sprowadzona z zagranicy, a następnie zmodernizowana&lt;ref name="ŚK 3/2008"&gt;&lt;/ref&gt;. Głównymi przewoźnikami operującymi tymi lokomotywami były LOTOS Kolej, PCC Rail Rybnik i CTL Logistic. Brak części zamiennych spowodował zaniechanie sprowadzania tych lokomotyw do Polski i stopniowe ich wycofywanie&lt;ref name="ŚK 10/2009"&gt;&lt;/ref&gt;. Według stanu na sierpień 2019 czynnych jest 12 egzemplarzy.
Bułgaria.
W latach 60. koleje bułgarskie zamówiły 40 lokomotyw spalinowych w Austrii. Towarzysze radzieccy zaraz po podpisaniu kontraktu zabronili importu kolejnych lokomotyw z Zachodu. Premier Bułgarii Todor Żiwkow był proradziecki, mimo to Ministerstwo Transportu w sytuacji braków taboru i wobec obowiązującego zakazu zakupów w krajach kapitalistycznych nabyło lokomotywy 060DA z Rumunii. Import trwał nawet równolegle z dostawami radzieckich lokomotyw serii 07.
W sumie sprowadzono 130 sztuk tych lokomotyw. Lokomotywy te dostały oznaczenie 06
Chiny.
Ostatnim krajem, do którego zostały wyeksportowane 060DA, była Chińska Republika Ludowa. Do Chin w ramach wymiany barterowej trafiło 284 lokomotyw, którym nadano oznaczenie ND2. Po 1987 dostarczono przynajmniej 88 lokomotyw 060DA 1, które zyskały oznaczenie ND3. Lokomotywy zostały oficjalnie wycofane w latach 90. XX wieku. Wiele z nich trafiło później do CFR oraz przewoźników prywatnych.

</doc>
<doc id="481847" url="https://pl.wikipedia.org/wiki?curid=481847" title="Ukulele">
Ukulele

Ukulele − instrument muzyczny z grupy instrumentów strunowych szarpanych. W najpopularniejszej formie podobny jest do niewielkiej gitary, chociaż istnieją ukulele o innych kształtach pudła rezonansowego. Zwykle ma cztery struny, rzadziej sześć lub osiem, ale maksymalnie w czterech parach strojonych unisono lub oktawami. Gra się palcami, rzadziej z użyciem kostki (piórka/plektronu). Najczęściej wykorzystywane jako instrument akompaniujący, ale używane również do gry solowej.
Nazwa.
Nazwa "ukulele" wywodzi się z języka hawajskiego w którym słowo "ʻukulele", można rozumieć jako połączenie słów: "ʻuku" (pchła) i "lele" (skakać). Pochodzenie nazwy nie jest jednoznacznie ustalone. Według popularnej opinii, rdzenni mieszkańcy wysp nazwali tak ten instrument zafascynowani niskim, szybko ruszającym się Edwardem Purvisem – wpływową postacią na hawajskim dworze królewskim i wczesnym popularyzatorze tego instrumentu. Jego hawajskie przezwisko brzmiało właśnie "ʻukulele." Możliwe jest również, że "ʻukulele", w znaczeniu "skacząca pchła" odnosi się do szybkich ruchów palców muzyka na gryfie. Jeszcze innym wyjaśnieniem jest tłumaczenie słowa 'ukulele jako "dar, który przybył z daleka", odnoszące się do przybycia instrumentu na Hawaje wraz z emigrantami z Madery w 1879 roku. Taka etymologia podawana była przez ostatnią królową Hawajów Lydię Liliʻuokalani.
Historia.
Początki: Z Madery na Hawaje.
Instrument ten wywodzi się z grupy niewielkich instrumentów strunowych pochodzenia portugalskiego takich, jak "rajão, "cavaquinho, "braguinha," " machete". Ostateczną formę, nazwę i popularność zyskał na Wyspach Hawajskich. Z racji związania ukulele z kulturą hawajską przyjmuje się zatem powszechnie, choć nieściśle, że jest to instrument pochodzący z Hawajów właśnie.
Instrumenty będące prekursorami ukulele trafiły do Honolulu w 1879 roku wraz z emigrantami z Madery, przybyłymi na pokładzie statku Ravenscrag do pracy na plantacjach trzciny cukrowej. Trzech z nich, będących z zawodu stolarzami, zajmowało się również lutnictwem, a po zakończeniu dziesięcioletnich kontraktów pozostało na Wyspach, powracając do wyuczonego zawodu i stając się pierwszymi wytwórcami ukulele. Byli to Manuel Nunes, José do Espírito Santo oraz Augusto Dias.
Ukulele szybko zyskało popularność dzięki wsparciu hawajskiego dworu królewskiego. Król Dawid Kalākaua i jego siostra Lydia Liliʻuokalani znani byli z zamiłowania do muzyki i szybko przejęli, a następnie rozpropagowali w swoim otoczeniu nowe instrumenty muzyczne, łącząc ich brzmienie i wyuczoną europejską tradycję muzyczną z wpływami rdzennej muzyki hawajskiej.
Pierwsza i druga fala popularności.
Popularność ukulele wykroczyła poza Hawaje na początku XX wieku. Miało to związek z rozwijającą się modą na kulturę hawajską, uruchomioną przez przyłączenie wysp do Stanów Zjednoczonych i rozwój turystyki. Przełomowym momentem była wystawa Panama-Pacific International Exposition, odbywająca się w San Francisco w 1915 roku. Podczas niej wielką popularnością cieszył się pawilon hawajski, a jedną z atrakcji był zespół grający muzykę hawajską, między innymi na ukulele. Od tego momentu ukulele rozpowszechniło się w całych kontynentalnych Stanach Zjednoczonych i utrzymywało swoją popularność aż do lat trzydziestych. W tym okresie znalazło powszechne zastosowanie w muzyce popularnej tamtego okresu, w jazzie, w twórczości wodewilowej.
Drugą falę popularności ukulele datuje się na okres po II wojnie światowej, łącząc ją przede wszystkim z działalnością gwiazdy telewizji Arthura Godfreya, a także upowszechnieniem się bardzo tanich instrumentów z tworzyw sztucznych. Ostatecznie jednak ukulele odeszło praktycznie w zapomnienie do początku lat sześćdziesiątych, w związku z popularnością rock 'n'rolla, upowszechnieniem się gitary i niekorzystnym skojarzeniem z "instrumentem poprzedniego pokolenia". Od tego czasu aż do lat dziewięćdziesiątych ukulele praktycznie przestało funkcjonować w kulturze jako pełnoprawny instrument muzyczny, kojarząc się raczej z zabawką dla dzieci, instrumentem szkolnym lub z twórczością o charakterze kabaretowym.
Budowa ukulele.
Elementy konstrukcyjne.
Ukulele w najczęściej spotykanej formie przypomina kształtem niewielką gitarę klasyczną. Dzieli więc z nią takie same nazewnictwo elementów konstrukcyjnych: pudło rezonansowe z otworem rezonansowym, gryf z podstrunnicą z nabitymi progami zakończony główką z kluczami, struny oparte z jednej strony na siodełku, a z drugiej umocowane do mostka. Z racji niewielkich naprężeń strun, konstrukcja ukulele jest jednak znacznie delikatniejsza, stosuje się lżejsze ożebrowania i cieńsze ścianki pudła, nie stosuje się prętów regulacyjnych wewnątrz gryfu.
Rozmiary ukulele.
Najpopularniejsze i najstarsze rozmiary ukulele to ukulele sopranowe, koncertowe i tenorowe, ale istnieją również mniej popularne warianty. Należy pamiętać, że te tradycyjne nazwy są w zasadzie mylące i nieprawidłowe. Trzy najpopularniejsze rozmiary są strojone tak samo, więc skala dostępnych na gryfie dźwięków jest w nich zbliżona lub identyczna, wbrew nazewnictwu.
Ukulele sopranowe.
Historycznie najwcześniejszy, najpopularniejszy rozmiar ukulele. Menzura instrumentu ma najczęściej długość 13 cali (33 cm), podstrunica wyposażona jest w 12-14 progów.
Z racji niewielkiego pudła, sopranowe ukulele ma relatywnie krótki czas wybrzmiewania dźwięku, co predysponuje je bardziej do gry akordowej w szybkim tempie, niż do gry solo. Instrumentaliści o ponadprzeciętnie dużych palcach mogą mieć pewne problemy ze zmieszczeniem ich pomiędzy ciasno rozłożonymi progami. Ukulele sopranowe może być też zbyt małe dla osób wyższych, niż 175 cm. Zaletami ukulele sopranowego są najbardziej kanoniczne dla ukulele brzmienie, poręczne rozmiary i najniższa ze wszystkich rodzajów ukulele cena.
Ukulele koncertowe.
Powstało w latach dwudziestych z potrzeby budowy instrumentu lepiej nadającego się do gry w zespole i na scenie bez nagłośnienia. Menzura ma długość ok. 15 cali (38 cm), ilość progów waha się najczęściej od 14 do 16. Często wybierane jako kompromis między zaletami i wadami rozmiarów sopran i tenor.
Ukulele tenorowe.
Względnie duże ukulele tenorowe ma menzurę o długości ok. 17 cali (43 cm) i 17-19 progów. Relatywnie najgłośniejsze, o długim czasie wybrzmiewania i związanej z nim większej użyteczności wysokich pozycji na gryfie, najlepiej nadaje się do gry solowej. Wadami ukulele tenorowego są mniej poręczne rozmiary i większy koszt.
Ukulele barytonowe.
Największe ukulele o obniżonym stroju, odpowiadającym czterem pierwszym strunom gitary klasycznej. Pierwsze źródła o istnieniu takich instrumentów pochodzą z lat czterdziestych. Z racji odmiennego stroju, podobieństwa brzmienia do gitary, lecz mniejszych możliwości z powodu braku strun basowych, relatywnie mało popularne.
Rozmiary hybrydowe.
Dla ukulelistów pragnących połączenia zalet dłuższej skali z cechami brzmieniowymi mniejszego pudła, dostępne są hybrydowe rozmiary ukulele, popularnie zwane "longneck" – na przykład ukulele sopranowe z siedemnastocalową skalą tenor.
Ukulele sopranino.
Mniejsze od rozmiaru sopran instrumenty określa się zbiorczo mianem "sopranino". Często są one strojone wyżej niż standardowe C6, nawet o całą oktawę.
Ukulele basowe.
Niedawną innowacją (z 2009 roku) jest ukulele basowe, zbudowane na bazie pudła ukulele barytonowego i specjalnych strun z tworzywa sztucznego. Basowe ukulele mają charakterystyczne brzmienie, sytuujące się pomiędzy gitarą basową a kontrabasem. Tak naprawdę jednak jest to instrument o zupełnie innej skali, stroju, technice gry i zastosowaniu, któremu znacznie bliżej do gitary basowej, a jego nazwa i związek z ukulele mają charakter przede wszystkim marketingowy.
Materiały.
Koa.
Chociaż najwcześniejsze ukulele powstawały ze znanych ich portugalskim twórcom gatunków drewna jak sosna czy świerk, to bardzo szybko tradycyjnym materiałem do produkcji ukulele stało się drewno koa. Jest to endemiczny dla Wysp Hawajskich gatunek akacji, który już od końca XVIII wieku był dla nich ważnym produktem eksportowym.
Koa jest uważane za dobre drewno lutnicze, o charakterystycznym brzmieniu i pięknym rysunku, choć trudne w obróbce. Nie bez znaczenia jest również fakt, że przełom XIX i XX wieku na Hawajach to okres zawirowań politycznych i budzenia się świadomości narodowej, a drewno koa stanowiło jeden z symboli lokalnej tożsamości. Niemal wszystkie ukulele powstałe na Hawajach do końca pierwszej połowy XX wieku, a także znaczna część instrumentów budowanych na terenie kontynentalnych Stanów Zjednoczonych były zatem budowane z drewna koa.
Sytuacja zmieniła się dopiero w momencie, w którym koa po okresie zbyt intensywnej eksploatacji lokalnych lasów stało się zbyt kosztowne i trudno dostępne. Z tego powodu obecnie powstają z niego wyłącznie instrumenty z najwyższej półki.
Inne drewna lutnicze.
Obecnie materiały wybierane do produkcji ukulele nie odbiegają w zasadzie od tych wykorzystywanych do budowy gitar i innych instrumentów akustycznych. Największą popularnością cieszą się więc mahoń, cedr, palisander, klon czy świerk, ale doświadczeni lutnicy wykonują ukulele z dowolnych gatunków drewna, według preferencji klientów. Jednocześnie w klasie instrumentów popularnych najczęściej w zastępstwie litego drewna stosowane są różnego rodzaju laminaty (sklejki).
Tworzywa sztuczne.
Ukulele z racji masowej popularności i stosunkowo krótkiej tradycji było dobrym kandydatem do przetestowania nowych materiałów, jakie pojawiły się po II Wojnie Światowej. Pierwszym wytwórcą plastikowych ukulele był włoski muzyk, lutnik i przedsiębiorca Mario Maccaferri. Wprowadzone przez niego na rynek w 1949 ukulele Islander, między innymi dzięki entuzjastycznemu wsparciu Arthura Godfreya, sprzedały się w ponad dziewięciu milionach egzemplarzy, zachęcając również wielu naśladowców do produkcji plastikowych ukulele.
W latach dziewięćdziesiątych do idei niedrogiego, plastikowego instrumentu dobrej jakości powrócił jeden z twórców trzeciej fali popularności ukulele Jim Beloff, projektując wspólnie ze szwagrem modele Flea i Fluke. Zyskały one uznanie w Stanach Zjednoczonych w okresie, w którym ukulele dopiero odzyskiwało dawną popularność i instrumenty dobrej jakości były trudno dostępne poza Hawajami. Od tego czasu niedrogie instrumenty wykonane w całości lub w części z tworzywa sztucznego mają swoją stałą niszę na rynku.
Rodzaje pudła rezonansowego.
Z racji mniejszych rozmiarów instrumentu, przypominający gitarę kształt pudła standardowego ukulele nie wynika już z wymogów ergonomii, jest wyłącznie wyrazem pewnej tradycji. Z tego też powodu powstają liczne ukulele o zupełnie innej formie.
Najpopularniejszym alternatywnym rodzajem ukulele jest "ananas" w kształcie niesymetrycznego owalu, zaprojektowany w 1916 przez Sama Kamakę i później opatentowany. Powstają również oryginalne projekty o rozmaitych innych kształtach, jak również ukulele imitujące kształtem pudła inne instrumenty, np. lutnię, bałałajkę czy gitarę elektryczną.
Oprócz standardowej budowy instrumentu akustycznego z pudłem i otworem rezonansowym, istnieją ukulele zbudowane na innej zasadzie. Są to na przykład ukulele elektryczne – z korpusem z litego drewna, często także z metalowymi strunami i przetwornikiem elektromagnetycznym, ukulele rezofoniczne z metalowym rezonatorem, czy też tzw. banjolele / banjuke wyposażone w okrągłe pudło z membraną, podobne do banjo 4-strunowego.
Strojenie.
Strój C6.
Najpopularniejszy strój ukulele sopranowego, koncertowego i tenorowego to a1–e1–c1–g1, zwany potocznie strojem C lub C6 (są to wszystkie dźwięki czterodźwięku sekstowego), wywodzącym się prawdopodobnie z połączenia zalet stroju instrumentów "cavaquinho" (d2–h1–g1–d1) oraz "rajão" (a1–e1–c1–g1–d). Interwały w tym stroju odpowiadają interwałom pomiędzy czterema najwyższymi strunami gitary, co ułatwia grę osobom grającym na obu tych instrumentach.
Wariant z „wysokim G”.
Struna G jest standardowo strojona o oktawę wyżej, niż intuicyjnie spodziewaliby się gitarzyści (strój nieliniowy). Ma to istotny wpływ na barwę akordów i odpowiada za charakterystyczne, ‘radosne’ brzmienie granego na ukulele akompaniamentu. Wbrew jednak istniejącej opinii, taki strój posiada również zalety w grze solo. Struna G znajduje zastosowanie jako dodatkowa struna do akcentowania głównej melodii, co ułatwia ich aranżowanie, w szczególności na przykład w stylu campanella. Z kolei w stylu clawhammer traktuje się ją jako strunę burdonową.
Wariant z „niskim G”.
Mniej powszechnie stosuje się strój liniowy z „niskim G” (małym) – a1–e1–c1–g. Jego zaletą jest szersza skala dostępnych dźwięków, co daje nieco większe możliwości w grze solo, jak i większe zróżnicowanie brzmienia przy grze w zespole. Posiada również walory dydaktyczne – bardziej intuicyjny układ dźwięków na gryfie. Z tego powodu jest to strój polecany w programach nauczania muzyki, w których ukulele jest bardziej narzędziem do nauki podstawowej wiedzy muzycznej, niż instrumentem docelowym. Rzadko stosuje się niskie G w ukulele sopranowym, częściej w większych rozmiarach.
Strój „kanadyjski” D6.
Mniej popularnym strojem jest strój D (D6), składający się z dźwięków h1–fis1–d1–a1, czyli podwyższony w stosunku do stroju C o cały ton (również występujący w wariancie liniowym, czyli w tym przypadku z „niskim A”).
Często mylnie powtarzana jest informacja, że jest to dawny, oryginalny strój ukulele. W rzeczywistości pierwsze opublikowane materiały do nauki gry na ukulele zalecały strój C. Podwyższenie stroju, skutkujące większym napięciem strun i w związku z tym większą głośnością, jest wynalazkiem artystów występujących w latach 20., którym zależało na lepszej słyszalności niewielkiego instrumentu w czasach przed wprowadzeniem nagłośnienia scenicznego. Obecnie strój A stosowany jest przede wszystkim w Kanadzie, skutkiem przyjęcia go jako standardowy podczas opracowywania tamtejszego programu nauczania muzyki w szkołach.

</doc>
<doc id="481850" url="https://pl.wikipedia.org/wiki?curid=481850" title="Bibelot">
Bibelot

Bibelot (fr. „gracik”) – niewielki przedmiot, najczęściej niemający istotnej wartości użytkowej, spełniający funkcję ozdobną; określenie używane zwykle w liczbie mnogiej. 
Cechy.
Bibelotem jest nieduży dekoracyjny obiekt wykonany ze zdobionej porcelany, brązu, srebra, laki, także złotniczy, emaliowany bądź z innych podobnie efektownych materiałów. Są to wyroby, których funkcja dekoracyjna przeważa nad użytecznością i zazwyczaj o większej wartości artystycznej i materialnej.
Rola i zastosowanie.
Bibeloty (m.in. figurki, puzderka, flakoniki, także drobne przedmioty egzotyczne) ustawiano na etażerkach, gerydonach, w serwantkach, sekretarzykach, oszklonych gablotach, na półkach, parapetach kominków itp. miejscach, dla upiększenia pomieszczenia i wzbudzania zainteresowania swym pięknem, rzadkością lub niepospolitością. Swoją obecnością podkreślały zamożność właścicieli. Współcześnie funkcję domowych bibelotów często pełnią drobne przedmioty pamiątkowe.
Etymologia.
Wyraz przejęty z francuszczyzny, pochodzący od starofrancuskiego "beubelet" (XII w.), oznaczającego zarazem błyskotkę, świecidełko, ozdóbkę, drobiazg, drobnostkę, błahostkę i cacko, a także klejnocik i biżuterię – co z kolei wywodzi się od słowa "belbel" (igraszka, pieścidełko, zabawka), mającego swój pierwotny źródłosłów w "bel" (piękny).

</doc>
<doc id="481851" url="https://pl.wikipedia.org/wiki?curid=481851" title="Blues chicagowski">
Blues chicagowski

Blues chicagowski (ang. Chicago blues) – gatunek muzyki bluesowej powstały w Stanach Zjednoczonych w Chicago. Jego zaistnienie było wynikiem wielkiej migracji biednych robotników z południa do bardziej uprzemysłowionych miast północnych Stanów Zjednoczonych w pierwszej połowie XX wieku. Blues chicagowski rodził się z prostego bluesa Delty, wzbogacanego brzmieniami gitary elektrycznej, perkusji, instrumentów klawiszowych, gitary basowej, harmonijki ustnej i czasami saksofonu.
Historia.
Pierwsi bluesmani w Chicago.
Chociaż zwykle mówiąc o bluesie chicagowskim myślimy o powojennym zelektryfikowanym bluesie stworzonym przez Muddy'ego Watersa, to jednak blues w Chicago nie zaczął się od niego. Już 20 lat przed nim osiedlali się w "Wietrznym Mieście" bluesmani z Delty, którzy kształtowali podwaliny pod eksplozję Watersa.
Miasto Chicago zostało założone przez czarnego Haitańczyka o nazwisku Jean Baptiste Point du Sable, który w 1779 r. zbudował w pobliżu ujścia rzeki Chicago do jeziora Michigan swoją firmę handlową. Od lat 1840 zaczęli się tu także osiedlać zbiegli niewolnicy i już przed wojną secesyjną Chicago miało na całym konserwatywnym Środkowym Zachodzie opinię miasta "kochającego czarnych". Tutaj powstał silny ruch antyniewolniczy. Wkrótce linie kolejowe połączyły miasto z resztą kraju przyczyniając się do jego błyskawicznego rozwoju. Już na początku XX wieku było uważane za miasto, w którym można rozpocząć wszystko na nowo i ponownie dojść do bogactwa. Jednak dla Afroamerykanów z Południa miasto to było jakby Ziemią Obiecaną (ze względu na walkę z niewolnictwem) i oferowało dużo więcej niż tylko możliwość zatrudnienia w rozwijającym się przemyśle. Chicago było łatwo dostępne; pociąg dowoził ich prosto z Tennessee, Missisipi i Arkansas. Miasto posiadało gazetę Defender, która była obecna w codziennym życiu Afroamerykanów w Chicago. Poza tym było dla nich najbardziej znanym miastem amerykańskim ze względu na tanie wielkie firmy wysyłkowe Sears, Roebuck i Montgomery Ward, które zaopatrywały biedną ludność Południa w potrzebne artykuły, a bluesmanów nawet w gitary. Nowojorski Harlem był zapewne kulturalną stolicą czarnej Ameryki (która, notabene, całkowicie odrzucała blues), ale Chicago zajmowało drugie miejsce po Missisipi w sercach Afroamerykanów. Do pożaru Chicago w 1881 r. wszystko oprócz zimy przypominało im rodzinne strony Południa: drewniane domki z kurami na podwórkach, z ręcznie wypisanymi cennikami na sklepach, bliskość wody (Chicago zostało jednak potem odbudowane jako miasto murowane). Do tego dochodziła muzyka przeniesiona z Południa. 
Najpierw w Chicago zjawiali się bluesmani tylko po to aby dokonać tu nagrań (jak np. Blind Lemon Jefferson). 
Pierwszym ze znanych bluesmanów, który osiedlił się w Chicago już w 1916 r. był Georgia Tom czyli Thomas A. Dorsey (1899-1993), który potem przyczynił się do rozwoju muzyki gospel. Wkrótce, bo w 1919 r., przywędrował tu Big Bill Broonzy (1893–1958) – drugi król chicagowskiego bluesa. Poszerzył tu styl swojego wywodzącego się Delty bluesa nagrywając również z jazzowymi grupami. Kilka lat później (bo na początku lat 20.) osiadł tu Tampa Red (1904–1981) uważany za pierwszego króla chicagowskiego bluesa. Big Bill Broonzy wspominał, że był on pierwszym gitarzystą grającym szyjką od butelki, jakiego spotkał. Nosił przydomek, zupełnie zasłużony, "Czarodziej Gitary". Stworzył duet The Hokum Boys ze wspomnianym powyżej pianistą Georgia Tomem Dorseyem (z grupy Georgia Jazz Band, która akompaniowała słynnej Ma Rainey. Pierwsze nagrania Tampa Reda powstały także wtedy, gdy był jej akompaniatorem). Był niezwykle kreatywny i nie bał się eksperymentów; już w 1938 r. próbował swoich sił na elektrycznej gitarze. Jego dom, dzięki żonie, był domem otwartym dla wszystkich bluesmanów przybywających do Chicago. Big Joe Williams stwierdził "Każdy artysta bluesowy, który przybywał do Chicago, zatrzymywał się u Tampy. I jeśli ktoś mówi, że się u niego nie zatrzymał, powiedz mu, że kłamie". Jeżeli ktoś nie miał pieniędzy, jego żona gotowała dla niego obiady. Wielu bluesmanów dzięki niemu dokonało swoich pierwszych nagrań. Do jakiegoś czasu jego muzyka szybko ewoluowała. Już np. w 1938 r. nagrał dwa utwory "Rock It in Rhythm" i "Mr. Rhythm Man", które wyprzedziły swój czas mieszając swing i boogie w taki sposób, że dziś postrzega się je jako jedne z najwcześniejszych przykładów muzyki, która zostanie nazwana rock and rollem. 
W latach 30. zamieszkały w Chicago przynajmniej trzy wielkie postacie bluesa. W 1930 r. wraz ze swoim drugim mężem osiedliła się tu Memphis Minnie (1897–1973). Mniej więcej w tym samym okresie pojawili się w Chicago pianista Sunnyland Slim (1907–1995), który przejął styl pomagania wszystkim od Tampa Reda, i Peetie Wheatstraw (1902–1941), znany także jako Devil's Son-in-Law. Wszyscy oni przygotowywali grunt pod bluesową rewolucję.
Kiedy na początku lat 40. wprowadzono na bawełniane pola sprzęt do automatycznego zbierania bawełny, beznadziejna sytuacja czarnych zbieraczy stała się jeszcze tragiczniejsza. Gdy jednak Stany Zjednoczone przystąpiły do wojny, w wielkich przemysłowych miastach Północy powstało zapotrzebowanie na nową siłę roboczą. Doszło więc do masowej wędrówki ludów – w ciągu zaledwie kilku lat ok. 4 milionów Afroamerykanów z Południa przeniosło się na Północ, z czego ponad 250.000 trafiło do Chicago. Przynieśli ze sobą swoje gusty muzyczne – a więc na północ pociągnęli również i bluesmani z Delty. Rytm i cechy życia w wielkich miastach musiały ulec zmianie, gdyż miasto wymagało większej dynamiki, głośności, tempa itd. Musiała się więc zmienić i muzyka.
Bluebird Records.
W 1932 r. firma RCA Victor Records postanowiła otworzyć w Chicago swoją filię nazwaną Bluebird Records. Celem była chęć konkurowania w firmą ARC Records w segmencie rynku zwanym "3 płyty za dolara". 
W latach 30. i do 1942 r. była to najpoważniejsza firma na bluesowym rynku Chicago; właściwie go zmonopolizowała. Łowcą talentów i producentem był Lester Melrose. Płyty nagrywano tanio i szybko.
Specyficzną cechą firmy byłą stworzenie stałego, akompaniującego prawie każdemu bluesmanowi, zespołu. Bluesy nagrywane w Bluebird Records miały tak charakterystyczne brzmienie, że mówiło się wtedy o brzmieniu czy rytmie Bluebird. Miało to swoje dobre strony; np. przyczyniało się do popularyzacji bluesa, m.in. poprzez uczynienie go bardziej przystępnym przez taki nowoczesny akompaniament. Największym jednak minusem było pozbawienie nagrań jakiejkolwiek indywidualności, co jest przecież istotą bluesa, i jego ustereotypowienie.
Muddy Waters.
Przybycie do Chicago w majową sobotę 1943 r., po 17.5-godzinnej podróży pociągiem z Clarksdale młodego niepiśmiennego traktorzysty McKinleya Morganfielda (zwanego od dzieciństwa Muddy Water, później dodał s) nie stworzyło bluesa chicagowskiego, ale zapoczątkowało jego nową erę, w której nazwa ta stanie się właściwie synonimem bluesa. Muddy Waters przywiózł ze sobą tylko gitarę wartości 11 dolarów i jedną zmianę ubrania. Rozpoczął karierę od akompaniowania takim bluesmanom jak pianista Memphis Slim (1915-1988, od 1931 r. w Chicago), pianista Sunnyland Slim i mistrz harmonijki ustnej Sonny Boy Williamson I (1914-1948, w Chicago od 1934). Szybko też zauważył, że miasto jest po prostu głośne i przestawił się na gitarę elektryczną. Patriarcha bluesa chicagowskiego Sunnyland Slim polecił go małej firmie nagrywającej Aristocrat, której właścicielami byli bracia Czyżowie, po zmianie nazwiska znani jako Chess Records, jak ich firma nagraniowa.
Nikt w najśmielszych wyobrażeniach nie przeczuwał, co stanie się po wydaniu drugiego singla Watersa "I Can't Be Satisfied/I Feel Like Going Home" nagranego w kwietniu 1948 r. Płytka została nagrana w duecie: Muddy Waters na gitarze i wokalu, Big Crawford na kontrabasie, prawdopodobnie aż 6 miesięcy przed jej wydaniem (Leonard Chess nie rozumiał jeszcze o co tu chodzi i skarżył się "Nie mogę zrozumieć, o czym on śpiewa!") i stała się nieoczekiwanym przebojem raczkującej firmy. W dniu jej wydania - już w południe - nie można było tego singla nigdzie kupić i firma została zasypana żądaniami o nowe dostawy. Cena płytki z 79 centów podskoczyła przez noc o połowę. Sam Waters, który rozwoził wówczas żaluzje klientom nie miał swojej kopii i kupił ją następnego dnia po długim staniu w kolejce i to po potwierdzeniu, że to on ją nagrał! Ponieważ sprzedawano tylko po jednym egzemplarzu na głowę, więc żeby singla wysłać swojej rodzinie, musiał postawić w kolejce żonę, której na szczęście nie rozpoznano. Tak zaczął panować trzeci król chicagowskiego bluesa Muddy Waters, który kontynuował styl pomagania nowo przybyłym bluesmenom, traktując to jako dziedzictwo po Sunnylandzie Slimie, co podkreślał. Był jedną z inspiracji dla młodego Jimiego Hendrixa.
Charakterystyka bluesa chicagowskiego.
Blues chicagowski od Muddy'ego Watersa zaczął odznaczać się mocnym i chropowatym stylem zarówno gry jak i śpiewu. Usłyszeć to można wyraźnie, gdy porównamy go np. z wykonaniami bluesa miejskiego z Memphis. Charakterystyczną cechą była bardzo wysoka emocjonalność podczas jego wykonywania. Słyszalne to było szczególnie w partiach wokalnych i w tym właśnie blues chicagowski był podobny do bluesa Delty. Upraszczając nieco, można powiedzieć, że blues chicagowski był właściwie czystym bluesem Delty podłączonym w Chicago do wzmacniaczy. Dlatego też partie wokalne i instrumentalne pozostawały ze sobą w ścisłym związku, były niezwykle zrównoważone. I tak jak jego źródło – blues chicagowski pozostał wysoce zindywidualizowaną formą wypowiedzi muzycznej. Jednym z charakterystycznych elementów była duża rola gitary basowej, która nadawała bluesom chicagowskim specyficzny, ciężki rytm.
Był to już blues miejski. Singel Watersa, wspomniany powyżej, stał jeszcze na pograniczu; "I Feel Like Going Home" przywoływał jeszcze Deltę w Mississippi. Ale wkrótce Muddy Waters będzie już człowiekiem miasta – i miejskim stanie się jego blues. Skład grupy Watersa: dwie gitary, fortepian, bas i perkusja stał się wzorem dla większości późniejszych grup rockowych.
Blues chicagowski zwiększył także ilość nut wykraczając poza tradycyjną bluesową skalę C Eb F F# G Bb C. Nie dorównał w tym bluesowi teksańskiemu, ale czasami nadawało mu to bardziej jazzowy charakter.
Nowością było także pojawienie się kompozytora, był nim Willie Dixon, który komponował bluesy dla innych wykonawców, co przy tak zindywidualizowanej i polegającej na bezpośrednim doświadczeniu formie muzycznej, wydawało się niezgodne z wszelkimi zasadami. A jednak przyniosło znakomite efekty.
Inni ważni bluesmani Chicago.
Howlin' Wolf.
Muddy Waters przyćmił wszystkich współczesnych mu chicagowskich bluesmanów. Jedynym, który nawiązał z nim prawie równorzędną rywalizację był Howlin' Wolf (Chester Burnett, 1910-1976, w Chicago od 1952 r., na początku pomógł mu Waters), potężnej postury, 300-funtowej wagi pieśniarz bluesowy, gitarzysta, grający także na harmonijce ustnej. Ciekawe, że dla obu pisał klasyczne już dziś bluesy Willie Dixon (1915-1992), również zupełnie dobry wykonawca bluesa, grający na kontrabasie i śpiewający. Howlin' Wolf był chyba pierwszym z wielkich bluesmanów, którzy odwiedzili Polskę. Wystąpił na Jazz Jamboree w 1964 r. Miał zespół z gitarzystą Hubertem Sumlinem (ur. 1931), który praktycznie nauczył białych gitarzystów, takich jak np. Eric Clapton, co robić z gitarą. Waters miał jednak całkowicie otwartą i niezazdrosną naturę; wszyscy członkowie jego poszczególnych zespołów zyskali sławę i rozpoczęli indywidualne kariery przy pomocy samego Watersa. Żeby dowiedzieć się o muzykach Wolfa trzeba długotrwałych poszukiwań.
Jimmy Reed.
Ciekawą postacią chicagowskiego bluesa był niezwykle popularny Jimmy Reed (1925-1976, w Chicago od 1940 r.). Był śpiewakiem bluesowym, gitarzystą (nauczył się grać od gitarzysty Eddiego Taylora (1923-1985, w Chicago prawdopodobnie od 1943). Jego styl był właściwie pośrodku pomiędzy wiejskim bluesem Delty a miejskim bluesem powojennym. Nie ma białego zespołu bluesowo-rockowego, który by nie miał w repertuarze utworów Reeda. O jego znaczeniu świadczy także i to, że został wprowadzony zarówno do Rockowego Panteonu Sławy (Rock and Roll Hall of Fame) jak i do Bluesowego Panteonu Sławy (Blues Hall of Fame).
Luther Allison.
Jednym z gitarzystów bluesowych ukształtowanych w Wietrznym Mieście był Luther Allison (1939-1997), który po dłuższym pobycie w Europie powrócił do Stanów, wzbudzając sensację i żal, że przez tyle lat nie było go USA (od 1983 r. mieszkał w Paryżu). Jego bracia także byli muzykami i w 1957 r. razem założyli zespół, który nazwali... The Rolling Stones (później zmienili jego nazwę na The Four Jivers). Jego styl gry miał wiele wspólnego ze stylem Otisa Rusha i Buddy'ego Guya.
Blues zachodniej strony.
Odmianą bluesa chicagowskiego jest tzw. blues zachodniej strony (West Side blues). Nazwa wzięła się po prostu z miejsca zamieszkania i występów nieco młodszych od Watersa bluesmanów. Była to zachodnia strona południowej części Chicago. Czołowym przedstawicielem tej szkoły grania bluesa jest Buddy Guy (ur. 1936, w Chicago od 1957 r., pomagał mu Waters). Styl w jakim grali ci bluesmani był bardziej zbliżony do rocka z bardzo dynamicznym wokalem i gitarą. Często zachwianiu ulegała równowaga między partiami instrumentalnymi a wokalnymi, na korzyść solówek gitarowych. Ale byli tu i inni bluesmani. Gdyby Magic Sam (1937-1969, Samuel Maghett, w Chicago od 1950 r.) nie zmarł na atak serca w tak młodym wieku, byłby prawdopodobnie wybitnym gitarzystą. Więcej szczęścia miał Otis Rush (ur. 1934, w Chicago od 1948 r.), który po problemach zdrowotnych i okresie małej aktywności, powrócił w wielkiej formie i, co ważniejsze, w zdrowiu. Oprócz tego, że jest świetnym gitarzystą, jest jeszcze lepszym wokalistą, o dramatycznym, pełnym bólu, niezwykle intensywnym wokalu. Przedwcześnie zmarły Freddie King (1934-1976, w Chicago chyba od 1950 r.), pochodził z Teksasu i przyniósł do Chicago ewidentne wpływy gitarzystów z tego stanu. Tak jak i Magic Sam był uwielbiany przez młodzież rockową.
Chess Records.
Bracia Leonard i Phil, Polacy żydowskiego pochodzenia z Częstochowy, przybyli z Polski razem z matką w 1928 do Nowego Jorku, ale w Chicago czekał na nich ich ojciec Józef Czyż, który wyemigrował kilka lat wcześniej. Zajęli się nietypowym interesem - kupowali sklepy monopolowe, z których nadające się zamieniali potem na nocne kluby. Największym ich klubem był słynny nocny klub Macamba znajdujący się na południowej stronie miasta. Kiedy dowiedzieli się, że jedna z firm płytowych szuka inwestora – Leonard zainwestował swoje pieniądze w 1947. Była to firma "Aristocrat". W 1950 r. namówił brata, który wyłożył swoje pieniądze i firma stała się ich własnością. Zmienili wtedy nazwę na Chess Records. Zatrudnili łowcę talentów, Murzyna Sammy'ego Goldberga, który odnalazł Watersa i przesłuchał go. Jednak Leonard był zainteresowany głównie jazzem i dopiero po wielu próbach Goldberg namówił go do wysłuchania Watersa podczas występu w klubie Zanzibar. Kiedy Leonard zobaczył reakcję ludzi na muzykę Watersa, podpisał z nim kontrakt.
Nad nagrywaniem w firmie czuwali Ralph Bass, Willie Dixon a głównym producentem był Roquel "Billy" Davis.
W 1952 r. bracia założycieli Checker Record – alternatywną firmę nagrywającą tylko dla rozgłośni radiowych.
W 1956 r. założyli jazzową firmę Marterry, jednak szybko zmienili jej nazwę na Argo, a potem, gdy okazało się, że istnieje brytyjska firma pod tą samą nazwą, zmienili ją ponownie na Cadet Records. Ta firma nagrywała głównie jazz. 
W latach 60. powstała firma Cadet Concept, która zajmowała się nagrywaniem przeważnie bardziej ambitnego rocka. Z tą naklejką ukazały się także kontrowersyjnie wtedy przyjęte albumy Muddy'ego Watersa "Electric Mud" i "After the Rain".
W 1969 r. bracia sprzedali Chess Records firmie GRT (General Recorded Tape) za 6,5 mln dol. GRT przeniosła Chess do Nowego Jorku i w ciągu krótkiego czasu Chess Records zniknęła w ogóle z rynku. 
W 1975 r. GTR sprzedała to, co pozostało z Chess Records firmie All Platinum Records. Kiedy znalazła się ona w kłopotach finansowych, sprzedała Chess koncernowi MCA, który rozpoczął wznawianie nagrań dokonanych dla Chess, czasem w ogóle jeszcze niewydanych.
Obecnie dawne studio nagraniowe Chess Records na 2120 S. Michigan Av. jest właściwie muzeum.
Urodzony w 1942 r. Marshall Chess założył firmę nagraniową Czyz Records.

</doc>
<doc id="481853" url="https://pl.wikipedia.org/wiki?curid=481853" title="DIN (fotografia)">
DIN (fotografia)

DIN () – w fotografii, znormalizowana miara światłoczułości materiału fotograficznego. Stosowana w Europie od roku 1934, modyfikowana w latach 1957 i 1961. System bazuje na skali logarytmicznej; różnica trzech stopni DIN oznacza dwukrotną zmianę wartości czułości materiału fotograficznego, a to jest równoważne zmianie ekspozycji o 1 EV. I tak materiał fotograficzny o czułości 21°DIN jest dwukrotnie czulszy od materiału fotograficznego 18°DIN.
W Stanach Zjednoczonych odpowiednikiem skali DIN jest system ASA, którego nazwa jest akronimem American Standards Association. W systemie tym czułość materiału fotograficznego jest podawana w skali liniowej, czyli dwukrotnie większa liczba ASA oznacza podwojoną wartość czułości materiału fotograficznego (np. film fotograficzny 100ASA ma dwa razy większą czułość niż film 50ASA).
Oba systemy łączy międzynarodowa norma ISO (), która jednocześnie zastępuje system ASA. I tak w systemie ISO czułość materiału fotograficznego jest podawana następująco:
Przykłady: 50/18° ISO; 100/21° ISO; 200/24° ISO; 400/27° ISO (zob. też czułość filmu).

</doc>
<doc id="481854" url="https://pl.wikipedia.org/wiki?curid=481854" title="Zespół ogona końskiego">
Zespół ogona końskiego

Zespół ogona końskiego (ang. cauda equina syndrome) – charakterystyczny zespół objawów neurologicznych, powstających wskutek uszkodzenia włókien korzeni nerwowych biegnących w kanale kręgowym tworzących ogon koński.
Wskutek dyskopatii (centralnej lędźwiowej wypukliny jądra miażdżystego poniżej poziomu L1/L2) lub wzrostu guza w świetle końcowego odcinka kanału kręgowego dochodzi do ucisku na nerwy tworzące koński ogon, co powoduje poniższe objawy:
Zespół ogona końskiego często współistnieje z zespołem stożka końcowego. Zaburzenia czynności układu nerwowego wówczas obserwowane to:

</doc>
<doc id="481856" url="https://pl.wikipedia.org/wiki?curid=481856" title="Gempylowate">
Gempylowate

Gempylowate (Gempylidae) – rodzina morskich ryb okoniokształtnych. Poławiane dla smacznego mięsa (w tym gatunki spotykane pod handlową nazwą ryby maślane).
Występowanie : morza strefy tropikalnej i subtropikalnej
Klasyfikacja.
Rodzaje zaliczane do tej rodziny :
"Diplospinus" — "Epinnula" — "Gempylus" — "Lepidocybium" — "Nealotus" — "Neoepinnula" — "Nesiarchus" — "Paradiplospinus" — "Promethichthys" — "Rexea" — "Rexichthys" — "Ruvettus" — "Thyrsites" — "Thyrsitoides" — "Thyrsitops" — "Tongaichthys"

</doc>
<doc id="481857" url="https://pl.wikipedia.org/wiki?curid=481857" title="Folksonomy">
Folksonomy



</doc>
<doc id="481859" url="https://pl.wikipedia.org/wiki?curid=481859" title="Wernyhora (obraz Jana Matejki)">
Wernyhora (obraz Jana Matejki)

Wernyhora – obraz olejny Jana Matejki, namalowany w latach 1883–1884 w Krakowie.
To symboliczne dzieło przedstawia legendarnego ukraińskiego wieszcza czasów koliszczyzny – Wernyhorę. Jest to niesiony przez Kozaka i Ukrainkę starzec, będący w akcie wyjawiania proroctwa dotyczącego dalszych losów Polski, jej rozbiorach i odrodzeniu. Te przepowiednie spisuje siedzący po jego prawej stronie szlachcic Nikodem Suchodolski, starosta korsuński. U stóp Wernyhory Matejko umieścił lirę korbową będącą symbolem pieśni ocalającej wspólne, ukraińsko-polskie dziedzictwo oraz dwie symboliczne i sprzeczne ze sobą postacie – niewinne dziecko w białych szatach z ryngrafem z przedstawieniem Matki Boskiej Częstochowskiej będące uosobieniem ugody i dążenia do pojednania oraz ubranego na czarno mnicha prawosławnego, który oznacza konflikty i spory.
Inspiracją dla Matejki były m.in. dzieła Juliusza Słowackiego "Beniowski" oraz "Sen srebrny Salomei". Z kolei Stanisław Wyspiański pod wpływem tego obrazu umieścił Wernyhorę w "Weselu".

</doc>
<doc id="481860" url="https://pl.wikipedia.org/wiki?curid=481860" title="ASTM International">
ASTM International

ASTM International (wcześniej American Society for Testing and Materials, tłum. Amerykańskie Stowarzyszenie Badań i Materiałów) – międzynarodowa organizacja non-profit opracowującą normy, która jest jednym z największych na świecie tego typu stowarzyszeń niedochodowych. Założona została w 1898 roku.

</doc>
<doc id="481862" url="https://pl.wikipedia.org/wiki?curid=481862" title="Mike Pinkerton">
Mike Pinkerton

Mike „Pink” Pinkerton – amerykański programista, współtwórca przeglądarek internetowych Netscape Navigator i Mozilla Firefox.
W 1997 zaczął pracę w Netscape Communications, gdzie zajmował się tworzeniem przeglądarki Netscape Navigator. Tam też powstał projekt Camino przy współpracy z Dave'em Hyattem. W październiku 2002 Pinkerton pracował już dla firmy AOL, którą przejęło Netscape Communications. Od 2 września 2005 jest programistą w Google, gdzie zajmuje się rozwijaniem przeglądarek Firefox i Camino.
Pinkerton studiował na University of California w San Diego, gdzie uzyskał stopień Bachelor of Science w dziedzinie informatyki, a następnie w Georgia Institute of Technology, który ukończył z tytułem magistra.

</doc>
<doc id="481863" url="https://pl.wikipedia.org/wiki?curid=481863" title="United Kingdom Accreditation Service">
United Kingdom Accreditation Service

United Kingdom Accreditation Service (pl. "Brytyjski Urząd Akredytacyjny") – jedyna działająca w Wielkiej Brytanii instytucja uprawniona do udzielania akredytacji firmom i laboratoriom w zakresie certyfikacji i testowania poszczególnych produktów.
Historia.
UKAS został utworzony w 1995 r. na mocy protokołu ustaleń z (między UKAS a ówczesnym sekretarzem stanu ds. handlu i przemysłu). Powstał w wyniku połączenia w 1995 roku NAMAS (National Measurement Accreditation Service) i NACCB (National Accreditation Council for Certification Bodies). NAMAS powstał w wyniku połączenia w 1985 roku NATLAS (National Testing Laboratory Accreditation Scheme) utworzonego w 1981 roku i BCS (British Calibration Service) utworzonego w 1966 roku. 

</doc>
<doc id="481864" url="https://pl.wikipedia.org/wiki?curid=481864" title="Ukas">
Ukas



</doc>
<doc id="481867" url="https://pl.wikipedia.org/wiki?curid=481867" title="Dave Hyatt">
Dave Hyatt

Dave Hyatt (ur. 28 czerwca 1972) – amerykański programista, obecnie zatrudniony w Apple Computer. Tam też pracuje nad przeglądarką internetową Safari.
Ukończył studia na Rice University (ze stopniem bakałarza) oraz University of Illinois at Urbana-Champaign.
Współtwórca języków programowania XBL i XUL. Wraz z Blakiem Rossem był jednym z głównych inicjatorów projektu Mozilla Firefox. Członek W3C CSS Working Group.

</doc>
<doc id="481869" url="https://pl.wikipedia.org/wiki?curid=481869" title="Flickr">
Flickr

Flickr – serwis internetowy stworzony do gromadzenia i udostępniania zdjęć cyfrowych online.
Serwis działa od lutego 2004 roku i jest produktem kanadyjskiej firmy Ludicorp z Vancouver. W marcu 2011 roku serwis Flickr został zakupiony przez Yahoo i w czerwcu tego roku wszystkie zdjęcia przeniesiono z Kanady na serwery w USA, co spowodowało, że od tej pory podlegają amerykańskiemu prawu federalnemu.
Serwis "Flickr" zyskał znaczną popularność dzięki zastosowaniu nowatorskich rozwiązań programistycznych, które przyczyniły się do stworzenia szerokiej, aktywnej społeczności użytkowników, a także nowych metod katalogowania i wyszukiwania zdjęć (folksonomia, chmura znaczników). Flickr jest przedstawiany jako sztandarowy przykład nowego typu serwisów i usług internetowych określanych jako Web 2.0.
Rozwiązania techniczne.
Na "Vancouver PHP Association" Cal Henderson przedstawił rozwiązania techniczne zastosowane w serwisie Flickr.
Od czasu przejęcia serwisu Flickr przez Yahoo! i przeniesieniu danych zaprzestano wykorzystywania technologii ImageMagick.

</doc>
<doc id="481871" url="https://pl.wikipedia.org/wiki?curid=481871" title="Iberowie">
Iberowie

Iberowie (, ) − lud nieznanego pochodzenia, prawdopodobnie i w starożytności zasiedlający wschodnie wybrzeże Półwyspu Iberyjskiego. W połowie V wieku p.n.e. zmieszali się z Celtami, przybyłymi z terenów dzisiejszej Francji przez przełęcze w Pirenejach. W wyniku tego powstał lud Celtyberów.
Kultura.
Kultura iberyjska ukształtowała się w V wieku p.n.e. pod znacznym wpływem kultury greckiej. Iberowie zamieszkiwali miasta otoczone potężnymi kamiennymi murami. W miastach mieszkali w czworokątnych domach z kamienia, rozwijali handel i rozmaite rzemiosła (w szczególności związane z obróbką szlachetnych kamieni). Stworzyli również własne pismo, wykorzystując alfabet fenicki.
Religia Iberów charakteryzowała się sanktuariami umieszczanymi w jaskiniach, gdzie spalone zwłoki umieszczano w sarkofagach często o kształcie kobiety (np. Dama z Bazy).
Źródła historyczne.
Pierwsze wzmianki o Iberach zostały znalezione we fragmentach "Periplusa Massalskiego" zawartego w poemacie "Ora Maritima" autorstwa Awienusa. Następnie plemiona Iberów wymieniane są w "Ges Periodos" autorstwa greckiego historyka i geografa Hekatajosa z Miletu. Kolejne informacje o Iberach podaje Herodot.

</doc>
<doc id="481873" url="https://pl.wikipedia.org/wiki?curid=481873" title="Kłębik">
Kłębik

Kłębik – (łac. "hypothenar") czyli kłąb palca małego (piątego) dłoni znajduje się przeciwstawnie do kłębu kciuka, zbudowany jest z 4 mięśni:
Bezpośrednio pod skórą leży:
Głębszą warstwę tworzą dwa mięśnie:
Najgłębszą warstwę stanowi:

</doc>
<doc id="481876" url="https://pl.wikipedia.org/wiki?curid=481876" title="Cupertino">
Cupertino

Cupertino – miasto położone w hrabstwie Santa Clara stanu Kalifornia. W 2000 roku populacja miasta wynosiła 50 546 osób.
Ekonomia.
Jest jednym z wielu miast tworzących Dolinę Krzemową. Znajdują się tam główne siedziby takich firm jak Apple, Symantec, Trend Micro, Cloud.com, Lab126, Packeteer, Chordiant i Seagate Technology. W mieście swoje oddziały ma ponad 60 firm związanych z technologią komputerową, m.in. IBM, Olivetti i Oracle.

</doc>
<doc id="481877" url="https://pl.wikipedia.org/wiki?curid=481877" title="Mięsień dźwigacz jądra">
Mięsień dźwigacz jądra

Mięsień dźwigacz jądra (łac. "musculus cremaster", z gr. = "dźwigam") – przyłączone do powrózka nasiennego odgałęzienie mięśnia skośnego wewnętrznego brzucha i mięśnia poprzecznego brzucha. Jego zadaniem jest podciąganie jąder w kierunku jamy brzusznej.

</doc>
<doc id="481880" url="https://pl.wikipedia.org/wiki?curid=481880" title="Stulicha psia">
Stulicha psia

Stulicha psia ("Descurainia sophia") – gatunek rośliny należący do rodziny kapustowatych. Znana też jako stulisz właściwy.
Rozmieszczenie geograficzne.
Rodzimy obszar występowania obejmuje Europę, znaczną część Azji oraz Algierię, Egipt, i Maroko w Afryce Północnej. Rozprzestrzenia się też gdzieniegdzie poza rejonem swojego rodzimego występowania na obszarach o umiarkowanym klimacie. W polskiej florze jest pospolitym na całym obszarze archeofitem.
Biologia i ekologia.
Roślina jednoroczna lub (czasami) dwuletnia. Siedlisko: pola, drogi, wysypiska, nasypy piaszczyste. Pospolity chwast. Jest rośliną azotolubną, dobrym wskaźnikiem gleb bogatych w azot. W klasyfikacji zbiorowisk roślinnych gatunek charakterystyczny dla All. "Sisymbrion", Ass. "Sisymbrietum sophiae". Roślina trująca - ziele zawiera glukozyd siarkocyjanianowy i w większych ilościach jest lekko trujące.
Płodność.
Gatunek o bardzo wysokiej płodności. Liczba nasion z rośliny w stanowisku ruderalnym wynosi nieco ponad 4 tysiące, a na polach uprawnych sięga blisko 76 tysięcy. Rekordowa płodność z jednej rośliny tego gatunku to niemal 1,1 miliona nasion.

</doc>
<doc id="481881" url="https://pl.wikipedia.org/wiki?curid=481881" title="Nowa Kartagina">
Nowa Kartagina



</doc>
<doc id="481883" url="https://pl.wikipedia.org/wiki?curid=481883" title="Edwin Fischer">
Edwin Fischer

Edwin Fischer (ur. 6 października 1886 w Bazylei, zm. 24 stycznia 1960 w Zurychu) – szwajcarski pianista i dyrygent.
Życiorys.
W latach 1896–1904 studiował u Hansa Hubera w konserwatorium w Bazylei. Od 1904 do 1905 roku był uczniem Martina Krausego w Konserwatorium Sterna w Berlinie, gdzie następnie w latach 1905–1914 prowadził klasę fortepianu. Dyrygował w Lubece (1926–1928) i Monachium (1928–1932). Od 1931 roku uczył w Hochschule für Musik w Berlinie. W 1942 roku wrócił do Szwajcarii. W latach 1942–1958 uczył w konserwatorium w Lucernie. Występował w trio fortepianowym z Georgiem Kulenkampffem (później zastąpionym przez Wolfganga Scheiderhana) i Enrico Mainardim.
Prowadził szeroko zakrojoną działalność koncertową, łącząc role dyrygenta i pianisty. Ceniony był jako wykonawca dzieł J.S. Bacha, W.A. Mozarta i Beethovena. Jego sztuka wykonawcza była silnie osadzona w tradycji romantycznej. Dokonał licznych nagrań płytowych, dla wytwórni HMV dokonał pierwszej pełnej rejestracji fonograficznej "Das Wohltemperierte Klavier" J.S. Bacha.
Opublikował prace "J.S. Bach" (Poczdam 1945), "Musikalische Betrachtungen" (Wiesbaden 1949), "Ludwig van Beethovens Klaviersonaten" (Wiesbaden 1956) i "Von den Aufgaben des Musikers" (Wiesbaden 1960). Skomponował "Sonatinę C-dur" na fortepian i "Das Donnerwetter" na orkiestrę kameralną, ponadto pieśni.

</doc>
<doc id="481885" url="https://pl.wikipedia.org/wiki?curid=481885" title="Zamek Kapituły Warmińskiej w Olsztynie">
Zamek Kapituły Warmińskiej w Olsztynie

Zamek Kapituły Warmińskiej w Olsztynie – wybudowany w połowie XIV wieku w stylu gotyckim przez kapitułę warmińską, która była jego właścicielem do roku 1772. Zamek pełnił funkcje obronne oraz był siedzibą min. administratora dóbr kapituły. Najsławniejszym mieszkańcem zamku był Mikołaj Kopernik, który pełnił obowiązki administratora w latach 1516–1521. Na jednej ze ścian zachowała się po nim oryginalna tablica astronomiczna. W dawnym refektarzu oraz komnacie administratora znajdują się unikalne sklepienia kryształowe datowane na ok. 1520 rok. Obecnie w zamku mieści się Muzeum Warmii i Mazur.
Historia Zamku.
Około 1334 roku powstała na wzgórzu w zakolu Łyny drewniano-ziemna strażnica. Na jej miejscu kapituła warmińska rozpoczęła budowę murowanego zamku, który powstał pomiędzy rokiem 1348 a 1353, gdy miasto uzyskało prawa miejskie. Składał się on wówczas z jednego skrzydła po północno-wschodniej stronie czworokątnego dziedzińca. Dojście do zamku, otoczonego pasem murów obronnych i fosą prowadziło od strony Łyny mostem zwodzonym. Południowo-zachodnie skrzydło zamku zbudowano w XV wieku. Wieżę z połowy XIV wieku, położoną w zachodnim narożniku dziedzińca, przebudowano w początku XVI wieku, nadając jej kształt okrągły na czworokątnej podstawie, a wysokość 40 m. Jednocześnie zamkowe mury obronne podwyższono do wysokości 12 m i uzupełniono drugim pasem niższych murów, wzmocnionych basztami. System zamkowych murów połączono częściowo z murami miejskimi, przez co zamek stał się jak gdyby potężnym bastionem wysuniętym poza miasto i broniącym do niego dostępu. Zamek należał do kapituły warmińskiej, która, wraz z biskupem warmińskim, do 1454 podlegała wojskowej opiece zakonu krzyżackiego. Z tego względu odegrał sporą rolę podczas wojen polsko-krzyżackich. W 1410 po bitwie pod Grunwaldem poddał się bez walki Polakom, w 1414 zaś zdobyli go oni po kilkudniowym oblężeniu. W czasie wojny trzynastoletniej (1454–1466) przechodził z rąk do rąk. Krzyżacy zagrozili zamkowi i miastu jeszcze w 1521, obrona jednak była tak skuteczna, że poprzestali po jednym, nieudanym szturmie. Kapituła powierzała zarządzanie komornictwem olsztyńskim wybieranemu co roku ze swego grona kanonikowi nazywanemu administratorem. W latach 1516–1521, z krótką przerwą, administratorem komornictwa olsztyńskiego był Mikołaj Kopernik. On właśnie przygotował obronę Olsztyna przed najazdem krzyżackim. W XVI wieku gościli tu też dwaj biskupi warmińscy, a zarazem wielcy pisarze: Jan Dantyszek – „pierwszy poeta sarmacki”, obdarzony cesarskim wawrzynem za „pieśni łacińskie” (1538, 1541) oraz Marcin Kromer z równą swobodą tworzący po łacinie i po polsku dzieła naukowe i literackie (1580). Kromer poświęcił wówczas kaplicę św. Anny, niedawno zbudowaną w południowo-zachodnim skrzydle zamku, a obdarzoną misternym siatkowym sklepieniem.
Z czasem oba skrzydła zamku utraciły militarne znaczenie, a dla celów mieszkalnych stały się mało dogodne. W 1758 doprowadzono więc do zamku dojazd od strony miasta i zbudowano z tej strony skrzydło pałacowe, jednocześnie likwidując podgrodzie i część murów.
W 1779 zatrzymywał się tutaj Ignacy Krasicki. Po zaborze Warmii (1772) zamek przeszedł na własność zarządu państwowych majątków ziemskich, mieściła się tu przez pewien czas również parafia ewangelicka. W 1845 most nad fosą zastąpiono groblą łączącą zamek z miastem, fosę zaś osuszono. W latach 1901–1911, w związku wybraniem zamku na siedzibę prezydenta rejencji olsztyńskiej (odpowiednik wojewody) przeprowadzono generalny remont zamku. Zmieniono wówczas poziom podłóg w refektarzu, a w krużganku wprawiono futryny okienne i dostawiono neogotycką klatkę schodową. Wieżę zamkową, która straciła hełm (stożkowy dach) podczas burzy w 1821 roku, uwieńczono ponownie w 1926, po ponad stu latach. W 1921 w salach zamku umieszczono muzeum. Było to wówczas muzeum regionalne o charakterze etnograficznym, którego kierownictwo znajdowało się w rękach nauczycieli olsztyńskich: Leonarda Fromma – archeologa i Hugo Hermanna Grossa – nauczyciela przyrody.
Zamek także i dzisiaj służy celom muzealnym. W 1945 zamek stał się siedzibą Muzeum Mazurskiego, które dzisiaj nosi nazwę Muzeum Warmii i Mazur. Oprócz działalności wystawienniczej dużą popularnością cieszą się imprezy organizowane tu w ramach Olsztyńskiego Lata Artystycznego (OLA) jak wieczory zamkowe i „Niedziele w Muzeum”.
Muzeum.
Na zamku znajduje się stała wystawa kopernikowska (zlokalizowana w dwóch pomieszczeniach: na krużganku i sali będącej niegdyś prywatnym mieszkaniem administratora). Na ścianie krużganka umieszczona jest astronomiczna tablica doświadczalna z 1517 r., prawdopodobnie wykonana własnoręcznie przez Mikołaja Kopernika.
Mikołaj Kopernik.
Mikołaj Kopernik mieszkał w północno-wschodnim skrzydle zamku, w dużej komnacie, z której dwu okien rozciągał się widok na Łynę i młyn zamkowy, a z trzeciego – na dziedziniec, jedne drzwi zaś prowadziły na krużganek, a drugie do komnaty urzędowej. Obie komnaty otrzymały na początku XVI wieku piękne, kryształowe sklepienie, były jednak dość niskie i dopiero cztery wieki później podwyższono je przez obniżenie podłogi. Kopernik napisał tu swą rozprawę o monecie, tu dokonywał obserwacji ruchu planet, a na krużganku sporządził tablicę umożliwiającą mu śledzenie wiosennych i jesiennych zrównań dnia z nocą. Tablica ta jest po dziś dzień zachowaną pamiątką po Koperniku. Kopernik przebywał jeszcze na zamku w latach 1524, 1531, 1535 i 1538 jako wizytator.
W roku 2010, od 16 marca do 21 maja na zamku przebywał sarkofag z doczesnymi szczątkami Mikołaja Kopernika. 22 maja sarkofag został przewieziony do Fromborka, gdzie został uroczyście pochowany w tamtejszej bazylice katedralnej.
Filatelistyka.
Poczta Polska wyemitowała 1 czerwca 1971 r. w serii "Na szlaku Kopernika", znaczek pocztowy o nominale 2,50 zł, przedstawiający olsztyński zamek. Druk w technice offsetowej na papierze kredowym. Autorem projektu znaczka był Andrzej Heidrich. Znaczek pozostawał w obiegu do 31 grudnia 1994 r..

</doc>
<doc id="481888" url="https://pl.wikipedia.org/wiki?curid=481888" title="Kohala">
Kohala

Kohala – wygasły wulkan na wyspie Hawaiʻi należącej do USA, który powstał ponad 500 tys. lat temu. Najwyższy wierzchołek tej góry wznosi się na 1670 m n.p.m. Ostatni wybuch wulkanu miał miejsce około 120 tys. lat temu. Wiek znalezionych skał został określony na około 460 tys. lat. Wulkan Kohala zbudowany jest głównie z pumeksu (62%) i bazaltu (37,887%). Ma też śladowe ilości granitu (0,13%).

</doc>
<doc id="481892" url="https://pl.wikipedia.org/wiki?curid=481892" title="Jasność (powieść)">
Jasność (powieść)



</doc>
<doc id="481895" url="https://pl.wikipedia.org/wiki?curid=481895" title="Bounce (muzyka)">
Bounce (muzyka)

Bounce – podgatunek hip-hopu, powstał na południu Stanów Zjednoczonych na początku lat 90. XX w. 
Strukturą bounce zbliżony jest do pierwszych nagrań hip-hopowych z lat 70. XX w., utożsamianych z osobą DJ-a Kool Herca, amerykańskiego emigranta z Karaibów. Muzyk wypracował prostą formę hip-hopu, w którym beat stanowił tło dla MC, którego rap, czy też skandowanie miało na celu zachęcić publiczność do tańca. Słowa oparte na zasadzie "call and response", często zawierały odniesienia geograficzne, sposób mogący budzić skojarzenia w Polsce ze skandowaniem nazw miejscowości w trakcie zabawy. Bounce rozprzestrzeniał się w niewielkich klubach i salach koncertowych na uboczu przemysłu muzycznego przy wsparciu lokalnych społeczności. 
Muzyka bounce oparta jest na ubogim, powtarzalnym samplowaniu, wyraźnej linii melodycznej oraz szybkim tempie. W swej korzennej formie rapowano pod beat "Triggerman" na podstawie sampli z piosenek "Drag Rap" Showboys, "Brown Beat" Camerona Paula oraz "Rock The Beat" Dereka B.
W swej oryginalnej formie bounce nigdy nie zyskał szerszej popularności pozostając zjawiskiem lokalnym typowym dla Nowego Orleanu. Pewne zainteresowanie gatunek zyskał za sprawą wytwórni muzycznych Cash Money Records i No Limit Records, których nagrania z nurtu gangsta rapu zawierały wpływy bounce'u.
Na początku XXI w. w Polsce wraz ze wzrostem popularności hip-hopu zaistniała spolszczona nazwa gatunku "bauns". W tejże stylistyce tworzyli m.in. Tede, Borixon i Onar.

</doc>
<doc id="481896" url="https://pl.wikipedia.org/wiki?curid=481896" title="NPD">
NPD



</doc>
<doc id="481897" url="https://pl.wikipedia.org/wiki?curid=481897" title="Makrelowate">
Makrelowate

Makrelowate (Scombridae) – rodzina morskich ryb okoniokształtnych. Cenione jako ryby konsumpcyjne.
Występowanie.
Morza i oceany strefy tropikalnej, subtropikalnej i umiarkowanej.
Klasyfikacja.
Rodzaje zaliczane do tej rodziny są zgrupowane w podrodzinach Gasterochismatinae, Scombrinae:
"Acanthocybium" — "Allothunnus" — "Auxis" — "Cybiosarda" — "Euthynnus" — "Gasterochisma" — "Grammatorcynus" — "Gymnosarda" — "Katsuwonus" — "Orcynopsis" — "Rastrelliger" — "Sarda" — "Scomber" — "Scomberomorus" — "Thunnus"

</doc>
<doc id="481898" url="https://pl.wikipedia.org/wiki?curid=481898" title="Filip VI">
Filip VI



</doc>
<doc id="481899" url="https://pl.wikipedia.org/wiki?curid=481899" title="Tom Robbins">
Tom Robbins

Thomas Eugene Robbins (ur. 22 lipca 1932 w Blowing Rock) – amerykański pisarz.
Jego powieści są skomplikowane; często przedstawiają dzikie, niezrozumiałe historie z elementami socjologicznymi, jednak prawidłowo i dobrze osadzone w treści. Powieść "I kowbojki mogą marzyć" (1976) została sfilmowana przez Gusa Van Santa (główną rolę zagrała Uma Thurman).
W 1954 Robbins uczęszczał na Washington and Lee University (w Lexington), gdzie studiował dziennikarstwo. Z uczelni tej został wyrzucony z powodu problemów z dyscypliną. Wówczas przeniósł się do Nowego Jorku, gdzie chciał zostać pisarzem. Wstąpił do Sił Powietrznych, gdzie przesłużył trzy lata w Korei. W 1960 powrócił do normalnego życia w Richmond, w stanie Wirginia. Dostał się do szkoły artystycznej – Richmond Professional Institute (RPI) – która później przekształciła się w Uniwersytet Wspólnoty Wirginii. Tam studiował sztukę, był redaktorem naczelnym gazety uniwersyteckiej.
Po ukończeniu studiów przeniósł się do Seattle, gdzie pracował w lokalnej gazecie „The Seattle Times”. Po kilku latach przeniósł się ponownie, tym razem do LaConner, w stanie Waszyngton w 1970, gdzie żyje do chwili obecnej.

</doc>
<doc id="481900" url="https://pl.wikipedia.org/wiki?curid=481900" title="Saint-Denis (Reunion)">
Saint-Denis (Reunion)

Saint-Denis ("Saint-Denis de la Réunion") – stolica francuskiej wyspy Reunion.
Saint-Denis jest największym miastem tej wyspy – ma ponad 145 tys. mieszkańców. W jego pobliżu znajduje się lotnisko Aéroport de la Réunion Roland Garros. Miasto założył Étienne Régnault w 1669, a stolicą wyspy jest od 1738 roku.
Sławni urodzeni w Saint-Denis.
Skazany na wygnanie w Reunion, marokański Rais Abd al-Karim mieszkał kilka lat w Saint-Denis od 1926.

</doc>
<doc id="481902" url="https://pl.wikipedia.org/wiki?curid=481902" title="Mostek człowieka">
Mostek człowieka

Mostek (ang./) – nieparzysta długa płaska kość stanowiąca środkową część przedniej ściany klatki piersiowej człowieka. U dzieci w miejscu złączenia trzech części mostka występuje chrząstkozrost (ang./łac. ), który z wiekiem ulega kostnieniu, zamieniając się w kościozrost. 
Rzutując mostek na kręgosłup, leży on na wysokości od 2.–3. do 9.–10. kręgu piersiowego. Dodatkowo mostek wzmocniony jest silną i bardzo elastyczną błoną (ang. "sternal membrane", łac. ), która ściśle do niego przylegając zapobiega zapadaniu się mostka podczas złamania, a także zapobiega przebiciu płuca przez złamany mostek. Kształtem zbliżony do krawata zwiększa ochronę serca, płuc i głównych naczyń krwionośnych przed skutkami urazów. Jego trzy części to rękojeść, trzon mostka i wyrostek mieczykowaty. Słowo „mostek” pochodzi od starożytnego greckiego στέρνον (sternon), co oznacza „klatkę piersiową”.
Budowa.
Mostek to wąska, płaska kość, stanowiąca środkową część przedniej części klatki piersiowej. Górna część mostka podtrzymuje obojczyki, a jej krawędzie łączą się z chrząstkami żebrowymi dwóch pierwszych par żeber. Wewnętrzna powierzchnia mostka jest również przyczepem więzadeł mostkowo-osierdziowych. Jego szczyt jest również połączony z mięśniem mostkowo-obojczykowo-sutkowym. Mostek zbudowany jest z istoty gąbczastej zawierającej szpik kostny czerwony, pokrytej cienką warstwą istoty zbitej. Jest ona najgrubsza w górnej części rękojeści. Kształt tej kości od dawna był utożsamiany z krótkim, greckim mieczem. Stąd nazwy dla jego trzech składowych części:
Mostek łączy się z obojczykiem za pomocą stawu mostkowo-obojczykowego (ang. "sternoclavicular joint", łac. "articulatio sternoclavicularis").
Znaczenie kliniczne.
Ponieważ mostek zawiera szpik kostny, jest czasami używany jako miejsce do biopsji szpiku kostnego do badań hematologicznych. W szczególności pacjenci z wysokim BMI (otyłość lub znaczna nadwaga) mogą wykazywać nadmiar tkanki, który utrudnia dostęp do tradycyjnych miejsc biopsji szpiku, takich jak kości miednicy.
Podczas wykonywania operacji kardio-torakochirurgicznych mostek jest rozcinany (pośrodkowa sternotomia), aby uzyskać dostęp do organów klatki piersiowej klatki piersiowej 
Złamanie mostka jest raczej rzadkie. Może wynikać z urazu, na przykład w przypadku wbicia klatki piersiowej kierowcy w kolumnę kierownicy samochodu w wypadku samochodowym. Najczęstszym miejscem złamań mostka jest kąt mostka. Niektóre badania pokazują, że powtarzające się uderzenia w okolice mostka również spowodowały złamanie mostka. Wiadomo, że miały one miejsce w sportach kontaktowych, takich jak hokej i piłka nożna. Złamania mostka są często związane z podstawowymi urazami, takimi jak stłuczenia płuc lub posiniaczona tkanka płuc.

</doc>
<doc id="481904" url="https://pl.wikipedia.org/wiki?curid=481904" title="Uniwersytet Wspólnoty Wirginii">
Uniwersytet Wspólnoty Wirginii

Uniwersytet Wspólnoty Wirginii (ang. Virginia Commonwealth University) – uniwersytet w Richmond w stanie Wirginia, założony w 1838. 
W roku akademickim 2006/2007 na uczelni tej studiowało 30 381 osób. Zaliczana jest ona do uniwersytetów mających status "doctoral/research-extensive", według Carnegie Classification of Institutions of Higher Education.
Rektorem jest Michael Rao.

</doc>
<doc id="481905" url="https://pl.wikipedia.org/wiki?curid=481905" title="Tabasco (przyprawa)">
Tabasco (przyprawa)

Tabasco – rodzaj ostrej przyprawy, otrzymywanej z kultywaru "Tabasco" papryki owocowej ("Capsicum frutescens"), należącego do grupy tzw. papryk chili. Ma owoce o długości 3-5 cm.
Słowo "tabasco" pochodzi od nazwy Tabasco (stanu w Meksyku) i jest znane dzięki "sosowi tabasco". W oryginale znaczy "kraj o gorącej i wilgotnej ziemi".
Pierwszą wersją sosu tabasco był sprzedawany od 1859 produkt pod nazwą "Manuel White’s Concentrated Essence of Tabasco". Powstawał on z ugotowanych i zalanych octem papryczek chili. Był produkowany do roku 1883.
Nazwa sosu jest zastrzeżona dla rodziny McIlhenny Co. mającej wyłączność na produkcję sosu pod nazwą "Tabasco" od 2. połowy XIX wieku. Firma ma siedzibę w Luizjanie, na wysepce Avery Island w estuarium rzeki Vermilion wpadającej do Zatoki Meksykańskiej.
Sos tabasco powstaje wyłącznie z naturalnych składników. Zgodnie z recepturą, opracowaną przez Edmunda McIlhenny’ego w 1868 roku, dojrzałe papryczki miażdżone są z solą, następnie dojrzewają w dębowych beczkach przez 3 lata, po czym są mieszane z octem winnym.
Nowsze sosy produkowane są na bazie papryczek jalapeño (np. Tabasco Green Pepper Sauce z zielonych papryczek), chipotle (jalapeño suszonego w dymie), papryki habanero lub czosnku.
Tabasco, jako sos na bazie ostrej papryki, ma konkurentów, w tym: Búfalo, Chili pepper water, Cholula Hot Sauce, Crystal Hot Sauce, Louisiana Gold Hot Sauce, Sriracha, Texas Pete. Najwięcej sosu tabasco eksportuje się do Japonii, Niemiec, Wielkiej Brytanii, Meksyku, Singapuru, Kanady, Korei Południowej, Hiszpanii, Francji, Australii i RPA.

</doc>
<doc id="481907" url="https://pl.wikipedia.org/wiki?curid=481907" title="Brochocin Trzebnicki">
Brochocin Trzebnicki



</doc>
<doc id="481911" url="https://pl.wikipedia.org/wiki?curid=481911" title="Marcos Kyprianou">
Marcos Kyprianou



</doc>
<doc id="481913" url="https://pl.wikipedia.org/wiki?curid=481913" title="Loch Lochy">
Loch Lochy

Loch Lochy (gael. "Loch Lochaidh") - duże jezioro słodkowodne położone 16 km na południowy zachód od jeziora Loch Ness w Szkocji. Połączone jest z jeziorem Loch Oich za pośrednictwem Kanału Kaledońskiego. Z Loch Lochy wypływa też rzeka River Lochy. 
Charakterystyka.
Jezioro posiada podłużny kształt, położone jest w osi północny-wchód - południowy-zachód (wzdłuż uskoku Great Glen). Powierzchnia wynosi 17,2 km². Średnia głębokość wynosi 69,8 m, zaś maksymalna 161,8 m. Objętość wody wynosi 1,2 km³.
Nazwa.
Nazwa "Loch Lochy" jest zanglicyzowaną formą gaelickiej nazwy "Loch Lochaidh". Najczęściej tłumaczy się ją jako „jezioro czarnej bogini”, choć etymologia ta nie jest pewna.
Lizzie.
Legenda głosi, że w wodach Loch Lochy żyje trójgarbna kryptyda Lizzie, podobna do bardziej znanego potwora z Loch Ness. Pierwsza wzmianka o widzeniu potwora pochodzi z 1929 roku. Miał on przypominać plezjozaura (podobnie jak potwór z Loch Ness). W 1997 grupa „łowców potworów” rozpoczęła przeszukiwania jeziora przy użyciu sonaru i podwodnego mikrofonu.

</doc>
<doc id="481915" url="https://pl.wikipedia.org/wiki?curid=481915" title="Lipno (powiat zielonogórski)">
Lipno (powiat zielonogórski)

Lipno (niem. "Lippen") – wieś w Polsce położona w województwie lubuskim, w powiecie zielonogórskim, w gminie Świdnica.
W latach 1975–1998 miejscowość administracyjnie należała do województwa zielonogórskiego.
Historia.
Wieś została odnotowana w źródłach z roku 1507 pod nazwą "Lyppen", a w następnym roku "Lippen" i w tym czasie stanowiła własność rodziny von Rothenburg. W posiadaniu rodziny von Grünberg znajdowała się przez pewien czas. m.in. w XVII i XVIII wieku. Jej przedstawiciele ufundowali tutaj m.in. pierwszy kościół, który nie zachował się do naszych czasów.
Zabytki.
Do wojewódzkiego rejestru zabytków wpisane są:

</doc>
<doc id="481918" url="https://pl.wikipedia.org/wiki?curid=481918" title="Chrono Cross">
Chrono Cross

 – wydana przez Square w roku 1999 w Japonii i 2000 w USA gra typu jRPG.
Chrono Cross opowiada historię młodego chłopaka – Serge’a, który podróżując pomiędzy dwoma równoległymi światami poznaje nowych przyjaciół i wyrusza na przygodę swojego życia. Głównymi antagonistami w Chrono Crossie są super-komputer F.A.T.E, kontrolujący ciało Wazuki, zwanego także Lynxem oraz "Lavos Spawn" – tzw. pożeracz czasu ("Time Devourer"). Gra rozgrywa się w El Nido – archipelagu, który w Chrono Triggerze był niemożliwy do zwiedzenia. Żyją tam smoki, które zostały przeniesione z wymiaru Dragonians oraz Demi-humans, rasa pół-ludzi, pół-zwierząt.
System walki w Chrono Crossie bazuje na elementach, które zastępują magię i techniki specjalne. Istnieje możliwość uniknięcia walk.

</doc>
<doc id="481919" url="https://pl.wikipedia.org/wiki?curid=481919" title="Edmondo De Amicis">
Edmondo De Amicis

Edmondo De Amicis (ur. 21 października 1846 w Oneglia, zm. 11 marca 1908 w Bordigherze) – włoski pisarz i dziennikarz. Autor powieści dla młodzieży "Serce".
Młodość.
Edmondo De Amicis uczęszczał początkowo do szkoły w Cuneo, następnie zaś do liceum w Turynie. W wieku 16 lat wstąpił do Akademii Wojskowej w Modenie i został oficerem w nowym królestwie Włoch. 24 lipca 1866 brał udział jako podporucznik w bitwie z Austriakami pod Custozą niedaleko Werony, która zakończyła się porażką nieudolnie dowodzonych wojsk włoskich. Klęska ta spowodowała rozczarowanie, które go skłoniło do opuszczenia wojska.
De Amicis był nastawiony bardzo patriotycznie i uważał armię za ważny element przyczyniający się do zjednoczenia Włoch. Zalecał dyscyplinę wojskową jako środek wychowawczy.
Dziennikarz.
We Florencji, dokąd udał się ze względów służbowych, pisał na ten temat oraz opisywał swe doświadczenia wojenne w szeregu krótkich opowiadań, które po raz pierwszy opublikował w zbiorze "La vita militare" (1869) w czasopiśmie „L’Italia militare”, organie ministerstwa wojny. Kiedy krótko potem opuścił armię, został korespondentem florenckiej gazety „la Nazione” i uczestniczył między innymi w zdobyciu Rzymu w 1870. W tym czasie powstały szkice z podróży: "Spagna" – Hiszpania (1872), "Ricordi di Londra" – Wspomnienia z Londynu (1873), "Olanda" – Holandia (1874), "Marocco" – Maroko (1876), "Costantinopoli" – Konstantynopol (1878-79), "Ricordi di Parigi" – Wspomnienia z Paryża (1879).
"Serce".
17 października 1886, w pierwszy dzień roku szkolnego we Włoszech, wydawnictwo Treves wydało jego pierwszą powieść, "Cuore" ("Serce", wyd. pol. 1887), która natychmiast odniosła sukces. W ciągu kilku następnych miesięcy wydawano ją wielokrotnie, przetłumaczono na wiele języków. Ta przeznaczona dla młodzieży książka , weszła na stałe do kanonu literatury dla dzieci i młodzieży na całym świecie.
Późniejsze lata.
Około roku 1890 De Amicis zbliżył się do idei socjalizmu. Z przekonania został członkiem partii socjalistycznej. Zmiana ta jest zauważalna w jego późniejszych dziełach, w których poświęcał uwagę problemom najbiedniejszych warstw społecznych. Pisze takie książki jak "Sull’oceano" (1889), w której opowiada o złych warunkach życia ubogich włoskich emigrantów (miał okazję poznać je objeżdżając jako dziennikarz Amerykę Południową), "Il romanzo di un maestro" (1890), "Amore e ginnastica" (1892), "Maestrina degli operai" (1895), "La carrozza di tutti" (1899). Prócz tego pisze wiele artykułów odnoszących się do problemów socjalnych mieszkańców Turynu, które zebrał w książce "Questione sociale" (1894). Jego ostatnimi dziełami były "L’idoma gentile" (1905) i "Nuovi ritratti letterari e artistici" (1908) oraz "Ricordi d’un viaggio in Sicilia" (1908)
Ostatnie lata życia zostały naznaczone tragediami: śmiercią jego matki, od której był bardzo zależny, częstymi konfliktami z żoną Teresą Boassi ulegającą atakom, których punktem szczytowym było samobójstwo ich syna Furia. Edmondo de Amicis zmarł w roku 1908 w Bordigherze.

</doc>
<doc id="481922" url="https://pl.wikipedia.org/wiki?curid=481922" title="Nikolaas Tinbergen">
Nikolaas Tinbergen

Nikolaas „Niko” Tinbergen (ur. 15 kwietnia 1907 w Hadze, zm. 21 grudnia 1988 w Oksfordzie) – holenderski etolog i ornitolog. Laureat Nagrody Nobla z dziedziny fizjologii lub medycyny (wraz z Karlem von Frischem i Konradem Lorenzem) w 1973 roku za odkrycia dotyczące etologii społeczeństw zwierzęcych.
Życiorys.
Wykładowca Uniwersytetu Oksfordzkiego. Twórca etologii jako osobnej dziedziny mającej znaczenie dla psychologii człowieka i socjologii. Badał mewy, cierniki i grzebacze; odkrył, że zachowanie większości zwierząt jest wrodzone i stereotypowe.
Jego starszy brat Jan był pierwszym laureatem Nagrody Banku Szwecji w dziedzinie Nauk Ekonomicznych imienia Alfreda Nobla ("Nagroda Nobla w dziedzinie ekonomii").
Publikacje (wybór).
Zakres pracy naukowej charakteryzuje wykaz publikacji, opracowany przez Hansa Kruuka:

</doc>
<doc id="481927" url="https://pl.wikipedia.org/wiki?curid=481927" title="Niko Tinbergen">
Niko Tinbergen



</doc>
<doc id="481931" url="https://pl.wikipedia.org/wiki?curid=481931" title="Vale of Glamorgan">
Vale of Glamorgan

Vale of Glamorgan (wal. "Bro (lub Dyffryn) Morgannwg") – hrabstwo miejskie w południowej Walii. Od północy graniczy z miastem Cardiff i hrabstwami miejskimi Rhondda Cynon Taf i Bridgend.
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="481933" url="https://pl.wikipedia.org/wiki?curid=481933" title="Rhondda Cynon Taf">
Rhondda Cynon Taf

Rhondda Cynon Taf – hrabstwo miejskie w południowej Walii, obejmujące doliny rzek Rhondda, Cynon, Taff (Taf) i Ely. Od wschodu graniczy z hrabstwami miejskimi Merthyr Tydfil i Caerphilly, od południa z miastem Cardiff i hrabstwem miejskim Vale of Glamorgan, od zachodu z hrabstwami miejskimi Bridgend i Neath Port Talbot a od północy z hrabstwem Powys.
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="481934" url="https://pl.wikipedia.org/wiki?curid=481934" title="Torfaen">
Torfaen

Torfaen – hrabstwo miejskie w południowo-wschodniej Walii, obejmujące dolinę rzeki Lwyd. Ośrodkiem administracyjnym jest Pontypool.
Od wschodu graniczy z hrabstwem Monmouthshire, od południa z miastem Newport a od zachodu z hrabstwami miejskimi Caerphilly i Blaenau Gwent.
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="481936" url="https://pl.wikipedia.org/wiki?curid=481936" title="Paul Auster">
Paul Auster

Paul Auster (ur. 3 lutego 1947 w Newark) – amerykański pisarz, scenarzysta, eseista, tłumacz oraz reżyser filmowy.
Życiorys.
Auster urodził się w rodzinie żydowskiej, jego przodkowie do USA przyjechali z terenów Polski. W 1970 ukończył Columbia University, przez pewien czas pracował jako marynarz na statku handlowym, mieszkał w Paryżu. Do Stanów wrócił w 1974.
Tłumaczył francuskich poetów, prowadził kursy przekładu, a karierę pisarską zaczynał od tomów poezji i twórczości eseistycznej. Pierwszą swą powieść (kryminał "Nieczyste zagranie") opublikował pod pseudonimem Paul Benjamin (Benjamin to jego drugie imię). Auster zasłynął trzema powieściami wydanymi w latach 1985–1986 "Szklane miasto", "Duchy", "Zamknięty pokój". Zostały one opatrzone wspólnym tytułem "Trylogia nowojorska" i są najbardziej znanym oraz cenionym dziełem pisarza, czasem uważanym za esencję jego twórczości.
Akcja "Trylogii nowojorskiej" rozgrywa się w szarych zaułkach tytułowego miasta, po których snują się samotni ludzie obciążeni detektywistycznym zadaniem, najczęściej wbrew swej woli. Zagadka kryminalna jest tylko wstępem do rozważań egzystencjalnych, ogólnoludzkich, a akcja każdej z trzech powieści rozgrywa się w atmosferze jakby żywcem przeniesionej z Kafki czy Becketta.
Auster jest twórcą nieodłącznie związanym z Nowym Jorkiem, miasto to stanowi tło większości jego dzieł. Przy konstruowaniu swoich utworów pisarz często korzysta ze schematu powieści kryminalnej, wykorzystuje go jednak w sposób pastiszowy i postmodernistyczny. Przez niektórych krytyków jest uważany za jednego z najważniejszych żyjących amerykańskich pisarzy.
Znany nie tylko w kręgach literackich stał się po premierze filmu "Dym" (1995) z Harveyem Keitelem w roli głównej. "Dym" to wspólne dzieło Austera oraz reżysera Wayne’a Wanga. Już samodzielnie pisarz wyreżyserował "Lulu na moście" (1998) z Mirą Sorvino i ponownie Keitelem. Wcześniej, bo w 1993, napisał scenariusz do "Muzyki przypadku", filmu opartego na jego powieści o tym samym tytule.
Zasiadał w jury konkursu głównego na 53. MFF w Wenecji (1996) oraz na 50. MFF w Cannes (1997). Komandor Orderu Sztuki i Literatury (2007).

</doc>
<doc id="481949" url="https://pl.wikipedia.org/wiki?curid=481949" title="Edmondo de Amicis">
Edmondo de Amicis



</doc>
<doc id="481957" url="https://pl.wikipedia.org/wiki?curid=481957" title="Szpik kostny żółty">
Szpik kostny żółty



</doc>
<doc id="481987" url="https://pl.wikipedia.org/wiki?curid=481987" title="Christian Kracht">
Christian Kracht

Christian Kracht (ur. 29 grudnia 1966 w Saanen w Szwajcarii) – szwajcarski pisarz, dziennikarz, podróżnik, absolwent międzynarodowych szkół w Niemczech, Kanadzie i Stanach Zjednoczonych. Pracował jako korespondent tygodnika „Der Spiegel” w Indiach, mieszkał w Bangkoku, przemierzył wzdłuż i wszerz kontynent azjatycki, pisał reportaże, w latach 2004–2006 wydawał z Eckhartem Nicklem w nepalskim Katmandu czasopismo „Der Freund” („Przyjaciel”), w latach 2006–2008 był felietonistą dziennika „Frankfurter Allgemeine Zeitung”, po krótkim pobycie w Monachium przeniósł się z żoną, reżyserką Frauke Finsterwalder, do Buenos Aires (2008), gdzie żyje do dziś.

</doc>
<doc id="481995" url="https://pl.wikipedia.org/wiki?curid=481995" title="Bardejovske Kupele">
Bardejovske Kupele



</doc>
<doc id="481998" url="https://pl.wikipedia.org/wiki?curid=481998" title="Benjamin von Stuckrad-Barre">
Benjamin von Stuckrad-Barre

Benjamin von Stuckrad-Barre (ur. 27 stycznia 1975 w Bremie) – niemiecki pisarz.

</doc>
<doc id="482001" url="https://pl.wikipedia.org/wiki?curid=482001" title="Vata">
Vata

Vata (XI w.) - wódz węgierski, przywódca powstania przeciwko królowi Piotrowi Orseolo w 1046 roku.
Miał dobra w komitacie Békés.
W 1046 roku wywołał powstanie przeciwko Piotrowi Orseolo, królowi Węgier. Orseolo musiał się ratować ucieczką. Tradycja przypisuje Vacie zabójstwo świętego Gellerta, biskupa Csanad, do którego doszło 29 sierpnia 1046 roku. Powstanie Vaty miało cele nie tylko polityczne - było zarazem reakcją pogańską.
Bunt Vaty stłumił Andrzej I, król Węgier.
Vata, już za rządów Beli I, wywołał kolejne powstanie, które także zostało stłumione.
Miał syna Janosa.

</doc>
<doc id="482002" url="https://pl.wikipedia.org/wiki?curid=482002" title="Chlorki acylowe">
Chlorki acylowe

Chlorki acylowe, R−CO−Cl – związki organiczne z grupy chlorków kwasowych, pochodne kwasów karboksylowych, w których grupa hydroksylowa w grupie karboksylowej została zastąpiona atomem chloru.
Przykładowe związki tego typu to chlorek acetylu , chlorek benzoilu i chlorek oksalilu .
Otrzymywane są w wyniku substytucji nukleofilowej w grupie acylowej kwasu karboksylowego lub bezwodnika kwasu karboksylowego, przy użyciu związku z reaktywnymi atomami chloru, np. SOCl2 (chlorek tionylu), PCl3 (trichlorek fosforu), PCl5 (pentachlorek fosforu), POCl3 (tlenochlorek fosforu).
Chlorki acylowe stosowane są w syntezie organicznej do wprowadzania grupy acylowej, np. w reakcjach: estryfikacji, acylowania, acylowania metodą Friedla-Craftsa.
Najprostszy chlorek acylowy, chlorek formylu HCOCl (chlorek kwasu mrówkowego), jest niestabilny. Jest wykrywany jako produkt przejściowy w mieszaninach reakcyjnych oraz – w fazie gazowej – w atmosferze jako produkt pośredni degradacji halogenków alkilowych.

</doc>
<doc id="482003" url="https://pl.wikipedia.org/wiki?curid=482003" title="Arthur Winston">
Arthur Winston

Arthur Winston (ur. 22 marca 1906 w Okemie, Oklahoma, zm. 13 kwietnia 2006 w Los Angeles), pracownik transportu publicznego Los Angeles, Afroamerykanin.
Urodzony na kilkanaście miesięcy przed nadaniem Oklahomie statusu 46. stanu USA, przeniósł się do Los Angeles jako 12-latek. W 1924 zatrudnił się po raz pierwszy w przedsiębiorstwie transportowym – Pacific Electric Railway. Pracował do 1928, powrócił do tej firmy po sześcioletniej przerwie w 1934 i pozostał już z nią związany aż do emerytury. Ze względów rasowych nie zrealizował swoich planów pracy w charakterze kierowcy lub mechanika. Zajmował się myciem pojazdów, początkowo trolejbusów, potem autobusów. 
Zapisał się w kronikach przedsiębiorstwa transportowego Los Angeles – zmieniającego w czasie jego pracy kilkakrotnie nazwę (Metropolitan Transit Authority, Southern California Rapid Transit District, Los Angeles County Metropolitan Transportation Authority, popularnie "Metro") – jako wzorowy pracownik. Zawsze punktualny, przestrzegający zasad bezpieczeństwa pracy, jedyny nieplanowany wolny dzień wziął na pogrzeb żony. Prawa emerytalne nabył w czerwcu 1971, ale zdecydował się pozostać w firmie i kontynuował pracę jeszcze prawie 35 lat. W wieku 99 lat był zwierzchnikiem 11-osobowej ekipy czyścicieli autobusów.
Jego zaangażowanie i etykę zawodową dostrzegło nie tylko kierownictwo "Metro", które nadało w 1997 jego imię jednej z linii autobusowych w Los Angeles. W 1996 Winston otrzymał nadany przez Kongres USA i prezydenta Billa Clintona honorowy tytuł "Pracownika stulecia". W archiwach Departamentu Pracy USA figuruje jako najbardziej wydajny pracownik amerykański w historii.
Przeszedł na emeryturę w dniu swoich setnych urodzin. Został uroczyście pożegnany przez przedsiębiorstwo, w którym przepracował łącznie 76 lat. Planów aktywnej emerytury nie zrealizował, zmarł niespełna miesiąc później.
Przez 63 lata jego żoną była Frances Smith. Pobrali się w 1925, żona zmarła w 1988. Doczekali się czworga dzieci.

</doc>
<doc id="482005" url="https://pl.wikipedia.org/wiki?curid=482005" title="Acta Historica Silesiae Superioris">
Acta Historica Silesiae Superioris

Acta Historica Silesiae Superioris – seria wydawana od 1996 roku przez Polskie Towarzystwo Historyczne Oddział w Cieszynie; obejmuje źródła do dziejów Śląska Cieszyńskiego od czasów Piastów cieszyńskich po XX wiek.
Seria ta nawiązuje do tradycji wydawania źródeł dyplomatycznych do dziejów Śląska Cieszyńskiego za panowania Piastów cieszyńskich przez czeskich historyków Emericha Němeca i Ericha Ševčika.

</doc>
<doc id="482007" url="https://pl.wikipedia.org/wiki?curid=482007" title="Barbara Tuge-Erecińska">
Barbara Tuge-Erecińska

Barbara Krystyna Tuge-Erecińska (ur. 24 marca 1956 w Gdańsku) – polska działaczka społeczna, urzędniczka państwowa i dyplomatka; podsekretarz stanu (1999–2001) i sekretarz (2005–2006) w MSZ, ambasador RP w Szwecji (1991–1997), Danii (2001–2005), Wielkiej Brytanii (2006–2012) i na Cyprze (2014–2018).
Życiorys.
Absolwentka IX Liceum Ogólnokształcącego w Gdańsku. Ukończyła w 1980 skandynawistykę na Uniwersytecie Gdańskim. W 1981 pracowała w dziale zagranicznym biura krajowego NSZZ „Solidarność”. W latach 1982–1987 działała w Prymasowskim Komitecie Pomocy Osobom Pozbawionym Wolności i ich Rodzinom. Od 1987 do 1990 pełniła funkcję sekretarza honorowego w agencji konsularnej Szwecji, Danii i Norwegii w Gdyni, następnie przez rok była pełnomocnikiem zarządu miasta Gdańska do spraw kontaktów z zagranicą. Na przełomie lat 80. i 90. związana ze środowiskiem gdańskich liberałów, była członkinią KLD.
W 1991 została zatrudniona w Ministerstwie Spraw Zagranicznych. Przez sześć lat pełniła funkcję ambasadora RP w Szwecji. Po powrocie do kraju w 1997 objęła stanowisko dyrektora Departamentu Europy Zachodniej, a rok później tożsamą funkcję w Departamencie Polityki Europejskiej. W latach 1999–2001 była podsekretarzem stanu w MSZ. Od 2001 w randze ambasadora kierowała polską misją dyplomatyczną w Kopenhadze. W listopadzie 2005 została powołana na sekretarza stanu w Ministerstwie Spraw Zagranicznych. W okresie od 2006 do 2012 sprawowała urząd ambasadora RP w Wielkiej Brytanii. W 2014 powołana na stanowisko ambasadora RP na Cyprze, zakończyła urzędowanie 31 sierpnia 2018. Przed przejściem na emeryturę pracowała w Akademii Dyplomatycznej MSZ.
Córka Janusza. Zna języki angielski, szwedzki, norweski.

</doc>
<doc id="482008" url="https://pl.wikipedia.org/wiki?curid=482008" title="Stefan Siwiec">
Stefan Siwiec

Stefan Siwiec, także Stefan Schiwietz (ur. 23 sierpnia 1863 w Miasteczku Śląskim, zm. 26 kwietnia 1941 w Rybniku) – polski ksiądz katolicki, doktor teologii, historyk Kościoła wschodniego, dyrektor gimnazjum w Rybniku.
Urodził się 23 sierpnia 1863 w Miasteczku Śląskim. Gimnazjum ukończył w Bytomiu w 1881. Oprócz filozofii i teologii studiował języki wschodnie, najpierw we Wrocławiu, następnie w Innsbrucku, rok alumnatu spędził we Freising w Bawarii.
Święcenia kapłańskie przyjął 26 czerwca 1886. Od 1 września 1886 był wikarym w Toszku. 18 grudnia 1889 został zatrudniony jako nauczyciel w gimnazjum w Raciborzu. 9 marca 1896 uzyskał stopień doktora na podstawie pracy "De S. Theodoro Studita, reformatore monachorum Basilianorum". Trzykrotnie otrzymywał propozycję objęcia katedry uniwersyteckiej. 1 lipca 1922 został mianowany p.o. dyrektora Państwowego Gimnazjum w Rybniku, a od 1 marca 1925 był dyrektorem. Był konsultorem diecezjalnym, inspektorem nauki religii w województwie śląskim (1926). 16 czerwca 1926 wybrano go na kanonika honorowego kapituły katowickiej.
Po czterdziestu latach pracy w szkolnictwie w 1929 przeszedł na emeryturę. Wolny czas wykorzystał na pogłębienie studiów, odwiedzając prawie wszystkie większe biblioteki w Europie i na bliskim Wschodzie, gdzie szukał źródeł i materiałów do swoich prac naukowych. Jest autorem fundamentalnej pracy nt. dziejów monastycyzmu w Kościele pt. "Das morgenländische Mönchtum".
Zmarł 26 kwietnia 1941 w Rybniku. Został pochowany na cmentarzu w Knurowie.

</doc>
<doc id="482010" url="https://pl.wikipedia.org/wiki?curid=482010" title="Marullus">
Marullus

Marullus – prefekt Judei w latach 37-41.
Nowy cesarz Kaligula mianował Marullusa namiestnikiem Judei kilka dni po śmierci Tyberiusza. Zastąpił on na tym stanowisku Marcellusa, który dzierżył ten urząd tylko przez kilka miesięcy.
Za urzędowania Marullusa pojawił się pierwszy głęboki kryzys w relacjach Rzymian z mieszkańcami Judei. Z powodu zatargu między zamieszkałymi w Aleksandrii Żydami i Grekami, Kaligula nakazał ustawienie swego złotego posągu w Świątyni Jerozolimskiej. Aby osiągnąć ten cel, rozkazał nowo mianowanemu legatowi Syrii, Publiuszowi Petroniuszowi, by wkroczył z silną armią do Judei. Petroniusz widząc jednak gwałtowny opór Żydów, napisał list do cesarza, ostrzegając go że ten czyn niechybnie doprowadzi do wybuchu buntu. Rozwścieczony tym Kaligula nakazał mu w liście popełnić samobójstwo, ale jako że został zamordowany w niedługim czasie po napisaniu tego listu (24 stycznia 41), dotarł on do Petroniusza dopiero po liście z wiadomością o śmierci cesarza. Dzięki temu Petroniusz uniknął popełnienia samobójstwa i odrzucił na dobre pomysł wzniesienia posągu Kaliguli w Jerozolimie.
Marullus został odwołany w 41 przez cesarza Klaudiusza. Ten ostatni nie powołał po nim następcy, tylko zlikwidował prowincję Judeę i przekazał ją Herodowi Agryppie I. Marullus był ostatnim rzymskim namiestnikiem noszącym tytuł prefekta ("praefectus") Judei. Kolejni rzymscy zarządcy tej prowincji, począwszy od 44, nosili już tytuł prokuratora. 
Marullus za swojego urzędowania nie wybijał żadnych monet.

</doc>
<doc id="482014" url="https://pl.wikipedia.org/wiki?curid=482014" title="Slatina">
Slatina

Slatina (słowiań. "Słona woda") jest nazwą wielu obiektów geograficznych w Europie.

</doc>
<doc id="482016" url="https://pl.wikipedia.org/wiki?curid=482016" title="Rainald Goetz">
Rainald Goetz

Rainald Maria Goetz (ur. 24 maja 1954 w Monachium) – niemiecki pisarz.

</doc>
<doc id="482021" url="https://pl.wikipedia.org/wiki?curid=482021" title="Rdzeniowy zanik mięśni">
Rdzeniowy zanik mięśni

Rdzeniowy zanik mięśni (, SMA) – rzadkie, genetycznie uwarunkowane schorzenie nerwowo-mięśniowe przejawiające się degeneracją neuronów jąder przednich rdzenia kręgowego, co wywołuje postępujące upośledzenie mięśni szkieletowych, w ciężkich przypadkach prowadzącym do śmierci. Schorzenie związane jest z mutacją genu SMN1 (locus 5q13.2).
Pierwszym lekiem o działaniu przyczynowym, stosowanym w leczeniu rdzeniowego zaniku mięśni był nusinersen, w grudniu 2016 dopuszczony do obrotu w Stanach Zjednoczonych, a w maju 2017 w Unii Europejskiej.
Klasyfikacja.
Tradycyjnie stosuje się podział na trzy postacie (typy) rdzeniowego zaniku mięśni, w zależności od czasu wystąpienia pierwszych objawów i osiągniętych etapów rozwoju ruchowego:
Niekiedy wyróżnia się też typ 4, czyli postać dorosłą, gdy pierwsze objawy obserwuje się w czwartej dekadzie życia lub później. Jest to postać najłagodniejsza, zwykle skutkująca tylko nieznacznym upośledzeniem chodzenia.
Objawy.
Obraz kliniczny związany jest z postępującym osłabieniem mięśni szkieletowych, wynikającym z braku pobudzenia nerwowego, i obejmuje:
Rozwój intelektualny i emocjonalny jest normalny.
Rokowanie.
Ciężka niewydolność oddechowa charakterystyczna dla postaci pierwszej rdzeniowego zaniku mięśni prowadzi do śmierci w ciągu pierwszych kilku–kilkunastu miesięcy życia. Wprowadzenie wentylacji wspomaganej znacznie przedłuża ten okres. Postać przewlekła postaci pierwszej (typ 1b) występuje u ok. 10% dzieci i przejawia się stabilizacją postępu choroby, zazwyczaj następującą po całkowitej utracie władzy we wszystkich mięśniach szkieletowych.
Osoby z drugą postacią SMA w większości dożywają wieku dorosłego, aczkolwiek na postęp choroby istotny wpływ ma właściwa opieka oddechowa i żywieniowa oraz fizjoterapia. Przy właściwym wsparciu chorzy są w stanie prowadzić względnie samodzielne życie, niektórzy zakładają rodziny.
Najłagodniejsza trzecia postać SMA przejawia się głównie utratą władzy w nogach i osłabieniem pozostałych mięśni szkieletowych, ale nie wpływa na długość życia.
Leczenie nusinersenem u około połowy pacjentów biorących udział w badaniach klinicznych skutkowało zatrzymaniem albo odwróceniem procesu chorobowego.
Diagnostyka.
Rdzeniowy zanik mięśni diagnozuje się na podstawie badania genetycznego – analizy mutacji w genie "SMN1" – standardowo wykonywanego z próbki krwi przy użyciu metody PCR albo MLPA.
Diagnostykę prenatalną SMA wykonuje się na wczesnym etapie życia płodowego u płodów mających podwyższone ryzyko SMA, na przykład w związku z wystąpieniem choroby u osób pokrewnych. Diagnoza SMA u płodu może być wskazaniem do zakończenia ciąży.
Genetyczną diagnostykę preimplantacyjną (PGD) stosuje się zwykle w połączeniu z technikami wspomaganego rozrodu, badaniu poddając komórki jajowe lub komórki zarodka przed podaniem do jamy macicy (implantacją).
W niektórych krajach, w tym od 2021 r. w Polsce, prowadzi się badania przesiewowe noworodków pod kątem SMA.
Wykonywane są też badania genetyczne pod kątem nosicielstwa mutacji genetycznej predysponującej do SMA.
Leczenie.
Leczenie objawowe.
Leczenie objawowe polega, szczególnie w słabszych postaciach choroby, na wprowadzeniu wsparcia oddechu (za pomocą wentylacji mechanicznej), wsparciu żywieniowym (przy zastosowaniu gastrostomii), a także chirurgicznej korekcji ewentualnych zmian w kręgosłupie. We wszystkich postaciach choroby, z wyjątkiem najłagodniejszych, niezbędne jest zapewnienie mobilności, zwykle przy użyciu wózków inwalidzkich. Ogromne znaczenie dla spowolnienia rozwoju choroby i utrzymania chorego w dobrym stanie fizycznym ma fizjoterapia (między innymi kinezyterapia, hydroterapia) i terapia zajęciowa.
Leczenie farmakologiczne.
W grudniu 2016 w Stanach Zjednoczonych, a w maju 2017 w Unii Europejskiej dopuszczony został pierwszy lek przeciw rdzeniowemu zanikowi mięśni – nusinersen ("Spinraza") – oparty na oligonukleotydach antysensowych modyfikujących splicing alternatywny genu "SMN2". Na etapie eksperymentów klinicznych pozostaje ponadto kilka innych preparatów opracowanych w celu leczenia SMA, w tym leki modyfikujące splicing alternatywny genu "SMN2" oraz terapia genowa (onasemnogene abeparvovec, nazwa handlowa "Zolgensma" – w 2019 dopuszczony do użytku w USA, a w 2020 w Unii Europejskiej).
Epidemiologia.
Rdzeniowy zanik mięśni jest dziedziczony w sposób autosomalny recesywny; nosicielem mutacji genu "SMN1" jest jedna na 30–50 osób w populacji. Choroba występuje na całym świecie i wśród wszystkich grup etnicznych z częstością 1:5000–12 000 w populacji i z częstością 1:4000–9000 żywych urodzeń.

</doc>
<doc id="482023" url="https://pl.wikipedia.org/wiki?curid=482023" title="Stanisław Jerzy Komorowski">
Stanisław Jerzy Komorowski

Stanisław Jerzy Komorowski (ur. 18 grudnia 1953 w Warszawie, zm. 10 kwietnia 2010 w Smoleńsku) – polski dyplomata, fizyk i urzędnik państwowy. W latach 2005–2006 podsekretarz stanu w Ministerstwie Spraw Zagranicznych, w latach 2007–2010 podsekretarz stanu w Ministerstwie Obrony Narodowej. Wieloletni ambasador RP w Londynie i w Hadze.
Życiorys.
Wykształcenie i praca naukowa.
Był synem Henryka i Heleny Violetty Komorowskich. Absolwent I Liceum Ogólnokształcącego imienia Bolesława Limanowskiego w Warszawie.
W 1978 ukończył studia na Wydziale Fizyki Uniwersytetu Warszawskiego (na kierunku fizyka ze specjalnością biofizyka). Pracę magisterską zatytułowaną "Badania 1-beta-D-Arabinofuranozylocytozyny i jej 0'-etylowanych pochodnych metodą magnetycznego rezonansu jądrowego węgla 13 C" napisał w Zakładzie Biofizyki pod kierunkiem Davida Shugara.
W 1985 uzyskał stopień doktora nauk fizycznych na podstawie rozprawy "Impulsowy kalorymetr fotoakustyczny do pomiaru krótkotrwałych efektów cieplnych. Badanie wydajności kwantowej tworzenia stanu tripletowego", napisanej pod kierunkiem Wojciecha Zielenkiewicza i Zbigniewa Grabowskiego.
W latach 1978–1990 pracował naukowo w Instytucie Chemii Fizycznej Polskiej Akademii Nauk. Współpracował głównie z Zakładem Fotochemii i Spektroskopii IChF PAN. W 1986 i na przełomie lat 1989 i 1990 pracował na Wydziale Chemii Uniwersytetu Utah w Salt Lake City w grupie Edwarda Eyringa. Opublikował ponad dziesięć artykułów naukowych dotyczących m.in. pomiarów fotoakustycznych.
Kariera dyplomatyczna.
Karierę dyplomatyczną rozpoczął, przystępując do konkursu zorganizowanego przez ówczesnego ministra spraw zagranicznych Krzysztofa Skubiszewskiego. W 1991 zajmował stanowisko kierownika wydziału i dyrektora Biura Kadr Ministerstwa Spraw Zagranicznych. Następnie obejmował stanowiska wicedyrektora Departamentu Personalnego (1991) oraz wicedyrektora Departamentu Europy (1991–1992), a następnie dyrektora Departamentu Europy (1992–1994).
W latach 1994–1998 pełnił funkcję Ambasadora Nadzwyczajnego i Pełnomocnego RP w Holandii (1994–1998) w Hadze. Był dyrektorem Sekretariatu Ministra (1998–1999). W latach 1999–2004 pełnił funkcję Ambasadora Nadzwyczajnego i Pełnomocnego RP w Wielkiej Brytanii (1999–2004). W latach 2004–2005 był dyrektorem Departamentu Azji i Pacyfiku.
Od 10 listopada 2005 do 9 października 2006 pełnił funkcję podsekretarza stanu w Ministerstwie Spraw Zagranicznych. 26 listopada 2007 został powołany na stanowisko podsekretarza stanu w Ministerstwie Obrony Narodowej. Zajmował się m.in. negocjacjami w sprawie tarczy antyrakietowej.
Zginął w katastrofie polskiego samolotu Tu-154M w Smoleńsku 10 kwietnia 2010 w drodze na obchody 70. rocznicy zbrodni katyńskiej.
Uroczystości pogrzebowe odbyły się 16 kwietnia 2010 w katedrze polowej Wojska Polskiego w Warszawie z udziałem m.in. wykonującego obowiązki prezydenta RP Bronisława Komorowskiego i ministra obrony narodowej Bogdana Klicha. Stanisław Komorowski został pochowany na cmentarzu Powązkowskim w Warszawie w grobie rodzinnym (kwatera 113/VI/19/20).
Życie prywatne.
Był tenisistą i instruktorem narciarstwa. W czasie studiów działał w Akademickim Klubie Narciarskim. W 1990 przez krótki okres prowadził z żoną własną firmę ogrodniczą. Pasjonował się też ogrodem i historią rodzinnego domu „Dziewanna” w Brwinowie, uważając, że zachowanie tradycji i kultury jest jego obowiązkiem.
Miał trzech synów: Macieja i Karola (z małżeństwa z Ireną Komorowską) oraz Jerzego (z małżeństwa z Marią Komorowską). Jego trzecią żoną była Ewa Komorowska.

</doc>
<doc id="482025" url="https://pl.wikipedia.org/wiki?curid=482025" title="Gęstość zapisu">
Gęstość zapisu

Gęstość zapisu (ang. "computer storage density") jest miarą ilości informacji (wyrażonej w liczbie bitów), którą można zapisać na określonej długości ścieżki, jednostce powierzchni lub objętości nośnika danych. Generalnie większa gęstość jest bardziej pożądana, gdyż umożliwia zapisanie większej ilości informacji w ramach tej samej dostępnej fizycznej przestrzeni. Wpływa ona bezpośrednio na pojemność nośnika danych, a pośrednio także na jego wydajność oraz cenę. 
Przykład.
Pojemność standardowej 3½-calowej dyskietki HD (ang. "High Density") to 11,796,480 bitów (po sformatowaniu jej w systemie MS-DOS). Gęstość zapisu można więc przedstawić w następujący sposób:

</doc>
<doc id="482026" url="https://pl.wikipedia.org/wiki?curid=482026" title="Conjuration">
Conjuration

Conjuration – czwarty minialbum nagrany przez grupę muzyczna Behemoth. Wydawnictwo ukazało się 14 września 2003 roku nakładem wytwórni muzycznej Regain Records. W Stanach Zjednoczonych płyta ukazała się nakładem Olympic Recordings wraz z dodatkowymi utworami oraz zmieniona okładką w kolorze złotym. Nagrania zostały zrealizowane w lubelskich Hendrix Studios (czerwiec – wrzesień, 2002 rok) podczas sesji nagraniowej do albumu pt. "Zos Kia Cultus (Here and Beyond)". Nagrania 4-7 zostały zrealizowane 13 października 2001 roku podczas występu zespołu na Mystic Festival.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="482027" url="https://pl.wikipedia.org/wiki?curid=482027" title="Boomerang (stacja telewizyjna)">
Boomerang (stacja telewizyjna)

Boomerang (czyt. Bumerang) – kanał telewizyjny nadający programy dla dzieci powyżej 3 roku życia. Kanał dostępny jest m.in. w Wielkiej Brytanii, Australii, Hiszpanii, Francji, Brazylii. W Polsce jest również dostępny siostrzany kanał – Cartoon Network. Kanał został zastąpiony w Polsce przez Cartoonito.
Pierwotnie Boomerang miał za zadanie emisję zapomnianych, klasycznych seriali, które pochodzą ze studia Hanna-Barbera, Warner Bros., MGM. W kolejnych latach Boomerang zaczął dodawać coraz nowsze produkcje oraz blok dla przedszkolaków "Cartoonito".
Boomerang Polska.
Kanał rozpoczął w Polsce nadawanie 6 czerwca 2005 roku. Do 18 marca 2023 roku prezentowano na nim zarówno kreskówki w oryginalnych wersjach językowych, jak i zaopatrzone w polski dubbing, które w większości były wcześniej emitowane przez CN Polska. 18 marca 2023 roku Boomerang został zastąpiony przez Cartoonito.
Boomerang nadawał 24 godziny na dobę w języku polskim, 4 kwietnia 2018 zmienił format emisji z 4:3 na 16:9, a od 17 kwietnia 2018 był dostępny w wersji HD.
Był drugim, obok Cartoon Network, sztandarowym kanałem dziecięcym, należącym do .
Programy.
Cartoonito.
Blok Cartoonito był emitowany od 12 października 2011 do 31 grudnia 2013 roku, potem od 1 września 2022 do 18 marca 2023. W ramach niego były emitowane seriale:
„Sześćdziesiątki”.
Boomerang dawał możliwość oglądania niektórych seriali w specjalnych godzinnych blokach:
Obiad z Boomerangiem.
Blok programowy emitowany od 3 stycznia 2011 do 2013, który nadawał seriale:
Gwiazda Miesiąca.
W ostatni weekend każdego miesiąca (do 25 listopada 2007, a następnie po trzyletniej przerwie od 27 marca 2010) emitowany był maraton Gwiazda Miesiąca ("Star of the Month").
Do 2007 roku maraton przez 24 godziny emitował jedną kreskówkę. Od 2010 roku emitował serial w godz. 6:00-15:00. Program prowadzony był przez Richiego Robertsa. "„Gwiazda Miesiąca”" była zapowiadana miesiąc przed emisją.
W maratonie do 2007 roku można było oglądać seriale:
W 2010 roku w maratonie można było ponownie oglądać seriale:
Kreskówki Dave’a.
W okresie od 23 lutego 2008 do 26 października 2008 przez ostatni weekend każdego miesiąca emitowany był maraton Kreskówki Dave’a.
Maraton trwał przez 7,5 godziny, podczas którego emitowana jest jedna kreskówka. Program prowadzony był przez Robota o imieniu Dave. Kreskówki emitowane w maratonie były to:
Kino Boomerang.
Na Boomerangu w soboty i niedziele emitowane było Kino Boomerang:
W wakacje 2008 roku w ramach Kina Boomerang były emitowane odcinki serialu "Nowy Scooby Doo":

</doc>
<doc id="482028" url="https://pl.wikipedia.org/wiki?curid=482028" title="Penektomia">
Penektomia

Penektomia – zabieg chirurgiczny, polegający na częściowej lub całkowitej amputacji prącia, najczęściej z powodu nowotworu tego narządu.

</doc>
<doc id="482033" url="https://pl.wikipedia.org/wiki?curid=482033" title="Quality Control">
Quality Control

Quality Control – drugi album sześcioosobowego hip-hopowego składu Jurassic 5 i pierwszym wydanym w większej wytwórni, Interscope Records. Album pojawił się na sklepowych półkach 20 czerwca 2000 roku.

</doc>
<doc id="482035" url="https://pl.wikipedia.org/wiki?curid=482035" title="Slatina (miasto w Rumunii)">
Slatina (miasto w Rumunii)

Slatina – miasto w Rumunii, stolica okręgu Aluta, nad rzeką Alutą. Jest zamieszkane przez 79 171 osób (2002).
Historia.
Pierwsza wzmianka o Slatinie pochodzi z 20 stycznia 1386 roku. Nazwa miasta może pochodzić z języka słowiańskiego i oznaczać "Slam-tinę", czyli "słony ląd", lecz także prawdopodobne jest pochodzenie nazwy z łacińskiej "Salatiny".
Przemysł.
W Slatinie mieści się jedna z największych przetwórnia aluminium w Europie Środkowej (fabryka ALRO).
Znani ludzie.
W tym mieście urodzili się m.in. dramaturg Eugène Ionesco oraz poeta Ion Minulescu, a także tenisistka Monica Niculescu.

</doc>
<doc id="482036" url="https://pl.wikipedia.org/wiki?curid=482036" title="Blues teksański">
Blues teksański

Blues teksański (ang. Texas blues) – regionalny styl muzyki bluesowej, powstały w stanie Teksas w Stanach Zjednoczonych na początku lat dwudziestych XX wieku. 
Historia bluesa teksańskiego.
Warunki życia Afroamerykanów.
W Teksasie uprawiano głównie kukurydzę i bawełnę. Główny rejon uprawy bawełny to lekko pagórkowaty trójkąt, którego ramiona łączą Houston, Dallas i Austin. Teren jest gliniasty i wiosną był w ogóle nieprzejezdny a w lecie w powietrzu unosił się dławiący kurz.
W Teksasie, tak jak i całych Stanach Zjednoczonych zachodził stały proces przemieszczania się ludzi z terenów wiejskich do miast. Jeszcze w 1930 r. 42% ludności mieszkało na farmach, ale po okresie depresji i wojnie rozkład demograficzny zmieniał się tak radykalnie, tak że 1960 r. na farmach mieszkało już mniej niż 10% ludności. Naftowy boom, który rozpoczął się tu w 1901 r., przyniósł stanowi bogactwo, ale olbrzymia większość pieniędzy dostała się do miast, i to dużych. Małe miasteczka zaczęły pustoszeć.
W Teksasie było mało elementów z tzw. Delty w stanie Missisipi, które ukształtowały blues teksański. Chociaż była tu silna tradycja pieśni pracy, to doszukanie się jakiegoś wczesnego, w pełni rozwiniętego stylu bluesowego typowego dla Teksasu, jest prawie niemożliwe. Przede wszystkim populacja Afroamerykanów w pewnych powiatach w Missisipi wynosiła ponad 80% i dopiero w latach 60. populacja murzyńska w całym stanie zmniejszyła się do 50%. Tymczasem w Teksasie populacja Afroamerykanów w największym okresie swojego rozwoju, czyli po wojnie secesyjnej, sięgała 30% i następnie stale się zmniejszała. Gdy w 1880 r. do tego olbrzymiego stanu zaczęli przybywać ludzie z innych stanów, Teksas liczył 1.5 miliona ludzi i tylko 25% pochodzenia afrykańskiego. Do 1950 r. procent zmniejszył się do 12.
Chociaż trudno powiedzieć, aby życie Afroamerykanów w Teksasie podlegało mniejszym opresjom, to jednak biali i czarni nie żyli tu tak całkowicie paranoicznie zamknięci w swojej sferze. Również duża była mobilność ludzi; olbrzymie tereny i słabe, rzadkie zaludnienie, wręcz zmuszały do ciągłych podróży. Z powodu słabej koncentracji ludności, nie mogła tu się rozwinąć tak bogata i głęboka wiejska kultura jak w Missisipi.
Początki bluesa teksańskiego.
Mimo tego, pierwsze początki bluesa teksańskiego można odnaleźć w różnych, rozrzuconych miejscach Teksasu. U podłoża były pieśni niewolników, którzy przybyli do tego stanu w latach 50. XIX wieku. Niewolnictwo trwało do końca wojny secesyjnej. Jednak o ile w Missisipi pieśni te ulegały nieustannym przeróbkom, aż w końcu tylko wytrawny folklorysta mógł odnaleźć w bluesie jakąś pojedynczą frazę z tych pieśni przeszłości, to w Teksasie historia była dużo świeższa. Gdy powstawał blues, żyli ludzie, którzy pamiętali jeszcze pierwsze lata istnienia stanu. Dlatego miejscowy blues zachował te wczesne wpływy, które stosunkowo łatwo można odnaleźć. 
Istotnym elementem kształtującego się bluesa teksańskiego były mocne wpływy muzyki, którą przynieśli ze sobą osadnicy z Alabamy w latach 50. XIX wieku. Przyczyny migracji były ekonomiczne. Migracja nawet zwiększyła się, gdy wojna domowa rozgrywała się już na terenach stanów południowych. Część niewolników z Missisipi została przetransportowana do Teksasu statkami, co znalazło potem swój wyraz w tekstach bluesów z Teksasu. W 1928 r. firma Paramount Records dokonała nagrań bluesmana nazwiskiem Willard Thomas, znanego jako Ramblin' Thomas. Melodyka utworu "Poor Boy Blues", technika akompaniamentu (bottleneck – przy pomocy noża) i unisonowe partie gitary i głosu były typowe dla Missisipi:
Inni niewolnicy zostali przywiezieni łodziami aż do rzeki Red River i to stało się tematem słynnego bluesa teksańskiego "Red River Blues". Powstał on prawdopodobnie w czasie transportu i dziś jego piękny tekst jest dla współczesnych bluesmanów niezrozumiały.
Wiejscy ludzie, a zwłaszcza niewolnicy, nie posiadali zegarków i określali zarówno czas jak i kierunek względem pozycji słońca. Podczas pobytu na łodzi starano się więc określić przynajmniej w jakim kierunku łódź płynie. Rzeka Czerwona wpływa do Missisipi nieco poniżej miasta Natchez i łodzie ze stłoczonymi na pokładzie niewolnikami płynęły najpierw na północny zachód a potem już na północ. Dopiero od Fulton w stanie Arkansas łodzie płynęły na zachód. Co wobec tego oznacza ostatnia zwrotka informująca o kierunku południowym? Otóż kierunek północny znaczył dla niewolników Wolność. A więc i początkową nadzieję. Jednak gdy łódź zaczęła płynąć na zachód – oznaczało to, że wwozi niewolników na południe, do niewoli.
Wzdłuż wybrzeża Teksasu znajduje się pas mokradeł, które stały się w terenem uprawy trzciny cukrowej, w obu kierunkach od rzeki Brazos (na zachód od Houston). Na farmach (np. Ramsey and Retrieve i Central State Farm w Sugarland, Clemens State Farm w Brazorii, Darrington State Farm w Sandy Point) przetrwało w pieśniach niewolników jeszcze wiele charakterystycznych elementów pochodzenia afrykańskiego z połowy XIX wieku. Wykazały to nagrania Johna i Alana Lomaxów w latach 30. XX wieku. Przetrwały tu np. bardzo wolne chóralne pieśni, które zaniknęły w innych regionach Południa. Są one tak bliskie afrykańskim źródłom, że prawdopodobnie są najstarszymi przykładami pieśni Afroamerykanów w USA. Ponieważ te farmy znajdowały się 50 mil od Houston, pieśni te zostały włączone w tworzący się blues teksański. Również i pieśni pracy stały się elementem teksańskich bluesów.
Lata 20..
W tych latach blues teksański uległ wpływom trzech muzycznych źródeł:
Były i pomniejsze źródła, np. niektóre style akompaniamentu czerpały z białej muzyki "kowbojskiej", która potem zamieni się w muzykę country. Na to wpływała mniejsza separacja ludności białej i czarnej, nie do pomyślenia w stanie Missisipi oraz mniejsza gęstość zaludnienia, gdyż w małych rozproszonych grupach trudniej zachować tradycyjną kulturę w nietkniętej przez zewnętrzne wpływy postaci.
Te trzy główne elementy bluesa teksańskiego były jednak jeszcze porozrzucane. Każdy z nich miał swoje specyficzne melodyczne i rytmiczne cechy a większość wykonawców to byli piosenkarze (ang. "songsters"), czyli wykonawcy, którzy wykonywali najprzeróżniejsze piosenki z szerokiej gamy możliwości i to bez zmieniania ich zasadniczych elementów, w przeciwieństwie do bluesmanów, których cechowała intensywna kreatywność. Wzory skali także odbijają te trzy źródła; utwory taneczne (ang. "reels") posiadały przeważnie czystą skalę diatoniczną, podczas gdy więzienne pieśni pracy ukierunkowane były bardziej w kierunku afrykańskich skal pentatonicznych i heksatonicznych. Z kolei bluesy, zapewne pod wpływem komercyjnych bluesowych nagrań płytowych, wykazywały wpływ konwencjonalnej skali bluesa miejskiego z lat. 20, a więc wykonywanego przez kobiety z towarzyszeniem większych zespołów.
Style akompaniamentu także rozwijały się według tych trzech wzorów. Dla skocznej muzyki zabawowej (slang "sukey jump") używano prostego podwójnego wzoru: linia melodyczna była zwykle śpiewana bez ornamentacji a tonacja była jasno określona. Akompaniament był wtedy także prosty; grano szybko całymi akordami, bez żadnych palcówek. Natomiast rytmy pieśni pracy i pochodnych bluesów były prawie całkowicie swobodne. Wydaje się, że były one blisko związane także z pieśniami wykonywanymi podczas pracy na polu (ang. "field hollers") i starymi pieśniami wykonywanymi przez pracujących w łodziach, gdzie rytm wewnętrznie podkreślał linię śpiewu. Często rytm wokalny był zupełnie odmienny od rytmu akompaniamentu; gitara włączała się dopiero na samym końcu śpiewanego tekstu. Znane są także przypadki, gdy styl akompaniamentu gitarowego był zaczerpnięty z piosenek country &amp; western i zauważalna była niezgodność pomiędzy swobodnymi rytmami śpiewu i tanecznym rytmem gitary.
Chociaż muzycy z Teksasu znali styl gitary "slide" (z użyciem noża lub szyjki od butelki), to jednak bardzo rzadko go używali. Zwykle każdy bluesman miał jeden taki utwór w repertuarze. Najwybitniejszym gitarzystą "slide" z Teksasu był pieśniarz religijny, który nigdy nie wykonał bluesa – Blind Willie Johnson. Gdy w Teksasie zaczęto w latach 30. używać tzw. gitar hawajskich, to gra na nich była bardziej pod wpływem białych zespołów country &amp; western, niż ostrej i drapieżnej techniki bluesmanów z Missisipi.
Lata 30..
Gitarowy styl, który rozwinął się w Teksasie w latach 30., powstał z wykorzystania tych dawnych elementów złączonych z elementami nowymi. Pierwsze, jeszcze surowe, przykłady tego stylu powstały w połowie lat 20., a pierwsze nagrania wykazujące go, powstały w 1926 r. Charakteryzował się on gęstym i ruchliwym (bardziej gęstym niż złożonym), prawie nerwowym akompaniamentem. Była to zwykle seria lekkich, wysokich powtarzających się wzorów, różniących się od śpiewanej melodii. Zmiany harmoniczne przebiegały zwykle w tonacji regularnie i te wzory kontynuowane były przez całą bluesową progresję akordową. Jeśli chodzi o rytmikę, podzielona ona była na trzy części:
Stały basowy rytm 4/4 był zasadniczo taki sam jak w Missisipi z jedną zmianą. W bluesie Delty kciuk przechodził z najniższej struny na piąty ton lub nawet oktawę wyżej, natomiast w Teksasie kciuk pozostawał na podstawie akordu, prawie nieodmiennie na wyznaczonym progu, co najmniej pięć tonów powyżej najniższego dźwięku otwartej, nie naciśniętej struny. Najwcześniejsze nagrane przykłady tego były jeszcze bardzo zbliżone do piosenek country &amp; western, ale w miarę rozwoju bluesa, głos i gitara stały się bardziej współzależne.
To, że pianino stało się tak ważnym instrumentem akompaniującym w bluesie teksańskim, zawdzięczać należy dzielnicy "czerwonych świateł" w Galveston. Rozwijał się tam jeszcze przed I wojną światową styl zwany "barrelhouse" zbliżony do ragtime'u. Wykonywano tam także rodzaj bluesa zwanego "fast western", bardzo zbliżonego do wspomnianej fortepianowej formy, która była bardziej wyszukana od gitarowej. Ale zarówno gitara jako pianino wykorzystywały te same elementy bluesa, o których mowa była powyżej, chociaż blues grany na pianinie miał swoje charakterystyczne cechy, które przeniósł do gitary T-Bone Walker (który grał także na pianinie). Nadały one teksańskiemu bluesowi lekko jazzujący charakter.
Dalsza historia.
Blues teksański jest rozpoznawalny właśnie dzięki temu subtelnie jazzującemu charakterowi. Po elektryfikacji muzyki, niewątpliwie miał na niego wpływ blues chicagowski, ale utrzymał on swoją odrębność. Gdy nastąpił szybki rozwój Kalifornii spora część bluesmanów teksańskich przeniosła się do tego stanu. Tak że zasadniczo tzw. blues Zachodniego Wybrzeża jest bluesem teksańskim.
Dziś, na skutek dostępności nagrań bluesowych w każdym stylu i wymierania dawnych mistrzów, coraz trudniej jest znaleźć czysty styl należący do danego regionu. Pewne heterogenne elementy są włączane po prostu do stylu danego wykonawcy, w takim stopniu w jakim mu odpowiadają. I dziś, mieszkając w Teksasie, można wykonywać blues chicagowski i na odwrót.

</doc>
<doc id="482041" url="https://pl.wikipedia.org/wiki?curid=482041" title="Power in Numbers">
Power in Numbers

Power in Numbers – trzeci album hip-hopowego składu Jurassic 5 i drugi wydany nakładem wytwórni Interscope Records. Płytę można było nabyć od 8 października 2002 roku. Na płycie oprócz samego zespołu można usłyszeć wiele znanych artystów, m.in. Nelly Furtado.
Lista utworów.
Kilka miesięcy po pojawieniu się albumu pojawiła się jego druga wersja zawierająca dodatkową płytę DVD zawierającą film opisujący życie artystów, wywiady z nimi i występy na żywo.

</doc>
<doc id="482043" url="https://pl.wikipedia.org/wiki?curid=482043" title="Chlorki kwasowe">
Chlorki kwasowe

Chlorki kwasowe – grupa związków chemicznych będących pochodnymi kwasów, w których grupa -OH zastąpiona została przez -Cl.
Chlorki kwasowe dzielą się na chlorki kwasów organicznych i nieorganicznych, przy czym te pierwsze nazywane są chlorkami acylowymi.
Chlorki kwasów nieorganicznych, np.: SOCl2 (chlorek tionylu), SO2Cl2 (chlorek sulfurylu), PCl3 (trichlorek fosforu), PCl5 (pentachlorek fosforu), POCl3 (tlenochlorek fosforu), SiCl4 (tetrachlorosilan) otrzymywane są w wyniku:
Chlorki kwasów karboksylowych, czyli chlorki acylowe, otrzymuje się w wyniku substytucji nukleofilowej w grupie acylowej kwasu karboksylowego lub bezwodnika kwasu karboksylowego, przy użyciu związku z reaktywnymi atomami chloru, najczęściej:
SOCl2, PCl3, PCl5, POCl3, czyli w wyniku reakcji z chlorkami kwasów nieorganicznych.
Chlorki kwasowe kwasów nieorganicznych i niższych kwasów organicznych (np. chlorek kwasu octowego, czyli chlorek acetylu) są bardzo reaktywne i gwałtownie reagują z wodą w wyniku czego hydrolizują do odpowiednich kwasów i chlorowodoru.

</doc>
<doc id="482044" url="https://pl.wikipedia.org/wiki?curid=482044" title="Ada++">
Ada++



</doc>
<doc id="482047" url="https://pl.wikipedia.org/wiki?curid=482047" title="Twisted Sister">
Twisted Sister

Twisted Sister – amerykański rockowy zespół powstały w Nowym Jorku, znany z humorystycznych teledysków często emitowanych w MTV w latach 80. Grupę założył gitarzysta Jay Jay French, natomiast wszystkie piosenki formacji zostały napisane przez wokalistę Dee Snidera. W swojej muzyce połączyli elementy teatralnego shock rocka spod znaku Alice’a Coopera, glamowy styl takich zespołów jak New York Dolls i zastosowanie makijażu na wzór grupy KISS.
Największe przeboje zespołu to "We’re Not Gonna Take It" i "I Wanna Rock". Główne tematy ich utworów to konflikty pomiędzy rodzicami i dziećmi oraz krytyka systemu edukacyjnego w szkołach. Image Twisted Sister był bardzo glamowy.
W 2016 roku zespół został rozwiązany.
Historia.
Wczesne dni.
Twisted Sister powstało, gdy Jay Jay French dołączył do zespołu Silverstar (uformowanego w 1972 roku) 14 lutego 1973 roku, jako gitarzysta. Grał on wcześniej w kilku lokalnych kapelach i był też na przesłuchaniu do grupy Wicked Lester, która potem miała przekształcić się w KISS. W tym czasie, używał pseudonimu scenicznego Johnny Heartbreaker. Niedługo zespół zmienił nazwę na Twisted Sister na wniosek wokalisty zespołu Michaela Valentine’a. Po odejściu Valentine’a oraz innego gitarzysty Billy’ego Diamonda, Jay Jay wziął na siebie również partie śpiewane.
W 1975 roku Eddie „Fingers” Ojeda, dawny przyjaciel Frencha ze szkoły, dołączył do zespołu, jako wokalista i drugi gitarzysta. Wcześniej występował z nowojorską grupą SPV.
Razem z Kennym Neillem (właściwie Kennethem Harrisson-Neillem) na basie i Kevinem Johnem Grace’em, który zastąpił Mella „Starra” Andersona na perkusji. Zespół obrał kierunek glamrockowy, inspirowany dokonaniami taki artystów, jak: David Bowie, Mott The Hoople, Humble Pie czy New York Dolls. Twisted Sister grało w lokalnych klubach, bez większych sukcesów, aż do 1976 roku.
Klubowe czasy.
Dee Snider dołączył do zespołu, jako wokalista w 1976 roku i wniósł do zespołu swoje silne inspiracje takimi zespołami jak: AC/DC, Led Zeppelin, Black Sabbath, czy Alice Cooper. Po zastąpieniu Kevina Johna Grace’a przez Tony’ego Petri na perkusji, grupa zaczęła grać cięższą muzykę, wciąż zachowując swój glamowy image. Wówczas Dee zajął się pisaniem piosenek, co robił już do końca kariery Twisted Sister.
Mimo że w tym czasie muzyka glamrockowa stawała się coraz mniej popularna, to ogromna charyzma wokalisty i jego duże zdolności, jako frontmana pozwoliły grupie osiągnąć znaczący lokalny sukces. W tamtym czasie występowali oni też w dużych halach na obszarze tri-state area oraz zyskali sobie grupę fanów, zwaną Sick Mother Fucking Friends Of Twisted Sister, w skrócie S.M.F.
Z drugiej strony jednak, żadna wytwórnia nie była zainteresowana zespołem. Dlatego grupa nagrała swojego pierwszego singla „I’ll Never Grow Up Now” / „Under the Blade” w 1979 roku pod własnym szyldem Twisted Sister Records, a zaraz potem kolejnego „Bad Boys (Of Rock &amp; Roll)” / „Lady’s Boy” w 1980. Oba nagrania zostały wyprodukowane przez słynnego Eddiego Kramera.
W tym czasie, zespół przechodził kolejne zmiany personalne. 31 października 1978 roku Kenny Neill odszedł z Twisted Sister i nawrócił się na wiarę chrześcijańską. Został on zastąpiony przez dotychczasowego członka ekipy technicznej i przyjaciela zespołu, dawnego basistę grupy The Dictators – Marka „The Animala” Mendozę (ur. 3 lipca 1956). W grudniu 1980 roku Tony Petri odszedł do zespołu Plasmatics, a jego miejsce zajął na krótko Ritchie Teeter (wcześniej w The Dictators; o ironio, on sam był zastąpiony przez Mella Andersona), zaś w kwietniu 1981 roku wymienił go Joey „Fast” Brighton, aż w końcu w zespole pojawił się A.J. Pero z lokalnego zespołu Cities.
Właśnie ten skład (Dee Snider, Jay Jay French, Eddie Ojeda, Mark Mendoza i A.J. Pero) jest uważany za „klasyczny skład” grupy, który nagrał 4 studyjne albumy i zagrał tysiące koncertów na całym świecie.
Za namową dwóch reporterów z pism Sounds i Kerrang!, będących pod wrażeniem występów Twisted Sister, zespół wyruszył do Wielkiej Brytanii w poszukiwaniu koncernu płytowego, który by się nimi zaopiekował. Tu wreszcie, w kwietniu 1982 roku, podpisali kontrakt z małą brytyjską wytwórnią Secret Records, która w tamtym czasie była wylęgarnią punkowych kapel.
Droga do sławy.
W czerwcu 1982 roku, niedługo przed wydaniem pierwszego longplaya "Under The Blade" zespół nagrał swoją pierwszą E.P.-kę Ruff Cuts. Oba wydawnictwa zostały wyprodukowane przez Pete’a Waya z UFO pod szyldem Secret Records. Pomimo słabej jakości produkcji (to była pierwsza próba Pete’a Waya jako producenta), album stał się niespodziewanym, undergroundowym hitem w Wielkiej Brytanii, a grupa zaczęła otwierać koncerty takich zespołów, jak Motörhead. Płytę cechowało surowe, metalowe brzmienie. Zawiera ona utwór „Tear It Loose”, bardzo szybki speed metalowy kawałek, w którym solówkę zagrał Eddie „Fast” Clarke z Motörhead.
Secret Records splajtowało, tuż przed tym, jak Dee napisał przyszły wielki hit zespołu „We're Not Gonna Take It”, z zamiarem wydania go na singlu.
Po pojawieniu się formacji w telewizyjnym programie muzycznym The Tube, wytwórnia Atlantic Records skontaktowała się z zespołem i ostatecznie podpisała kontrakt z Twisted Sister. Jak na ironię, to była jedna z tych wytwórni, która odrzuciła ich propozycję kilka lat wcześniej.
Mniej więcej w tym czasie, zespół z premedytacją zastąpił dotychczasowy bardzo damski glamowy image i makijaż, przesadnym, groteskowym wyglądem, co odróżniało grupę od innych glammetalowych zespołów w tamtych czasach.
Pierwszy album pod szyldem Atlantic Records nazywał się "You Can't Stop Rock'n'Roll". Został wyprodukowany przez Stuarta Eppsa i nagrany w 1983 roku. Zawierał on utwór „I am (I’m me)”, który stał się hitem w Wielkiej Brytanii, dochodząc aż do 19 miejsca na liście Billboardu. Na fali sukcesu płyty, wytwórnia zdecydowała zająć się promocją zespołu.
Ten album brzmiał lepiej (z punktu widzenia produkcji), ale równie ciężko, jak jego poprzednik. Ze względu na swój image Twisted Sister było uznawane za dziwnie wyglądającą heavymetalową kapelę. Ich image właściwy był stricte glammetalowym grupom, jednak sama muzyka Twisted Sister była bliższa heavymetalowym zespołom w skórach i łańcuchach.
Na szczycie.
Do tytułowego utworu „You Can’t Stop Rock N’ Roll” został nakręcony zabawny teledysk, który był pierwszym z całej serii komediowych klipów, z których grupa słynęła.
Międzynarodowa sława dla zespołu przyszła w momencie wydania trzeciego longplaya "Stay Hungry" w 1984 roku. Przy pomocy dwóch hitowych teledysków „I Wanna Rock” i szczególnie „We're Not Gonna Take It” (numer 21 w USA, piosenkę tę Snider pisał przez 3 lata), które stale puszczano w MTV, album sprzedał się w ilości ponad 2 milionów kopii (do lata 1985 roku), a w późniejszych latach liczba doszła do ponad 3 milionów. Do dnia dzisiejszego wynik ten uznawany jest za największy sukces formacji, a płyta "Stay Hungry" uważana jest za klasyczną pozycję w kręgach fanów heavy metalu. Podczas bardzo udanej trasy promującej albumu, Twisted Sister było supportowane przez początkujący wówczas zespół Metallica.
Mimo że grupa była przedstawiona w konwencji komediowej, stała się obiektem ataków ze strony organizacji konserwatywnych. Głównie ze względu na ukazywanie w teledyskach przemocy w stosunku do rodziców i nauczycieli. Grupa została oskarżona przez PMRC (Rodzicielskie Centrum Odnowy Muzyki) w 1985 roku. Dwa utwory Twisted Sister „Under The Blade” i „We’re Not Gonna Take It” były specjalnie omawiane podczas obrad Senatu. Dee Snider był jednym z niewielu muzyków, którzy zeznawali przed Kongresem Stanów Zjednoczonych. Było to 19 września 1985 roku.
Brzmienie "Stay Hungry" było trochę bardziej komercyjne, niż dwóch poprzednich wydawnictw (być może za sprawą producenta Toma Wermana), jednak nie zabrakło tutaj heavymetalowych kawałków, jak np. tytułowy numer, czy „Burn In Hell”.
Spadek popularności.
Czwarty album zespołu "Come Out And Play" (1985), wyprodukowany przez Dietera Derksa, nie odniósł takiego sukcesu jak jego poprzednik, mimo że zdobył status złotej płyty i sprzedał się w ilości 500 000 kopii. Była to jedna z pierwszych płyt CD, która weszła w obieg. Niewypałem okazał się teledysk „Be Chrool To Your Scuel”, który został zakazany w MTV, z powodu jego szokującej, bądź dla niektórych, wręcz obrzydliwej formy, W nagraniu piosenki wzięli udział goście, jak np. Alice Cooper (pojawił się również w teledysku), Brian Setzer, Billy Joel i wielu innych.
Niemniej jednak trasa promująca album okazała się fiaskiem, z powodu odwołania kilku występów oraz słabej frekwencji na koncertach. Ponowne zmiksowanie i wydanie albumu "Under The Blade" przez wytwórnię Atlantic nie pomogło grupie odzyskać popularności.
Po zakończeniu trasy, A.J. Pero opuścił zespół, aby reaktywować Cities. Został zastąpiony przez dawniego perkusistę zespołu Good Rats (w którym grał też Bruce Kulick z KISS), Joeya „Sevena” Franco. Jego pseudonim „Seven” („Siedem”) podkreślał fakt, iż Joey był siódmym perkusistą Twisted Sister.
W 1987 roku Dee Snider zdecydował się stworzyć swój własny solowy projekt i podobno zaangażował do niego przyszłego gitarzystę Iron Maiden Janicka Gersa, jednak nic z tego nie wyszło. Wokalista nagrał album z zaprogramowaną przez Joeya Franco elektroniczną maszyną perkusyjną i z kilkoma muzykami sesyjnymi, takimi jak np. Reb Beach (gitara). Atlantic odmówiło jego wydania, jeśli nie będzie sygnowany nazwą Twisted Sister, tak więc "Love Is For Suckers" wyszło jako kolejna płyta Twisted Sister. Mimo iż członkowie zespołu nie brali udziału w sesjach nagraniowych, to cały jego skład został wymieniony we wkładce płyty, wprowadzając słuchaczy w błąd. Skład, który nagrał ten materiał, zagrał tylko kilka piosenek z tego albumu na koncertach.
Płytę cechowało bardzo glammetalowe brzmienie, gdyż tym razem za produkcję odpowiadał Beau Hill. W tym czasie zespół zrezygnował ze stosowania makijażu, który był jak dotąd nieodłącznym elementem występów Twisted Sister.
Komercyjnie, płyta okazała się kompletną klapą. Niecałe dwa miesiące po wydaniu albumu, 12 października 1987 roku Dee opuścił grupę, wytwórnia zerwała kontrakt z zespołem i Twisted Sister przestało istnieć. Publiczne oświadczenie o końcu zespołu opublikowano w 1988 roku.
Czas rozłąki.
Po rozpadzie grupy, jej dawni członkowie angażowali się w różne projekty:
Tymczasem w 1992 roku Atlantic Records wprowadziło na rynek składankę największych przebojów zespołu pt. "Big Hits and Nasty Cuts", która zawierała też kilka piosenek w wersji live, jeszcze z ery Under The Blade. Album koncertowy z czasów Stay Hungry, nazwany "Live At Hammersmith", został wydany w 1994 roku przez Spitfire Records.
Powrót.
Klasyczny skład (Snider, Ojeda, French, Mendoza i Pero) zebrał się w 1997 roku, aby wznowić swoje wydawnictwa z dodanymi wcześniej nie nagranymi kawałkami i odtąd grupa okazjonalnie występowała. W 1998 zespół nagrał utwór na ścieżkę dźwiękową filmu w reżyserii Dee Snidera – Strangeland. Mimo że Mark Mendoza nie był zaangażowany w te projekty, jako muzyk, to często był obecny w fazie produkcji.
W 1999, został wydany "Club Daze Volume 1, The Studio Sessions", album zawierający nagrania demo z czasów jeszcze przed nagraniem pierwszej płyty. Ukazała się także druga część w wersji live, "Club Daze Volume 2, Live In The Bars" z 2001. Obydwie płyty wyszły pod szyldem Spitfire Records.
W 2001 roku, pod nazwą "Twisted Forever – A Tribute To The Legendary Twisted Sister" został wydany przez Koch Records, album w hołdzie Twisted Sister. Na płycie wystąpił szeroki wachlarz artystów i zespołów niegdyś zainspirowanych przez Twisted Sister, jak np. Lit, Motörhead, Chuck D, Anthrax, Overkill, Cradle of Filth, Joan Jett, Sebastian Bach czy Hammerfall. Na albumie znalazł się cover piosenki AC/DC „Sin City” w wykonaniu Twisted Sister.
W listopadzie 2001 roku przywrócone do życia Twisted Sister wystąpiło u boku znakomitości nowojorskiej sceny metalowej, takich jak Anthrax, Overkill, Sebastian Bach, czy Ace Frehley i było główną gwiazdą benefisowego koncertu dla fundacji „NYPD” i „FDNY Widows and Orphans Fund”, pomagających rodzinom ofiar ataku na World Trade Center z 11 września 2001. „NY Steel” zebrało ponad 100 000 dolarów na cele charytatywne, a reakcja na pierwszy od 14 lat występ zespołu była fantastyczna. Fani natychmiastowo zażądali kolejnych koncertów, więc zespół podjął pierwsze kroki w stronę powrotu na scenę.
W 2002, ukazał się zremasterowany „Best of” nazwany "Essentials", którzy fani uznali za lepszą kompilację, niż wcześniejsze wydawnictwo Atlantic Records.
W 2003 roku, grupa wydała na CD, ponownie swoje wszystkie albumy studyjne (z dodanymi bonusami), oprócz "Stay Hungry", znów pod szyldem Spitfire Records.
Już oficjalnie Twisted Sister wystąpiło na Sweden Rock Festival w czerwcu 2003, tym razem z Markiem Mendozą, a niedługo potem, w sierpniu tego samego roku zespół pojawił się na Wacken Open Air Festival. Występy te zostały sfilmowane i wydane na DVD.
W marcu 2004, grupa weszła do studia, aby od nowa nagrać i wydać album "Stay Hungry", pod szyldem Detonator Records. Album wyszedł pod nazwą "Still Hungry" i zawierał 7 bonusów. Członkowie zespołu tłumaczyli, że nie byli zadowoleni z oryginalnej produkcji albumu, więc tym razem sami się tym zajęli.
Zespół jest wciąż jest aktywny i sporadycznie organizuje małe trasy po całym świecie (oczywiście gra w pełnym makijażu). Przed każdą mini-trasą, Twisted Sister grają koncerty pod szyldem Bent Brother, kiedy to ćwiczą swój set i grają bez make-upu, przeważnie po przecenionych cenach biletów.
W lipcu 2005 roku grupa zagrała darmowy koncert w Edmonton na Klondike Days.
W tym samym roku Dee Snider pojawił się na tribute-albumie poświęconemu Iron Maiden, gdzie zaśpiewał klasyk Maiden, Wasted Years. Płyta nazywała się Numbers From The Beast. Dee wspomogli: George Lynch (ex-Dokken) i Bob Kulick. Również w 2005 roku zespół wydał swój występ z Wacken (z 2003 roku) na CD i DVD pod nazwą "„Live At Wacken”".

</doc>
<doc id="482049" url="https://pl.wikipedia.org/wiki?curid=482049" title="Active Desktop">
Active Desktop

Active Desktop – aktywny pulpit. Funkcja opracowana przez firmę Microsoft dla systemów operacyjnych MS Windows, umożliwiająca umieszczanie na pulpicie stron WWW oraz elementów zapisanych w języku HTML.
Funkcja ta jest dostępna w systemach Microsoft Windows, począwszy od 95, gdzie działała jako element Internet Explorer 4.0, aż do XP (tylko w wersji 32-bitowej). W systemie Windows Vista Active Desktop został wyparty przez Windows Sidebar.
Elementy wyświetlane za pomocą Active Desktop mogły być automatycznie aktualizowane.
Znaczenie.
Funkcja była szeroko reklamowana jako jeden z głównych powodów, dla których powinno się zmienić starsze wersje systemów Windows na nowsze, zawierające jej obsługę. Jednak poza dużym znaczeniem marketingowym nie okazała się szczególnie użytecznym elementem nowszych wersji systemów Windows.

</doc>
<doc id="482053" url="https://pl.wikipedia.org/wiki?curid=482053" title="Demigod (album)">
Demigod (album)

Demigod – siódmy studyjny album zespołu Behemoth. Wydawnictwo ukazało się 11 października 2004 roku nakładem Mystic Production w Polsce i 8 listopada nakładem Regain Records w Europie. W Stanach Zjednoczonych album ukazał się 25 stycznia 2005 roku nakładem Century Media Records. Płyta dotarła do 15. miejsca zestawienia OLiS.
Album sprzedał się w nakładzie 10 000 egzemplarzy w przeciągu trzech miesięcy od dnia premiery w Stanach Zjednoczonych. Płyta była pierwszym wydawnictwem Behemoth zrealizowanym w nowym składzie, z udziałem basisty Tomasza "Oriona" Wróblewskiego i gitarzysty sesyjnego Patryka "Setha" Sztybera. 7 lipca 2009 roku pochodzący z płyty utwór pt. "Conquer All" został udostępniony w formie digital download w ramach rozszerzenia gry muzycznej Rock Band.
Realizacja.
Zespół przystąpił do prac nad albumem na początku 2004 roku. Nagrania rozpoczęły się 2 maja w lubelskich Hendrix Studios we współpracy z producentem i inżynierem dźwięku Arkadiuszem Malczewskim. Proces rejestracji śladów poszczególnych instrumentów został zakończony w lipcu. Płyta była pierwszym wydawnictwem zrealizowanym w nowym składzie, z udziałem basisty Tomasza "Oriona" Wróblewskiego i gitarzysty sesyjnego Patryka "Setha" Sztybera. 
Ponadto w nagraniach wziął udział Lubelski Męski Chór Akademicki oraz Piotr Bańka, który zaaranżował partie syntezatorów oraz orkiestracje. Również w lipcu lider grupy Adam Darski udał się do Uppsali, gdzie w Dug Out Studio we współpracy z producentem Danielem Bergstrandem został realizowany proces miksowania. Komentarz Darskiego odnośnie do współpracy z Bergstrandem:
Po zakończonym miksowaniu w Cutting Room w Sztokholmie Thomas Eberger wykonał mastering nagrań. W nagraniach gościnnie wziął również gitarzysta amerykańskiej grupy deathmetalowej Nile - Karl Sanders, który zagrał partię solową w utworze pt. "Xul". Komentarz Darskiego odnośnie do udziału Sandersa w nagraniach:
Promocja.
Wydawnictwo ukazało się 11 października 2004 roku nakładem Mystic Production w Polsce i 8 listopada nakładem Regain Records w Europie. W Stanach Zjednoczonych album ukazał się 25 stycznia 2005 roku nakładem Century Media Records. Na podstawie umowy licencyjnej płyta ukazała się w Izraelu nakładem Raven Music i w Rosji nakładem Irond Records. W ramach promocji grupa zrealizowała teledysk do utworu "Conquer All" w reżyserii Joanny Rechnio, która współpracował z takimi wykonawcami jak O.N.A. czy Sistars. Latem 2005 roku zespół zrealizował kolejny teledysk do utworu pt. "Slaves Shall Serve" ponownie we współpracy z Joanną Rechnio. Komentarz lidera grupy Adama Darskiego:
 
Muzyka i teksty.
Muzykę do wszystkich utworów skomponował Adam Darski, napisał on również większość tekstów. Wyjątek stanowią utwory "The Nephilim Rising", "Mysterium Coniunctionis (Hermanubis)" i "Slaves Shall Serve", które napisał Krzysztof Azarewicz oraz tekst "Before Æons Came" autorstwa Algernona Charlesa Swinburne'a. W książeczce albumu widnieją krótkie opisy tekstów do poszczególnych utworów. 
Darski zagrał trzynaście partii solowych na gitarze elektrycznej. Muzyk wykonał również partię solową na gitarze akustycznej w utworze pt. "The Nephilim Rising". Natomiast sesyjny gitarzysta Patryk "Seth" Sztyber, z którym zespół rozpoczął współpracę w 2004 roku nagrał pięć partii solowych na gitarze elektrycznej, skomponował również intro na gitarze akustycznej w utworze "Sculpting the Throne ov Seth" i outro w utworze "The Nephilim Rising".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
oraz

</doc>
<doc id="482057" url="https://pl.wikipedia.org/wiki?curid=482057" title="Burka">
Burka

Burka (arab. برقع, "burquʿ") – rodzaj nieprzezroczystego przykrycia głowy, noszonego dodatkowo oprócz chusty przez muzułmanki przestrzegające purdah oraz niektóre żydówki. Podobnie do nikabu, burka zasłania całą głowę oprócz małego obszaru wokół oczu. Tak zwana pełna burka lub burka afgańska to strój zakrywający całe ciało, w tym również oczy, które są zakryte siatką umożliwiającą widzenie. W czasie rządów talibów w Afganistanie, burka jest obowiązkowym strojem.
Kobiety w niektórych społeczeństwach muzułmańskich lub ich częściach są zobowiązane do noszenia burki na skutek konserwatywnego sposobu odczytywania idei hidżabu z Koranu. W rzeczywistości wymagania co do hidżabu tak dla kobiet, jak i mężczyzn są interpretowane bardzo różnie w zależności od kultury.
Historia burek w Afganistanie.
Burki w Afganistanie zostały wprowadzone za czasów króla Habibullaha (panował w latach 1901–1919), który nakazał dwunastu kobietom ze swojego haremu nosić je kiedy opuszczały pałac, by nie kusiły innych mężczyzn swoim wyglądem. Były one szyte z delikatnego jedwabiu, haftowane, a córki króla nosiły nawet burki haftowane złotymi nićmi. Burki stały się więc pewnym wyznacznikiem klasy wyższej. W latach pięćdziesiątych burki rozprzestrzeniły się na cały Afganistan, jednak wciąż głównie wśród bogatych.
W 1959 książę Daud, ówczesny premier rządu, pokazał się publicznie podczas święta narodowego z żoną, która nie miała na sobie burki. Przekonał także brata i innych ministrów, by także pozwolili swoim żonom chodzić bez burki. Stroje te trafiły do służących i pomocy domowych i tym samym burka stała się symbolem statusu wśród ubogich.
Na początku tylko rządzący Pasztunowie kazali swoim kobietom zasłaniać twarz, ale potem także inne grupy etniczne zaczęły tego wymagać. Książę Daud wprowadził jednak w 1961 zakaz noszenia burki przez osoby piastujące publiczne stanowiska. Kobiety miały się ubierać na styl zachodni. W latach siedemdziesiątych było już niewiele kobiet z państwowych posad, które nosiłyby ten strój, jednak wciąż ryzykowały, że mogą zostać zaatakowane przez fundamentalistów i oblane kwasem lub postrzelone.
Kiedy Talibowie przejęli władzę w Afganistanie, nakazali wszystkim kobietom nosić burki. Gdy w 2001 ich reżim został obalony, nakaz został zniesiony, jednak i teraz po przejęciu kraju przez talibów w 2021 roku wiele kobiet boi się wychodzić na ulice bez burki.
Konflikty kulturowe.
W Holandii przedstawiciele niektórych szkół oficjalnie zabronili uczennicom noszenia burki, argumentując, że komunikacja niewerbalna jest niezbędna do nauczania.
Sąd w Nowej Zelandii ogłosił, że kobiety nie mogą mieć na sobie burki, gdy składają zeznania. W ramach kompromisu Rada Muzułmańskich Kobiet poparła politykę, która pozwalała na ukrycie kobiety przed widownią za pomocą zasłony.
We Włoszech ukrywanie twarzy w miejscu publicznym jest zabronione od 1975. Prawo antyterrorystyczne przewiduje zwiększoną grzywnę, a nawet więzienie dla osób nieprzestrzegających zakazu. Niektórzy twierdzą, że było to działanie wymierzone celowo w kobiety noszące burki.
We Francji zabronione jest noszenie burek w szkołach publicznych od 2004 roku. Jest to skutkiem prawa zabraniającego uczniom noszenie dobrze widzialnych symboli religijnych. 22 czerwca 2009 roku prezydent Francji Nicolas Sarkozy powiedział, że burki są niemile widziane we Francji. Od 11 kwietnia 2011 roku weszła w życie ustawa zabraniająca noszenia burki oraz nikabu w miejscu publicznym. Nieprzestrzeganie tego przepisu przez kobietę grozi mandatem w wysokości 150 euro. Mąż zmuszający żonę do noszenia ubioru zasłaniającego twarz może być ukarany mandatem 30 tys. euro i skazany na rok więzienia.
W szwajcarskim kantonie Ticino w 2015 zabroniono noszenia burek, kominiarek i innych zasłon na twarz.

</doc>
<doc id="482060" url="https://pl.wikipedia.org/wiki?curid=482060" title="Benny Lévy">
Benny Lévy

Benny Lévy (również znany jako Pierre Victor, ur. 28 sierpnia 1945 w Kairze, zm. 15 października 2003 w Jerozolimie) – filozof i pisarz francuski.
Życiorys.
Absolwent paryskiej École normale supérieure, zaangażowany w lewicowy ruchy młodzieżowe aktywne wokół wydarzeń w maju 1968 we Francji, Lévy został sekretarzem Sartre’a we wrześniu 1974, i był nim do śmierci egzystencjalisty w 1980. Wydał on wtedy notatki z rozmów z Sartrem, które stały się kontrowersyjne ze względu na to, że sugerowały zwrócenie się francuskiego filozofa ku religii. W tym okresie sam Lévy zajął się studiowaniem Tory, Talmudu i stał się bardzo bliski judaizmowi. Ostatnie lata życia spędził w Jerozolimie, gdzie kierował Instytutem studiów nad Levinasem (założonym wraz z A. Finkielkrautem i B.-H. Lévym).
Zmarł na zawał serca.

</doc>
<doc id="482061" url="https://pl.wikipedia.org/wiki?curid=482061" title="Kwas abscysynowy">
Kwas abscysynowy

Kwas abscysynowy (ABA; ) – organiczny związek chemiczny, fitohormon zaliczany do seskwiterpenów. Jest jedynym przedstawicielem tej klasy hormonów roślinnych, chociaż jego bezpośredni prekursor (ksantoksyna) także wykazuje niewielką aktywność biologiczną.
Biosynteza.
Kwas abscysynowy może być syntetyzowany w roślinach na dwa sposoby:
Jego synteza odbywa się głównie w dojrzałych liściach i owocach, ale także w korzeniach, nasionach i pąkach. Wysoki poziom kwasu abscysynowego występuje w starzejących się tkankach oraz w roślinach rosnących w warunkach stresowych. W roślinie przemieszcza się głównie łykiem i w niewielkim stopniu drewnem. ABA ulega degradacji poprzez utlenienie jednej z grup metylowych w pozycji 6 i cyklizacji do kwasu fazeinowego. Stężenie ABA w tkankach regulowane jest także przez natężenie syntezy i tworzenie koniugatów z glukozą.
Działanie.
W rolnictwie ABA jest stosowany do wywoływania lub przyspieszania desykacji roślin.
Historia odkrycia.
O istnieniu substancji warunkującej spoczynek nasion i pąków pędowych wiedziano wcześniej, jednak dopiero w roku 1963 Frederick T. Addicott wyizolował z owoców bawełny substancję stymulującą tworzenie warstwy odcinającej i opadanie owoców. Wyizolowany związek został nazwany kwasem abscysynowym.

</doc>
<doc id="482062" url="https://pl.wikipedia.org/wiki?curid=482062" title="Opole Główne">
Opole Główne

Opole Główne – największa stacja kolejowa w województwie opolskim, zlokalizowana w centrum Opola. Według klasyfikacji PKP oznaczona jest kategorią Premium.
Pasażerowie.
W roku 2017 wymiana pasażerska wyniosła 3,83 mln osób (10,5 tys. dziennie), co dało jej 17. miejsce w Polsce.
W roku 2018 wymiana pasażerska wyniosła 4,02 mln osób (11 tys. dziennie), co dało jej 16. miejsce w Polsce.
W roku 2019 wymiana pasażerska wyniosła 4,27 mln osób (11,7 tys. dziennie), co dało jej 20. miejsce w Polsce.
W roku 2020 wymiana pasażerska wyniosła 2,27 mln osób (6,2 tys. dziennie), co dało jej 22. miejsce w Polsce.
W roku 2021 stacja obsługiwała 7,8 tys. pasażerów na dobę (łącznie 2,85 mln osób), co dawało jej 21. miejsce w kraju.
Historia.
Powstanie budynku dworca datuje się na 1899 rok. Hol główny utrzymany jest w architekturze łączącej elementy neogotyku, neorenesansu, secesji i neoklasycyzmu z dekorowaną elewacją. Wyróżniającymi cechami opolskiego dworca są zarówno układ peronów (które nie leżą w linii prostej, lecz przebiegają po łuku).
Od grudnia 2012 do grudnia 2014 trwał remont kompleksu dworcowego. Modernizacji została poddana elewacja zewnętrzna, jak również wnętrze. Budynek został także dostosowany do potrzeb osób niepełnosprawnych – pojawiły się windy, oznaczenia dla niewidomych i obniżono okienka kasowe. Najważniejszym zadaniem przeprowadzonej inwestycji była poprawa komfortu podróżujących oraz poprawa estetyki i bezpieczeństwa na dworcu, gdzie w tym wypadku pojawił się system monitoringu. Swoje oblicze zmienił plac przed dworcem; we wschodniej jego części wybudowano parking, który mieści około sześćdziesięciu samochodów. Przed wejściem głównym do budynku dworca powstał także deptak. Inwestycja na dworcu Opole Główne była finansowana ze środków własnych PKP S.A. i budżetowych. Jej wartość to 15 milionów złotych netto. Oficjalne otwarcie odnowionego dworca miało miejsce 4 grudnia 2014.
14 grudnia 2014 na stacji Opole Główne zaczęły się zatrzymywać pociągi kategorii Express InterCity Premium obsługiwane składami ED250 "Pendolino".
12 października 2022 patronem dworca został Związek Polaków w Niemczech.
Ruch pociągów.
Na stacji Opole Główne zatrzymują się pociągi Express InterCity Premium, Express InterCity, InterCity i Twoje Linie Kolejowe spółki PKP Intercity oraz pociągi regio spółki Polregio.

</doc>
<doc id="482074" url="https://pl.wikipedia.org/wiki?curid=482074" title="Czador">
Czador

Czador () – zewnętrzny strój, noszony przez kobiety; jest to jedna z form przestrzegania hidżabu, czyli muzułmańskich zasad ubierania się, wywiedzionych z Koranu. Jest to tradycyjny strój noszony przez kobiety w Iranie.

</doc>
<doc id="482078" url="https://pl.wikipedia.org/wiki?curid=482078" title="Atmel AT91">
Atmel AT91

Mikrokontrolery Atmela rodziny AT91 – mikrokontrolery oparte na jednostce centralnej ARM. Na bazie tej jednostki różni producenci produkują kontrolery jednoukładowe, tzw. SoC, zgodne pod względem instrukcji, choć o różnej budowie układów peryferyjnych.

</doc>
<doc id="482082" url="https://pl.wikipedia.org/wiki?curid=482082" title="Grom (album)">
Grom (album)

Grom – drugi studyjny album grupy muzycznej Behemoth. Wydawnictwo ukazało się w 1996 roku nakładem wytwórni muzycznej Solistitium Records. Płyta została zrealizowana w gdańskim Warrior Studio przy pomocy Krzysztofa "Krisa" Maszoty w grudniu 1995 roku. Był to pierwszy album zespołu na którym znalazły się utwory zaśpiewane w języku polskim, a także ostatni zarejestrowany z udziałem współzałożyciela grupy Adama "Baala" Muraszko.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="482083" url="https://pl.wikipedia.org/wiki?curid=482083" title="Charley Patton">
Charley Patton

Charley Patton (ur. 1 maja 1891 w Bolton w USA, zm. 28 kwietnia 1934 w Indianola) – amerykański muzyk bluesowy, ojciec gatunku "blues Delty". Jeden z pionierów muzyki bluesowej. Grał na gitarze zarówno w sposób klasyczny, jak i techniką „bottleneck”. Posiadał charakterystyczny, chrypliwy głos. Był jednym z pierwszych showmanów muzyki rozrywkowej; grywał klęcząc i trzymając gitarę z tyłu za plecami. Te rozrywkowe elementy rozwinął potem T-Bone Walker, który grał np. robiąc szpagat, a powtórzył Jimi Hendrix. Charakteryzowały go rytmiczna i surowa gra na gitarze, synkopowanie. W 2021 został wprowadzony do Rock and Roll Hall of Fame.
Życiorys.
Urodzony 1 maja 1891 w Hinds County niedaleko Bolton w stanie Missisipi. Jego rodzicami byli Bill i Annie Patton. W wieku dziewięciu lat wraz z rodzicami przeprowadził się na plantację. W wieku kilkunastu lat rozpoczął naukę gry na gitarze. Stał się wędrownym muzykiem. Grał podróżując wzdłuż rzeki Missisipi. Wraz ze wzrostem popularności zaczął wyjeżdżać poza stan Missisipi do Georgii, Teksasu, Tennessee, Missouri i Illinois.
Kompletne sesje nagraniowe Charleya Pattona.
źródło:.

</doc>
<doc id="482096" url="https://pl.wikipedia.org/wiki?curid=482096" title="Atmel AT89">
Atmel AT89

AT89... – grupa 8 bitowych mikrokontrolerów jednoukładowych firmy Atmel zgodnych programowo z MCS51. 
Mikrokontrolery są budowane w oparciu o procesor o cyklu rozkazowym wykonującym instrukcje w 12 taktach zegara zgodnym z MCS51 (8051-12C), oraz o wykonującym większość instrukcji w jednym cyklu rozkazowym (8051-1C) o instrukcjach zgodnych z MCS51 ale niezgodnym cyklu rozkazowym. 
W zależności od wersji mikrokontroler ma:
Mikrokontrolery mogą zawierać też:

</doc>
<doc id="482097" url="https://pl.wikipedia.org/wiki?curid=482097" title="Wincenty Rogala">
Wincenty Rogala

Wincenty Rogala (ur. 9 kwietnia 1871 we Wielu, zm. 18 stycznia 1958 tamże) – działacz kaszubski zaangażowany w walkę wyborczą polskich kandydatów do sejmu pruskiego i parlamentu Rzeszy, popularyzator kultury kaszubskiej, powszechnie znany pod pseudonimami "Wicek z Wiela", "druh Wicek", "Grol". Zwany był "Kaszubskim Sabałą".
Życiorys.
Syn Piotra. W latach 1888-1891 kształcił się na kupca w sklepie kolonialnym w Starej Kiszewie, następnie praktykował w składzie aptecznym w Czersku, potem w restauracji w Brusach, wreszcie wstąpił do szkoły ogrodniczej w Chojnicach. W tym czasie nabawił się gruźlicy, po wyleczeniu której udał się na emigrację.
W 1895 wyjechał w celach zarobkowych do Niemiec (Berlin, Brema, Nadrenia, Westfalia), gdzie przy okazji udzielał się w polskich organizacjach kulturalno-patriotycznych. Był uczestnikiem zespołów teatralnych, chórów, nauczył się także gry na instrumentach smyczkowych.
Po powrocie na Kaszuby w 1901 r. próbował z bratem – Tomaszem, założyć "gospodę wycieczkową", ale wymagania östmarkenpolitik uniemożliwiły ten zamiar. Wrócił do kupiectwa i ogrodnictwa, a jednocześnie założył "Chór Męski Żaba" i organizował z Teofilem Liberą śpiewy kościelne w niedalekim Karsinie.
W czasie I wojny światowej pracował jako sanitariusz. W trakcie II wojny światowej został wywieziony do obozu w Potulicach za odmowę podpisania volkslisty. Po wojnie zorganizował chór "Arion" i prowadził go niemal do śmierci.
Został patronem szkół podstawowych w Karsinie i Wielu oraz ulic w Bydgoszczy, Brusach, Chojnicach, Czersku, Wielu i Lęborku.

</doc>
<doc id="482099" url="https://pl.wikipedia.org/wiki?curid=482099" title="Behind These Hazel Eyes">
Behind These Hazel Eyes

Behind These Hazel Eyes – trzeci (drugi w Europie) singel z drugiego studyjnego albumu amerykańskiej wokalistki pop rock Kelly Clarkson, "Breakaway" (2004), wydany w kwietniu 2005 roku w Stanach Zjednoczonych i we wrześniu 2005 na Wyspach Brytyjskich.
Informacje o singlu.
Utwór został współstworzony i wyprodukowany przez Maxa Martina i Dr. Luke’a oraz wydany jako singel z albumu "Breakaway" (2005). Początkowo piosenka nie miała zostać umieszczona na trackliście albumu, gdyż Clarkson nie podobał się początkowy, oryginalny kontekst słów, jednak po zniknięciu jej osobistego problemu, zgodziła się stworzyć nowy tekst utworu przy pomocy Maxa Martina i Dr. Luke’a. Nowy tekst piosenki był o innej tematyce i mroczniejszym kontekście – singel stał się bardziej osobisty.
Teledysk.
Teledysk do singla pokrywa się z kontekstem słów zawartych w utworze. Klip nagrywany był 29 marca 2005. Videoclip opowiada o tym co przeżywa artystka dowiedziawszy się, że jej przyszły małżonek zdradza ją ze swoją ex-dziewczyną. Kelly ukazana jest podczas przygotowań do ślubu, siedzi na krześle i odnajduje na szaface zdjęcie jej narzeczonego przytulającego się z inną kobietą. Wściekła ucieka do pobliskiego lasu, jednak tam nabiera sił i zemsty. Kolejny kadr pokazuje moment zawarcia przysięgi małżeńskiej. Clarkson pełna złości rzuca w swojego wybranka obrączką, a swój welon ściąga oraz rzuca na rywalkę po czym wybiega z kościoła.
Cały teledysk utrzymany jest w ciemnej i mrocznej tonacji.
W czasie trwania klipu można zobaczyć artystkę ubraną w codzienne ciuchy i śpiewającą ze swoim zespołem.

</doc>
<doc id="482100" url="https://pl.wikipedia.org/wiki?curid=482100" title="Adenozynotrójfosforan">
Adenozynotrójfosforan



</doc>
<doc id="482102" url="https://pl.wikipedia.org/wiki?curid=482102" title="ActiveMovie">
ActiveMovie

ActiveMovie — technika multimedialna stworzona przez firmę Microsoft pozwalająca wykorzystać strumienie audio i wideo w aplikacjach, krótko potem przemianowana na DirectShow. Stanowiła konkurencję dla techniki QuickTime firmy Apple.

</doc>
<doc id="482108" url="https://pl.wikipedia.org/wiki?curid=482108" title="Christian Abbiati">
Christian Abbiati

Christian Abbiati (ur. 8 lipca 1977 w Abbiategrasso) – włoski piłkarz, który występował na pozycji bramkarza. W swojej karierze grał w AC Monza i w A.C. Milanie oraz na wypożyczeniu w Torino FC, Juventusie Turyn i Atlético Madryt był również reprezentantem Włoch. Po zakończeniu sezonu 2015/16 zakończył piłkarską karierę.
Kariera klubowa.
Wczesna kariera.
Christian Abbiati jako junior grał kolejno w takich drużynach jak Trezzano, Assago i Corsico. Zawodową karierę rozpoczynał w 1994 w AC Monza. W debiutanckim sezonie rozegrał dla niego tylko jedno ligowe spotkanie, a rozgrywki 1995/1996 spędził na wypożyczeniu w Borgosesia Calcio. Wystąpił w 29 meczach w Eccellenza Piemonte (szósta liga), a następnie powrócił do Monzy. Tym razem był już podstawowym bramkarzem w klubie i przez dwa kolejne sezony rozegrał 51 ligowych pojedynków.
AC Milan.
Latem 1998 Abbiati podpisał kontrakt z Milanem. W Serie A zadebiutował 17 stycznia 1999 w zwycięskim 2:1 spotkaniu przeciwko zespołowi Perugia Calcio, kiedy to w 92 minucie zmienił Sebastiano Rossiego. Z czasem Abbiati wywalczył sobie miejsce w pierwszym składzie, którego nie oddał przez kolejne cztery lata. Kiedy na San Siro trafił Brazylijczyk Dida, Włoch zaczął pełnić jednak rolę rezerwowego.
25 sierpnia 2004 na oficjalnej stronie internetowej pojawiła się wypowiedź Abbiatiego, w której włoski golkiper otwarcie skrytykował Nélsona Didę oraz Carla Ancelottiego. Sam zawodnik skomentował całą sytuację mówiąc, że to nie on jest autorem tych słów i za całą sytuację odpowiedzialna jest osoba zajmująca się stroną internetową.
Sezon 2004/05.
W sezonie 2004/2005 podczas meczu Ligi Mistrzów z Interem Mediolan Dida został trafiony przez jednego z kibiców racą dymną w bark i był zmuszony opuścić boisko. W jego miejsce na placu gry pojawił się Abbiati, lecz sędzia przerwał spotkanie na kilkanaście minut. Kilkadziesiąt sekund po wznowieniu gry arbiter przerwał pojedynek, a w kolejnych meczach bramki Milanu ponownie strzegł już Dida. 20 maja Abbiati rozegrał swoje ostatnie spotkanie dla ekipy „Rossonerich”, a grający w rezerwowym składzie podopieczni Carla Ancelottiego zremisowali 3:3 z US Palermo.
Wypożyczenie do Juventusu.
W letnim okienku transferowym Abbiati dał do zrozumienia, że chce zmienić klub. Był bliski przejścia do Genoi, jednak gdy zespół ten został zdegradowany do Serie C1 za ustawianie meczów, włoski golkiper powrócił do Mediolanu. 17 sierpnia został jednak wypożyczony do Juventusu, gdzie miał zastąpić kontuzjowanego Gianluigiego Buffona. Po przejściu na Stadio delle Alpi Włoch wreszcie regularnie zaczął grywać w wyjściowej jedenastce. Wystąpił w dziewiętnastu pojedynkach Serie A i wpuścił tylko dziewięć goli. Gdy po kilkumiesięcznej przerwie spowodowanej urazem do gry powrócił Gianluigi Buffon, Abbiati stał się jednak już niepotrzebny w drużynie „Starej Damy”.
Wypożyczenie do Torino.
18 lipca 2006 Abbiati został wypożyczony do Torino FC. Wystąpił w 36 ligowych meczach i razem z ekipą „Granata” uplasował się na czternastym miejscu w tabeli Serie A. Włoch zadeklarował chęć pozostania na Stadio Olimpico di Torino, jednak działacze klubu postanowili zrezygnować z jego usług. W miejsce Abbiatiego do Turynu ściągnięty został Matteo Sereni.
Sezon 2007/08.
Sezon 2007/2008 urodzony w Abbiategrasso zawodnik ponownie spędził na wypożyczeniu. Tym razem na tej zasadzie zasilił Atlético Madryt, gdzie początkowo pełnił rolę rezerwowego dla Leo Franco. Gdy Argentyńczyk doznał kontuzji, Abbiati zaczął grywać w pierwszym składzie. Po zakończeniu ligowych rozgrywek działacze Atlético stwierdzili jednak, że występy Włocha nie były wystarczająco dobre i nie zdecydowali się na zatrudnienie go w kolejnym sezonie.
Powrót do Milanu.
Latem 2008 włodarze AC Milan zdecydowali, że Abbiati kolejny sezon spędzi właśnie w tej drużynie. Podczas ostatnich rozgrywek słabo spisującego się Didę w bramce „Rossonerich” zastąpił Zeljko Kalac, jednak Australijczyk nie spisywał się rewelacyjnie. Abbiati stał się pierwszym bramkarzem Milanu, jednak 18 marca 2009 w pojedynku ze Sieną zderzył się z Giuseppe Favallim i zerwał więzadła w prawym kolanie. Po szczegółowych badaniach stwierdzono, że Abbiati nie będzie zdolny do gry przez około pół roku. Od początku sezonu 2009/2010 podstawowym bramkarzem Milanu został Dida. Abbiati pierwszy mecz w ligowych rozgrywkach rozegrał 31 stycznia 2010, a Milan zremisował 1:1 z Livorno. W kolejnym spotkaniu z Bari włoski bramkarz zachował czyste konto broniąc między innymi rzut karny wykonywany przez Barreto.
Latem 2010 z Milanu odszedł Dida, a w jego miejsce przybył Marco Amelia. Przed rozpoczęciem rozgrywek 2010/2010 Abbiati zmienił numer na koszulce z 12 na 32. Od początku rozgrywek Abbiati był w składzie nowego trenera Massimiliano Allegriego podstawowym bramkarzem. Przez pozostałe sezony był również podstawowym bramkarzem Milanu. Przed sezonem 2014/15 AC Milan sprowadził konkurenta do miejsca w bramce Diego Lópeza, który w tamtym sezonie stał się podstawowym bramkarzem Milanu. W sezonie 2015/16 całkowicie zabrakło miejsca w składzie dla Abbiatiego, gdyż z zespoły młodzieżowego do AC Milanu dołączył Gianluigi Donnarumma, który stał się najpierw rezerwowym Diego Lópeza a później pierwszym bramkarzem zespołu. Po zakończeniu sezonu 2015/16 zakończył piłkarską karierę
Kariera reprezentacyjna.
W latach 1998–2000 Abbiati zanotował szesnaście występów w reprezentacji Włoch do lat 21. Pomimo tego, że Włoch jeszcze nigdy nie znalazł się w seniorskiej kadrze „Squadra Azzura”, to Dino Zoff powołał go do drużyny na Euro 2000. Na turnieju tym Włosi wywalczyli srebrny medal, a Abbiati był trzecim po Francescu Toldo i Francescu Antoniolim bramkarzem zespołu. Po zakończeniu mistrzostw włoski golkiper wystąpił na Igrzyskach Olimpijskich w Atenach, na których Włosi zostali wyeliminowani w ćwierćfinale. W 2002 wychowanek Monzy znalazł się w kadrze Giovanniego Trapattoniego na mistrzostwa świata, w których Włosi swój udział zakończyli na 1/8 finału. Oficjalny debiut w reprezentacji swojego kraju Abbiati zaliczył jednak dopiero 30 kwietnia 2003 w wygranym 2:1 pojedynku przeciwko Szwajcarii. W latach 2004–2005 Włoch tylko trzy razy znalazł się w kadrze drużyny narodowej, jednak po zakończeniu kariery przez Angelo Peruzziego regularnie zaczął być do niej powoływany.

</doc>
<doc id="482110" url="https://pl.wikipedia.org/wiki?curid=482110" title="Jack the Ripper">
Jack the Ripper



</doc>
<doc id="482111" url="https://pl.wikipedia.org/wiki?curid=482111" title="Kubuś Rozpruwacz">
Kubuś Rozpruwacz



</doc>
<doc id="482112" url="https://pl.wikipedia.org/wiki?curid=482112" title="Tyberiusz Semproniusz Longus">
Tyberiusz Semproniusz Longus

Tyberiusz Semproniusz Longus (ur. ok. 260 p.n.e.) – konsul rzymski podczas drugiej wojny punickiej. 
W roku 218 p.n.e. został wybrany na urząd konsula, drugim konsulem na ten rok został Publiusz Korneliusz Scypion. W tym samym roku Semproniusz został wysłany do Afryki wraz ze 160 okrętami w celu pozyskania uzupełnienia wojsk i zapasów. W trakcie tej wyprawy Semproniusz zdobył Maltę pokonując Kartagińczyków i biorąc w niewolę 2000 żołnierzy kartagińskich. Wezwany przez senat po klęsce wojsk rzymskich w bitwie nad rzeką Ticinus, wbrew radom Scypiona zaatakował armię Hannibala nad rzeką Trebią. W styczniu 217 p.n.e. pokonany Semproniusz z 10 000 żołnierzy powrócił do Rzymu. W roku 215 p.n.e. w bitwie pod Grumentum pokonał oddziały kartagińskie dowodzone przez wodza Hannona.
Był ojcem Tyberiusza Semproniusza Longusa, który pełnił urząd konsula w 194 p.n.e.

</doc>
<doc id="482121" url="https://pl.wikipedia.org/wiki?curid=482121" title="Adres poczty elektronicznej">
Adres poczty elektronicznej

Adres poczty elektronicznej, adres e-mailowy – identyfikator skrzynki poczty elektronicznej, do której dostarczana jest dana wiadomość internetowa. Umożliwia przesyłanie wiadomości poprzez sieć komputerową, w tym Internet.
Internetowy adres poczty elektronicznej składa się z identyfikatora użytkownika, znaku @ oraz pełnej nazwy domenowej serwera poczty elektronicznej, np. adres „jan.kowalski@example.com” odpowiada kontu użytkownika "jan.kowalski", założonemu na serwerze "example.com". Adres może składać się maksymalnie z 255 znaków.
Dokładną specyfikację adresu e-mailowego podają internetowe standardy RFC 5322 i RFC 5321.
W lokalnych systemach poczty elektronicznej bywają stosowane rozwiązania odmienne od standardów internetowych i adres poczty elektronicznej może mieć inny format.

</doc>
<doc id="482122" url="https://pl.wikipedia.org/wiki?curid=482122" title="Łamanie kołem">
Łamanie kołem

Łamanie kołem – jedna z metod egzekucji stosowana powszechnie w średniowiecznej Europie, podobnie jak ścięcie toporem i gotowanie we wrzątku. 
Opis.
Karę wymierzano publicznie na kole o średnicy ok. 2 metrów, zamontowanym poziomo na niskim palu umieszczonym na szafocie. Ofiarę (zwykle odpowiednio obnażoną) z szeroko rozstawionymi kończynami – rozpostartą w pozycji „orła”, przywiązywano do metalowych pierścieni na szprychach koła lub na jego obręczy. Dla większej skuteczności pod jej biodra, kolana, kostki, łokcie i nadgarstki niekiedy podkładano grube kawałki drewna. Następnie kat miażdżył ciało skazańca ciężkim kołem (rodzajem kanciastej maczugi, której krawędzie obijano metalem) względnie żelaznym łomem lub nawet młotem kowalskim. Jego pomocnik stopniowo obracał koło, tak aby masakrowaniu ulegały kolejne części ciała ofiary. 
W wyroku częstokroć dokładnie określano liczbę uderzeń lub czas trwania kary (np. do 2 godzin). W końcu skazańca dobijano, zadając mu cios śmiertelny w brzuch lub w szyję. Po dokonaniu tych czynności ciało wystawiano na pokaz, unosząc wysoko na słupie albo stawiano w pozycji pionowej. Niekiedy dodatkowo gawiedź pastwiła się nad nim, np. wydłubując oczy.
Rozróżniano dwie postacie tej kary:
Łamanie kołem było szczególnie rozpowszechnione w przedrewolucyjnej Francji, gdzie było ono okrutniejszą formą bastonady (zatłuczenia na śmierć). W Niemczech podczas łamania kołem zadawano około 40 uderzeń; w monarchii Habsburgów ofiarami tej kary w 1785 r. padli przywódcy powstania chłopskiego w Siedmiogrodzie. Karę tę, która w miejscowych dokumentach występuje od XIII wieku, stosowano również w Polsce, np. w przypadkach świętokradztwa.

</doc>
<doc id="482123" url="https://pl.wikipedia.org/wiki?curid=482123" title="Gaizka Mendieta">
Gaizka Mendieta

Gaizka Zabala Mendieta (baskijska wymowa: []; ur. 27 marca 1974 w Bilbao) – były hiszpański piłkarz, pochodzący z Kraju Basków, grający na pozycji prawego pomocnika. Był specjalistą od wykonywania rzutów karnych, jego mocną stroną były także strzały z dystansu. Był graczem takich klubów jak CD Castellón, Valencia CF, SS Lazio, FC Barcelona i Middlesbrough FC. Na początku pierwszej dekady XXI wieku był uważany za jednego z najlepszych piłkarzy na świecie. Wówczas z zespołem z Walencji dwa razy wystąpił w finale rozgrywek Ligi Mistrzów (w 2000 i 2001 roku). Podczas swojej kariery nigdy nie został mistrzem kraju, a tylko raz zajął 2. miejsce w rozgrywkach ligowych – w sezonie 1995/1996 wywalczył z Valencią CF wicemistrzostwo Hiszpanii. W lipcu 2001 roku przeszedł z klubu z Walencji do SS Lazio za kwotę odstępnego 48 milionów euro – była to ówcześnie najwyższa kwota transferu za hiszpańskiego piłkarza, a także szósta najwyższa kwota odstępnego ogółem w piłce nożnej w tamtym czasie. Ogółem podczas kariery klubowej rozegrał 410 spotkań ligowych, w których zdobył 55 bramek. Zakończył karierę 1 lipca 2008 roku.
Z młodzieżową reprezentacją został wicemistrzem Europy do lat 21. Z reprezentacją Hiszpanii U-23 wziął udział w Letnich Igrzyskach Olimpijskich 1996 w Atlancie. Natomiast z seniorską reprezentacją swojego kraju dwukrotnie dochodził do ćwierćfinału wielkich turniejów – na EURO 2000 oraz mistrzostwach świata w Korei Południowej i Japonii. Ogólnie w dorosłej reprezentacji Hiszpanii rozegrał 40 spotkań, w których zdobył 8 bramek.
Kariera klubowa.
CD Castellón.
Jako junior występował w takich zespołach jak Deportes Tonin i Oropesa CF. Profesjonalną karierę rozpoczynał w klubie CD Castellón. 1 lipca 1991 roku został przeniesiony do pierwszej drużyny tego zespołu, która wówczas występowała w Segunda División. W sezonie 1991/1992 jego ekipa ukończyła rozgrywki na 15. miejscu, a Mendieta rozegrał w nich 16 spotkań.
Valencia CF.
1 lipca 1992 roku przeszedł do klubu Valencia CF, jednak kwota odstępnego jest nieznana. W nowym klubie, w sezonie 1992/1993, rozegrał 2 mecze w barwach pierwszego zespołu oraz 31 w drużynie rezerw. Wówczas pierwszy zespół, który występował w Primera División, zakończył te rozgrywki na 4. pozycji. W następnym sezonie zaczął częściej grać w barwach pierwszego zespołu – wystąpił w nim w 20 meczach oraz w 17 spotkaniach drużyny rezerw. W tym sezonie strzelił też swojego pierwszego gola w Primera División, a jego zespół ukończył rozgrywki na 7. miejscu.
Od sezonu 1994/1995 grał już tylko dla pierwszego zespołu. Wystąpił w 13 meczach, strzelając jednego gola, a Valencia CF zakończyła sezon na 10. pozycji. Jednak w Pucharze Króla jego drużyna dotarła do finału. W decydującym pojedynku, 27 czerwca 1995 roku, rozegrał pełne 90 minut spotkania przeciw Deportivo La Coruña, jednak Valencia CF przegrała ten mecz 1–2, a sam Mendieta został ukarany w 90. minucie drugą żółtą i w efekcie czerwoną kartką. W następnym sezonie rozegrał w lidze 34 mecze, a jego drużyna zdobyła wicemistrzostwo Hiszpanii. Do prowadzącego w tabeli Atlético Madryt zabrakło 4 punktów. W Pucharze Króla zespół dotarł do półfinału, gdzie również musiał uznać wyższość drużyny z Madrytu. W sezonie 1996/1997 w Primera División zagrał 30 spotkań, w których strzelił jednego gola. Valencia CF uplasowała się wówczas na 10. pozycji. W Pucharze Króla klub odpadł już jednak w 1/8 finału po porażce w dwumeczu z UD Las Palmas. W Pucharze UEFA Valencia CF dotarła do ćwierćfinału, gdzie przegrała w dwumeczu 0–2 i 1–1 z późniejszym tryumfatorem, klubem FC Schalke 04. W następnym sezonie Gaizka Mendieta zagrał w 30 meczach i strzelił 10 bramek. Jego zespół ukończył rozgrywki na 9. miejscu. W Pucharze Króla drużyna ponownie odpadła w 1/8 finału po przegranej z FC Barcelona. W sezonie 1998/1999 rozegrał 38 spotkań i strzelił 7 goli. Valencia CF zakończyła rozgrywki na 4. miejscu, które dawało możliwość gry w eliminacjach do Ligi Mistrzów. Jego zespół zwyciężył natomiast w Pucharze Króla. 26 czerwca 1999 roku jego drużyna pokonała w finale 3–0 Atlético Madryt, a Gaizka Mendieta rozegrał cały mecz oraz strzelił bramkę na 2–0 w 33. minucie spotkania. W Pucharze UEFA Valencia CF w 1/16 finału zmierzyła się z Liverpoolem FC. Ekipy dwukrotnie ze sobą zremisowały 0–0 i 2–2, ale dzięki bramkom strzelonym na wyjeździe to drużyna z Anglii awansowała do dalszej fazy rozgrywek. Dzięki temu zwycięstwu mogli stoczyć bój o Superpuchar Hiszpanii, w którym ich przeciwnikiem była FC Barcelona. Pierwszy mecz odbył się 8 sierpnia 1999 roku na stadionie Mestalla. Gaizka Mendieta zagrał cały mecz a Valencia CF wygrała 1–0. Tydzień później rozegrano rewanż na Camp Nou. FC Barcelona trzykrotnie wychodziła na jednobramkowe prowadzenie, jednak za każdym razem piłkarze z Walencji wyrównywali wynik spotkania. Mimo czerwonej kartki dla Davida Albeldy w 83. minucie, udało im się dowieść korzystny rezultat do końca pojedynku. Mendieta ponownie zagrał pełne 90 minut spotkania i razem z kolegami z drużyny cieszył się ze zdobycia Superpucharu Hiszpanii.
W następnym sezonie piłkarz rozegrał w lidze 33 mecze, w których zdobył 13 goli – najwięcej w swojej karierze. Jego zespół ukończył rozgrywki na 3. miejscu. W Pucharze Króla jego drużyna odpadła już w 1/16 finału po porażce z klubem CA Osasuna. Jednak Gaizka Mendieta i jego zespół pozytywnie się wyróżnili w Lidze Mistrzów, gdzie dotarli aż do finału tych rozgrywek. Przegrali jednak decydujące starcie z Realem Madryt 0–3, a sam zawodnik rozegrał całe spotkanie będąc kapitanem zespołu.
Sezon 2000/2001 był jego ostatnim w barwach zespołu z Walencji. Rozegrał wówczas 31 spotkań, w których strzelił 11 bramek. Zakończył z zespołem rozgrywki na 5. miejscu w tabeli, które dawało przepustkę do rozgrywek Pucharu UEFA. Ponadto w Pucharze Króla jego drużyna odpadła w 1/16 finału po przegranym meczu z Guadix CF. Natomiast w Lidze Mistrzów drużyna powtórzyła osiągnięcie sprzed roku, docierając aż do finału. W decydującym meczu przeciwnikiem był Bayern Monachium. Już w drugiej minucie spotkania Gaizka Mendieta dał prowadzenie Valencii po bramce z rzutu karnego. W 50. minucie Stefan Effenberg wyrównał wynik spotkania, również po trafieniu z rzutu karnego. Zarówno regulaminowy czas jak i dogrywka nie przyniosły rozstrzygnięcia, więc arbiter zarządził serię rzutów karnych. Gaizka Mendieta wykorzystał swój rzut karny już w pierwszej serii. Dał tym samym prowadzenie Valencii, ponieważ Paulo Sérgio z Bayernu chybił wcześniej swój strzał. Jednak po pięciu seriach wciąż był wynik remisowy, gdyż swoje okazje zmarnowali Zlatko Zahovič i Amedeo Carboni z Valencii oraz Patrik Andersson z Bayernu. Rozstrzygnięcie przyniosła dopiero siódma seria rzutów karnych, kiedy to strzał Mauricia Pellegrinego został obroniony. Oznaczało to, że zespół Gaizki Mendiety przegrał to spotkanie po serii rzutów karnych 4–5.
SS Lazio.
1 lipca 2001 roku za kwotę 48 milionów euro przeszedł do zespołu SS Lazio z Rzymu. W nowym klubie zadebiutował 26 sierpnia 2001 roku w zremisowanym meczu 1–1 przeciwko Piacenza Calcio. Ogólnie w sezonie 2001/2002 rozegrał 20 spotkań ligowych, jednak nie strzelił żadnej bramki. SS Lazio zakończyło te rozgrywki na 6. pozycji. W Pucharze Włoch dotarł z zespołem do ćwierćfinału, w którym musiał uznać wyższość klubu AC Milan. W Lidze Mistrzów jego drużyna trafiła do grupy D z zespołami FC Nantes, Galatasaray SK i PSV Eindhoven. Wystąpił we wszystkich sześciu meczach grupowych, jednak tylko w dwóch rozegrał pełne 90 minut. Jego drużyna wygrała 2 spotkanie a 4 z nich przegrała, przez co z 6 punktami zajęła ostatnie miejsce w grupie.
FC Barcelona.
1 lipca 2002 roku został wypożyczony do FC Barcelona na okres do 30 czerwca 2003 roku. Opłata za wypożyczenie wynosiła półtora miliona euro. W sezonie 2002/2003 w ekipie z Barcelony rozegrał 33 spotkania ligowe, w których strzelił 4 bramki. Jego zespół zakończył rozgrywki na 6. miejscu. W Pucharze Króla jego drużyna odpadła już w 1/32 finału po porażce z klubem Novelda CF. W Lidze Mistrzów jego drużyna trafiła do grupy H z zespołami Club Brugge, Galatasaray i Lokomotiw Moskwa. FC Barcelona wygrał wszystkie sześć spotkań grupowych, a Gaizka Mendieta wystąpił w pięciu z nich. W drugiej fazie grupowej ich rywalami były Bayer 04 Leverkusen, Newcastle United i Inter Mediolan. Tym razem piłkarz wystąpił we sześciu meczach – pięciu wygranych i jednym zremisowanym – i awansował z drużyną do kolejnej rundy. W 1/4 finału jego ekipa zmierzyła się z Juventusem FC. W pierwszym meczu w Turynie padł remis 1–1, a Mendieta pojawił się na boisku w 63. minucie. W spotkaniu rewanżowym w Barcelonie po regulaminowym czasie gry również widniał wynik remisowy 1–1, więc arbiter zarządził dogrywkę, w której Juventus zdobył bramkę, eliminując tym samym Barcelonę z dalszej fazy rozgrywek. Mendieta w tym spotkaniu grał do 62. minuty.
Middlesbrough FC.
1 lipca 2003 roku został wypożyczony do Middlesbrough FC na okres do 30 czerwca 2004 roku. Opłata za wypożyczenie wynosiła 3,5 miliona euro. W nowym zespole w sezonie 2003/2004 rozegrał 31 meczów i zdobył 2 bramki. Middlesbrough FC zajął wówczas 11. miejsce w tabeli. W Pucharze Anglii jego zespół dotarł do 1/16 finału, gdzie doznał porażki 1–4 z Arsenalem FC. Middlesbrough FC zdobył jednak Puchar Ligi Angielskiej. W finałowym meczu Gaizka Mendieta rozegrał pełne 90 minut, a jego drużyna pokonała 2–1 Bolton Wanderers. 1 lipca 2004 roku zdecydował się na definitywny transfer do Middlesbrough FC bez kwoty odstępnego. Wcześniej bym bowiem tylko wypożyczony z SS Lazio. W sezonie 2004/2005 rozegrał tylko 7 spotkań ligowych. Jego drużyna zakończyła sezon na 7. pozycji. W Pucharze Anglii jego zespół ponownie dotarł tylko do 1/16 finału, gdzie doznał porażki 0–3 z Manchesterem United. Natomiast w Pucharze Ligi Angielskiej Middlesbrough FC zakończył rozgrywki w 1/8 finału po porażce 0–2 z Liverpoolem FC. W następnym sezonie zanotował udział w 17 meczach ligowych, w których strzelił 2 bramki. Jego zespół uplasował się ostatecznie na 14. miejscu. W Pucharze Anglii Middlesbrough doszedł do półfinału, w którym przegrało 0–1 z West Ham United FC. Jednak Mendieta nie zagrał w tym meczu. W Pucharze Ligi Angielskiej Middlesbrough FC zakończył rozgrywki w 1/4 finału, w którym doznał porażki 0–1 z Blackburn Rovers. W sezonie 2006/2007 rozegrał 7 spotkań ligowych. Jego drużyna uplasowała się wówczas na 12. pozycji. W Pucharze Anglii zaszedł z zespołem do ćwierćfinału, w którym trafił na Manchester United. W spotkaniu na Riverside Stadium padł remis 2–2, więc rozegrano drugi mecz na Old Trafford, który Middlesbrough przegrało 0–1 (Mendieta nie zagrał w tym spotkaniu). Sezon 2007/2008 był jego ostatnim w karierze. Nie zagrał w nim w żadnym meczu ligowym. Jego drużyna zakończyła sezon na 13. miejscu. W Pucharze Anglii odpadli w ćwierćfinale po porażce 0–2 z Cardiff City, natomiast w 1/16 finału Pucharu Ligi Angielskiej zostali wyeliminowani przez Tottenham Hotspur. Zakończył karierę 1 lipca 2008 roku.
Kariera reprezentacyjna.
W 1993 roku zagrał w dwóch meczach reprezentacji Hiszpanii do lat 20. Ponadto wystąpił w 13 spotkaniach reprezentacji U-21. Zagrał z tym zespołem na Mistrzostwach Europy do lat 21 w 1996 roku, które odbyły się w Hiszpanii. Ze swoją reprezentacją zaszedł aż do finału, w którym grali z Włochami. Gaizka Mendieta rozegrał cały mecz, w którym po regulaminowym czasie gry widniał remis 1–1. Hiszpanie przegrali konkurs rzutów karnych 3–4, jednak Mendieta nie wykonywał „jedenastki”. Z reprezentacją Hiszpanii do lat 23 wziął udział w Letnich Igrzyskach Olimpijskich 1996 w Atlancie. Zagrał z dwóch grupowych meczach – rozegrał całe spotkanie z Arabią Saudyjską wygrane 1–0 oraz 32 minuty w wygranym 3–2 meczu z Australią. Jednak jego ekipa przegrała w ćwierćfinale 0–4 z Argentyną i odpadła z turnieju (Gaizka Mendieta nie zagrał w tym meczu).
W seniorskiej reprezentacji Hiszpanii zadebiutował 27 marca 1999 roku na Estadio Mestalla w Walencji przeciwko Austrii w spotkaniu eliminacji Mistrzostw Europy w Piłce Nożnej w 2000 roku. Hiszpania wygrała to spotkanie 9–0, a sam zawodnik wszedł na boisko w 68. minucie gry, przy stanie 6–0. 5 czerwca 1999 roku strzelił swoją pierwszą bramkę dla reprezentacji Hiszpanii. Stało się to w meczu eliminacji Mistrzostw Europy przeciwko San Marino. Gaizka Mendieta wszedł na plac gry w 74. minucie, a w 90. minucie ustalił wynik na 9–0.
Piłkarz został powołany na EURO 2000. W pierwszym spotkaniu Hiszpania przegrała z Norwegią 0–1, a zawodnik pojawił się na boisku w 71. minucie. W drugim meczu grupowym Hiszpanie pokonali reprezentację Słowenii 2–1, a Mendieta zagrał całe 90 minut gry. Sytuacja w grupie tak się ułożyła, że podopieczni José Antonio Camacho musieli zwyciężyć w meczu z Jugosławią, aby awansować do ćwierćfinału. Do 90. minuty Hiszpanie przegrywali jednak 2–3. Wówczas Gaizka Mendieta wykorzystał rzut karny doprowadzając do remisu. Chwilę później zwycięskiego gola strzelił Alfonso Pérez, dzięki czemu Hiszpanie wygrali 4–3 i awansowali do dalszej fazy rozgrywek. W ćwierćfinale „La Furia Roja” zmierzyła się z Francuzami. W 33. minucie Zinédine Zidane zdobył bramkę dla „trójkolorowych”. 5 minut później Mendieta wyrównał wynik meczu. W 44. minucie Youri Djorkaeff ponownie dał prowadzenie reprezentacji Francji. W 56. minucie Ismael Urzaiz zastąpił Gaizkę na placu gry, jednak to końca meczu wynik nie uległ już zmianie. Hiszpania pożegnała się z Mistrzostwami Europy na tym etapie rozgrywek.
W 2002 roku został powołany na mistrzostwa świata, które były rozgrywane na boiskach Korei Południowej i Japonii. Był wówczas jedynym piłkarzem w kadrze Hiszpanii, niewystępującym w hiszpańskim klubie. Pierwszy swój mecz zagrał przeciwko reprezentacji Południowej Afryki. Zagrał do 77. minuty (zastąpił go Albert Luque) oraz wpisał się na listę strzelców w doliczonym czasie gry pierwszej połowy. Następnie wystąpił w 1/8 finału w spotkaniu przeciwko Irlandii. W 66. minucie zastąpił na boisku Javiera de Pedro. Wówczas reprezentacja Hiszpanii prowadziła 1–0. Jednak w 90. minucie Robbie Keane wyrównał wynik mecz pewnie wykorzystując „jedenastkę”. Dogrywka nie przyniosła rozstrzygnięcia i o awansie do następnej rundy decydowała seria rzutów karnych. Hiszpanie okazali się w nich lepsi wygrywając 3–2, a Gaizka Mendieta wykorzystał jeden z rzutów karnych. W ćwierćfinale w Gwangju podopieczni José Antonio Camacho zmierzyli się z ekipą gospodarzy – reprezentacją Korei Południowej. Mendieta wszedł na boisko w 70. minucie meczu (ponownie zmienił Javiera de Pedro). Zarówno w regulaminowym czasie gry jak i w dogrywce nie padły bramki, w związku z czym arbiter spotkania zarządził konkurs „jedenastek”. Mendieta nie wykonywał rzutu karnego, a „La Furia Roja” przegrała je 3–5 i pożegnała się z turniejem.
Swoje ostatnie spotkanie w „La Furia Roja” zagrał 20 listopada 2002 roku w Grenadzie. Był to mecz towarzyski, a przeciwnikiem była Bułgaria. Gaizka Mendieta zagrał pierwszą połowę po czym został zastąpiony w przerwie spotkania. Ogólnie w seniorskiej reprezentacji Hiszpanii rozegrał 40 spotkań, w których zdobył 8 bramek. Gaizka Mendieta dwukrotnie wystąpił w meczach przeciwko Polsce i w obu pojedynkach wygrywali Hiszpanie. 18 sierpnia 1999 roku w Warszawie pokonali Polaków 2–1, a 26 stycznia 2000 roku w Kartagenie wygrali 3–0. W obu tych meczach Mendieta wybiegał na drugie połowy spotkań.

</doc>
<doc id="482125" url="https://pl.wikipedia.org/wiki?curid=482125" title="Emmanuel Lévinas">
Emmanuel Lévinas



</doc>
<doc id="482128" url="https://pl.wikipedia.org/wiki?curid=482128" title="ACK">
ACK

ACK (od ) – sygnał urządzenia odbierającego (np. modemu) potwierdzający kompletne i poprawne odebranie pakietu informacji i wskazujący urządzeniu wysyłającemu możliwość wysłania kolejnego pakietu; gdyby pakiet nie został poprawnie odebrany, urządzenie odbierające powinno odesłać sygnał NAK.

</doc>
<doc id="482129" url="https://pl.wikipedia.org/wiki?curid=482129" title="ACKnowledge">
ACKnowledge



</doc>
<doc id="482137" url="https://pl.wikipedia.org/wiki?curid=482137" title="Local Area Network">
Local Area Network



</doc>
<doc id="482142" url="https://pl.wikipedia.org/wiki?curid=482142" title="Acorn Computer Group">
Acorn Computer Group

Acorn Computer Group plc. – brytyjski holding branży komputerowej, który istniał w latach 1978–1999. Należały do niego przedsiębiorstwa Acorn Computers Limited, Acorn Australia, Acorn New Zealand, Acorn GmbH.
Historia.
Acorn Computer Group była również współwłaścicielem Advanced RISC Machines (obecnie ARM Ltd.).
Produkcja obejmowała komputery różnych klas (Acorn Atom, BBC Micro Model A/B, Acorn Electron, BBC Master, Acorn Archimedes, Acorn Business Computer (ABC), Risc PC). Na początku XXI wieku przedsiębiorstwo produkowało komputery klasy PC oraz notebooki.
Acorn Computers to koncern który wprowadził w Wielkiej Brytanii pierwszą sieć komputerową nazwaną Econet. Sieć była stworzona głównie z myślą o edukacyjnym zastosowaniu, a komputerami przeznaczonymi do edukacji i pracy z siecią Econet były: BBC Micro Model A/B, BBC Master Compact, Acorn Archimedes. W Polsce takie działające komputery można zobaczyć w Muzeum Historii Komputerów i Informatyki w Katowicach.
Sprzedaż komputerów BBC Master i BBC Master Compact prowadziły sklepy Przedsiębiorstwa Zaopatrzenia Górniczego „Carbon”; dostępne one były jedynie dla posiadaczy tzw. książeczki „G”, dającej górnikom dostęp do towarów wyższego standardu, w zamian za pracę w dni wolne.

</doc>
<doc id="482144" url="https://pl.wikipedia.org/wiki?curid=482144" title="Metropolitan Area Network">
Metropolitan Area Network



</doc>
<doc id="482146" url="https://pl.wikipedia.org/wiki?curid=482146" title="Advanced RISC Machines">
Advanced RISC Machines



</doc>
<doc id="482148" url="https://pl.wikipedia.org/wiki?curid=482148" title="Wireless Local Area Network">
Wireless Local Area Network



</doc>
<doc id="482150" url="https://pl.wikipedia.org/wiki?curid=482150" title="Virtual Local Area Network">
Virtual Local Area Network



</doc>
<doc id="482151" url="https://pl.wikipedia.org/wiki?curid=482151" title="Mylonit">
Mylonit

Mylonit – skała kataklastyczna, metamorficzna powstała poprzez dynamiczną rekrystalizację. Złożona z drobnych pokruszonych i roztartych ziaren starszych skał powstałych w warunkach zmielenia i silnego roztarcia dowolnej skały wyjściowej, tworzących miazgę mylonityczną, objętą rekrystalizacją towarzyszącą mylonityzacji. Powstaje w trakcie metamorfizmu dyslokacyjnego głównie w strefach uskokowych o charakterze przesuwczym.
Mylonity powstawały w facji zeolitowej oraz facji prehnitowo-pumpellynitowej (temp. 300 °C, ciśnienie poniżej 300 megapaskali). Są to szare, czasem lekko zielonkawe skały. Bardzo łatwo ścieralne w rękach na drobniutkie ostrokrawędziste bloczki. Powierzchnia skały jest w wielu miejscach gładka i błyszcząca.
W obrębie stref tektonicznych wyróżniamy skały:

</doc>
<doc id="482153" url="https://pl.wikipedia.org/wiki?curid=482153" title="Godła państw">
Godła państw



</doc>
<doc id="482155" url="https://pl.wikipedia.org/wiki?curid=482155" title="Neelie Kroes">
Neelie Kroes

Neelie Kroes (ur. 19 lipca 1941 w Rotterdamie) – holenderska ekonomistka, menedżer i polityk, działaczka Partii Ludowej na rzecz Wolności i Demokracji (VVD), parlamentarzystka i minister, w latach 2004–2014 członkini Komisji Europejskiej, od 2010 jej wiceprzewodnicząca.
Życiorys.
Ukończyła studia ekonomiczne na Uniwersytecie Erazma w Rotterdamie. Od 1965 do 1971 była pracownikiem naukowo-dydaktycznym tej uczelni (w ramach Nederlandse Economische Hogeschool).
Na początku lat 70. zaangażowała się w działalność polityczną w ramach Partii Ludowej na rzecz Wolności i Demokracji. W latach 1970–1972, 1973–1974 i w 1977 była radną Rotterdam. W latach 1971–1977, 1981–1982 i w 1986 sprawowała mandat posłanki do Tweede Kamer, niższej izby Stanów Generalnych. Od grudnia 1977 do września 1981 była sekretarzem stanu w ministerstwie transportu, robót publicznych i gospodarki wodnej, natomiast od listopada 1982 do listopada 1989 sprawowała urząd ministra w tym resorcie.
Pod koniec lat 80. zrezygnowała z aktywności politycznej. Od 1991 do 2000 zajmowała stanowisko prezydenta uniwersytetu Nijenrode. Ponadto obejmowała różne stanowiska we władzach przedsiębiorstw (w tym Lucent Technologies, Volvo, P&amp;O Nedlloyd).
W listopadzie 2004 została komisarzem UE ds. konkurencji. Jako komisarz odpowiadała za zatwierdzanie m.in. fuzje. W przypadku konfliktu interesów, w sprawach dotyczących przedsiębiorstw, z którymi wcześniej była związana, jej kompetencje przejął irlandzki komisarz Charlie McCreevy. W drugiej komisji, którą kierował José Manuel Barroso, objęła funkcję wiceprzewodniczącej oraz komisarza ds. agendy cyfrowej. Na tym stanowisku działalność rozpoczęła po zatwierdzeniu składu komisji przez Parlament Europejski w lutym 2010 i urzędowała do końca kadencji w 2014.
W 2015 została specjalnym przedstawicielem ds. promocji holenderskich przedsiębiorstw typu startup poza granicami kraju. Powróciła też do sektora prywatnego jako doradca banku Merrill Lynch. W 2016 powołana w skład rady dyrektorów kompanii Salesforce.com.
Odznaczona Orderem Lwa Niderlandzkiego III klasy (1981) oraz Orderem Oranje-Nassau II klasy (1989) i I klasy (2015).
Zamężna z Wouterem Janem Smitem i następnie z Bramem Peperem (oba małżeństwa zakończyły się rozwodami).

</doc>
<doc id="482163" url="https://pl.wikipedia.org/wiki?curid=482163" title="Mylonityzacja">
Mylonityzacja

Mylonityzacja – proces geologiczny polegający na kruszeniu i całkowitym rozcieraniu na miazgę skał bez ich upłynnienia, przebiegający pod wpływem kierunkowego ciśnienia tektonicznego, prowadzący do pojawienia się w zmielonej masie wyraźnej kierunkowości. 
Zachodzi głównie w strefach uskokowych i dotyka zwykle skały zawierające dużo kwarcu, o różnej genezie, zarówno osadowe (np. piaskowce), metamorficzne (gnejs), jak i magmowe (np. granit). Należy do zjawisk metamorfizmu dyslokacyjnego. Produktem mylonityzacji są skały mylonity. 

</doc>
<doc id="482165" url="https://pl.wikipedia.org/wiki?curid=482165" title="Włócznik">
Włócznik

Włócznik, miecznik ("Xiphias gladius"), określany też nazwami: „ryba-miecz” i „mieczoryb” – gatunek ryby okoniokształtnej z rodziny włócznikowatych (Xiphiidae), będący jej jedynym żyjącym przedstawicielem (rodzina obejmuje jeszcze wymarły rodzaj "Protosphyraena").
Zasięg występowania.
Morza i oceany strefy tropikalnej i umiarkowanej, wody pelagialne, z dala od brzegów. Czasami spotykany w zachodniej części Bałtyku.
Cechy charakterystyczne.
Duża, drapieżna ryba o torpedowatym kształcie ciała. Górna szczęka przekształcona w długi wyrostek w kształcie miecza stanowiący 1/3 długości ciała ryby. Płetwa ogonowa rozwidlona w kształcie półksiężyca. Brak płetw brzusznych, a u dorosłych osobników również zębów i łusek. Największe włóczniki osiągają ponad 4 m długości przy ciężarze ponad 500 kg. Na skutek intensywnych połowów średnie rozmiary tych ryb znacznie się zmniejszyły.
Tryb życia.
Włóczniki są bardzo dobrymi pływakami. Na krótkich odcinkach osiągają prędkość 100 km/h. Zdolność taką zawdzięczają nietypowej budowie głowy, która w połączeniu z wystającym mieczem zmniejsza opór ciała ryby. Wraz z marlinami i tuńczykami należą do najszybszych ryb. Żywią się rybami.
Znaczenie gospodarcze.
Włóczniki są cenionymi rybami konsumpcyjnymi.

</doc>
<doc id="482166" url="https://pl.wikipedia.org/wiki?curid=482166" title="Józef Kurpas">
Józef Kurpas

Józef Benedykt Kurpas (ur. 21 marca 1912 w Paniowach, zm. 19 maja 1992) – polski duchowny rzymskokatolicki, biskup pomocniczy katowicki w latach 1962–1991, od 1991 biskup pomocniczy senior diecezji katowickiej.
Życiorys.
Ukończył gimnazjum klasyczne w Mikołowie, następnie studia teologiczne na Wydziale Teologicznym Uniwersytetu Jagiellońskiego i w seminarium duchownym w Krakowie. 20 czerwca 1937 otrzymał święcenia kapłańskie w katedrze św. Piotra i Pawła w Katowicach z rąk biskupa Stanisława Adamskiego. Pracował jako duszpasterz w Paniowach, następnie w Szarleju, a od 1941 w parafii Niepokalanego Poczęcia NMP w Katowicach. W styczniu 1942 został mianowany notariuszem Sądu Biskupiego i Kurii Diecezjalnej w Katowicach. W latach 1953–1956 studiował na Wydziale Prawa Katolickiego Uniwersytetu Lubelskiego. 23 grudnia 1957 został ustanowiony kanclerzem Kurii Diecezjalnej.
23 listopada 1962 został mianowany biskupem pomocniczym diecezji katowickiej ze stolicą tytularną Orisa. Jego konsekracja odbyła się 24 lutego 1963 w katedrze Chrystusa Króla w Katowicach. Sakry udzielił mu biskup Herbert Bednorz, zaś współkonsekratorami byli biskupi Ignacy Jeż i Juliusz Bieniek. 17 czerwca 1966 ustanowiony został wikariuszem generalnym. W czasie prac I synodu diecezji katowickiej przewodniczył komisji ds. duchowieństwa. 11 czerwca 1977 otrzymał nominację na członka kapituły katedralnej i został jej prepozytem. 22 czerwca 1991 przeszedł w stan spoczynku.
Uczestniczył w obradach II i IV sesji soboru watykańskiego II.
Zmarł 19 maja 1992. Został pochowany na cmentarzu przy ul. Sienkiewicza w Katowicach.

</doc>
<doc id="482167" url="https://pl.wikipedia.org/wiki?curid=482167" title="Równina Radomska">
Równina Radomska

Równina Radomska (318.86) – duży mezoregion fizycznogeograficzny w województwie mazowieckim.
Równina Radomska rozpościera się na południe od Doliny Białobrzeskiej, między Przedgórzem Iłżeckim, Równiną Kozienicką i Małopolskim Przełomem Wisły obejmując powierzchnię ok. 3640 km².
Równinę przecinają płytkie doliny Radomki, Iłżanki i Krępianki.
Jest to równina rolnicza z małym udziałem lasów.
Największe miasta położone na Równinie Radomskiej to: 

</doc>
<doc id="482169" url="https://pl.wikipedia.org/wiki?curid=482169" title="Louis Michel">
Louis Michel

Louis Michel (ur. 2 września 1947 w Tienen) – belgijski i waloński polityk, były członek Komisji Europejskiej, wicepremier i minister, poseł do Parlamentu Europejskiego VII i VIII kadencji. Ojciec Charles’a Michela.
Życiorys.
Studiował indoeuropeistykę, następnie pracował jako nauczyciel języków obcych w Jodoigne. Od 1983 nieprzerwanie zajmuje stanowisko burmistrza tej miejscowości.
W drugiej połowie lat 60. zaangażował się w działalność polityczną w ramach młodzieżówki liberalnej. Został członkiem Partii Reformatorsko-Liberalnej, w latach 1980–1982 był jej sekretarzem generalnym, a w okresach 1982–1990 i 1995–1999 przewodniczącym tego ugrupowania. Od 1978 do 2004 nieprzerwanie zasiadał w belgijskim parlamencie federalnym, jako deputowany, a od 1999 jako senator. Od 1999 do 2004 sprawował urząd wicepremiera i ministra spraw zagranicznych w rządzie Guya Verhofstadta.
W 2004 został powołany na komisarza UE ds. badań naukowych. Następnie w tym samym roku przeszedł na funkcję komisarza UE ds. rozwoju i pomocy humanitarnej w Komisji Europejskiej kierowanej przez José Manuela Barroso.
W wyborach w 2009 uzyskał mandat posła do Parlamentu Europejskiego z listy Ruchu Reformatorskiego. Przystąpił do grupy Porozumienia Liberałów i Demokratów na rzecz Europy, a także do Komisji Wolności Obywatelskich, Sprawiedliwości i Spraw Wewnętrznych. Jego następcą w Komisji Europejskiej został Karel De Gucht. W 2014 Louis Michel z powodzeniem ubiegał się o europarlamentarną reelekcję.
Kawaler różnych odznaczeń krajowych i zagranicznych, w tym Legii Honorowej I i II klasy.

</doc>
<doc id="482171" url="https://pl.wikipedia.org/wiki?curid=482171" title="Gwiazda chaosu">
Gwiazda chaosu

Gwiazda chaosu (ang. "Chaostar") – symbol chaosu. Najczęściej przedstawiana jest jako osiem strzałek wychodzących z centralnego punktu. Oryginalnie została zaczerpnięta z twórczości pisarza fantasy Michaela Moorcocka, jako symbol chaosu (nieskończonych możliwości). Obecny wygląd został pierwszy raz przedstawiony przez autora i maga Petera Carrolla.
Jest używana przez większość praktykantów magii chaosu, zwłaszcza przez Iluminatów Thanaterosa, którzy uznają ją za swój „symbol i zwierciadło magiczne”. Jest także symbolem chaosu takiego, jakim rozumieją go zwolennicy tej magicznej filozofii: „siłą przenikającą całą olbrzymią przestrzeń kosmosu”, „niewyobrażalnie płodną próżnią”, „wszechobecną i niedualistyczną”.
Gwiazda chaosu używana jest często w szeroko pojętej kulturze fantastyki. Po raz pierwszy symbolu tego użyło wydawnictwo TSR (wydawca gry RPG "Dungeons &amp; Dragons") w 1980 roku, w dodatku "Deities &amp; Demigods" , który opisywał bóstwa, potwory i bohaterów z Moorcockowskiego uniwersum Elryka. Problemy z prawami autorskimi doprowadziły do porzucenia tego symbolu w następnych edycjach gry.
Gwiazda chaosu została później przywłaszczona przez wydawnictwo Games Workshop. Znak ten pojawia się w grach osadzonych w uniwersach "Warhammera" i "Warhammera 40,000", jako uniwersalny symbol Bogów Chaosu. Występuje on także w wielu innych grach fantastycznych – m.in. w "" i komputerowej grze "Hexen".
Gwiazda chaosu pojawia się w muzyce. Występuje w logach zespołów muzycznych takich jak m.in. Behemoth oraz Red Hot Chili Peppers. Jest też bardzo często używana w różnej formie przez różne inne zespoły odwołujące się do tematyki okultyzmu i magii (najczęściej z gatunku black metalu i death metalu)
Istnieje również trójwymiarowa wersja gwiazdy chaosu, zwana chaosferą.

</doc>
<doc id="482175" url="https://pl.wikipedia.org/wiki?curid=482175" title=".xxx">
.xxx

.xxx – internetowa domena najwyższego poziomu, domena dla serwisów zawierających treści erotyczne i pornograficzne. Domena została zgłoszona w roku 2000 oraz powtórnie w roku 2005, lecz nie została wówczas wprowadzona z powodów politycznych oraz nacisków różnych grup, ostatecznie została wprowadzona w 2011 roku.
Właścicielem domeny .xxx jest spółka ICM Registry.
Nazwa domeny ".xxx" pochodzi od oznaczenia stosowanego w krajach anglosaskich dla filmów pornograficznych.
W połowie marca 2010 ICANN na spotkaniu w Nairobi ponownie rozważyła wprowadzenie domeny, zaś w czerwcu tego samego roku zezwoliła na jej użytkowanie mając na względzie ułatwienie filtrowania treści erotycznych w Internecie. Ostateczna decyzja w sprawie tej domeny została podjęta w marcu 2011 roku, gdy ICANN zatwierdziła jej wprowadzenie od czerwca lub lipca 2011 roku. W kwietniu 2011 roku domena została zarejestrowana w ICANN i dodana do głównych serwerów DNS Internetu, a jej administracją zajmuje się ICM Registry LLC.

</doc>
<doc id="482176" url="https://pl.wikipedia.org/wiki?curid=482176" title="Chrystian VIII">
Chrystian VIII



</doc>
<doc id="482177" url="https://pl.wikipedia.org/wiki?curid=482177" title="FVD">
FVD

FVD () – jedno z rozwinięć formatu DVD, zbliżone funkcjonalnością do EVD i prawdopodobnie będzie dostępne tylko na Tajwanie. W przeciwieństwie do EVD, FVD korzysta ze zmodyfikowanych nośników, których pojemność wynosi do 5,4 GB dla płyty jednowarstwowej i 9,8 GB dla płyty dwuwarstwowej. 
Druga generacja FVD będzie dodatkowo wzbogacona trzecią warstwą, w której pojemność będzie wynosiła: 6,0 GB, 11,0 GB i 15,0 GB, a do odczytywania danych mających 6 GB wykorzystywany będzie czerwony laser o długości fali 660 nm. Wraz z HD DVD i Blu-rayem ma w perspektywie zastąpić DVD. 
Firmami wspierającymi ten format są m.in. BenQ, CMC Magnetics, Lite-On oraz Ritek.

</doc>
<doc id="482179" url="https://pl.wikipedia.org/wiki?curid=482179" title="38 (liczba)">
38 (liczba)

38 w kalendarzu.
38. dniem w roku jest 7 lutego. Zobacz też co wydarzyło się w 38 roku n.e.

</doc>
<doc id="482184" url="https://pl.wikipedia.org/wiki?curid=482184" title="Association of C and C++ Users">
Association of C and C++ Users



</doc>
<doc id="482186" url="https://pl.wikipedia.org/wiki?curid=482186" title="3rd Generation Partnership Project">
3rd Generation Partnership Project

3rd Generation Partnership Project (3GPP) – międzynarodowa organizacja normalizacyjna mająca na celu rozwój systemów telefonii komórkowej. 3GPP powstała jako wspólny projekt siedmiu regionalnych organizacji standaryzacyjnych w roku 1998 w celu opracowania norm dla systemów telefonii komórkowej trzeciej generacji 3G. Współcześnie organizacja z jednej strony udoskonala istniejące systemy (m.in. opracowała rozwinięcia systemu GSM, umożliwiające współistnienie i współpracę z systemami nowszych generacji), a z drugiej rozwija rozwiązania dla przyszłych sieci telekomunikacyjnych (m.in. sieci 5G). 
Organizację siostrzaną do 3GPP jest organizacja 3GPP2, która opracowała alternatywny standard telefonii komórkowej trzeciej generacji (CDMA2000), używany obecnie m.in. w krajach Ameryki Północnej. Bieżący rozwój systemów sieci komórkowej zmierza w kierunku ujednolicania systemów globalnie, stąd wdrożenia przeprowadzane w systemach 4G i 5G oparte są o normy 3GPP (głównie LTE).
Opracowane standardy.
3GPP jest zaangażowana w opracowanie i publikację szeregu norm telekomunikacyjnych, powiązanych m.in. z następującymi technologiami:
Struktura organizacji.
Organizacja 3GPP ma siedmiu tzw. członków organizacyjnych (ang. "organizational partners"), do których należą:
Ponadto, członkami organizacji są tzw. partnerzy reprezentujący rynek (ang. "market representation partners"), którymi są organizacje branżowe zrzeszające producentów sprzętu i oprogramowania. Należą do nich m.in. GSM Association (GSMA), Global Mobile Suppliers Association (GSA), 4G Americas czy UMTS Forum. 
Główna siedziba 3GPP jest zlokalizowana w parku technologicznym Sophia Antipolis (Francja).

</doc>
<doc id="482187" url="https://pl.wikipedia.org/wiki?curid=482187" title="ACCU">
ACCU

ACCU (dawniej znane jako Association of C and C++ Users) – międzynarodowe stowarzyszenie profesjonalnych i amatorskich użytkowników języków programowania jak C, C++, Java, Perl, Python i innych.
Organizacja jest kierowana przez komitet złożony z ochotników, który odpowiada za doroczne konferencje ACCU (wiosną, w Oksfordzie) oraz publikacje - głównym czasopismem jest C Vu, dla zaawansowanych programistów przeznaczony jest Overload.

</doc>
<doc id="482188" url="https://pl.wikipedia.org/wiki?curid=482188" title="Joaquín Almunia">
Joaquín Almunia

José Joaquín Almunia Amann (ur. 17 czerwca 1948 w Bilbao) – hiszpański prawnik, ekonomista i polityk, parlamentarzysta i minister, od 1997 do 2000 lider Hiszpańskiej Socjalistycznej Partii Robotniczej (PSOE), w latach 2004–2014 komisarz europejski.
Życiorys.
W 1971 ukończył ekonomię, a w 1972 prawo na Universidad de Deusto z siedzibą w Bilbao. Kształcił się także w paryskiej École pratique des hautes études oraz w John F. Kennedy School of Government w ramach Harvard University. W latach 1972–1975 był zatrudniony jako ekonomista w biurze hiszpańskiej izby handlu w Brukseli, od 1976 do 1979 pracował jako główny ekonomista centrali związkowej Unión General de Trabajadores.
Zaangażował się w działalność polityczną w ramach Hiszpańskiej Socjalistycznej Partii Robotniczej. W wyborach w 1979 został wybrany na posła do Kongresu Deputowanych, niższej izby Kortezów Generalnych. Z powodzeniem ubiegał się o reelekcję w siedmiu kolejnych wyborach do 2004 włącznie, sprawując do tegoż roku mandat deputowanego I, II, III, IV, V, VI, VII i VIII kadencji. Od 1982 do 1991 był członkiem rządów premiera Felipe Gonzáleza – najpierw jako minister do sprawy zatrudnienia i ochrony socjalnej, następnie do 1986 jako minister administracji publicznej. Jednocześnie awansował w strukturach PSOE – wszedł w skład jej komitetu federalnego, a od 1994 do 1997 jako rzecznik kierował klubem poselskim. W 1997 zastąpił Felipe Gonzáleza na stanowisku sekretarza generalnego socjalistów, ugrupowaniem tym kierował do 2000, ustępując po kolejnej porażce wyborczej swojego ugrupowania. W 2002 założył niezależny think tank pod nazwą Laboratorio de Alternativas.
W kwietniu 2004 wszedł w skład komisji Romano Prodiego, zastępując Pedra Solbesa na stanowisku komisarza ds. gospodarczych i walutowych (od maja 2004 zajmował je wspólnie z Siimem Kallasem). Funkcję tę pełnił również od listopada tegoż roku w pierwsze komisji José Manuela Barroso. W jego drugiej komisji objął stanowisko komisarza ds. konkurencji oraz wiceprzewodniczącego KE. Funkcję tę pełnił od lutego 2010 do końca kadencji w 2014.

</doc>
<doc id="482190" url="https://pl.wikipedia.org/wiki?curid=482190" title="Ishman Bracey">
Ishman Bracey

Ishman Bracey (ur. 9 stycznia 1901 w Byram, USA, zm. 12 lutego 1970 w Jackson, USA) – amerykański gitarzysta i wokalista bluesowy. 
Przedstawiciel wczesnego bluesa Delty. Bliski przyjaciel Tommy’ego Johnsona. Pierwszego nagrania dokonał dla wytwórni Victor w Memphis w lutym 1928 roku, gdzie przy nagrywaniu towarzyszył mu Charlie McCoy na drugiej gitarze. Nagrywał także z zespołem New Orleans Nehi Boys, w skład którego wchodzili również Kid Ernest Michall na klarnecie, Charles Taylor na pianinie. Kontynuował karierę muzyka wraz z Tommym Johnsonem w "Medicine-Show Circuit". 
Po II wojnie światowej przeszedł religijną przemianę i nie chciał kontynuować kariery muzyka bluesowego. Grał w lokalnych kościołach do śmierci w 1970 roku.

</doc>
<doc id="482191" url="https://pl.wikipedia.org/wiki?curid=482191" title="3GPP">
3GPP



</doc>
<doc id="482195" url="https://pl.wikipedia.org/wiki?curid=482195" title="Kevin Keegan">
Kevin Keegan

Joseph Kevin Keegan (ur. 14 lutego 1951 w Doncasterze, w hrabstwie Yorkshire) – angielski piłkarz i trener piłkarski. 
Był jednym z najskuteczniejszych napastników lat 70., z trzykrotnie zdobył mistrzostwo kraju oraz Puchar Mistrzów i dwa razy Puchar UEFA. Sportową karierę udanie kontynuował w Hamburgerze SV. Od 1999 do 2000 roku był selekcjonerem reprezentacji Anglii. Później ze zmiennym szczęściem prowadził Manchester City. Oficer Orderu Imperium Brytyjskiego (OBE).
Kariera piłkarska.
Jest wychowankiem lokalnego Scunthorpe United. W 1971 roku w wieku dwudziestu lat został kupiony za 35 tysięcy funtów przez . Wcześniej bacznie przyglądali mu się wysłannicy Coventry City, ale ostatecznie uznali, że jest zbyt słaby fizycznie.
W sierpniu 1971 roku zadebiutował w barwach nowego klubu i po dwunastu sekundach przebywania na boisku strzelił gola w meczu z Nottingham Forest F.C. Rok później po raz pierwszy zagrał w reprezentacji Anglii.
W ciągu kolejnych pięciu lat Keegan wraz z Walijczykiem Johnem Toshackiem stał się liderem linii ataku i zdobył dla Liverpoolu wiele decydujących o zwycięstwie goli. W 1973 roku drużyna prowadzona przez Szkota Billa Shankly'ego po siedmioletniej przerwie odzyskała tytuł mistrza Anglii, a kilka tygodni później pokonała Borussię Mönchengladbach z Vogtsem, Netzerem i Heynckesem w składzie, w finale Pucharu UEFA. Aby wyłonić zwycięzcę trzeba było rozegrać aż trzy mecze, w pierwszym padł bowiem bezbramkowy remis. Liverpool najpierw wygrał 3:0 (dwa gole strzelił Keegan), a dwa tygodnie później uległ podopiecznym Hennesa Weisweilera tylko 0:2 i mógł cieszyć się z cennego trofeum. W następnym sezonie "The Reds" triumfowali w rozgrywkach o Puchar Anglii – w finale zwyciężyli 3:0 Newcastle United, a dwukrotnie do bramki "Srok" trafiał właśnie Keegan. W roku 1976 zespół prowadzony już przez Boba Paisleya powtórzył wyczyn sprzed trzech lat i ponownie zdobył mistrzostwo kraju i Puchar UEFA (w dwumeczu finałowym pokonał Club Brugge 3:2 i 1:1 – w każdym spotkaniu Keegan strzelił gola). Rok później Liverpool obronił tytuł mistrza Anglii oraz po raz kolejny okazał się lepszy od Borussii Mönchengladbach, tym razem w finale Pucharu Mistrzów. Po tym spotkaniu Keegan postanowił wyjechać za granicę. Długo przebierał w ofertach znanych klubów z Kontynentu, aż w końcu zdecydował się przyjąć propozycję Hamburgera SV, triumfatora Pucharu Zdobywców Pucharów. W Liverpoolu szybko znalazł godnego siebie następcę w osobie Kenny'ego Dalglisha.
W Hamburgu Keegan piłkarsko dojrzał i dzięki dobrym występom w Bundeslidze oraz europejskich pucharach dwukrotnie odbierał Złotą Piłkę, przyznawaną przez magazyn "France Football" dla najlepszego zawodnika klubów Starego Kontynentu. W czerwcu 1980 roku po przegranym finale Pucharu Mistrzów z Notthingham Forrest oraz nieudanych mistrzostwach Europy niespodziewanie rozwiązał kontrakt z HSV i powrócił do Anglii. Przez dwa sezony występował w barwach Southampton FC.
W reprezentacji Anglii grał na Euro 1980 oraz Mistrzostwach Świata 1982, ale "Synowie Albionu" na początku lat 80. przeżywali regres formy. Kiedy po mundialu nowym selekcjonerem został Bobby Robson, który zapowiedział, że Keegan przestanie być kluczowym zawodnikiem w jego kadrze, zawodnik Southampton postanowił pożegnać się z drużyną narodową. Rozegrał w niej 63 mecze, w tym 31 jako kapitan, i strzelił 21 goli.
W wieku 31 lat podpisał kontrakt z drugoligowym Newcastle United, w którym w ciągu dwu lat wystąpił 78 razy, zdobywając 48 bramek. W sezonie 1983-84 pomógł mu w awansie do ekstraklasy. Kilka tygodni później zakończył piłkarską karierę.
Sukcesy piłkarskie.
Piłkarz roku 1976 w Anglii. Piłkarz roku 1978 w RFN. Dwukrotny zdobywca Złotej Piłki – w 1978 i 1979 roku. W 1982 roku w barwach Southampton został królem strzelców Premiership.
W barwach Liverpoolu rozegrał 323 mecze i strzelił 100 goli. W reprezentacji Anglii od 1972 do 1982 roku rozegrał 63 mecze (31 jako kapitan) i strzelił 21 bramek – start w Euro 1980 (runda grupowa) i mundialu 1982 (druga runda).
Kariera szkoleniowa.
W lutym 1992 roku, osiem lat po zakończeniu piłkarskiej kariery, powrócił do sportu, tym razem w roli szkoleniowca Newcastle United. Półtora roku później mógł świętować ze "Srokami" awans do Premiership. Od 1994 roku pełnił w tym klubie również funkcję dyrektora sportowego i to on w dużej mierze był odpowiedzialny za sprowadzenie z Blackburn Rovers Alana Shearera, wówczas najlepszego napastnika w Anglii. Już z Shearerem w składzie Newcastle powtórzyło sukces z roku poprzedniego zdobywając w sezonie 1996-97 wicemistrzostwo ligi, dając się wyprzedzić Manchesterowi United.
Na dwa lata związał się z trzecioligowym Fulham Londyn, który, dzięki pieniądzom egipskiego milionera Mohameda Al-Fayeda, miał ambicję awansu do drugiej ligi, a następnie zawojowania Premiership. Keegan najpierw był dyrektorem sportowym w klubie, a po zwolnieniu Raya Wilkinsa w połowie 1998 roku przejął obowiązki pierwszego trenera. W następnym sezonie Fulham awansowało do przedsionka ekstraklasy.
Pod koniec stycznia 1999 roku w prasie ukazał się wywiad z ówczesnym selekcjonerem reprezentacji Anglii Glennem Hoddle, w którym stwierdził on, że ludzie niepełnosprawni pokutują za grzechy popełnione w poprzednim życiu. Oburzona opinia publiczna zażądała natychmiastowego ustąpienia szkoleniowca. Szefowie angielskiej federacji, nie bacząc na zbliżające się mecze w eliminacjach do Euro 2000, zwolnili Hoddle'a, a na tymczasowego selekcjonera wybrali cieszącego się dużą popularnością wśród kibiców Keegana. Były zawodnik u i HSV miał pokierować Anglią tylko w czterech spotkaniach, nie przerywając pracy w Fulham.
Reprezentacja prowadzona przez Keegana wygrała 3:1 z Polską i zremisowała ze Szwecją i Bułgarią oraz Węgrami w spotkaniu towarzyskim. Po zakończeniu sezonu selekcjonerowi zaproponowano podpisanie długoletniego kontraktu. Kilka miesięcy później Anglicy, po ograniu Szkocji w barażach (2:0 i 0:1), awansowali do mistrzostw Europy. Na boiskach Holandii i Belgii "Synowie Albionu" zawiedli i nie wyszli z grupy. Przegrali 2:3 z Portugalią, mimo iż prowadzili już 2:0, następnie wygrali z reprezentacją Niemiec 1:0 oraz przegrali 2:3 z Rumunią, mimo porażki na Euro Keeganowi udało się zachować posadę. Podał się do dymisji kilka miesięcy później, kiedy przegrał w pierwszym meczu eliminacyjnym do Mistrzostw Świata 2002 0:1 z Niemcami w ostatnim meczu rozgrywanym na stadionie Wembley.
Szybko znalazł zatrudnienie w drugoligowym Manchesterze City. Awansował z nim do Premiership oraz, dzięki nagrodzie za grę fair play, wystąpił w Pucharze UEFA, z którego jednak drużyna z Davidem Seamanem, Steve'em McManamanem, Robbie'em Fowlerem i Nicolasem Anelką w składzie została wyeliminowana przez Dyskobolię Grodzisk Wielkopolski. Po słabych meczach w lidze w połowie 2005 roku Keegan został zwolniony.
Po pracy szkoleniowej powrócił po prawie trzech latach. W styczniu 2008 roku zastąpił Sama Allardyce'a na stanowisku menedżera Newcastle United, czyli klubu, w którym rozpoczynał pracę trenerską.

</doc>
<doc id="482196" url="https://pl.wikipedia.org/wiki?curid=482196" title="Simulink">
Simulink

Simulink – część pakietu numerycznego MATLAB firmy The MathWorks; służy do przeprowadzania symulacji komputerowych. Simulink pozwala budować modele symulacyjne przy pomocy interfejsu graficznego i tzw. bloków. Przy pomocy Simulinka można przeprowadzać zarówno symulacje z czasem dyskretnym jak i ciągłym.
Simulink znajduje głównie zastosowanie (poprzez to, że umożliwia symulacje w czasie ciągłym) w cyfrowym przetwarzaniu sygnałów, analizie obwodów elektrycznych i teorii sterowania.

</doc>
<doc id="482200" url="https://pl.wikipedia.org/wiki?curid=482200" title="Intel Pentium 4">
Intel Pentium 4



</doc>
<doc id="482201" url="https://pl.wikipedia.org/wiki?curid=482201" title="Syntakson">
Syntakson

Syntakson – dowolna jednostka klasyfikacji fitosocjologicznej, odpowiednik taksonu w taksonomii zbiorowisk roślinnych. Syntaksonem jest konkretny zespół roślinności, związek, rząd i klasa zespołów. 
Przykłady syntaksonów:
Nazwę syntakson wprowadził do botanki Helmut Gams w 1918 r. Zasady nazewnictwa syntaksonów (nomenklatury syntaksonomicznej) określa "Kodeks nomenklatury fitosocjologicznej".

</doc>
<doc id="482202" url="https://pl.wikipedia.org/wiki?curid=482202" title="Intel Pentium II">
Intel Pentium II



</doc>
<doc id="482203" url="https://pl.wikipedia.org/wiki?curid=482203" title="Intel Pentium III">
Intel Pentium III



</doc>
<doc id="482204" url="https://pl.wikipedia.org/wiki?curid=482204" title="Intel Pentium Pro">
Intel Pentium Pro



</doc>
<doc id="482205" url="https://pl.wikipedia.org/wiki?curid=482205" title="Intel 80386SX">
Intel 80386SX



</doc>
<doc id="482206" url="https://pl.wikipedia.org/wiki?curid=482206" title="László Kovács (polityk)">
László Kovács (polityk)

László Kovács (ur. 3 lipca 1939 w Budapeszcie) – węgierski polityk, działacz komunistyczny, parlamentarzysta, minister spraw zagranicznych (1994–1998 i 2002–2004), od 1998 do 2004 lider Węgierskiej Partii Socjalistycznej (MSZP), komisarz Unii Europejskiej ds. podatków i unii celnej w latach 2004–2010 w komisji José Barroso.
Życiorys.
W latach 1963–1968 studiował na stołecznym Uniwersytecie Ekonomicznym. Był długoletnim działaczem Węgierskiej Socjalistycznej Partii Robotniczej. Pracował w komunistycznej młodzieżówce (1966–1975), następnie w wydziale spraw zagranicznych komitetu centralnego partii komunistycznej. W latach 1986–1989 pełnił funkcję wiceministra spraw zagranicznych, następnie do 1990 sekretarza stanu w tym resorcie. Od 1990 członek prezydium Węgierskiej Partii Socjalistycznej, od 1998 do 2004 był przewodniczącym tej partii. Działał w Międzynarodówce Socjalistycznej jako jej wiceprzewodniczący (2003–2008).
W latach 1990–2004 zasiadał w Zgromadzeniu Narodowym czterech kadencji, pełniąc m.in. obowiązki przewodniczącego komisji spraw zagranicznych (1993–1994) oraz przewodniczącego frakcji socjalistów (1998–2000). Dwukrotnie – w latach 1994–1998 i 2002–2004 – stał na czele węgierskiej dyplomacji. W 1995 sprawował funkcję przewodniczącego OBWE.
W 2004 rząd wysunął go na komisarza ds. energetyki w nowo tworzonym składzie Komisji Europejskiej. W związku z brakiem poparcia w Parlamencie Europejskim przesunięto go na stanowisko komisarza ds. podatków i unii celnej. Funkcję tę pełnił od listopada 2004 do lutego 2010. Powrócił następnie do krajowego polityki, w kadencji 2010–2014 ponownie sprawował mandat poselski w Zgromadzeniu Narodowym.

</doc>
<doc id="482207" url="https://pl.wikipedia.org/wiki?curid=482207" title="Matlab Simulink">
Matlab Simulink



</doc>
<doc id="482209" url="https://pl.wikipedia.org/wiki?curid=482209" title="Intel Itanium">
Intel Itanium



</doc>
<doc id="482210" url="https://pl.wikipedia.org/wiki?curid=482210" title="Darzamat">
Darzamat

Darzamat – polska grupa muzyczna, wykonująca symfoniczny black metal. Powstała w 1995 roku w Katowicach. Grupie przewodzi wokalista i autor tekstów Rafał „Flauros” Góral, który pozostaje jedynym członkiem oryginalnego składu.
Darzamat zyskał na popularności w 2005 roku po wydaniu albumu "Transkarpatia". Wydawnictwo zostało zrealizowane z udziałem utytułowanego producenta muzycznego i gitarzysty Andy’ego LaRocque. Nazwa zespołu pochodzi z mitologii łotewskiej, a oznacza boginię opiekującą się ogrodami i sadami (łot. dārzs – ogród, māte – matka).
Historia.
Zespół powstał w 1995 roku w Katowicach. W 1996 roku ukazał się pierwszy album grupy zatytułowany "In the Flames of Black Art" wydany nakładem wytwórni muzycznej Croon Records. W 1999 roku ukazał się pierwszy minialbum zespołu pt. "In the Opium of Black Veil" wydany nakładem Faithless Productions. 20 października 2002 roku w ramach podpisanego przez zespół kontraktu z katowicką wytwórnią Metal Mind Productions ukazały się reedycje wydawnictw "In the Flames of Black Art" i "In the Opium of Black Veil". W 2003 roku nakładem włoskiej wytwórni muzycznej Avantgarde Music ukazał się drugi album grupy pt. "Oniriad".
W tym samym roku z Darzamat rozstali się, między innymi, współzałożyciel Szymon Strużek i wokalistka Katarzyna Banaszak. Nowym gitarzystą został Krzysztof „Chris” Michalak, a wokalistką Agnieszka „Nera” Górecka. W 2004 roku ukazał się ukazał się pierwszy album w nowym składzie, zatytułowany "SemiDevilish" wydany nakładem wytwórni muzycznej Metal Mind Productions. Do pochodzącego z albumu utworu pt. „In Red Iris” został zrealizowany teledysk w reżyserii Michała Sosny, sam album natomiast został zarejestrowany w świętochłowickim Mular Studio. Zespół promował płytę na koncertach w Polsce, Rosji, Ukrainie, Niemczech, Francji, Belgii, Estonii, Holandii, Włoszech, Czechach i Słowacji. W ramach promocji płyty "Semidevilish" Darzamat zagrał także podczas festiwalu Metalmania w 2005 roku.
W grudniu tego samego roku nakładem Metal Mind Productions ukazał się czwarty album grupy pt. "Transkarpatia". Wydawnictwo zostało zarejestrowane w Maq Records we współpracy z Jarosławem Tofilem, miksowanie natomiast wykonał Andy LaRocque w studiu Los Angered Recording. W ramach promocji został zrealizowany ponadto teledysk do utworu pt. „The Burning Times”, który wyreżyserował oraz wyprodukował Beniamin Szwed. Wiosną i latem tego samego roku zespół wystąpił na kilku europejskich festiwalach: Wave-Gotik-Treffen w Niemczech, S-Hammer we Włoszech, In Flammen Open Air i Nebelmond Party (obydwa w Niemczech), Apocalyptic Form of Death w Czechach. Darzamat wystąpił również jako gość specjalny podczas polskiej trasy Vader. Zespół zagrał też w roli supportu na kilku europejskich koncertach (min. w Belgii, Holandii i Niemczech) szwedzkiego Sabaton, natomiast w grudniu odbył trasę koncertową w ramach objazdowego festiwalu X-Mass, gdzie wystąpił z takimi grupami jak Six Feet Under, Gorefest, Krisiun, Cataract i God Dethroned. W 2006 roku zespół podpisał kontrakt z agencją koncertową Creative Music.
W kwietniu 2007 roku Darzamat zagrał trasę koncertową z portugalskim Moonspell i austriackim Darkside, a w maju tego samego roku zespół odbył trasę koncertową Rebel Angels Tour wraz z grupami Hate, Crionics oraz Sammath Naur, poprzedzoną występem na festiwalu Metalmania. Latem Darzamat wystąpił między innymi podczas festiwali Soul of Metal w Austrii, szwedzkim Gates Of Metal, belgijskim Metal Female Voices, a także na festiwalach w Niemczech: Winternachtstraum Festival, Rock Harz Open Air oraz Dong Open Air. 30 czerwca tego samego roku ukazał się pierwszy album DVD zespołu zatytułowany "Live Profanity (Visiting the Graves of Heretic)" zawierający m.in. występ z festiwalu Metalmania w Katowicach oraz festiwalu Winternachtstraum Festival w Niemczech. Podczas festiwalu Metalmania z zespołem wystąpił na scenie Roman Kostrzewski znany z grupy Kat. W 2008 roku do zespołu dołączył znany z występów w grupie KAT Mariusz „Rogol” Prętkiewicz, który zastąpił na kilka miesięcy perkusistę Macieja Kowalskiego.
W kwietniu 2009 roku zespół podpisał umowę z niemiecką wytwórnią Massacre Records, która 28 sierpnia tego samego roku wydała piąty studyjny album Darzamat zatytułowany "Solfernus’ Path". Materiał uzyskał 3. miejsce w podsumowaniu serwisu Musicarena.pl na najlepszy album roku 2009. Płyta ukazała się również na rynku japońskim dzięki firmie Spiritual Beast z Tokio. Album został zarejestrowany w trzech polskich studiach nagrań: HH Poland, Maq oraz Red Room we współpracy z Jarosławem Tofilem. Miksem płyty tym razem zajął się gitarzysta szwedzkiego Scar Symmetry, Jonas Kjellgren w Black Lounge Studios. Gościnnie na albumie wystąpili Andy LaRocque, który zagrał solo gitarowe w utworze zatytułowanym „The King of the Burning Anthems” oraz instrumentalista Roy Mayorga, członek grupy Stone Sour, który skomponował intro otwierające płytę. W październiku zespół podpisał umowę z niemiecką agencją koncertową Go Down Believing. W ramach promocji "Solfernus’ Path" Darzamat wystąpił podczas festiwalu ProRock na Ukrainie i w Belgii na Metal Female Voices Festival. 1 listopada zespół zagrał wraz z fińskim Korpiklaani w stolicy Meksyku.
Muzycy.
Opracowano na podstawie materiału źródłowego.

</doc>
<doc id="482211" url="https://pl.wikipedia.org/wiki?curid=482211" title="Getting Away with Murder">
Getting Away with Murder

Getting Away With Murder – czwarty album amerykańskiego zespołu Papa Roach. Został wydany 31 sierpnia 2004 roku.
Lista utworów.
Płytę promują trzy single (w kolejności wydania): "Getting Away with Murder", "Scars" oraz "Take Me".
Specjalna edycja albumu zawiera trzy dodatkowe utwory: "Harder than a Coffin Nail", "Caught Dead" oraz "Take Me (Live)".

</doc>
<doc id="482214" url="https://pl.wikipedia.org/wiki?curid=482214" title="Common Management Information Protocol">
Common Management Information Protocol

Common Management Information Protocol (CMIP) – standardowy protokół monitoringu sieciowego opracowany przez organizację ISO, będący implementacją Common Management Information Services (CMIS) - standardu OSI definiującego funkcje dla sieciowego monitoringu i sterowania. CMOT (CMIP over TCP) jest wersją uruchamianą w sieciach TCP/IP, natomiast CMOL (CMIP over LLC) jest wersją dla sieci lokalnych IEEE 802 (Ethernet, Token Ring itp.). Najczęściej używaną konfiguracją jest CMIP over TCP/IP opisana w standardzie internetowym RFC 1006.
Protokół CMIP jest zdefiniowany w dokumencie "ITU-T X.711: Common Management Information Protocol (CMIP)".
Datagramy CMIP'u są wysyłane ze stacji zarządzającej (manager) do zarządzanego elementu sieci. Na poziomie logicznym zarządzany element sieci składa się z obiektów (tzw. instancje obiektów zarządzanych, ang. MOI). Zestaw tych obiektów zawarty w elemencie sieciowym tworzy tzw. bazę obiektów czyli (ang.) MIB (tak samo jak w SNMP). Protokół CMIP składa się z następujących rozkazów:
Oprócz tego obiekty wysyłają samodzielnie (tj. nie wskutek zapytania ze stacji zarządzającej) alarmy oraz notyfikacje żeby zwrócić uwagę stacji zarządzającej na ważne zdarzenia zaszłe w elemencie sieciowym.
CMIP jest zorientowany obiektowo. We wczesnych latach 90. cecha ta wydawała się być zbyt wielkim obciążeniem dla (przeważnie dość prostych) elementów sieciowych, dlatego został opracowany protokół SNMP (S od simple) jako uproszczona wersja CMIP'u. Zostały w nim pominięte rozkazy CREATE i DELETE a obiekty zastąpione zostały płaskimi tabelami.
Do definicji obiektów i ich zachowania używany jest język GDMO, zaś do definicji typów danych używanych między managerem a elementem sieciowym notacja ASN.1. Pewne bazowe obiekty potrzebne do definicji MIB zdefiniowane są w standardach ISO/OSI jak np. "ITU-T X.720: Structure of Management Information (SMI)". Dla wielu systemów istnieją standardowe MIB-y jak np. "ITU-T G.774: Synchronous Digital Hierarchy (SDH) Information Model".
Sam Protokół CMIP używa protokołu ROSE (należącego do grupy protokołów ISO/OSI) jako serwisu komunikacyjnego.

</doc>
<doc id="482215" url="https://pl.wikipedia.org/wiki?curid=482215" title="CMIP">
CMIP



</doc>
<doc id="482217" url="https://pl.wikipedia.org/wiki?curid=482217" title="Common Management Information Services">
Common Management Information Services



</doc>
<doc id="482218" url="https://pl.wikipedia.org/wiki?curid=482218" title="CMIS">
CMIS



</doc>
<doc id="482220" url="https://pl.wikipedia.org/wiki?curid=482220" title="Eugeniusz de Beauharnais">
Eugeniusz de Beauharnais

Eugeniusz (Eugène Rose) de Beauharnais, wicehrabia (ur. 3 września 1781 w Paryżu, zm. 21 lutego 1824 w Monachium) – generał francuski w czasie wojen napoleońskich.
Życiorys.
Był synem zgilotynowanego w 1794, w czasie terroru jakobinów, Aleksandra de Beauharnais i Józefiny z domu Tascher de La Pagerie, bardziej znanej jako cesarzowa Józefina, która w 1796 wyszła za generała Napoleona Bonapartego. Napoleon adoptował jedynie pasierba Eugeniusza, do adopcji jego siostry Hortensji nie doszło.
Wzrastał najpierw bez matki, która przebywała z Hortensją w posiadłościach rodziny na Martynice. Zajmował się nim ojciec, oficer rewolucyjnej armii francuskiej – Eugeniusz mieszkał u niego na kwaterze w Wissembourgu i uczęszczał do szkoły w Strasburgu.
W 1795 Józefina oddała oboje dzieci do szkoły w Saint-Germain-en-Laye. Po jej ślubie z Napoleonem generał wziął chłopca do siebie jako swego adiutanta. Eugeniusz brał udział w kampanii egipskiej (1799) i odznaczył się w bitwie pod Abukirem i później w bitwie pod Marengo.
Po proklamacji cesarskiej Napoleona (1804) Eugeniusz otrzymał godność księcia francuskiego ("Prince français") z tytułem „Cesarskiej Wysokości”, krzyż Wielkiego Oficera Legii Honorowej i stopień generała brygady. Nie był uprawniony do dziedziczenia tronu francuskiego, ale Napoleon przewidywał dla niego sukcesję w Królestwie Italii.
Dalsze godności posypały się w szybkim tempie: 1805 – Eugeniusz został wicekrólem Italii, 1806 – otrzymał tytuł księcia Wenecji. Po narodzinach późniejszego Napoleona II, którego tytułowano królem Rzymu, Eugeniusz, odwołany ze stanowiska wicekróla, otrzymał godność wielkiego księcia Frankfurtu, ale władzy tam nigdy nie objął, gdyż ówczesny władca, były elektor Moguncji, Karl Teodor von Dalberg, przekazał mu tron dopiero w 1813, gdy zbliżał się już upadek Napoleona.
W czasie dalszych wojen napoleońskich Beauharnais dowodził IV korpusem włoskim i walczył w bitwach pod Aspern, Borodino i w 1813 pod Lipskiem. Później bronił Włoch przed Austriakami, dowodząc Korpusem Obserwacyjnym Italii w latach 1813–1814.
W 1806 Eugeniusz poślubił Augustę Amalię (1788–1851), córkę króla Bawarii Maksymiliana I Wittelsbacha i Augusty Wilhelminy von Hessen-Darmstadt. Miał z Augusta Amelią siedmioro dzieci – pięć córek i dwóch synów:
Sam Eugeniusz otrzymał od teścia tytuł księcia ("Herzog") Leuchtenbergu i Eichstätt. Po 1815 nie zajmował się – na żądanie teścia – sprawami francuskimi i poświęcił się życiu rodzinnemu i administracji swych dóbr. Z jego potomków linia nosząca tytuł książę Romanowski wygasła po mieczu w 1974 ze śmiercią księcia Sergiusza Romanowskiego, który zmarł bezdzietnie na wygnaniu w Rzymie. Inni potomkowie wrócili pod koniec XIX wieku do nazwiska Beauharnais i Leuchtenberg: Mikołaj Maksymilianowicz Romanowski (1843–1891), wnuk Eugeniusza, miał dwóch naturalnych synów z mężatką, Nadieżdą Akinfow z domu Annenkow. Po uzyskaniu przez nią rozwodu poślubił ją w 1879, po czym car Aleksander III nadał jej oraz synom: Mikołajowi (1868–1928) i Jerzemu (1872–1929) rosyjski tytuł hrabiów Beauharnais. Car Mikołaj II podniósł ich w 1890 do rangi książąt Imperium Rosyjskiego z nazwiskiem Leuchtenberg i tytulaturą „Jaśnie Oświeconych”. Linia ta przetrwała do dzisiaj.
Eugeniusz de Beauharnais zmarł nagle na apopleksję w wieku 43 lat i został pochowany w kościele św. Michała w Monachium. Wzniesiono mu tam pomnik dłuta Thorvaldsena.

</doc>
<doc id="482221" url="https://pl.wikipedia.org/wiki?curid=482221" title="Willie Brown">
Willie Brown

Willie Brown (ur. 6 sierpnia 1900 w Clarksdale, zm. 30 grudnia 1952 w Tunica) – amerykański gitarzysta i wokalista bluesowy, przedstawiciel "bluesa Delty". Współpracował z takimi muzykami jak Charley Patton, Son House, Tommy Johnson czy Robert Johnson. Mimo wielkich możliwości wolał stać w cieniu gwiazd, którym podgrywał.
W 1930 nagrał dla wytwórni Parramount razem z Dickiem Bankstonem i Charleyem Pattonem dwa utwory ""M &amp; O Blues" i "Future Blues"". Dla tej samej wytwórni wspomagał w nagraniach Son Housa i Louisa Johnsona.
Do dziś zachowały się trzy solowe utwory Williego Browna. Nagrany w 1929 roku "Rowdy Blues", wspomniany wyżej utwór "Future Blues" oraz ostatni nagrany dla "Biblioteki Kongresu" - "Make Me a Pallet on the Floor" z 1941 roku.
Willie Brown jest głównym bohaterem filmu Waltera Hilla z 1986 roku "Na rozdrożu".

</doc>
<doc id="482222" url="https://pl.wikipedia.org/wiki?curid=482222" title="Jan Bugenhagen">
Jan Bugenhagen

Jan Bugenhagen zwany Doctor Pomeranus (, "Doktor Pommer") (ur. 24 czerwca 1485 w Wolinie, zm. 20 kwietnia 1558 w Wittenberdze) – norbertanin, doktor teologii, czołowy przedstawiciel wczesnego ruchu protestanckiego, współzałożyciel oraz organizator Kościołów ewangelicko-luterańskich w północnych Niemczech, Danii i na Pomorzu. 
Młodość i życie zakonne.
Jan Bugenhagen urodził się w Wolinie 24 czerwca 1485 w rodzinie patrycjuszowskiej. Był synem rajcy miejskiego i burmistrza Gerharda Bugenhagena. Studiował sztuki wyzwolone na Uniwersytecie w Greifswaldzie. W czasie pobytu na uczelni wybrał drogę kariery duchownej, wstąpił do premonstratensów. 
Od 1504 roku przebywał w klasztorze norbertanów w Białobokach. Na życzenie miejscowego opata został rektorem szkoły miejskiej w Trzebiatowie oraz nauczycielem teologii w macierzystym klasztorze. Dzięki staraniom Jana Bugenhagena wzrósł poziom szkolnictwa w mieście, a trzebiatowska Szkoła Łacińska i jej humanistyczny program stała się wiodącym ośrodkiem oświatowym na Pomorzu Zachodnim. 
W 1509 roku Bugenhagen przyjął święcenia kapłańskie i został wikariuszem przy kościele parafialnym w Trzebiatowie. Ponadto w macierzystym klasztorze w Białobokach pełnił w tym czasie obowiązki notariusza, księdza kaznodziei, a także historyka. W 1518 roku ukończył pisanie monumentalnego dzieła o historii miast pomorskich "Pomerania". Zawarł w nim syntezę historii kraju, ale także poświęcił dużo uwagi działalności misyjnej Ottona z Bambergu.
Udział w organizacji ruchu reformacyjnego.
Od 1520 roku Bugenhagen zajmował się badaniem pism i wystąpień saksońskiego augustianina Marcina Lutra. Wnikliwa lektura dzieła "O babilońskiej niewoli Kościoła" w 1520 roku spowodowała u niego zmianę dotychczasowego patrzenia na religię i konwersję na luteranizm. 
Bugenhagen skupił wokół siebie krąg duchownych, mieszczan, studentów i zaczął organizować pierwszą wspólnotę ewangelicką w Trzebiatowie. Stała się ona zaczątkiem reformacji na Pomorzu. W marcu 1521 roku Bugenhagen – chcąc ukryć się przed prześladowaniami – uciekł do Wittenbergi, gdzie tym samym poznał czołowych myślicieli i teologów protestanckich. 
W 1522 roku zerwał z celibatem i ożenił się z Walpurgą, z którą doczekał trojga dzieci. W 1523 roku został proboszczem kościoła Najświętszej Marii Panny w Wittenberdze oraz zaczął wykładać teologię na miejscowym uniwersytecie. Po tym jak poznał osobiście Marcina Lutra stał się jego wiernym przyjacielem oraz stałym spowiednikiem. 13 czerwca 1525 roku udzielił mu ślubu z 26-letnią wówczas Katarzyną von Bora. W późniejszych latach pracował przy układaniu 17 artykułów, które stały się podstawą wyznania ewangelicko-augsburskiego, pomagał również Lutrowi tłumaczyć Biblię na język niemiecki.
W 1533 roku jako jeden z pierwszych uczonych otrzymał tytuł doktora na zreformowanym wydziale teologii uniwersytetu w Wittenberdze. W latach 1533–1534 za namową Lutra dokonał przekładu Pisma Świętego na język dolnoniemiecki. Był współuczestnikiem zawiązania unii szmalkaldzkiej.
Działalność misyjna.
W swojej działalności misyjnej, której podjął się w latach dwudziestych i trzydziestych XVI wieku, Bugenhagen zreformował Kościoły krajowe: Brunszwiku (1528), Hamburga (1528–1529), Lubeki (1530–1532) oraz Hildesheim i Wolfenbüttel (1542). Za wkład w krzewienie protestantyzmu w Niemczech, Marcin Luter nazywał go "Doctor Pomeranus".
Bugenhagen odegrał czołową rolę w reformie Kościoła Danii (1536–1539). Po usunięciu przez króla Chrystiana III biskupów katolickich, Jan Bugenhagen przygotował w oparciu o doktrynę luteranizmu nowy porządek organizacji życia religijnego w Danii. W 1536 dokonał ordynacji pierwszych siedmiu protestanckich superintendentów, którzy objęli wakujące diecezje. W 1537 koronował duńską parę królewską w Kopenhadze. Był także współzałożycielem i pierwszym rektorem protestanckiego Uniwersytetu w Kopenhadze.
Wcześniej, zanim podjął się tej misji, przeprowadził reformę Kościoła na terenie swojej ojczyzny – Pomorza. W grudniu 1534 Bugenhagen przybył do Trzebiatowa i uczestniczył w sejmie trzebiatowskim, podczas którego książęta Gryfici narzucili stanom pomorskim reformację. Bugenhagen został wyznaczony do opracowania nowej zreformowanej liturgii i przeprowadzenia wizytacji parafii diecezji kamieńskiej. W 1535 wydana została jego "Ordynacja Kościelna". W tym samym roku w asyście książąt pomorskich odwiedził: Słupsk, Sławno, Darłowo, Szczecin, Gryfice, Wolin, Greifswald, Anklam i Pasewalk. Brał również udział w wizytacjach przekształconych w dobra książęce klasztorów Neuenkamp i Eldena. 
Po śmierci Marcina Lutra zorganizował jego pogrzeb, a także zaopiekował się jego żoną i rodziną. Odmówił wielokrotnie proponowanych mu godności biskupich, w tym urzędu biskupa kamieńskiego. Chciał pozostać jedynie kaznodzieją i teologiem. Jedynym urzędem kościelnym, który przyjął, było stanowisko superintendenta Saksonii (1539). 
Zmarł 20 kwietnia 1558 roku w Wittenberdze i został pochowany w farze miejskiej.

</doc>
<doc id="482224" url="https://pl.wikipedia.org/wiki?curid=482224" title="Dynamic Data Exchange">
Dynamic Data Exchange

DDE (ang. "Dynamic Data Exchange") - protokół wprowadzony w Windows 3.x (dostępny też w OS/2 i Mac OS), który pozwalał aplikacjom komunikować się ze sobą w taki sposób, że gdy zawartość dokumentu utworzonego w jakiejś aplikacji (np. edytorze tekstów lub arkuszu kalkulacyjnym) została zmodyfikowana, automatycznie ulegał modyfikacji inny dokument, do którego był dołączony ten pierwszy. Typowym zastosowaniem DDE była aktualizacja dokumentu tekstowego, gdy zmieniła się zawartość arkusza kalkulacyjnego dołączonego do tego dokumentu. 
Mechanizm DDE został potem zastąpiony przez sprawniejszy i bogatszy funkcjonalnie mechanizm OLE (Object Linking and Embedding).
Zobacz też.
NetDDE

</doc>
<doc id="482225" url="https://pl.wikipedia.org/wiki?curid=482225" title="DDE">
DDE

DDE – akronim słów:

</doc>
<doc id="482227" url="https://pl.wikipedia.org/wiki?curid=482227" title="Ałapajewsk">
Ałapajewsk

Ałapajewsk (ros. "Алапаевск") – miasto w Rosji, w obwodzie swierdłowskim, na
Uralu, położone nad rzeką Nejwą.
W mieście rozwinął się przemysł maszynowy, drzewny, spożywczy.
Historia.
Osada założona w 1639 roku, prawa miejskie nadane jej zostały w 1781 roku. W 1918 r. miejsce uwięzienia i zamordowania krewnych cara Mikołaja II (m.in. Sergiusz Michajłowicz Romanow, Elżbieta Fiodorowna Romanowa).
Obecnie w mieście znajduje się jeden z najstarszych ośrodków budownictwa na Uralu. W pobliżu wydobycie rud żelaza.

</doc>
<doc id="482231" url="https://pl.wikipedia.org/wiki?curid=482231" title="Digital Interface Format">
Digital Interface Format

Digital Interchange Format (DIF) - plik z grafiką rastrową (Raytheon Raster).

</doc>
<doc id="482232" url="https://pl.wikipedia.org/wiki?curid=482232" title="DIF">
DIF



</doc>
<doc id="482234" url="https://pl.wikipedia.org/wiki?curid=482234" title="Żaglicowate">
Żaglicowate

Żaglicowate (Istiophoridae) – rodzina morskich ryb okoniokształtnych (Perciformes), potocznie nazywanych marlinami – wcześniej nazwa ta stosowana była tylko dla ryb z rodzaju "Makaira". Są blisko spokrewnione z włócznikowatymi (Xiphiidae). Mają duże znaczenie gospodarcze, są cenione w wędkarstwie sportowym. Tłuszcz z ich wątroby zawiera dużo witaminy A.
Występowanie.
Pelagial większości mórz i oceanów strefy tropikalnej i subtropikalnej.
Cechy charakterystyczne.
Ciało torpedowato-wrzecionowate, bocznie spłaszczone, mocno zbudowane. Łuski dorosłych osobników są drobne, wydłużone, zwykle głęboko wrośnięte w skórę. Kości górnej szczęki wyciągnięte w bardzo długi szpic, który z krótszą szczęką dolną tworzy rodzaj ostrego dziobu, wykorzystywanego do ogłuszania ofiary. Szczęki są zaopatrzone w zęby. Płetwy grzbietowa i odbytowa są złożone z dwóch części. Przednia część płetwy grzbietowej jest długa i wysoka, twarda, kształtem często przypomina żagiel – stąd nazwa rodziny. Druga część jest mała i krótka. Wydłużone płetwy piersiowe opierają się na 2–3 promieniach. Trzon ogonowy jest zaopatrzony w dwie stępki położone na każdym z boków. Silna płetwa ogonowa ma kształt sierpowaty. Linia boczna jest zachowana przez całe życie. Liczba kręgów wynosi 24.
Są to duże i silne, szybko pływające ryby drapieżne osiągające do 5 m długości. Często wyskakują ponad powierzchnię wody.
Od włócznikowatych różnią się krótszym „dziobem”, dłuższą i wyższą płetwą grzbietową oraz kształtem i długością płetw brzusznych.
Klasyfikacja.
Rodzaje zaliczane do tej rodziny:
"Istiompax" — "Istiophorus" — "Kajikia" — "Makaira" — "Tetrapturus"
Obecność w kulturze.
Z marlinem zmaga się główny bohater opowiadania "Stary człowiek i morze "Ernesta Hemingwaya.

</doc>
<doc id="482236" url="https://pl.wikipedia.org/wiki?curid=482236" title="Data Terminal Equipment">
Data Terminal Equipment

Data Terminal Equipment (DTE) – urządzenie końcowe.
Często urządzenie cyfrowe oraz współpracujący z nim konwerter są integrowane w jednej obudowie, z której wyprowadzone jest złącze łącza szeregowego o określonym standardzie do wykorzystywanego medium. Tego rodzaju urządzenie jest zwykle określane jako DTE, ponieważ przetwarza ono dane oraz stanowi źródło lub miejsce przeznaczenia danych.
Urządzenie komunikacyjne po stronie użytkownika, które jest odbiorcą lub nadawcą sygnałów w sieci komputerowej lub realizuje obie te funkcje. DTE do połączenia z siecią korzysta z urządzenia DCE.
DTE jest to zwykle terminal lub komputer. Ogólnie rzecz biorąc, DCE jest dostawcą usługi, natomiast DTE to podłączone urządzenie.
W systemach telekomunikacyjnych często urządzenia DTE wymieniają dane, wykorzystując w tym celu dodatkowe urządzenia pełniące rolę wtórnych konwerterów informacji, nazywanych DCE.

</doc>
<doc id="482238" url="https://pl.wikipedia.org/wiki?curid=482238" title="DTE">
DTE



</doc>
<doc id="482242" url="https://pl.wikipedia.org/wiki?curid=482242" title="MAPI">
MAPI

MAPI (Messaging Application Program Interface) - API opracowane przez Microsoft umożliwiające programom na wysyłanie i odbieranie poczty elektronicznej. MAPI wykorzystują aplikacje Microsoft, takie jak Outlook, Outlook Express, Exchange. 
Tzw. Simple MAPI implementuje standard Common Messaging Calls (CMC) X.400.
Enhanced MAPI pozwala na pracę grupową. Istnieje także obudowa MAPI w postaci obiektu COM w ramach Collaborative Data Objects (CDO). MAPI pozwala na dostęp do funkcji serwera Microsoft Exchange.

</doc>
<doc id="482244" url="https://pl.wikipedia.org/wiki?curid=482244" title="Thankful">
Thankful

Thankful – debiutancki album amerykańskiej piosenkarki Kelly Clarkson wydany 15 kwietnia 2003 roku w USA przez RCA Records. Początkowo krążek miał się ukazać w listopadzie 2002, jednak z powodu pewnych trudności jego premiera nastąpiła kilka miesięcy później. Według magazynu "Sound Check" album na całym świecie sprzedał się w nakładzie 4,5 miliona egzemplarzy w tym w 2 milionach w samych Stanach Zjednoczonych.

</doc>
<doc id="482245" url="https://pl.wikipedia.org/wiki?curid=482245" title="LISTSERV">
LISTSERV

LISTSERV - system obsługi list dyskusyjnych, pierwotnie zaprojektowany dla systemu operacyjnego IBM VM. Początkowo wykorzystywany w sieciach BITNET i EARN, potem także w Internecie. 

</doc>
<doc id="482246" url="https://pl.wikipedia.org/wiki?curid=482246" title="Franco Frattini">
Franco Frattini

Franco Frattini (ur. 14 marca 1957 w Rzymie, zm. 24 grudnia 2022 tamże) – włoski polityk i prawnik, parlamentarzysta, minister w kilku rządach, w latach 2004–2008 wiceprzewodniczący Komisji Europejskiej.
Życiorys.
Ukończył studia prawnicze na Uniwersytecie Rzymskim – La Sapienza. Pracował w zawodach prokuratora i sędziego śledczego. Był też radcą prawnym ministra skarbu i wicepremiera. Pełnił funkcje zastępcy sekretarza generalnego (1993–1994) i sekretarza generalnego (1994–1995) włoskiego rządu.
Działał we Włoskiej Partii Socjalistycznej. W 1994 został jednym z założycieli Forza Italia Silvia Berlusconiego. W latach 1995–1996 sprawował urząd ministra ds. służby publicznej i polityki regionalnej w gabinecie Lamberta Diniego, chociaż jego ugrupowanie pozostawało w opozycji. W 1996 i 2001 z listy Forza Italia uzyskiwał mandat posła do Izby Deputowanych XIII i XIV kadencji. W latach 1996–1997 stał na czele parlamentarnej komisji do spraw nadzoru nad służbami specjalnymi.
W 2001 Silvio Berlusconi powołał go na funkcję ministra administracji państwowej w swoim drugim rządzie, w następnym roku powierzył mu urząd ministra spraw zagranicznych. W 2004 Franco Frattini otrzymał rekomendację na stanowisko unijnego komisarza do spraw sprawiedliwości (gdy Rocco Buttiglione ustąpił z ubiegania się o to stanowisko). Został w tym samym roku również wiceprzewodniczącym Komisji Europejskiej kierowanej przez José Manuela Barroso.
W 2008 zdecydował się powrócić do polityki krajowej. W przedterminowych wyborach uzyskał mandat posła XVI kadencji z listy Ludu Wolności. Odszedł w tymże roku z KE, w czwartym rządzie Silvia Berlusconiego ponownie objął kierownictwo resortu spraw zagranicznych. W 2009 opowiedział się za koncepcją kierowania Unią Europejską przez sześć największych państw (Niemcy, Francję, Wielką Brytanię, Włochy, Hiszpanię i Polskę). Urząd ministra sprawował do 2011, kiedy to zastąpił go Giulio Terzi di Sant’Agata.
W 2012 dołączył do projektu politycznego premiera Mario Montiego (nazwanego następnie Z Montim dla Włoch), rezygnując jednak z kandydowania do parlamentu w 2013. Był członkiem najwyższego organu jurysdykcyjnego we włoskim sporcie (działającego przy CONI).
W kwietniu 2021 powołany na wiceprzewodniczącego Rady Stanu, a w styczniu 2022 stanął na czele tej instytucji. Zmarł w grudniu tegoż roku na skutek choroby nowotworowej.
Odznaczenia.
Odznaczony Krzyżem Wielkim Orderu Zasługi Republiki Włoskiej (2004).

</doc>
<doc id="482249" url="https://pl.wikipedia.org/wiki?curid=482249" title="Teoria kolejek">
Teoria kolejek

Teoria kolejek – dziedzina matematyki zajmująca się analizowaniem systemów, w których powstają kolejki. Teoria kolejek jest dziedziną związaną z badaniami operacyjnymi, rachunkiem prawdopodobieństwa, matematyką stosowaną, jak również telekomunikacją i informatyką.
Systemy kolejkowe.
W systemach którymi zajmuje się teoria kolejek, zlecenia (np. klienci w supermarkecie) napływają do punktów obsługi (kasy) i czekają na obsłużenie w poczekalni (kolejka do kasy). Zwykle przyjmuje się, że tempo napływu klientów jest zmienną losową, co powoduje, że nawet jeżeli punkty obsługi teoretycznie obsługują klientów szybciej niż oni napływają, w systemie powstają kolejki. Kolejki wynikają z tego, że w jednej chwili klienci w ogóle nie pojawiają się przy kasie, natomiast w innej chwili pojawia się „podwójna porcja” klientów.
System kolejkowy opisują dwie zmienne losowe:
W teorii kolejek wykorzystywane jest m.in. prawo Little’a (1961).
Oznaczenia.
Prekursorem w dziedzinie teorii kolejek był duński inżynier Agner Krarup Erlang pracujący w firmie telekomunikacyjnej. W 1909 roku opublikował on swoją pierwszą pracę dotyczącą systemów kolejkowych.
Kolejna ważna praca na ten temat, napisana przez Davida G. Kendalla powstała w 1953 roku i dotyczyła notacji, jaką należy stosować przy opisywaniu systemów kolejkowych. Zaproponowana przez Kendala notacja wyglądała następująco: formula_3 Poszczególne składowe tej notacji miały następujące znaczenie:
Zastosowania.
Już na pierwszy rzut oka widać, że notacja zaproponowana przez Kendalla jest bardzo sztywna i trudno przy jej pomocy modelować prawdziwe zjawiska. Przykładowo, przy pomocy tej notacji nie da się uwzględnić, że klienci mogą się różnić między sobą (klienci, którzy przychodzą zrobić duże zakupy na weekend różnią się od klientów, którzy przyszli rano tylko po bułki).
Pierwotnym założeniem było także to, że systemy kolejkowe będą analizowane przy pomocy technik analitycznych. W praktyce okazuje się to jednak bardzo trudne, a często wręcz niemożliwe, ponieważ systemy są zbyt skomplikowane bądź charakteryzujące je zmienne losowe nie dają się w łatwy sposób analizować matematycznie. Dlatego obecnie najwygodniejszą i najczęściej stosowaną techniką są symulacje komputerowe.
Symulacje komputerowe można wykorzystać do analizy systemów kolejkowych w wielu dziedzinach:

</doc>
<doc id="482251" url="https://pl.wikipedia.org/wiki?curid=482251" title="Outlook">
Outlook



</doc>
<doc id="482252" url="https://pl.wikipedia.org/wiki?curid=482252" title="Margot Wallström">
Margot Wallström

Margot Elisabeth Wallström (ur. 28 września 1954 w Skellefteå) – szwedzka polityk, działaczka Szwedzkiej Socjaldemokratycznej Partii Robotniczej, w latach 1999–2010 członkini Komisji Europejskiej, a od 2004 do 2010 jej pierwsza wiceprzewodnicząca, minister w socjaldemokratycznych rządach (w tym od 2014 do 2019 minister spraw zagranicznych).
Życiorys.
W 1973 ukończyła szkołę średnią. Zaangażowała się w działalność organizacji młodzieżowej socjaldemokratów – w latach 1974–1977 była ombudsmanem w Lidze Młodych Szwedzkiej Socjaldemokracji (SSU). Następnie do 1979 pracowała jako księgowa w kasie oszczędnościowej Alfa w Karlstadzie. Od 1979 do 1985 przez dwie kadencje sprawowała mandat posłanki do Riksdagu, po czym powróciła do poprzedniej pracy.
Od 1988 do 1991 wchodziła w skład rządu Ingvara Carlssona jako minister spraw obywatelskich (odpowiedzialny za sprawy konsumentów, kobiet i młodzieży). Przez rok kierowała regionalną telewizją TV Värmland. W 1993 dołączyła do komitetu wykonawczego Szwedzkiej Socjaldemokratycznej Partii Robotniczej (do 1999). W 1994 Ingvar Carlsson powierzył jej tekę ministra kultury w swoim drugim rządzie. W 1996 nowy premier Göran Persson powołał ją na urząd ministra minister spraw społecznych. W 1998 Margot Wallström wyjechała do Kolombo jako zastępczyni dyrektora zarządzającego Worldview Global Media.
Od września 1999 do listopada 2004 była komisarzem Unii Europejskiej ds. środowiska i komisji Romano Prodiego, następnie do lutego 2010 zasiadała w pierwszej komisji José Barroso jako jej pierwsza wiceprzewodnicząca odpowiedzialna za sferę spraw instytucjonalnych i strategię komunikacji społecznej. Po odejściu z KE została specjalnym przedstawicielem sekretarza generalnego ONZ ds. przemocy seksualnej podczas konfliktów.
Po wyborach w 2014 w utworzonym przez socjaldemokratów i zielonych mniejszościowym rządzie Stefana Löfvena została powołana na ministra spraw zagranicznych. Objęła również obowiązki wicepremiera. W styczniu 2019 w drugim gabinecie dotychczasowego premiera pozostała na stanowisku ministra spraw zagranicznych. Nadal też jako członek gabinetu z najdłuższym stażem pełniła funkcję wicepremiera zastępującego premiera. We wrześniu 2019 ogłosiła swoje odejście z rządu, kończąc urzędowanie jeszcze w tym samym miesiącu.
Życie prywatne.
Margot Wallström jest mężatką (mąż Håkan), ma dwóch synów – Viktora i Erika.

</doc>
<doc id="482253" url="https://pl.wikipedia.org/wiki?curid=482253" title="Alt">
Alt



</doc>
<doc id="482256" url="https://pl.wikipedia.org/wiki?curid=482256" title="Zagadnienie transportowe">
Zagadnienie transportowe

Zagadnienie transportowe (zadanie transportowe, problem transportowy, ) – służy do obliczania najkorzystniejszego rozplanowania wielkości dostaw homogenicznego towaru pomiędzy formula_1 dostawcami a formula_2 odbiorcami. W klasycznym ujęciu problem decyzyjny sformułowany jest jako zadanie programowania całkowitoliczbowego.
W wariantach jednokryterialnych celem zazwyczaj oblicza się minimalny całkowity koszt transportu. Całkowity koszt transportu oblicza się jako sumę iloczynów jednostkowych kosztów transportu i wielkości transportowanej od poszczególnych punktów nadania do poszczególnych punktów odbioru. Zatem minimalny koszt wyraża wzór:
gdzie:
W klasycznym ujęciu problemu warunkami ograniczającymi są:
Zadanie nazywane jest "zbilansowanym" jeżeli całkowite możliwości dostawcze równe są całkowitemu popytowi. W przeciwnym razie zadanie jest "niezbilansowane". Metodyka rozwiązywania zadań niezbilansowanych polega najczęściej na ich sprowadzeniu do zadania zbilansowanego.
Warianty i modyfikacje zagadnienia.
Występują również modyfikacje problemu polegające na:
Zagadnienie ma zastosowanie przy projektowaniu/optymalizacji sieci dystrybucji w przedsiębiorstwie.

</doc>
<doc id="482258" url="https://pl.wikipedia.org/wiki?curid=482258" title="Atak DoS">
Atak DoS



</doc>
<doc id="482259" url="https://pl.wikipedia.org/wiki?curid=482259" title="Jezioro Czchowskie">
Jezioro Czchowskie

Jezioro Czchowskie (Czchowski Zbiornik Wodny) – zbiornik retencyjny w województwie małopolskim, powstały w wyniku spiętrzenia rzeki Dunajec na zaporze wodnej w Czchowie.
Wybudowana w Rożnowie elektrownia wodna Rożnów jest siłownią typu szczytowego, uruchamianą w godzinach największego zapotrzebowania na energię elektryczną. Dla uniknięcia wahań poziomu wody poniżej zapory i nadmiernej w związku z tym erozji brzegów Dunajca rozpoczęto w 1938 r. w Czchowie budowę zapory i zbiornika wyrównawczego dla Jeziora Rożnowskiego, którą ukończono w 1948 r. Zapora betonowa ma 16 m wysokości, a w jej korpus wmontowano turbiny elektrowni wodnej Czchów. Montaż urządzeń energetycznych w Czchowie został całkowicie zakończony dopiero w 1954 r. 
Zespół zbiorników wodnych Rożnów-Czchów jest jednym z głównych elementów zagospodarowania zasobów wód dorzecza Dunajca. Podstawowe funkcje zespołu zbiorników to:
Opis.
Jezioro Czchowskie zaczyna się powyżej wsi Tropie, czyli 4 km powyżej zapory. Jego szerokość wynosi 750 m.
Jezioro ma kształt wydłużony w kierunku północno-wschodnim, jego linia brzegowa jest słabo rozwinięta, brzegi ma strome i zalesione. Cofka zbiornika zajmuje obszar ujściowy Łososiny i jest mniej zabagniona niż cofka Jeziora Rożnowskiego. Obrzeże Jeziora Czchowskiego pełni funkcje turystyczno-rekreacyjne.

</doc>
<doc id="482260" url="https://pl.wikipedia.org/wiki?curid=482260" title="Pułk Manewrowy Artylerii">
Pułk Manewrowy Artylerii



</doc>
<doc id="482261" url="https://pl.wikipedia.org/wiki?curid=482261" title="Elisp">
Elisp



</doc>
<doc id="482262" url="https://pl.wikipedia.org/wiki?curid=482262" title="Satureia hortensis">
Satureia hortensis



</doc>
<doc id="482263" url="https://pl.wikipedia.org/wiki?curid=482263" title="Cząber">
Cząber

Cząber ("Satureja" L.) – rodzaj roślin z rodziny jasnotowatych ("Lamiaceae"). Obejmuje ok. 38–50 gatunków. Występują one w basenie Morza Śródziemnego (w tym 12 gatunków w Europie) oraz w południowo-zachodniej Azji, sięgając na wschodzie po Iran. Rośliny te zasiedlają miejsca suche i słoneczne, w tym także klify nadmorskie. Aromatyczne liście używane są jako przyprawy, w szczególności wykorzystuje się w tym zakresie cząber ogrodowy, w mniejszym stopniu cząber górski o słabszym aromacie.
Systematyka.
"Argantoniella" G. López &amp; R. Morales, "Ceratominthe" Briq., "Euhesperida" Brullo &amp; Furnari, "Oreospacus" Phil.
Należy do rodziny jasnotowatych ("Lamiaceae" Lindl.), która jest jednym z kladów w obrębie rzędu jasnotowców ("Lamiales") Bromhead z grupy astrowych spośród roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamianae" Takhtajan, rząd jasnotowce ("Lamiales" Bromhead), podrząd "Lamiineae" Bessey in C.K. Adams, rodzina jasnotowate ("Lamiaceae" Lindl.), podrodzina "Saturejoideae" Kostel., plemię "Saturejeae" Benth., rodzaj cząber ("Satureja" L.):
Zastosowanie.
Należy tu kilka ważnych gatunków przyprawowych, z których najczęściej uprawiane i stosowane są cząber ogrodowy i górski. Uzyskuje się z nich przyprawę o nazwie czubrica.

</doc>
<doc id="482264" url="https://pl.wikipedia.org/wiki?curid=482264" title="Udo Bölts">
Udo Bölts

Udo Bölts (ur. 10 sierpnia 1966 w Rodalben) – były niemiecki kolarz szosowy.
Zarys kariery sportowej.
Do jego największych sukcesów zaliczyć można trzy tytuły mistrza Niemiec (1990, 1995, 1999), zwycięstwo w Clásica de San Sebastián w 1996, jak również sukces na jednym z górskich etapów Giro d’Italia w 1992. Jako pierwszy i jak dotąd jedyny Niemiec wygrał w 1996 Critérium du Dauphiné Libéré. Na Mistrzostwach Świata w 1997 wywalczył czwarte miejsce.
W latach 1992-2003 Bölts uczestniczył 12 razy z rzędu w Tour de France i za każdym razem docierał do mety w Paryżu. Obydwa te wyniki są rekordem wśród niemieckich kolarzy. Jego najlepszą pozycją osiągniętą w tym najsłynniejszym wyścigu na świecie było 9. miejsce w 1994. W latach 1996 i 1997 Bölts startował w barwach drużyny Team Telekom, będąc pomocnikiem zwycięzców Touru – Bjarne Riisa oraz Jana Ullricha. Tego ostatniego zagrzewał do walki, kiedy to Ullrich miał chwile słabości na etapie w Wogezach, krzycząc do niego: „Pomęcz się, świnio!” – zawołanie to przeszło do swoistego folkloru kolarskiego.
Kiedy Bölts startował bez przygotowania w zawodach Ironman na Hawajach, jego wieloletni dyrektor sportowy, Walter Godefroot, mówił o nim: „Bölts jest silny, on jest nie do zniszczenia”.
Swoją karierę zawodową Bölts zaczął w 1989 w Team Stuttgart, który w 1991 przekształcił się w Team Telekom. Przed swoim ostatnim sezonem Bölts przeszedł do drużyny Team Gerolsteiner. Po zakończeniu kariery został jednym z jej dyrektorów sportowych. W 2007 zrezygnował z tej funkcji w związku z aferą dopingową, dotyczącą podawania kolarzom zabronionego farmaceutyku – EPO.

</doc>
<doc id="482265" url="https://pl.wikipedia.org/wiki?curid=482265" title="Radeon X1800">
Radeon X1800



</doc>
<doc id="482270" url="https://pl.wikipedia.org/wiki?curid=482270" title="Północnoamerykańskie Porozumienie Wolnego Handlu">
Północnoamerykańskie Porozumienie Wolnego Handlu



</doc>
<doc id="482271" url="https://pl.wikipedia.org/wiki?curid=482271" title="GERD">
GERD



</doc>
<doc id="482272" url="https://pl.wikipedia.org/wiki?curid=482272" title="COPY COPY">
COPY COPY

COPY COPY – pierwszy polski program dla komputera ZX Spectrum do kopiowania zbiorów zapisanych na taśmie magnetofonowej. Napisany w 1984 roku przez Tadeusza Wilczka, jednego z późniejszych założycieli wydawnictwa Lupus. Posiadał rozbudowany tekstowy interfejs użytkownika. Był w połowie lat osiemdziesiątych najczęściej używanym programem dla komputera ZX Spectrum, najpopularniejszego wówczas komputera w Polsce. Jest do dziś wspominany w opracowaniach dotyczących PRL jako istotny element ówczesnego życia.

</doc>
<doc id="482274" url="https://pl.wikipedia.org/wiki?curid=482274" title="E85 (trasa europejska)">
E85 (trasa europejska)

E85 – trasa europejska bezpośrednia północ-południe, biegnąca z Kłajpedy na Litwie przez Białoruś, Ukrainę, Rumunię, Bułgarię do Aleksandropolis w Grecji.
Przebieg trasy.
 (349 km) :
 - 526 km 
 - 548 km 
 - 329 km
Stary system numeracji.
Do 1985 obowiązywał poprzedni system numeracji, według którego oznaczenie E85 dotyczyło trasy: "Olomouc – Žilina – Prešov – Košice – (ZSRR)". Arteria E85 zaliczana była do kategorii „B”, w której znajdowały się trasy europejskie będące odgałęzieniami oraz łącznikami.
Drogi w ciągu dawnej E85.
"Lista dróg opracowana na podstawie materiału źródłowego"

</doc>
<doc id="482275" url="https://pl.wikipedia.org/wiki?curid=482275" title="BSD Unix">
BSD Unix



</doc>
<doc id="482276" url="https://pl.wikipedia.org/wiki?curid=482276" title="Dariusz Klimek">
Dariusz Klimek

Dariusz Klimek – doktor nauk ekonomicznych, wykładowca wyższych uczelni, menedżer polskich i zagranicznych firm, wiceminister gospodarki. 
Życiorys.
Ukończył studia na Uniwersytecie Łódzkim, kierunek: Organizacja i Zarządzanie. Wykłada w Katedrze Systemów Zarządzania i Innowacji Wydziału Zarządzania i Inżynierii Produkcji Politechniki Łódzkiej. Rozprawa doktorska na temat „Funkcji ekonomicznej migracji zarobkowej z Ukrainy do Polski z perspektywy polskich przedsiębiorców”. Autor ponad 40 publikacji dotyczących ekonomii, zarządzania, polityki przemysłowej, migracji zarobkowych, rynku pracy i spółek komunalnych. Do 2006 sprawował funkcje kierownicze w gospodarce, m.in.: dyrektor Zakładów Przemysłu Lniarskiego Żyrardów, prezes Zarządu Bumar Waryński Grupa Holdingowa S.A., prezes Zarządu Zakładów Sprzętu Precyzyjnego Niewiadów S.A., Od roku 1984 prowadzi działalność konsultingową, doradca, potem członek zarządu i prezes jednej z pierwszych polskich firm konsultingowych – Spółdzielczego Przedsiębiorstwa Doradztwa Ortep, a następnie Spółki konsultingowej Final Invest Sp. z o.o. w Łodzi. Ponad 200 prac doradczych: analizy prywatyzacyjne, prospekty emisyjne, strategie i audyty działalności, wyceny majątku, studia wykonalności projektów. W latach 1998–1999 podsekretarz stanu w Ministerstwie Gospodarki odpowiedzialny za politykę przemysłową i handlową. Inicjator i współautor ustaw m.in. o restrukturyzacji przemysłowego potencjału obronnego oraz o tzw. transakcjach offsetowych. Szef podzespołu negocjującego akcesję Polski do UE. Członek Polskiego Komitetu Normalizacyjnego. Liczne nagrody m.in. nagroda Komitetu Nauk o Pracy Polskiej Akademii Nauk za najlepszą publikację. 

</doc>
<doc id="482277" url="https://pl.wikipedia.org/wiki?curid=482277" title="123J">
123J



</doc>
<doc id="482278" url="https://pl.wikipedia.org/wiki?curid=482278" title="Biblioteka dołączana dynamicznie">
Biblioteka dołączana dynamicznie



</doc>
<doc id="482280" url="https://pl.wikipedia.org/wiki?curid=482280" title="99mTc">
99mTc



</doc>
<doc id="482286" url="https://pl.wikipedia.org/wiki?curid=482286" title="Codec">
Codec



</doc>
<doc id="482287" url="https://pl.wikipedia.org/wiki?curid=482287" title="Computer Aided Software Engineering">
Computer Aided Software Engineering



</doc>
<doc id="482289" url="https://pl.wikipedia.org/wiki?curid=482289" title="Computer Aided Systems Engineering">
Computer Aided Systems Engineering



</doc>
<doc id="482290" url="https://pl.wikipedia.org/wiki?curid=482290" title="1860 w literaturze">
1860 w literaturze



</doc>
<doc id="482292" url="https://pl.wikipedia.org/wiki?curid=482292" title="Herb gminy Łososina Dolna">
Herb gminy Łososina Dolna

Herb gminy Łososina Dolna stanowi tarcza w kolorze ciemnoniebieskim podzielona na 2 pola obrysowane czarną linią.
Pole górne obrazuje najstarszy obiekt sakralny na terenie gminy Łososina Dolna – kościółek św. Justa. Kościółek posiada barwę złotą z elementami czerwieni na wieżyczce powyżej krzyża. Po obu stronach kościółka znajdują się dwa jednakowe elementy – czerwone jabłka ze złotymi
gałązkami, symbolizujące gminę Łososina Dolna jako gminę sadowniczą.
Na polu dolnym uwidocznione są podwójne fale rzeki Łososiny w kolorze białym obrysowane czarnymi elementami. Poniżej fal widnieje sylwetka ryby łososia w kolorach zbliżonych do naturalnych na tle koloru niebieskiego.

</doc>
<doc id="482294" url="https://pl.wikipedia.org/wiki?curid=482294" title="Brotherhood of Man">
Brotherhood of Man

Brotherhood of Man – brytyjska grupa muzyczna powstała w latach 70. XX w. z inicjatywy producenta oraz kompozytora Tony'ego Hillera. W 1976 roku, swym największym przebojem „Save Your Kisses for Me” zwyciężyła Eurowizję, co przyniosło jej rozgłos w całej Europie. Ich płyta „Save Your Kisses For Me” rozeszła się w ponad milionowym nakładzie, a piosenka długo utrzymywała się na listach przebojów w całej Europie.

</doc>
<doc id="482295" url="https://pl.wikipedia.org/wiki?curid=482295" title="Cyberspace">
Cyberspace



</doc>
<doc id="482296" url="https://pl.wikipedia.org/wiki?curid=482296" title="Anders Iwers">
Anders Iwers

Anders Iwers (ur. 6 października 1972 w Göteborgu) – szwedzki muzyk, kompozytor i instrumentalista. Anders Iwers znany jest przede wszystkim jako basista grupy Tiamat, której jest członkiem od 1996 roku. W 2008 roku wraz z zespołem uzyskał nominację do nagrody szwedzkiego przemysłu muzycznego Grammis. Poprzednio występował jako gitarzysta i basista w takich zespołach jak: Desecrator, Ceremonial Oath, Cemetary, In Flames, Mercury Tide i Rickshaw. Jako muzyk koncertowy współpracował także z włoskim zespołem Lacuna Coil. Jest starszym bratem basisty formacji In Flames – Petera Iwersa.
W 2015 roku jako muzyk koncertowy dołączył do zespołu Dark Tranquillity. Rok później został oficjalnym członkiem tejże formacji.

</doc>
<doc id="482297" url="https://pl.wikipedia.org/wiki?curid=482297" title="DejaNews">
DejaNews



</doc>
<doc id="482299" url="https://pl.wikipedia.org/wiki?curid=482299" title="Flaga gminy Łososina Dolna">
Flaga gminy Łososina Dolna



</doc>
<doc id="482303" url="https://pl.wikipedia.org/wiki?curid=482303" title="Thomas Petersson">
Thomas Petersson

Thomas Petersson (ur. 20 listopada 1972 w Botkyrce) – szwedzki muzyk, kompozytor i instrumentalista. Thomas Petersson znany jest przede wszystkim z wieloletnich występów w grupie muzycznej Tiamat, której był członkiem w latach 1990-1994 i 1996-2008. W 2008 roku wraz z zespołem uzyskał nominację do nagrody szwedzkiego przemysłu muzycznego Grammis. Muzyk współpracował także z zespołem Ceremonial Oath.

</doc>
<doc id="482305" url="https://pl.wikipedia.org/wiki?curid=482305" title="Lars Sköld">
Lars Sköld

Lars Sköld (ur. 11 listopada 1973 w Sztokholmie) – szwedzki muzyk, kompozytor i instrumentalista, a także producent muzyczny. Lars Sköld znany jest przede wszystkim jako perkusista zespołu Tiamat, którego jest członkiem od 1994 roku. W 2008 roku wraz z zespołem uzyskał nominację do nagrody szwedzkiego przemysłu muzycznego Grammis. Od 2002 roku współpracuje z wokalistą Johanem Prosellem w ramach projektu Double Park. W 2008 roku zagrał na solowym albumie gitarzysty Leifa Edlinga, znanego z występów w grupie Candlemass. Muzyk współpracował także z surf rockowym zespołem Safari Season.

</doc>
<doc id="482307" url="https://pl.wikipedia.org/wiki?curid=482307" title="E272 (trasa europejska)">
E272 (trasa europejska)

E272 – oznaczenie europejskiej trasy kategorii B – odnogi trasy E85, biegnącej przez środkową Litwę. 
E272 zaczyna się w Kłajpedzie, gdzie odbija od trasy europejskiej E85 i biegnie szlakami dróg krajowych: 
Ogólna długość trasy E272 wynosi około 389 km. 

</doc>
<doc id="482308" url="https://pl.wikipedia.org/wiki?curid=482308" title="Data warehouse">
Data warehouse



</doc>
