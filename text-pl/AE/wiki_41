<doc id="482309" url="https://pl.wikipedia.org/wiki?curid=482309" title="Garb Dzikowca">
Garb Dzikowca

Garb Dzikowca – małe pasmo górskie w Sudetach Środkowych w południowo-wschodniej części Gór Sowich w południowo-zachodniej Polsce w województwie dolnośląskim.
Opis.
 Garb Dzikowca to niedługie dwuczłonowe pasmo wzgórz położone po południowej stronie głównego pasma Gór Sowich i Gór Bardzkich, pomiędzy Woliborzem i Słupcem a Czerwieńczycami i Dzikowcem. Po stronie zachodniej oddzielone jest od macierzystego masywu Obniżeniem Noworudzkim, a po stronie wschodniej graniczy z Kotliną Kłodzką. Pasmo położone między Wzgórzami Włodzickimi a Górami Sowimi i Górami Bardzkimi ciągnie się równolegle do Gór Sowich w kierunku południowo-wschodnim na długości ponad 8 km od potoku Woliborki do potoku Czerwionek, maksymalna szerokość pasma 2,2 km. Pasmo podzielone jest na dwie części doliną potoku Dzik. Część północno-zachodnią z górą Kamiennik (557 m n.p.m.) i na dłuższą część południowo-wschodnią z najwyższą górą Przykrzec (602 m n.p.m.).
Rzeźba.
Cały obszar pasma jest górzysty, przecięty w poprzek doliną potoku górskiego na dwa segmenty z wyraźnie zaznaczonymi wzniesieniami, rzadko zaludniony o zalesionych szczytach. 
Krajobraz.
Krajobraz niskich gór, wyżyn i wysoczyzn rozciętych przez potoki i systemy ich bocznych dolinek. Szczyty kopulaste z wyraźnym podkreśleniem zboczy. Większość obszaru zajmują łąki, a wzniesienia porośnięte są lasem. Krajobraz częściowo przeobrażony.
Budowa geologiczna.
Wzgórza powstały na oderwanym i wypiętrzonym fragmencie Masywu Czeskiego. Zajmują północno-wschodni fragment niecki śródsudeckiej oraz południowa bloku sowiogórskiego. Zbudowane są z utworów czerwonego spągowca, głównie piaskowców, zlepieńców, wapieni i łupków oraz górnokarbońskich zlepieńców, w których występują pokłady węgla kamiennego.
Klimat.
Na opisywanym obszarze brakuje stacji meteorologicznych, co utrudnia dokładniejsze określenie panujących tu warunków klimatycznych. Są one zbliżone do terenów sąsiednich. Najkorzystniejsze warunki klimatycznie są u podnóża oraz w piętrze do ok. 400-500 m n.p.m. Średnia temperatura roczna oscyluje tu w granicach 7 °C. Najcieplejszym miesiącem jest lipiec, najzimniejszym styczeń. Okres wegetacyjny ma zróżnicowaną długość w zależności od wysokości terenu i trwa od ok. 220 dni w dolinach do ok. 190 dni na północnych zboczach szczytowych.
Roślinność i zwierzęta.
Wyższe partie Garbu Dzikowca porastają lasy świerkowe i świerkowo–bukowe, miejscami z domieszką brzozy, modrzewia i innych gatunków. Świat zwierzęcy nie różni się specjalnie od innych części Sudetów. Z większych zwierząt mają tu swoje siedliska: jeleń, muflon, sarna i dzik. Z mniejszych ssaków można spotkać nietoperze, lisa, łasicę, wiewiórkę. W zróżnicowanym dla Sudetów, świecie ptaków na terenie wzgórz występuje: jarząbek, sowa włochata, pluszcz, krzyżodziób świerkowy, kilka gatunków jastrzębi.
Na terenie wzgórz występują skupiska roślinności górskiej objęte prawną ochroną na uwagę zasługują: oset górski – dziewięćsił bezłodygowy, wawrzynek wilczełyko, liczne storczyki, goryczki, pierwiosnki, lilia złotogłów oraz kilka gatunków traw.
Wody.
Wzgórza należą do zlewiska Morza Bałtyckiego. Głównymi rzekami odwadniającymi wzgórza są rzeki Woliborka, Czerwionek i Dzik oraz ich dopływy zbierające wody ze zboczy. Odwadniające Garb potoki spływają dolinami do ujść.
Komunikacja.
przez Garb Dzikowca prowadzą:
Linia kolejowa nr 327 Bielawa Zachodnia dworzec mały - Radków, czynny tylko na odcinku Nowa Ruda - Słupiec - Ścinawka Średnia.
Droga wojewódzka nr 381 – Kłodzko – Wałbrzych
prowadząca po południowo-zachodniej stronie równolegle do rozciągłości Garbu.
Dzikowiec – Koszyn, Dzikowiec – Słupiec
Miejscowości.
Miasta: Nowa Ruda (dzielnica Słupiec)
Wsie: Wolibórz, Dzikowiec, Bożków
Przysiółki: Nagórzany, Dębówka, Nowy Dzikowiec, Kolonia Dzikowiec, Soboniów, Chudzów, Straszków, Boreczna
Turystyka.
Przez Garb Dzikowca prowadzi szlak turystyczny

</doc>
<doc id="482312" url="https://pl.wikipedia.org/wiki?curid=482312" title="Drążek sterujący">
Drążek sterujący



</doc>
<doc id="482313" url="https://pl.wikipedia.org/wiki?curid=482313" title="Bagna Biebrzańskie">
Bagna Biebrzańskie

Bagna Biebrzańskie (Kotlina Biebrzańska) – nazwa doliny rzeki Biebrzy z rozległymi bagnami i torfowiskami. Jest to obniżenie terenu o długości ponad 100 km, zajęte przez torfowiska niskie oraz leśne torfowiska wysokie. Pośród bagien znajdują się ponadto wyniesienia, zwane „grądami”, „grądzikami” lub „grzędami”.
Jest to jedna z największych ostoi dzikiej przyrody w Europie. Rozlewiska Biebrzy to prawdziwe królestwo ptaków – zaobserwowano tu ponad 250 gatunków, czyli ponad 80% polskiej awifauny. Rozpoczynające się wczesną wiosną ptasie gody przyciągają ornitologów z całego świata.
Większą część tego terenu zajmuje Biebrzański Park Narodowy, objęty konwencją ramsarską, chroniącą obszary wodno-błotne i lęgowiska ptaków.
Budowa.
Kotlina Biebrzańska powstała podczas zlodowaceń środkowopolskiego i bałtyckiego. Znajdowało się tutaj duże jezioro stworzone z wód Praniemna, ogrodzone z wszystkich stron wysoczyznami morenowymi. Przez wieki narosła warstwa torfu – obumarłych roślin – o grubości od jednego do sześciu metrów.
Bagna Biebrzańskie umownie podzielone są na 4 obszary:
Bagna Biebrzańskie charakteryzują się doskonale wykształconą i zachowaną poprzeczną i podłużną strefowością ekologiczną. Polega ona na przechodzeniu poszczególnych zbiorowisk roślinnych w inne w zależności od panujących warunków hydrologicznych i wysokości doliny nad poziomem morza.
W poprzecznym przekroju doliny, najlepiej wykształconym w basenie południowym, wyróżnia się 3 charakterystyczne strefy:
Natomiast strefowość podłużna to zmienność szaty roślinnej w poszczególnych częściach doliny, idąc z biegiem rzeki. Wynika to z różnorodności warunków ekologicznych. I tak, w basenie południowym przeważają turzycowiska, szuwary i łąki; w środkowym coraz więcej jest turzycowisk trawiastych i mchów, a w górnym dominują mechowiska.
Flora i roślinność.
Na terenie Bagien Biebrzańskich wyróżniono 43 zespoły roślinne, niektóre rzadko spotykane w innych częściach Polski. Są to zbiorowiska wodne, bagienne, torfowiskowe, szuwary, a także zbiorowiska leśne (olsy, brzeziny, łęgi). Szczególnie cenna jest duża grupa zbiorowisk mechowiskowych, zawierających liczne gatunki rzadkie i reliktowe, zanikające w innych częściach kraju.
Szata roślinna odznacza się ogromną różnorodnością, wysokim stopniem naturalności i obecnością wielu rzadkich gatunków, jak:
W uroczysku Grzędy występują również: arnika górska, orlik pospolity, lilia złotogłów, buławnik czerwony, podkolan biały, kruszczyk rdzawoczerwony, kruszczyk szerokolistny, tajęża jednostronna. Rosną tu także rzadkie w Polsce rośliny naczyniowe: skalnica torfowiskowa, wełnianka delikatna, fiołek mokradłowy i miesiącznica trwała.
Występuje tu też kilka rzadkich, reliktowych gatunków mchów: mokradłosz, prątnik, skorpionowiec brunatny, tujowiec.
Fauna.
Bagna Biebrzańskie są najważniejszym w Polsce, a także w całej Europie Środkowej i Zachodniej, obszarem lęgowym dla wielu gatunków ptaków związanych ze środowiskiem bagiennym. Dolina Biebrzy ma pod względem ornitologicznym szczególne znaczenie, zwłaszcza że bagna zanikają w krajobrazie Europy, a ptaki tych środowisk tracą podstawę swego bytu. Występują tu izolowane stanowiska lęgowe gatunków borealnych, a także gatunków, których centrum zasięgu geograficznego znajduje się w strefie tajgi i tundry. Ponadto Kotlina Biebrzańska ma ogromne znaczenie dla wielu gatunków ptaków żerujących oraz wypoczywających w czasie corocznych wędrówek. Dla ptaków siewkowatych, wymagających rozległych, podmokłych obszarów, Biebrza stanowi jedną z najważniejszych ostoi w Europie Środkowej.
Najbardziej charakterystyczne gatunki lęgowe dla doliny Biebrzy to: bojownik batalion, 4 gatunki bekasów, w tym dubelt i sporadycznie lęgowy bekasik, kulik wielki, biegus zmienny, żuraw, mewa mała, 5 gatunków rybitw, w tym białoskrzydła i białowąsa, puchacz, orlik krzykliwy. Dla wodniczki Bagna Biebrzańskie mają znaczenie wyjątkowe – być może od utrzymania biebrzańskich turzycowisk w stanie niezmienionym zależeć będzie istnienie tego gatunku. Badania biologii i liczebności tego gatunku trwają tu do dziś. Kotlina Biebrzy jest jednym z nielicznych miejsc w Polsce, gdzie można jeszcze spotkać cietrzewia i sowę błotną.
Spośród ssaków na terenie Bagien Biebrzańskich występują:
Ponadto żyje tu 17 gatunków drobnych ssaków, a wśród nich najliczniejsze i najbardziej rozpowszechnione są: orzesznica, ryjówka malutka, badylarka, nornik północny i smużka.
W wodach Biebrzy żyje około 36 gatunków ryb np.: szczupak, sum, węgorz, a także typowe dla pogórza kleń i brzana.
Linki zewnętrzne.
 

</doc>
<doc id="482314" url="https://pl.wikipedia.org/wiki?curid=482314" title="Driver">
Driver



</doc>
<doc id="482319" url="https://pl.wikipedia.org/wiki?curid=482319" title="EXtensible Stylesheet Language">
EXtensible Stylesheet Language



</doc>
<doc id="482321" url="https://pl.wikipedia.org/wiki?curid=482321" title="Edytor tekstów">
Edytor tekstów



</doc>
<doc id="482322" url="https://pl.wikipedia.org/wiki?curid=482322" title="5-HT">
5-HT



</doc>
<doc id="482323" url="https://pl.wikipedia.org/wiki?curid=482323" title="Erasable Programmable Read-Only Memory">
Erasable Programmable Read-Only Memory



</doc>
<doc id="482324" url="https://pl.wikipedia.org/wiki?curid=482324" title="Erasable Programmable Read Only Memory">
Erasable Programmable Read Only Memory



</doc>
<doc id="482327" url="https://pl.wikipedia.org/wiki?curid=482327" title="Floating point unit">
Floating point unit



</doc>
<doc id="482328" url="https://pl.wikipedia.org/wiki?curid=482328" title="Skrzętla">
Skrzętla



</doc>
<doc id="482329" url="https://pl.wikipedia.org/wiki?curid=482329" title="Frontpage">
Frontpage



</doc>
<doc id="482330" url="https://pl.wikipedia.org/wiki?curid=482330" title="Rojówka">
Rojówka



</doc>
<doc id="482333" url="https://pl.wikipedia.org/wiki?curid=482333" title="Park Narodowy Wrangla-Świętego Eliasza">
Park Narodowy Wrangla-Świętego Eliasza

Park Narodowy Wrangla-Świętego Eliasza (ang. "Wrangell-St. Elias National Park") – park narodowy położony w południowo-wschodniej części stanu Alaska w Stanach Zjednoczonych. Park został utworzony w 1980, na obszarze o powierzchni 53 321 km². Jest to największy park narodowy w Stanach Zjednoczonych oraz trzeci co do wielkości na świecie. Park Wrangla-Świętego Eliasza, Kluane, Glacier Bay oraz Tatshenshini-Alsek tworzą transgraniczny zespół parków, który w 1979 został wpisany na listę światowego dziedzictwa UNESCO.
Geologia.
Na terenie parku leży Góra Świętego Eliasza (5489 m n.p.m.) – druga co do wysokości góra w Stanach Zjednoczonych (po McKinleyu). Park został utworzony w miejscu, gdzie łączą się cztery wielkie łańcuchy górskie: Alaska, Góry Wrangla, Góry Świętego Eliasza oraz góry Chugach. Wśród potężnych szczytów, na szczególną uwagę zasługuje czynny wulkan Góra Wrangla (4317 m n.p.m.).
Ok. 25% powierzchni parku pokrywają lodowce. Największe z nich, to:
Fauna.
Na terenie Parku Narodowego Wrangla-Świętego Eliasza występuje ok. 300 gatunków zwierząt, wśród których można wymienić: łosia, renifera, grizzly, kozła śnieżnego, owcę jukońską. Ponadto w parku występuje 249 gatunków ptaków.
Turystyka.
Dojazd do parku jest możliwy autostradą z Anchorage, a następnie dwoma żwirowymi drogami: Nabesna Road oraz McCarthy Road. Centrum turystyczne parku to znajduje się w miejscowości McCarthy. Łączna liczba turystów którzy odwiedzili park w 2005 wyniosła 56 224.

</doc>
<doc id="482335" url="https://pl.wikipedia.org/wiki?curid=482335" title="Park Narodowy Olympic">
Park Narodowy Olympic

Park Narodowy Olympic (ang. "Olympic National Park") – park narodowy położony w północno-zachodniej części stanu Waszyngton w Stanach Zjednoczonych. Teren parku obejmuje znaczną część półwyspu Olympic. Obszar parku można podzielić na trzy podstawowe regiony: wybrzeże Oceanu Spokojnego, góry Olympic oraz umiarkowane lasy deszczowe. Park narodowy Olympic został utworzony w 1938 roku w miejsce istniejącego od 1909 roku pomnika narodowego Mount Olympus National Monument. W 1976 roku park został wpisany na listę rezerwatów biosfery UNESCO, a w 1981 na listę światowego dziedzictwa UNESCO.
Historia.
Historia obecnych obszarów Parku Narodowego Olympic sięga wstecz do 1897 roku, gdy prezydent Stanów Zjednoczonych Grover Cleveland ustanowił na większości zalesionych terenów w tym regionie rezerwat Olympic Forest Reserve. Decyzją prezydenta Theodore'a Roosevelta z 2 marca 1909 roku ustanowiono pomnik narodowy Mount Olympus National Monument, którego powierzchnię stopniowo zmniejszano. Jako pierwszy dokonał tego prezydent William Taft 17 kwietnia 1912 roku. Prezydent Woodrow Wilson zmniejszył powierzchnię objętą ochroną o ponad połowę 11 maja 1915 roku. Nieznacznie uszczuplił go również prezydent Calvin Coolidge 7 stycznia 1929 roku. W 1933 roku pomnik przeszedł w zarządzanie National Park Service. Ostatecznie decyzją Kongresu Stanów Zjednoczonych z 29 czerwca 1938 roku pomnik przekształcono w istniejący współcześnie Park Narodowy Olympic. Trend zmniejszania terenów objętych ochroną uległ odwróceniu w 1953 roku, gdy do terenów parku włączono szeroki pas wybrzeża.
Status parku uległ dalszej poprawie, gdy w 1976 roku został wpisany na listę rezerwatów biosfery UNESCO, a w 1981 roku na listę światowego dziedzictwa UNESCO.
Flora.
Na terenie Parku Narodowego Olympic występuje wiele gatunków roślin, spośród których można wymienić jedlicę, żywotnika olbrzymiego, klona wielkolistnego, klona okrągłolistnego.
Fauna.
Na terenie Parku Narodowego Olympic występuje wiele dzikich gatunków zwierząt, wśród których można wymienić: baribala, pumę, kojota, rysia rudego, bobra, sewela, piżmaka, wilka, lisa pospolitego, szopa, orła przedniego, bielika amerykańskiego, sokoła wędrownego, sokoła norweskiego, drzemlika, błotniaka zbożowego, rybołowa, sowę śnieżną, płomykówkę. Spośród ssaków morskich można wymienić: pływacza szarego, płetwala karłowatego, humbaka, orkę, morświna, lwa morskiego.

</doc>
<doc id="482337" url="https://pl.wikipedia.org/wiki?curid=482337" title="Bitwa nad rzeką Silarus (II wojna punicka)">
Bitwa nad rzeką Silarus (II wojna punicka)

Bitwa nad rzeką Silarus – starcie zbrojne, które miało miejsce w roku 212 p.n.e. pomiędzy wojskami Kartaginy i Republiki Rzymskiej. Bitwa zakończyła się zdecydowanym zwycięstwem Kartaginy.
Przebieg bitwy.
Armia rzymska była dowodzona przez młodego, ambitnego ale niedoświadczonego generała Marcusa Centeniusa. Dzięki informacjom zebranym przez zwiadowców Hannibala zdołał otoczyć armię Centeniusa. Dodatkowo sytuację Rzymian pogorszyła panika, która wybuchła wśród ich etruskich sojuszników. Zwycięstwo kartagińczyków było miażdżące.

</doc>
<doc id="482343" url="https://pl.wikipedia.org/wiki?curid=482343" title="Keystroke logger">
Keystroke logger



</doc>
<doc id="482344" url="https://pl.wikipedia.org/wiki?curid=482344" title="Herb gminy Chełmiec">
Herb gminy Chełmiec

Herb gminy Chełmiec przedstawia w polu błękitnym, w dolnej części pofalowany pas srebrny, symbolizujący wodę, z brodzącą w prawo, podpierającą się złotym kosturem, postacią świętego Krzysztofa z Dzieckiem Jezusem na lewym barku. Obie postacie ze złotymi nimbami, w tunikach srebrnych, święty dodatkowo w płaszczu czerwonym. Broda i włosy świętego czarne. Krzysztof podtrzymuje dziecko lewą ręką i patrzy na Jezusa, który uniesioną prawą rączką błogosławi, a w lewej trzyma srebrne krółewskie jabłko.
Herb w obecnej postaci został ustanowiony przez Radę Gminy 3 listopada 2015 r.
Opracowanie historyczno-heraldyczne wykonał Włodzimierz Chorązki, zaś projekt graficzny Karolina Chorązka-Paluch.
Herb gminy nawiązuje do wizerunku świętego Krzysztofa z XIX-wiecznej pieczęci gminnej Marcinkowic. 
Wcześniejszy herb, niezgodny z zasadami heraldyki gmina stosowała od początku lat 90..

</doc>
<doc id="482345" url="https://pl.wikipedia.org/wiki?curid=482345" title="Kwerenda bazy danych">
Kwerenda bazy danych



</doc>
<doc id="482346" url="https://pl.wikipedia.org/wiki?curid=482346" title="Halowe Mistrzostwa Świata w Lekkoatletyce 1989">
Halowe Mistrzostwa Świata w Lekkoatletyce 1989

II Halowe Mistrzostwa Świata w Lekkoatletyce rozegrane zostały w dniach 3-5 marca 1989 w Budapeszcie w hali Budapest Sportscarnok.

</doc>
<doc id="482347" url="https://pl.wikipedia.org/wiki?curid=482347" title="Republika ludowa">
Republika ludowa



</doc>
<doc id="482349" url="https://pl.wikipedia.org/wiki?curid=482349" title="Lindows">
Lindows



</doc>
<doc id="482350" url="https://pl.wikipedia.org/wiki?curid=482350" title="LindowsOS">
LindowsOS



</doc>
<doc id="482352" url="https://pl.wikipedia.org/wiki?curid=482352" title="MKS vir">
MKS vir



</doc>
<doc id="482354" url="https://pl.wikipedia.org/wiki?curid=482354" title="MS Word">
MS Word



</doc>
<doc id="482355" url="https://pl.wikipedia.org/wiki?curid=482355" title="Mail API">
Mail API



</doc>
<doc id="482356" url="https://pl.wikipedia.org/wiki?curid=482356" title="Messaging API">
Messaging API



</doc>
<doc id="482357" url="https://pl.wikipedia.org/wiki?curid=482357" title="Hagia Eirene">
Hagia Eirene

Hagia Eirene (tur. "Ayairini") – bizantyński kościół pw. Pokoju Bożego w Stambule (dawny Konstantynopol) wybudowany w VI wieku. 
Kościół Hagia Eirene stoi na miejscu pierwszej katedry Konstantynopola, zbudowanej na ruinach świątyni przedchrześcijańskiej. Cesarz Konstantyn zlecił budowę pierwszej Hagia Eirene w IV wieku. Świątynia spłonęła w czasie powstania Nika w roku 532.
Budowa obecnego kościoła została zaczęta w 532 roku, budowla była wówczas znacznie krótsza i miała tylko jedną kopułę, reprezentując typ tzw. bazyliki kopułowej. Dwukrotnie zmieniano jej kształt, po raz ostatni ok. 740 roku, kiedy to podwyższono pierwotną kopułę, nad sklepionym zaś dotąd kolebkowo zachodnim przęsłem dodano drugą, na planie eliptycznym, zakrytą częściowo przez niski bęben. Obie kopuły oraz poprzedzający budowlę narteks są dobrze widoczne na jednej z miniatur Hunername, tureckiego rękopisu z 1588 roku.
Budowla charakteryzuje się surowością ścian zewnętrznych, bogate dekoracje wnętrza nie zachowały się do czasów współczesnych.
Dziesięć lat po zajęciu Konstantynopola przez Turków (1453) zamieniona została na arsenał i dołączona do kompleksu pałacowego Topkapı. Obecnie pełni rolę sali koncertowej. Budowla nigdy nie była meczetem, co jest w Stambule wyjątkowe. Wewnątrz w apsydzie zachował się krzyż na złotym tle z VIII wieku, pozostałość dawnej mozaiki.
Za kościołem znajduje się dziedziniec, na którym w porfirowych sarkofagach spoczywali cesarze bizantyjscy.

</doc>
<doc id="482358" url="https://pl.wikipedia.org/wiki?curid=482358" title="Microsoft Foundation Classes">
Microsoft Foundation Classes



</doc>
<doc id="482359" url="https://pl.wikipedia.org/wiki?curid=482359" title="Microsoft Foundation Class">
Microsoft Foundation Class



</doc>
<doc id="482360" url="https://pl.wikipedia.org/wiki?curid=482360" title="Ani">
Ani



</doc>
<doc id="482362" url="https://pl.wikipedia.org/wiki?curid=482362" title="Gaizka Zabala Mendieta">
Gaizka Zabala Mendieta



</doc>
<doc id="482363" url="https://pl.wikipedia.org/wiki?curid=482363" title="Microsoft Windows 98 Second Edition">
Microsoft Windows 98 Second Edition



</doc>
<doc id="482364" url="https://pl.wikipedia.org/wiki?curid=482364" title="Rezerwat przyrody Wojsławice">
Rezerwat przyrody Wojsławice

Rezerwat przyrody Wojsławice – leśny rezerwat przyrody utworzony Zarządzeniem Ministra Leśnictwa i Przemysłu Drzewnego z 16 stycznia 1978 r. z inicjatywy prof. Romualda Olaczka z Uniwersytetu Łódzkiego. Znajduje się on na terenie leśnictwa Szadek, w Nadleśnictwie Poddębice, w gminie Zduńska Wola (powiat zduńskowolski, województwo łódzkie). Obszar rezerwatu jest otoczony drzewostanem uroczyska Wojsławice, jego wschodnią granicę stanowi magistrala kolejowa Śląsk – porty.
Rezerwat zajmuje powierzchnię 96,69 ha (akt powołujący podawał 97,29 ha).
Celem ochrony rezerwatu jest zachowanie ze względów naukowych i dydaktycznych ekosystemów leśnych o cechach grądu, łęgu jesionowo-olszowego oraz boru mieszanego z jodłą na północnej granicy zasięgu. Ok. 50% rezerwatu stanowi teren podmokły, niedostępny w okresach opadów deszczu. Dominującym gatunkiem jest jodła, poza tym występuje świerk, sosna, brzoza, grab, dąb, osika. Najstarsze okazy jodły osiągają wysokość 33 m. Podszyt jest bardzo bogaty. Najliczniej występuje w nim kruszyna, jarzębina, bez czarny, leszczyna, szakłak. W zbiorowisku grądowym występują najliczniej: gajowiec żółty, zawilec gajowy, przylaszczka, prosownica rozpierzchła, nerecznica samcza, fiołek leśny. W runie najliczniej występują: skrzyp leśny, czyściec, gajowiec żółty, turzyca leśna, zawilec gajowy, podagrycznik, przylaszczka.

</doc>
<doc id="482365" url="https://pl.wikipedia.org/wiki?curid=482365" title="Jan Martyniak">
Jan Martyniak

Jan Martyniak (ur. 20 czerwca 1939 w Spasie, ob. Ukraina) – arcybiskup obrządku greckokatolickiego. Biskup diecezji przemyskiej obrządku bizantyjsko-ukraińskiego w latach 1991–1996, arcybiskup metropolita przemysko-warszawski w latach 1996–2015, arcybiskup senior od 2015.
Życiorys.
Urodzony w Spasie koło Starego Sambora w rodzinie rolniczej Wasyla i Marii z Zygmuntów. Ojciec był Ukraińcem, matka Polką. Zgodnie z wielowiekową tradycją, w małżeństwach mieszanych, synowie dziedziczyli obrządek po ojcach, córki po matkach. Chrzest i bierzmowanie otrzymał 24 czerwca 1939 w greckokatolickiej cerkwi w Terszowie. Lata dziecięce spędził w rodzinnym Spasie, gdzie na życie religijne mieszkańców dominujący wpływ miał monaster św. Onufrego ojców bazylianów w pobliskim Ławrowie. Ojciec przyszłego metropolity wcielony podczas II wojny światowej do armii sowieckiej, zginął w niemieckim obozie jenieckim koło Drezna.
W 1946 wraz z matką i braćmi zmuszony do opuszczenia rodzinnych stron w ramach akcji przesiedleńczej. Rodzinę osiedlono we wsi Nowy Waliszów w powiecie bystrzyckim na Dolnym Śląsku. Tam ukończył w 1954 szkołę podstawową, a następnie Liceum Ogólnokształcące w Bystrzycy Kłodzkiej, uzyskując w 1958 świadectwo dojrzałości.
Pragnąc poświęcić się stanowi duchownemu podjął studia teologiczne w Wyższym Seminarium Duchownym we Wrocławiu i ukończył je w 1964, otrzymując święcenia kapłańskie z rąk abpa Bolesława Kominka. Pracował jako wikariusz w parafii rzymskokatolickiej pw. Aniołów Stróżów w Wałbrzychu (1964). Po roku działalności duszpasterskiej skierowany na studia do Włoch, lecz władze państwowe odmówiły mu wydania paszportu. W tej sytuacji rozpoczął studia z zakresu apologetyki w Akademii Teologii Katolickiej w Warszawie. Następnie pogłębiał swą wiedzę w Prymasowskim Instytucie Życia Wewnętrznego.
W latach 1969–1970 asystent w Wyższym Seminarium Duchownym we Wrocławiu, a w 1973 podjął wykłady w gorzowskiej filii Akademii Teologii Katolickiej. W 1974 objął placówkę duszpasterską Kościoła greckokatolickiego w Legnicy. Wkrótce też został dziekanem.
22 grudnia 1981 prymas Polski Józef Glemp powierzył mu funkcję wikariusza generalnego wiernych obrządku bizantyjsko-ukraińskiego dla Wikariatu Południowego. 20 lipca 1989 mianowany biskupem tytularnym Vardimissa i biskupem pomocniczym prymasa Polski, wówczas ordynariusza dla wiernych obrządków wschodnich w Polsce przez papieża Jana Pawła II. 16 września 1989 otrzymał święcenia biskupie na Jasnej Górze.
16 stycznia 1991 naznaczony ordynariuszem reaktywowanej po 45 latach diecezji przemyskiej obrządku bizantyjsko-ukraińskiego przez Stolicę Apostolską.
31 maja 1996 mianowany arcybiskupem archieparchii przemysko-warszawskiej i jednocześnie metropolitą utworzonej greckokatolickiej metropolii przemysko-warszawskiej przez Jana Pawła II. Ingres do archikatedry św. Jana Chrzciciela w Przemyślu odbył 17 sierpnia 1996.
7 listopada 2015 papież Franciszek przyjął rezygnację abp Jana Martyniaka z funkcji arcybiskupa metropolity przemysko-warszawskiego obrządku greckokatolickiego.

</doc>
<doc id="482366" url="https://pl.wikipedia.org/wiki?curid=482366" title="Microsoft Windows ME">
Microsoft Windows ME



</doc>
<doc id="482367" url="https://pl.wikipedia.org/wiki?curid=482367" title="Microsoft Windows Millenium Edition">
Microsoft Windows Millenium Edition



</doc>
<doc id="482368" url="https://pl.wikipedia.org/wiki?curid=482368" title="Favorinus">
Favorinus

Favorinus, Faworyn, Faworinus, Faworynus, Faworinos () (ur. ok. 80 w Arelatum, zm. ok. 160) – galijski filozof, sofista i retor, działający w starożytnym Rzymie. 
Flawiusz Filostrat napisał, że Favorinus był człowiekiem trzech paradoksów: Galem żyjącym jak Hellen, eunuchem oskarżonym o cudzołóstwo, osobą kłócącą się z cesarzem, która mimo to przeżyła. 
Życiorys.
Favorinus urodził się w Arelatum w Gallii Narbonensis jako osoba interpłciowa, miał wysoki eunuchoidalny głos oraz nigdy nie miał zarostu. W Marsylii kształcił się w gramatyce i być może w retoryce. Następnie w latach około 96–100 brał udział w wykładach Diona Chryzostoma i Epikteta. Podczas podróży do Grecji nawiązał przyjaźń z Plutarchem, z którym rywalizował w liczbie skomponowanych utworów. W latach około 105–107 mieszkał w Atenach, następnie powrócił do Rzymu. Ponownie przebywał w Atenach w latach dwudziestych II wieku, gdzie pełnił funkcję kierownika szkoły filozoficznej. Jego nieformalnym uczniem był Herod Attyk. Podczas podróży do Jonii, popierany przez Efez, rozpoczął rywalizację z Polemonem z Laodycei, który był popierany przez Smyrnę. Spór ten doprowadził do podzielenia środowiska sofistów. Skazany na wygnanie z powodu oskarżenia o cudzołóstwo przez nieznanego z nazwiska konsula rzymskiego oraz odmowy przyjęcia funkcji archiereusa w "concilium Galliae Narbonensis", w latach 133–138 przebywał na wyspie Chios. Po powrocie z wygnania na stałe zamieszkał w Rzymie. Prowadził życie na wysokim poziomie: był przyjmowany na dworze cesarskim, organizował uczty literackie, miał wielu uczniów i przyjaźnił się wieloma intelektualistami, w lecie przebywał w Antium i Ostii. 
Uczniami Favorinusa byli Aleksander Peloplaton, prokonsul Gaius Asinius Quadratus Protimus oraz Demetriusz z Aleksandrii. 
Twórczość.
Favorinus wygłaszał mowy improwizowane, również na mniej poważne tematy, które uważał za istotne dla ćwiczenia umysłu (pochwała Tersitesa, pochwała gorączki, mowa po grecku o astrologach i chaldejczykach). W jego mowach charakterystyczne były rytm, ton głosu oraz spojrzenie, natomiast epilogi jego mów (zwane przez niego samego „odami”) wygłaszane były nieomal śpiewem. 
Nie zachowały się żadne dzieła filozoficzne. Do obecnych czasów dotrwały dwa utwory retoryczne we fragmentach ("Mowa Koryntyjska", "O losie") oraz jeden w całości, odnaleziony w Bibliotece Watykańskiej, na odwrocie papirusu z Marmaryki "O wygnaniu". 
Upamiętnienie.
Już za życia pomniki jego osoby znajdowały się w salach bibliotek korynckich i ateńskich. Zostały one usunięte po skazaniu Favorinusa na wygnanie przez cesarza Hadriana. 

</doc>
<doc id="482369" url="https://pl.wikipedia.org/wiki?curid=482369" title="Bitwa nad rzeką Silarus (powstanie Spartakusa)">
Bitwa nad rzeką Silarus (powstanie Spartakusa)

Bitwa nad rzeką Silarus – starcie zbrojne, które miało miejsce w roku 71 p.n.e. w trakcie powstania Spartakusa.
Porażka wojsk rzymskich w Kalabrii uświadomiła Krassusowi, że decydujące okaże się tylko bezpośrednie starcie ze Spartakusem. Większość powstańców poczuła się tak pewnie po tym zwycięstwie, że wymusiła na dowódcach marsz w kierunku armii Krassusa. Do spotkania obu armii doszło nad rzeką Silarus (obecnie Sele), choć niektóre przekazy umiejscawiają miejsce bitwy w Lukanii bądź Apulii. Krassus dysponował około 40 tysiącami żołnierzy, liczebność armii powstańczej szacowana jest na około 60 tysięcy ludzi. 
Spartakus ustawił swoje wojska w linii, najsilniejsze oddziały umieszczając w centrum, a lżej zbrojnych i jazdę na skrzydłach. Rzymianie stanęli zaś przed obozem, przed którym wykopali wcześniej głębokie rowy. Gdy tylko obie armie starły się ze sobą, bitwa przeistoczyła się w szereg pojedynków. Spartakus z furią atakował szeregi rzymskie, starając się dostać do Krassusa. W trakcie walki miał zostać raniony włócznią w udo. Przyklękając i osłaniając się tarczą odpierał zaciekłe ataki Rzymian. W końcu okrążony wraz z wielką liczbą swoich ludzi padł pod ciosami rzymskich mieczy. Bitwa zakończyła się klęską powstańców. Poległo około 50 tysięcy ludzi Spartakusa, a 6 tysięcy dostało się do niewoli. Ocalało zaledwie 5 tysięcy niewolników, którzy opuścili pole bitwy. Ciała Spartakusa nie odnaleziono. Okrutny los czekał wszystkich jeńców, których ukrzyżowano wzdłuż całej stukilometrowej drogi Via Appia z Kapui do Rzymu. Wkrótce wojska rzymskie ostatecznie pokonały zbiegłych z pola walki niewolników, których dogoniono na północ od stolicy. Trzecie powstanie niewolników (po pierwszym i drugim powstaniu na Sycylii) ostatecznie upadło.

</doc>
<doc id="482370" url="https://pl.wikipedia.org/wiki?curid=482370" title="Campanula glomerata">
Campanula glomerata



</doc>
<doc id="482371" url="https://pl.wikipedia.org/wiki?curid=482371" title="Maria Włodzimierz Jaworski">
Maria Włodzimierz Jaworski

Zdzisław Maria Włodzimierz Jaworski (ur. 2 stycznia 1937 w Łęce) – polski biskup starokatolicki, ordynariusz diecezji śląsko-łódzkiej Kościoła Starokatolickiego Mariawitów w RP (1983 - 1997 oraz od 2007) i proboszcz parafii pw. św. Franciszka z Asyżu w Łodzi, w latach 1997–2007, zwierzchnik i biskup naczelny Kościoła Starokatolickiego Mariawitów w RP. Od 2006 wiceprzewodniczący Polskiej Rady Ekumenicznej.
W 1960 Zdzisław Jaworski ukończył Seminarium Duchowne w Płocku, a w 1969 ukończył Chrześcijańską Akademię Teologiczną. W momencie ukończenia seminarium rozpoczął pracę duszpasterską w Radzyminku, następnie od 1983 w Łodzi. 27 września 1983 wraz z kapł. Antonim Marią Romanem Nowakiem, podczas obrad Kapituły Generalnej, został wybrany na biskupa. Konsekracja biskupia odbyła się 20 listopada 1983 w Płocku. W 1997 został biskupem naczelnym Kościoła Starokatolickiego Mariawitów, przez co stał się proboszczem Świątyni Miłosierdzia i Miłości w Płocku. W latach 1993-2001 biskup Jaworski był sekretarzem Polskiej Rady Ekumenicznej w Warszawie. 20 lipca 2007 został wybrany biskupem diecezji śląsko-łódzkiej, oddając zwierzchnictwo nad Kościołem biskupowi Michałowi Marii Ludwikowi Jabłońskiemu.
Zdzisław Maria Włodzimierz Jaworski pasjonuje się zielarstwem i ogrodnictwem, bierze udział w projektowaniu, konserwacji i restauracji kościołów, świątyń i kaplic.

</doc>
<doc id="482373" url="https://pl.wikipedia.org/wiki?curid=482373" title="Aporrheta">
Aporrheta

Aporrheta (τὰ ἀπόρρητα) – grecki termin funkcjonujący w antyku, określający obelżywe, wulgarne słownictwo. Użycie określeń tego typu było karane grzywną 500 – 1000 drachm lub też utratą czci.
Terminem tym określano także towary, których wywożenie z Aten było objęte zakazem. Były to m.in.: drewno, smoła, konopie.

</doc>
<doc id="482374" url="https://pl.wikipedia.org/wiki?curid=482374" title="Kuchnia francuska">
Kuchnia francuska

Kuchnia francuska – narodowa kuchnia Francuzów, na którą składają się bardzo odmienne tradycje regionalne różnych historycznych krain wchodzących w skład Francji. Przez stulecia wywierała istotny wpływ na kuchnie innych krajów, zwłaszcza zachodnioeuropejskich.
W powszechnym odbiorze najczęściej w uproszczeniu kojarzona jest z żabimi udkami, ślimakami, bagietką, serami i winem. Trudno mówić o jej ogólnym charakterze i jednolitości. Oprócz znacznych różnic między poszczególnymi regionami, wyróżnić w niej też można tzw. "haute cuisine" („kuchnię wyższą”) obejmującą drogie, tradycyjne dania i ekskluzywne potrawy oraz "nouvelle cuisine" („kuchnię nową”), która powstała jako przeciwstawność pierwszej i opiera się na lekkich, zdrowych i krótko przyrządzanych daniach.
Pierwszym zbiorem francuskich przepisów była książka "Le Viandier", napisana w XIV wieku przez Guillaume'a Tirela.
Posiłki.
We Francji spożywane są trzy główne posiłki w ciągu dnia:
Podczas posiłków zawsze pije się wodę, nalewaną prosto z kranu, a do obiadu także wino, które ostatnio coraz częściej bywa zastępowane piwem.
Francuzi uważają, że każdy posiłek trzeba zakończyć kawałkiem sera. Odnośnie do deseru tradycyjnymi przysmakami są np. kremy brûlée, tarta jabłkowa, tarta Tatin i wiele więcej.
Restauracje.
Liczba restauracji w Paryżu, uważanym za gastronomiczną stolicę Europy, w ostatnich latach gwałtownie zmalała, czego przyczyną jest m.in. skrócenie przerwy obiadowej dla pracowników – z trzech do jednej godziny. Coraz częściej spotykane są także lokale serwujące potrawy kuchni orientalnej, włoskiej albo restauracje typu "fast food".
We Francji można spotkać się z następującymi określeniami na różne typy lokali gastronomicznych:
Słynne potrawy i produkty.
Sery.
Sery produkowane są w ogromnych ilościach, rodzajach (mówi się, że jest ich tyle, ile dni w roku; w rzeczywistości rodzajów serów we Francji jest jeszcze więcej – około 500) i kształtach. Najbardziej popularne to camembert, brie i roquefort.

</doc>
<doc id="482375" url="https://pl.wikipedia.org/wiki?curid=482375" title="Tlen.pl">
Tlen.pl



</doc>
<doc id="482376" url="https://pl.wikipedia.org/wiki?curid=482376" title="Kanasiówka">
Kanasiówka



</doc>
<doc id="482377" url="https://pl.wikipedia.org/wiki?curid=482377" title="Ani (miasto)">
Ani (miasto)

Ani (orm.: "Անի", łac.: "Abnicum") – ruiny miasta na wschodzie obecnej Turcji przy granicy z Armenią, w 2016 roku wpisane na listę światowego dziedzictwa UNESCO.
Zabytki.
Dawniej Ani było najwspanialszym ze wszystkich ormiańskich miast i zwane było miastem tysiąca i jednego kościoła (w 1915 można było zobaczyć pozostałości 43) potem ich liczba sukcesywnie malała.
Historia.
W 961 roku Ani stało się stolicą Armenii (państwo Ani) pod rządami Bagratydów. Okres świetności to czasy panowania Gagika I, na początku XI wieku. Miasto zostało złupione przez Turków Alp Arslana 16 sierpnia 1064 roku. . Zarówno po najeździe Turków, jak i Mongołów Ani było odbudowywane. W 1319 roku zniszczyło je trzęsienie ziemi. W konsekwencji pociągnęło to za sobą stopniowy upadek miasta, które w XVII wieku zostało zapomniane. Ruiny Ani są największym i najwspanialszym świadectwem ormiańskiej kultury, religii i potęgi z przeszłości.

</doc>
<doc id="482378" url="https://pl.wikipedia.org/wiki?curid=482378" title="Kościuszki (Olsztyn)">
Kościuszki (Olsztyn)

Osiedle Kościuszki – osiedle (jednostka pomocnicza gminy), stanowiące część oficjalnego podziału administracyjnego Olsztyna, położone w centralnej części miasta. Osiedle pełni funkcje usługowo-mieszkaniową; zabudowana głównie przez przedwojenne kamienice oraz wybudowane w latach 50. i 60. XX wieku budynki mieszkalne i użyteczności publicznej.
Sieć drogowa i komunikacja.
Komunikacja miejska.
Przez teren osiedla przebiegają trasy 14 linii dziennych oraz jednej nocnej: 103, 105, 106, 107, 110, 111, 113, 116, 117, 120, 127, 128, 304 oraz N01. Nieopodal przebiegały także trasy linii 101 i 109.

</doc>
<doc id="482379" url="https://pl.wikipedia.org/wiki?curid=482379" title="Sandra Kalniete">
Sandra Kalniete

Sandra Kalniete (ur. 22 grudnia 1952 w Togurze) – łotewska polityk, pisarka, dyplomata, w 2004 komisarz europejski, deputowana do Parlamentu Europejskiego VII, VIII i IX kadencji.
Życiorys.
Urodziła się na Syberii, gdzie jej rodzice zostali deportowani przez radzieckie władze. Na Łotwę przyjechała w 1957. W 1981 została absolwentką Łotewskiej Akademii Kultury w Rydze. W działalność publiczną zaangażowała się jeszcze w czasach ZSRR, obejmując w 1988 stanowisko wiceprzewodniczącej Łotewskiego Frontu Ludowego, głównej łotewskiej organizacji niepodległościowej.
Po odzyskaniu suwerenności przez Łotwę podjęła pracę w Ministerstwie Spraw Zagranicznych. Pełniła funkcję ambasadora przy ONZ (1993–1997), w Paryżu (1997–2000) oraz przy UNESCO (2000–2002). W 2002 stanęła na czele łotewskiego resortu spraw zagranicznych w rządzie Einarsa Repšego. Po przystąpieniu Łotwy do UE w maju 2004 przeszła do Komisji Europejskiej, pracowała w niej do listopada tego samego roku. W 2006 została wybrana do Saeimy z ramienia konserwatywno-liberalnej partii Nowa Era. W 2007 była kandydatką tego ugrupowania na urząd na prezydenta Łotwy, jednak przed głosowaniem w parlamencie wycofała się, wspierając ostatecznie przegranego postkomunistę Aivarsa Endziņša.
W 2008 opuściła Nową Erę, stając na czele centroprawicowego Związku Obywatelskiego (skupiającego głównie działaczy JL i TB/LNNK). Ugrupowanie to weszło w 2009 w skład koalicji rządowej Valdisa Dombrovskisa. W tym samym roku wygrało wybory europejskie, uzyskując dwa mandaty, z których jeden przypadł Sandrze Kalniete. W 2014 i 2019 z powodzeniem ubiegała się o europarlamentarną reelekcję z ramienia Jedności.
Opublikowała kilka pozycji książkowych: "Latviešu tekstilmāksla" (1989), "Es lauzu, tu lauzi, mēs lauzām. Viņi lūza" (2000) i "Ar balles kurpēm Sibīrijas sniegos" (2001, wyd. pol. "W butach do tańca przez syberyjskie śniegi", 2015). Ostatnia z nich, poświęcona historii jej rodziny i czasom zesłania, stała się bestsellerem, przetłumaczonym na kilka języków. W 2006 francuska aktorka i reżyser Dominique Blanc nakręciła film dokumentalny, wyświetlany w telewizji francuskiej i w Latvijas Televīzija, w którym ukazała losy Sandry Kalniete na tle historii Łotwy w XX wieku.

</doc>
<doc id="482382" url="https://pl.wikipedia.org/wiki?curid=482382" title="Johann Bugenhagen">
Johann Bugenhagen



</doc>
<doc id="482383" url="https://pl.wikipedia.org/wiki?curid=482383" title="Baba (Beskid Niski)">
Baba (Beskid Niski)

Baba (też: Kanasiówka; 823 m n.p.m.) – zalesiony szczyt we wschodniej części Beskidu Niskiego.
Położenie.
Masyw Kanasiówki leży w głównym grzbiecie Karpat, którym na tym odcinku biegnie granica państwowa polsko-słowacka, jednak sam szczyt góry leży już na terenie Polski, ok. 400 m na północ od linii granicy. Polskie stoki góry leżą w granicach Jaśliskiego Parku Krajobrazowego, a w większości także w granicach rezerwatu przyrody Źródliska Jasiołki. Natomiast stoki południowe obejmuje słowacka Chránená krajinná oblasť Východné Karpaty.
Charakterystyka.
Wierzchowina szczytowa Kanasiówki jest płaska, rozciągnięta w osi północ-południe. Stoki zachodnie łagodne, słabo rozczłonkowane, miejscami nieco podmokłe. Stoki wschodnie i południowe bardziej strome i znacznie mocniej pocięte dolinkami licznych potoków. Ze stoków Kanasiówki wypływają dwie ważne rzeki Beskidu Niskiego: Jasiołka (na stokach zachodnich) i Wisłok (na stokach wschodnich). W kierunku północnym od szczytu wybiega długie na 10 km ramię Długiej Kiczery, rozdzielające dolinę Wisłoka na wschodzie od doliny jego lewobrzeżnego dopływu - Moszczańca oraz źródlisk Jasiołki na zachodzie.
Nazwa.
Nazwa "Baba", nawiązująca do rozłożystej formy góry, używana była dawniej głównie przez mieszkańców Wisłoka, natomiast mieszkańcy położonego z drugiej strony masywu wsi Jasiel używali nazwy "Hrabyna".

</doc>
<doc id="482385" url="https://pl.wikipedia.org/wiki?curid=482385" title="Tomasz Stockinger">
Tomasz Stockinger

Tomasz Ryszard Stockinger (ur. 23 lutego 1955 w Warszawie) – polski aktor teatralny i filmowy, prezenter telewizyjny.
Życiorys.
Wczesne lata.
W młodości był koszykarzem Polonii Warszawa.
Kariera aktorska.
Na małym ekranie zadebiutował rolą boya hotelowego w serialu "Życie na gorąco" (1978). Następnie zagrał pierwszo- lub drugoplanowe role w serialach, takich jak np. "Dom" (1980, 1982, 1996–1997, 2000), "Pogranicze w ogniu" (1991), "Zespół adwokacki" (1993–1994), "Matki, żony i kochanki" (1995, 1998) czy "Przepis na życie" (2011–2012). Od 1997 gra jedną z głównych ról (Pawła Lubicza) w serialu TVP1 "Klan".
W 1979 zadebiutował na wielkim ekranie, odgrywając główną rolę (Bogdana Majera) w filmie Zbigniewa Kuźmińskiego "Sto koni do stu brzegów" z 1978. W kolejnych latach zagrał m.in. hrabiego Leszka Czyńskiego w "Znachorze" (1981), Adama Derenia w "Lata dwudzieste... lata trzydzieste..." (1983), starościca Piotra Wolskiego w "Rycerzach i rabusiach" (1984) i detektywa hotelowego Gunnara w polsko-estońsko-rosyjskim horrorze "Łza księcia ciemności" (1992).
Jest również aktorem teatralnym. W 1981 zagrał główną rolę (Cezarego Baryki) w wystawianym przez Teatr Telewizji przedstawieniu "Przedwiośnie" w reżyserii Wojciecha Solarza. Współpracował z warszawskimi teatrami: Kwadrat, Dramatycznym, Na Woli, Syrena, Komedia i Roma.
Kariera muzyczna.
Występował na Festiwalu Piosenki Radzieckiej w Zielonej Górze.
W 2005 wydał debiutancki album studyjny, zatytułowany "Melodią wracasz do mnie". Również w 2005 ukazała się kompilacja pt. "Ona i on – duety miłosne", na której znalazł się cover utworu Seweryna Krajewskiego „Pogoda na szczęście” w wykonaniu Stockingera i Kai Paschalskiej. Duet zaprezentował ją pierwszy raz publicznie w 2007 w specjalnym odcinku teleturnieju TVP1 "Jaka to melodia?" z okazji 10-lecia serialu "Klan".
Pozostałe przedsięwzięcia.
W 2000 wystąpił w reklamie MK Café. W 2001 prowadził teleturniej Polsatu „Rozbij bank”. Był uczestnikiem programów rozrywkowych: "Taniec z gwiazdami" (2006) i "Jak oni śpiewają" (2008).
Życie prywatne.
Jest synem piosenkarki Barbary z domu Gospodarczyk (ps. Barska) (występującej w końcu lat 40. w zespole „Siostry Triola”) i aktora Andrzeja Stockingera.
Ma syna Roberta (ur. 1990), który jest dziennikarzem. Ma wnuczkę Oliwię (ur. 2017) i wnuka Adama (ur. 2021)
Wypadek drogowy.
8 października 2009 w stanie nietrzeźwości spowodował wypadek drogowy i zbiegł z miejsca zdarzenia. 6 maja 2010 został za to skazany na karę jednego roku pozbawienia wolności, z warunkowym zawieszeniem wykonania kary na okres próby wynoszący trzy lata, oraz karę grzywny w wysokości 10 tysięcy złotych.

</doc>
<doc id="482388" url="https://pl.wikipedia.org/wiki?curid=482388" title="AMX-10P">
AMX-10P

AMX-10P – francuski bojowy wóz piechoty. Zastąpił starsze wozy AMX VCI zbudowane na podwoziu czołgu AMX-13.
Prace nad nowym bwp rozpoczęto w "Atelier de Construction d’Issy-Les-Molineaux" w 1965 roku. Opracowanie nowego wozu stało się konieczne kiedy okazało się, że już eksploatowane wozy "AMX VCI" nie będą w stanie współdziałać z nowymi czołgami "AMX-30". Pierwsze prototypy nowego bwp były gotowe w 1968 roku. W 1972 roku rozpoczęto produkcję seryjną w "Atelier de Construction" w Roanne. W 1973 roku rozpoczęto dostawy pojazdów seryjnych. Pierwszą jednostką przezbrojoną w nowe bwp była 7 brygada zmechanizowana stacjonująca w Reims. Z czasem "AMX-10P" stał się podstawowym bwp armii francuskiej (zakupiono ponad 2000 szt.), na jego podwoziu zbudowano też szereg pojazdów o różnorodnym przeznaczeniu. "AMX-10P" cieszył się także dużym powodzeniem na międzynarodowym rynku broni i został przyjęty do uzbrojenia przez kilka armii (największym odbiorcą zagranicznym była Arabia Saudyjska, która zakupiła 300 egz.).
Obecnie "AMX-10P" jest wozem przestarzałym. Jego uzbrojenie i opancerzenie jest zbyt słabe. W latach 90. XX wieku miał zostać zastąpiony bwp rodziny "Mars-15", ale produkcji tych pojazdów nie uruchomiono. Obecnie planowane jest zastąpienie "AMX-10P" kołowym bwp "VBCI". Ponieważ proces ten potrwa wiele lat w 2005 roku podjęto decyzję o zmodernizowaniu 108 wozów "AMX-10P" poprzez dodanie dodatkowego opancerzenia.
Opis.
AMX-10P jest bojowym wozem piechoty przeznaczonym do wsparcia czołgów. Jest zdolny do przewożenia piechoty, zapewniając jej zabezpieczenie przed pociskami broni ręcznej oraz wsparcie, gdy przystępuje ona do działania poza pojazdem. AMX-10P jest pojazdem pływającym.
Załogę AMX-10P tworzy dowódca, działonowy, kierowca i ośmiu żołnierzy piechoty. Kierowca zajmuje miejsce w przedziale kierowania, działonowy i dowódca w wieży, a desant w tylnej części pojazdu.
Kadłub AMX-10P tworzy sztywną skrzynię zgrzaną z blach aluminiowych. Pancerz zabezpiecza pojazd przed ostrzałem pociskami kalibru 14,5 mm.
W przedniej części kadłuba znajdują się przedziały kierowania i napędowy z silnikiem "Hispano-Suiza HS-115 V-8". W środkowej przedział bojowy z wieżą "Toucan II", a w tylnej przedział desantu.
W przedziale napędowym umieszczony jest silnik i układ przeniesienia mocy. Napęd AMX-10P stanowi 8-cylindrowy, czterosuwowy, wielopaliwowy, silnik "Hispano-Suiza HS-115 V-8". Układ napędowy zawiera sterowany elektromechanicznie mechanizm skrętu, pięciobiegową skrzynię biegów (cztery do przodu + wsteczny) oraz system kierowania pędnikami wodnymi. System napędowy tworzy power-pack który może być wymieniony w dwie godziny.
AMX-10P ma zawieszenie niezależne na wałkach skrętnych. Każde z 10 kół jezdnych jest połączone za pomocą wahacza z wałkiem skrętnym. Wahacze pierwszej i ostatniej pary kół nośnych są dodatkowo zamocowane do teleskopowych amortyzatorów hydraulicznych. Napęd z silnika jest przekazywany na znajdujące się w przedniej części pojazdu koła napędowe. Z tyłu pojazdu znajdują się koła napinające. Każda gąsienica jest podtrzymywana przez trzy rolki.
AMX-10P jest pojazdem pływającym. Napęd zapewniają dwa pędniki wodne. Z przodu kadłuba znajduje się składany falochron. Woda dostająca się do wnętrza pojazdu jest usuwana przez dwie pompy (jedna usuwa wodę z przedziały desantu, druga silnikowego).
W przedziale kierowania stanowisko ma kierowca. Kierowca obserwuje teren przed wozem za pomocą trzech peryskopów umieszczonych w podnoszonym włazie. W nocy peryskop centralny może być zamieniony na noktowizor. Właz mechanika-kierowcy może być zablokowany w położeniu otwartym i pośrednim. Po zablokowaniu w położeniu pośrednim właz zapewnia kierowcy dobrą obserwację drogi jednocześnie chroni głowę.
W środkowej części pojazdu, lekko przesunięta na lewą stronę znajduje się przedział bojowy z wieżą obrotową "Toucan II". W wieży znajduje się zasadnicze uzbrojenie wozu: 20 mm armata "M-693" i sprzężony z nią karabin maszynowy "AA NF-1". Kąt wychylenia armaty można zmieniać od -8 do +50° co pozwala używać jej jako broni przeciwlotniczej. Prędkość naprowadzania armaty w pionie wynosi maksymalnie 26°/s, w poziomie 50°/s. Uzbrojenie jest sprzężone z reflektorem "PH-9A". Uzbrojenie nie jest stabilizowane. Z przodu wieży zamontowane są wyrzutnie granatów dymnych (2x2).
Armata "M-693" jest bronią samoczynną o szybkostrzelności teoretycznej 700 strz./min. Zapas amunicji to 900 naboi. Armata "M-693" ma dwudrożne zasilanie. W wieży znajdują się dwa magazyny amunicji zawierające 65 naboi przeciwpancernych i 260 naboi odłamkowych. Reszta amunicji przewożona jest w kadłubie. Zasięg skuteczny ognia z armaty to 1500 m. Karabin maszynowy "AA NF-1" jest sprzężony z armatą i ma szybkostrzelność 900 strz./min i zasięg 1000 m (zapas amunicji 900 szt.). Uzbrojeniem przeciwpancernym są dwie wyrzutnie ppk "Milan" zamocowane po bokach górnej części kadłuba.
Działonowy siedzi w lewej części wieży, dowódca prawej. Swoje stanowiska zajmują przez jednoczęściowe włazy. Obaj dysponują 7 peryskopami obserwacyjnymi. Dowódca dysponuje urządzeniem obserwacyjnym "M-371" o powiększeniu 1 i 6x oraz umieszczonymi na zewnątrz wieży celownikami: przeciwlotniczym i do ognia na wprost. Celowniczy ma urządzenie celownicze "OB-40". Ma ono tor dzienny (powiększenie 6x, kąt widzenia 10°), oraz nocny (5x i 7°). W miejscu "OB-40" może być zainstalowany celownik dzienny "M-406" (o zmiennym powiększeniu 2 i 6x) lub nocny (pasywny noktowizor, powiększenie 6x).
W przedziale tylnym miejsca zajmują żołnierze desantu. AMX-10P ma strzelnice umożliwiających prowadzenie ognia z wnętrza przedziału desantowego umieszczone w tylnych drzwiach. Żołnierze mogą obserwować teren naokoło pojazdu przez siedem peryskopów. Przedział desantowy można opuścić przez dwuczęściowe, otwierane hydraulicznie tylne drzwi. Dodatkowo przedział desantowy ma dwa włazy w stropie.

</doc>
<doc id="482390" url="https://pl.wikipedia.org/wiki?curid=482390" title="Stefan Thurnbichler">
Stefan Thurnbichler

Stefan Thurnbichler (ur. 2 marca 1984 w Innsbrucku) – austriacki skoczek narciarski, reprezentant Kitzbüheler SC. Trzykrotny zwycięzca zimowej klasyfikacji generalnej Pucharu Kontynentalnego w skokach narciarskich (2002/2003, 2007/2008, 2008/2009) oraz zwycięzca letniej edycji PK (2006).
Jego młodszy brat, Thomas, również był skoczkiem narciarskim, a obecnie jest trenerm reprezentacji Polski.
Przebieg kariery.
Początki.
Pierwszy skok w karierze oddał w 1989, kiedy miał pięć lat. W międzynarodowych zawodach po raz pierwszy wystartował 12 sierpnia 2000 podczas konkursu Letniego Grand Prix w Villach.
Sezon 2001/2002.
W 2001 wielokrotnie startował się w zawodach Pucharu Kontynentalnego. Pierwszy występ, 26 grudnia 2001 w Sankt Moritz zakończył na 36. miejscu. Dwa dni później w Engelbergu zajął drugą lokatę, zaraz za Mortenem Solemem. 13 stycznia 2002 w Bischofshofen zajął szóste miejsce. 26 stycznia 2002 na mistrzostwach świata juniorów w Schonach także był szósty. 3 lutego 2002 w Braunlage zajął czwarte miejsce w zawodach Pucharu Kontynentalnego. 24 lutego 2002 w Iron Mountain drugi raz w karierze stanął na podium zawodów, ponownie zajmując drugą lokatę. Sezon zakończył na 13. miejscu w klasyfikacji Pucharu Kontynentalnego.
Sezon 2002/2003.
Sezon letni.
3 sierpnia 2002 w Oberstdorfie podczas zawodów Letniego Pucharu Kontynentalnego zajął trzecie miejsce. W sierpniu i wrześniu 2002 występował w zawodach Letniego Grand Prix, jednak bez znaczących sukcesów. Najwyższe miejsce, 11. zajął 6 września w Lahti.
Puchar Świata.
29 listopada 2002 w Ruce po raz pierwszy wystartował w zawodach Pucharu Świata. Zajął 47. pozycję. 4 stycznia 2003 w Innsbrucku zdobył pierwsze w karierze punkty Pucharu Świata, zajmując 22. miejsce. 9 marca 2003 na skoczni Holmenkollbakken w Oslo był 17. Najlepsze miejsce w sezonie zajął podczas ostatnich zawodów, 22 marca 2003 na Velikance w Planicy, gdzie był 11. Natomiast w kwalifikacjach do tych zawodów (20 marca 2003) ustanowił rekord życiowy w długości skoku – osiągnął 224 metry, co było wówczas czwartym wynikiem w historii (Goldberger i Małysz skoczyli po 225 metrów, a Hörl 224,5 metra).
Puchar Kontynentalny.
21 grudnia 2002 w Libercu zajął siódme miejsce, a dzień później był piąty. 26 grudnia 2002 w Sankt Moritz na normalnej skoczni zajął drugą pozycję za Bastianem Kaltenböckiem. 28 grudnia 2002 w Engelbergu pierwszy raz w karierze wygrał. 11 stycznia 2003 na normalnej skoczni w Planicy zajął trzecie miejsce, a dzień później na skoczni dużej był drugi. 2 lutego 2003 w Braunlage zajął trzecie miejsce, a 5 lutego w Willingen był drugi. Podobnie 9 lutego 2003 w Zakopanem. 16 lutego 2003 w Eisenerz wygrał konkurs. 21 lutego 2003 w Brotterode był drugi, przegrywając jedynie z Janne Happonenem. 1 marca 2003 w Ruhpolding po raz trzeci wygrał zawody Pucharu Kontynentalnego, dzięki czemu triumfował w całym cyklu.
Sezon 2003/2004.
W sezonie 2003/2004 występował głównie w zawodach Pucharu Kontynentalnego. 9 razy znalazł się w pierwszej dziesiątce zawodów, a trzy razy na podium. 9 stycznia 2004 w Sapporo był trzeci. Podobnie dzień później na tej samej skoczni. 15 lutego 2004 w Westby zajął najwyższe w sezonie, drugie miejsce.
Sezon 2004/2005.
W sezonie 2004/2005 występował wyłącznie w Pucharze Kontynentalnym (dwukrotnie wystartował w kwalifikacjach do konkursów Pucharu Świata, jednak nie zakwalifikował się do czołowej pięćdziesiątki). Trzy razy zajął miejsce na podium. 8 grudnia 2004 w Lahti był drugi, 13 lutego 2005 w Brotterode trzeci i 26 lutego 2005 w Iron Mountain ponownie drugi. Poza tym 10 razy znalazł się w czołowej dziesiątce zawodów. 5 grudnia 2004 w Rovaniemi był szósty. 27 grudnia 2004 w Engelbergu zajął piątą lokatę. 5 lutego 2005 i 6 lutego 2005 w Braunlage dwa razy zajął szóstą lokatę. 12 marca 2005 w Zakopanem był czwarty. Sezon zakończył na trzeciej pozycji w klasyfikacji Pucharu Kontynentalnego.
Sezon 2005/2006.
W Pucharze Świata wystąpił tylko cztery razy, jednak zawsze zajmował miejsca w czwartej dziesiątce zawodów, ani razu nie zdobył punktów do klasyfikacji Pucharu Świata. W Pucharze Kontynentalnym kilka razy znalazł się w pierwszej piętnastce zawodów. 5 grudnia 2005 w Rovaniemi wygrał konkurs. 5 marca 2006 w Vikersund zajął trzecią pozycję. Sezon zakończył na 17. miejscu w klasyfikacji Pucharu Kontynentalnego.

</doc>
<doc id="482397" url="https://pl.wikipedia.org/wiki?curid=482397" title="Bugenhagen">
Bugenhagen

Osoby:
Zobacz też:

</doc>
<doc id="482405" url="https://pl.wikipedia.org/wiki?curid=482405" title="Victor Loret">
Victor Loret

Victor Clement Georges Philippe Loret (ur. 1 września 1859 r., zm. 3 lutego 1946 r.) – francuski archeolog i egiptolog. 
Studiował w Paryżu w École des Hautes Études, uczęszczając m.in. na zajęcia Gastona Maspero . W 1881 wyjechał do Egiptu, gdzie podjął współpracę z Gastonem Maspero, stając się jednym z pierwszych członków Francuskiej Misji Egiptologicznej w Kairze. W 1883, wspólnie z Eugène Lefébure pracował w nekropolach tebańskich, kopiując malowidła i opisując inskrypcje. 
W 1886 objął katedrę egiptologii na Uniwersytecie w Lyonie, której przewodniczył do 1929. W latach 1897 – 1899, przewodniczył Egipskiej Służbie Starożytności. W tym czasie zainicjował wydawanie "Annales du Service des Antiquites de l'Egypte". W marcu 1898, w Dolinie Królów, odkrył grobowiec Amenhotepa II (KV35), słynny grobowiec-skrytkę mumii królewskich, władców: XVIII, XIX i XX dynastii. Było to największe osiągnięcie w jego karierze badacza i odkrywcy.
Odnalazł również:

</doc>
<doc id="482408" url="https://pl.wikipedia.org/wiki?curid=482408" title="Roman Stanisław Ingarden">
Roman Stanisław Ingarden

Roman Stanisław Ingarden (ur. 1 października 1920 w Zakopanem, zm. 12 lipca 2011 w Krakowie) – polski fizyk matematyczny i japonista, profesor zwyczajny związany z Uniwersytetem Mikołaja Kopernika w Toruniu, gdzie był wieloletnim dyrektorem Instytutu Fizyki (1969–1986) i kierownikiem tamtejszych katedr (1966–1991). Specjalizował się w optyce i termodynamice statystycznej, pisząc także o historii i filozofii nauki; autor kilku podręczników akademickich do fizyki i matematyki. Doktor honorowy UMK (1996) i laureat kilku odznaczeń państwowych – oprócz polskich także co najmniej jednego japońskiego.
Członek inteligenckiego rodu Ingardenów – syn filozofa Romana Witolda Ingardena, ojciec architekta Krzysztofa Ingardena oraz lekarza weterynarii Jacka Ingardena.
Życiorys.
W latach 1930–1936 uczęszczał do III Gimnazjum Państwowego we Lwowie, gdzie matematyki nauczał Juliusz Paweł Schauder, a maturę zdał w 1938 w Gimnazjum Państwowym im. Mikołaja Kopernika we Lwowie. Podjął studia na Uniwersytecie Jana Kazimierza, jego wykładowcami matematyki byli tam, m.in.: Juliusz Paweł Schauder, Stefan Banach i Hugo Steinhaus, a fizyki Stanisław Loria i Wojciech Rubinowicz.
Po wybuchu II wojny światowej kontynuował studia na Uniwersytecie Lwowskim, którego nazwa została zmieniona na Iwana Franki, a potem na tajnym polskim uniwersytecie we Lwowie. Od 1941 pracował jako optyk w fabryce optycznej Bujaka we Lwowie, a od 1944 w Optyczno-Mechanicznych Warsztatach Lwowskiego Okręgu Wojskowego.
Po wojnie i wysiedleniu ze Lwowa znalazł się w Krakowie, gdzie został zatrudniony jako asystent w Katedrze Fizyki organizowanej Politechniki Śląskiej. Równocześnie kontynuował studia na Uniwersytecie Jagiellońskim (jego wykładowcami byli wówczas m.in. Jan Weyssenhoff oraz Konstanty Zakrzewski). Magisterium uzyskał w 1946 pod opieką Wojciecha Rubinowicza.
Pracę naukową rozpoczął w 1945 na Politechnice Śląskiej w Krakowie, ale w tym samym roku przeniósł się do Wrocławia, gdzie podjął pracę asystenta w Katedrze Fizyki Teoretycznej Uniwersytetu Wrocławskiego. W 1949 uzyskał stopień doktora na Uniwersytecie Warszawskim, jego rozprawa nosiła tytuł "O idealnym odwzorowaniu przestrzeni w mikroskopie elektronowym", a promotorem był Wojciech Rubinowicz. Od 1951 należał do PZPR . W 1954 otrzymał stanowisko profesora nadzwyczajnego, a 1964 tytuł profesora zwyczajnego nauk fizycznych. W 1960 złożył rozprawę habilitacyjną, ale nie została ona przyjęta przez Centralną Komisję Kwalifikacyjną ze względu na wcześniejszą nominację profesorską. Od 1954 pracował również w Instytucie Fizyki PAN, gdzie zorganizował Zakład Niskich Temperatur we Wrocławiu (potem włączony w strukturę Instytutu Niskich Temperatur i Badań Strukturalnych im. Włodzimierza Trzebiatowskiego PAN). 
W latach 1966–1991 był profesorem na Uniwersytecie Mikołaja Kopernika w Toruniu. W latach 1969–1986 był dyrektorem Instytutu Fizyki UMK i kierował kolejno:
W 1991 przeszedł na emeryturę. Pochowany na Cmentarzu Salwatorskim w Krakowie, kwatera L1-1-19.
Dorobek naukowy.
Fizyka i matematyka.
Był twórcą czasopism "Reports on Mathematical Physics" (1970) i "Open Systems and Information Dynamics" (1992), które znalazły się na liście filadelfijskiej. Był autorem licznych prac naukowych z zakresu fizyki matematycznej, kilkunastu podręczników i skryptów z fizyki teoretycznej i matematyki, a także książek o charakterze filozoficzno-historycznym.
Japonistyka.
Oprócz zajęć z fizyki od lat 70. prowadził lektorat z języka japońskiego na UMK. W 1992 na Wydziale Filologicznym UMK została powołana (m.in. dzięki jego staraniom) Pracownia Języka i Kultury Japońskiej, w jej ramach prowadził wykłady z japonistyki. Był znawcą współczesności, historii, kultury i języka japońskiego. Jego syn, architekt Krzysztof Ingarden, otrzymał funkcję konsula honorowego Japonii w Krakowie.

</doc>
<doc id="482409" url="https://pl.wikipedia.org/wiki?curid=482409" title="Katarzyna Skrzynecka">
Katarzyna Skrzynecka

Katarzyna Barbara Skrzynecka, primo voto Urbańska (ur. 3 grudnia 1970 w Warszawie) – polska aktorka, piosenkarka, autorka tekstów, kompozytorka, prezenterka telewizyjna i osobowość telewizyjna.
Debiutowała jako aktorka rolą w filmie "Pewnego letniego dnia" (1985). Do najważniejszych ról w jej aktorskiej karierze należą występy w spektaklach: "Metro", "Evita" i "Chicago" oraz serialach: "Wow", "Bao-Bab, czyli zielono mi", "Bulionerzy" i "Kopciuszek". Od 1998 nagrała i wydała sześć albumów studyjnych: "Pół księżyca" (1998), "Oszaleli Anieli" (1999), "Kameleo" (2001), "Koa" (2005), "Moja kolekcja" (2007) i "For Tea" (2011). Z dubbingu została zapamiętana jako bohaterka animowanych filmów Walta Disneya: Bella w "Pięknej i Bestii", Dżasmina w "Aladynie" i Nala w "Królu Lwie".
Uczestniczyła, prowadziła bądź jurorowała w kilku telewizyjnych programach rozrywkowych oraz wystąpiła w dwóch ogólnopolskich kampaniach reklamowych.
Życiorys.
Jest jedynym dzieckiem Magdaleny (1943–2008, bratanica ciotki Gene’a Gutowskiego) i Włodzimierza Skrzyneckich. Jej ojciec jest inżynierem, a matka była technikiem dentystycznym.
Po zdaniu matury w XVII Liceum Ogólnokształcącym w Warszawie wyjechała na stypendium do Paryża. Ukończyła naukę na Wydziale Fortepianu i Wokalistyki Szkoły Muzycznej II stopnia w Warszawie.
Debiutowała jako aktorka w 1985 rolą w filmie Jakuba Rucińskiego "Pewnego letniego dnia". W 1988 zdobyła Grand Prix na Festiwalu Piosenki Francuskiej w Lubinie. W 1990, za interpretację utworu Włodzimierza Korcza „Spacer w chmurach”, zdobyła Nagrodę im. Anny Jantar oraz „Bursztynową Paterę” w konkursie „Debiutów” na 27. Krajowym Festiwalu Piosenki Polskiej w Opolu. W czasie studiów na Akademii Teatralnej w Warszawie rozpoczęła pracę zawodową. W 1991 wystąpiła w filmie Leszka Wosiewicza "Cynga". W 1992 zadebiutowała na scenie Teatru Dramatycznego w Warszawie główną rolą w musicalu "Metro". W 1993 obroniła dyplom Akademii Teatralnej, zadebiutowała w Teatrze Telewizji tytułową rolą w "Tessie" Edwarda Dziewońskiego oraz otrzymała nagrodę im. Zbyszka Cybulskiego i zadebiutowała jako aktorka serialowa rolą w młodzieżowej produkcji "Wow". Następnie zagrała Alinę w spektaklu Teatru Telewizji "Balladyna" w reżyserii Janusza Wiśniewskiego. W latach 1993–2004 grała w Teatrze Powszechnym w Warszawie.
W 1994, z piosenką „Sen”, zajęła trzecie miejsce w konkursie „Premier” podczas 30. KFPP w Opolu. Od 1996 jest aktorką Teatru Komedia w Warszawie, poza tym występowała gościnnie w stołecznych teatrach Roma, Syrena i Bajka. W 1998 zadebiutowała fonograficznie albumem studyjnym pt. "Pół księżyca", rok później wydała płytę pt. "Oszaleli Anieli". W 2001 wydała album pt. "Kameleo" oraz pojawiła się w kalendarzu na rok 2002 wydanym przez magazyn dla panów „Maxim”. W 2003 grała colonel Carol Kowalsky w serialu "Bao-Bab, czyli zielono mi".
W latach 2004–2006 grała Irenę Murawską, jedną z bogatych sąsiadek tytułowych bohaterów serialu "Bulionerzy". W sierpniu 2004 telewizja Polsat podała, że Skrzynecka będzie jedną z uczestniczek piątej edycji programu "Bar", co zostało zdementowane przez aktorkę. W 2005 wydała album pt. "Koa" i uczestniczyła w pierwszej edycji programu rozrywkowego TVN "Taniec z gwiazdami", a od jesieni 2005 współprowadziła kolejne 11 edycji programu, za co w 2006 i 2007 była nominowana do Telekamery w kategorii „rozrywka”. W latach 2006–2007 występowała jako Anna w "Kopciuszku". W 2007 wydała piąty album studyjny pt. "Moja kolekcja". W 2008 zagrała w charytatywnym wydaniu teleturnieju "Milionerzy".
W 2009 z piosenką „Amazing” została zakwalifikowana do stawki finałowej programu "Piosenka dla Europy 2009", mającego wyłonić reprezentanta Polski w 54. Konkursie Piosenki Eurowzji. Była jedną z faworytek fanów do wygrania selekcji, ale została zdyskwalifikowana z powodu złamania regulaminu, śpiewając utwór publicznie przed 1 września 2008 (podczas jednego z odcinków programu "Taniec z gwiazdami" w listopadzie 2007). W 2011 wydała szósty album studyjny pt. "For Tea", ponadto stacja TVN ogłosiła, że Skrzynecka nie poprowadzi trzynastej edycji "Tańca z gwiazdami". Niedługo później nawiązała współpracę z Polsat Café, dla której prowadziła programy "Miłości jak z powieści" i "7 życzeń". W 2012 wystąpiła w jednym odcinku improwizowanego teatru telewizyjnego "Spadkobiercy" oraz uczestniczyła w jednym z odcinków programu "Kilerskie karaoke". W 2013 współprowadziła drugą edycję programu TLC Polska "Polski turniej wypieków".
W 2014 zwyciężyła w pierwszej edycji programu rozrywkowego Polsatu "Twoja twarz brzmi znajomo", a od drugiej do siedemnastej edycji była jurorką tego programu. Również w 2014 wystąpiła w talk-show "Święta okiem kobiety". W 2015 była gościem w programie kulinarnym "Hell’s Kitchen. Piekielna kuchnia". W 2016 uczestniczyła w programie "Top Chef. Gwiazdy od kuchni". Od 2021 należy do kabaretu PanDemon.
Wpływ na popkulturę.
W 2003 fraza „Katarzyna Skrzynecka” była szóstym najczęściej wyszukiwanym hasłem w wyszukiwarce Google w kategorii „najpopularniejsze aktorki polskie”, a w 2005 – siódmym. W 2006 uplasowała się na 20. miejscu rankingu największych gwiazd polskiego show-biznesu sporządzonego na zlecenie TNS OBOP. W 2007 zajęła 7. miejsce w rankingu najpopularniejszych prezenterek sporządzonym wśród internautów przez Pentagon-Research.
Angażując się społecznie, w 2004 została ambasadorką akcji „Antykoncepcja codziennie, czy raz w tygodniu. Ja już wybrałam” firmy Headlines i podjęła współpracę z organizacją WWF, a w 2005 wsparła akcję „Przyjazny dentysta” Colgate-Palmolive Polska.
Wystąpiła w kampanii reklamowej firmy żywieniowej Profi (2006), loterii „Przyjaciółkowe Koło Fortuny MAX” (2006) i hotelu Słoneczny Zdrój Medical SPA&amp;Wellness (2016).
Życie prywatne.
Była zaręczona z piosenkarzem Feridem Lakhdarem, jednak w lutym 2002 rozstali się po dwóch latach związku. 26 kwietnia 2003 w kościele św. Anny w Wilanowie poślubiła Zbigniewa Urbańskiego (ur. 1 lutego 1969), ówczesnego komisarza Komendy Głównej Policji. Pod koniec października 2006 media poinformowały o rozpadzie małżeństwa, 15 marca 2007 Sąd Okręgowy w Warszawie orzekł o ich rozwodzie, a w 2015 doszło do stwierdzenia nieważności małżeństwa. 19 czerwca 2009 wyszła za Marcina Łopuckiego (ur. 5 listopada 1974), mistrza Polski i Europy w fitnessie, z którym związana jest od 2007. Ma z nim córkę, Alikię Ilię (ur. 23 listopada 2011) oraz jest macochą dla Pauli Łopuckiej, jego córki z poprzedniego związku.
W 2002 poparła kandydaturę Jarosława Duszewskiego (SLD) w wyborach na prezydenta Gdyni, nagrywając dla celów jego kampanii wyborczej utwór „Niech cię wiedzie dobry duch” ("Duch" to pseudonim Duszewskiego).
W listopadzie 2004, na łamach jednego z numerów „Faktu”, ukazał się artykuł pt. „Skrzynecka na oczach swojego męża mizdrzy się do kochanka”. Zainteresowana wytoczyła proces wydawcy gazety (Ringier Axel Springer Polska) oraz redaktorowi naczelnemu dziennika, domagając się przeprosin i 100 tys. zł. zadośćuczynienia za pomówienia w stosunku do jej osoby. Sprawa zakończyła się ugodą, a „Fakt” zobowiązał się do opublikowania oświadczenia o wyrazach ubolewania za naruszenie dóbr osobistych.
Dyskografia.
Single.
Utwory dla innych artystów

</doc>
<doc id="482411" url="https://pl.wikipedia.org/wiki?curid=482411" title="Scheveningen">
Scheveningen

 – dzielnica Hagi, sześć kilometrów od centrum, w Holandii. Jest nowoczesnym kurortem plażowym, z długą piaszczystą plażą, deptakiem, molo i latarnią. Molo odrestaurowane w 2015 jest znakiem rozpoznawczym miejscowości. Nadmorska promenada ze sklepami, restauracjami, słonecznymi tarasami i akwarium jest atrakcją tego największego holenderskiego nadmorskiego kurortu. Głównymi atrakcjami są miniaturowe miasto Madurodam i molo o długości 381 m z wieżą widokową, diabelskim młynem o wysokości 50 metrów i możliwość skoków na bungee. Przystań jest wykorzystywana dla rybołówstwa i turystyki. Najbardziej charakterystycznym budynkiem w Scheveningen jest Kurhaus, otwarty w 1886.
Do Scheveningen można dojechać z centrum Hagi kilkoma liniami tramwajowymi.
Słowo Scheveningen to popularny holenderski szybolet.

</doc>
<doc id="482414" url="https://pl.wikipedia.org/wiki?curid=482414" title="Pałaszowate">
Pałaszowate

Pałaszowate, wstęgowce (Trichiuridae) - rodzina drapieżnych, morskich ryb okoniokształtnych.
Zasięg występowania.
Ocean Spokojny, Atlantyk i Ocean Indyjski
Cechy charakterystyczne.
Ciało silnie wydłużone i bocznie spłaszczone, bez łusek. Płetwa grzbietowa na niemal całej długości ciała. Oczy duże. Otwór gębowy zaopatrzony w ostre zęby.
Tryb życia.
Pałaszowate są aktywne w nocy. Polują na inne ryby w wodach przypowierzchniowych. Gatunki z rodzaju "Aphanopus" i "Benthodesmus" są rybami głębokowodnymi.
Klasyfikacja.
Rodzaje zaliczane do tej rodziny są zgrupowane w podrodzinach Aphanopodinae, Lepidopinae, Trichiurinae:
"Aphanopus" — "Assurger" — "Benthodesmus" — "Demissolinea" — "Eupleurogrammus" — "Evoxymetopon" — "Lepidopus" — "Lepturacanthus" — "Tentoriceps" — "Trichiurus"
Linki zewnętrzne.
Opis rodziny wg Fishbase.org (j.angielski)

</doc>
<doc id="482417" url="https://pl.wikipedia.org/wiki?curid=482417" title="Godło Republiki Chińskiej">
Godło Republiki Chińskiej

Godłem Republiki Chińskiej jest znak solarny, który jest popularnym w Azji symbolem łączonym z pozytywnymi konotacjami. Dwanaście promieni symbolizuje postęp oraz porządek jak na tarczy zegarowej. Błękitny krąg odzwierciedla demokrację, sprawiedliwość i równość. Biel - czystość, dobrobyt i świetlaną przyszłość. Godło Tajwanu jest zaczerpnięte z emblematu partyjnego Kuomintangu.

</doc>
<doc id="482422" url="https://pl.wikipedia.org/wiki?curid=482422" title="Miecznik (ryba)">
Miecznik (ryba)



</doc>
<doc id="482424" url="https://pl.wikipedia.org/wiki?curid=482424" title="Plan puławski">
Plan puławski

Plan puławski – koncepcja narodowa reprezentowana przez księcia Adama Jerzego Czartoryskiego, której szczegóły książę wyłożył carowi Rosji Aleksandrowi I w 1805 roku podczas jego pobytu w Puławach, siedzibie rodu Czartoryskich.
Koncepcja, oparta na założeniu jedności słowiańskiego pochodzenia Polaków i Rosjan, zakładała odrodzenie państwa polskiego jako jednego z członów federacji narodów słowiańskich pod przewodnictwem Petersburga. Silnie akcentowała nieuchronność wojny Rosji i Prus, co miało przynieść wyzwolenie zaboru pruskiego i przyłączenie go do odrodzonej państwowości polskiej.
Koncepcję tę car odrzucił jako nierealną i niemożliwą do spełnienia, a wkrótce zawarł sojusz z pruskim królem Fryderykiem Wilhelmem III.

</doc>
<doc id="482425" url="https://pl.wikipedia.org/wiki?curid=482425" title="Ryba miecz">
Ryba miecz



</doc>
<doc id="482426" url="https://pl.wikipedia.org/wiki?curid=482426" title="Durian">
Durian

Durian, zybuczkowiec ("Durio" Adans.) – rodzaj roślin należący do ślazowatych "Malvaceae", według niektórych systemów (np. Reveala) do rodziny wełniakowatych ("Bombaceae"). Rodzaj liczy ok. 20 gatunków pochodzących z tropikalnych obszarów południowo-wschodniej Azji. Gatunkiem typowym jest durian właściwy ("Durio zibethinus" L.).
Morfologia.
Wiecznie zielone drzewa o pojedynczych, eliptycznych, łuskowatych i zielonych liściach bez połysku. Kwiaty silnie pachnące, zwykle kremoworóżowe. U niektórych gatunków owoce są jadalne.
Systematyka.
Rodzaj z podrodziny "Helicteroideae" w obrębie ślazowatych "Malvaceae", wchodzących w skład ślazowców z kladu różowych.
Gromada okrytonasienne ("Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Malvanae" Takht., rząd ślazowce ("Malvales" Dumort.), podrząd "Malvineae" Rchb., rodzina wełniakowate ("Bombacaceae" Kunth), plemię "Durioneae" K. Schum. in Engl. &amp; Prantl, podplemię "Durioninae" Benth, rodzaj durian ("Durio" Rumph. ex Adans.).
Tylko "Durio zibethinus" jest masowo uprawiany i jego owoce są dostępne poza regionem pochodzenia. Owoce durianu mają nieprzyjemny zapach.

</doc>
<doc id="482427" url="https://pl.wikipedia.org/wiki?curid=482427" title="Grzywacka Góra">
Grzywacka Góra

Grzywacka Góra nad Kątami (567 m) – szczyt w zachodniej części Beskidu Niskiego, w paśmie Beskidu Dukielskiego. 
Na jej wierzchołku znajduje się wieża widokowa z krzyżem milenijnym z 1999. Ze szczytu rozciąga się panorama w wielu kierunkach. 
Na stokach Grzywackiej Góry, na wschód (północny wschód) od jej wierzchołka znajduje się mniejsze wzgórze Zamczysko, obecnie zalesione, na którym znaleźć można grodzisko – ruiny dawnej warowni.

</doc>
<doc id="482430" url="https://pl.wikipedia.org/wiki?curid=482430" title="Władysław Miziołek">
Władysław Miziołek

Władysław Miziołek (ur. 16 grudnia 1914 w Kompinie, zm. 12 maja 2000 w Warszawie) – polski duchowny rzymskokatolicki, ekumenista, biskup pomocniczy warszawski w latach 1969–1992, od 1992 biskup pomocniczy senior archidiecezji warszawskiej.
Życiorys.
Dzieciństwo i młodość.
Władysław Miziołek urodził się w wielodzietnej rodzinie Antoniny z domu Słomskiej i Jana Miziołka, w małej wsi Kompina. Po ukończeniu szkoły powszechnej kontynuował naukę w gimnazjum w pobliskim Łowiczu. W 1934 wstąpił do Wyższego Metropolitarnego Seminarium Duchownego w Warszawie.
23 września 1939 w katedrze przyjął z rąk arcybiskupa Stanisława Galla święcenia diakonatu. W trakcie nabożeństwa Niemcy rozpoczęli ostrzał katedry i pobliskich ulic, co spowodowało przerwanie uroczystości. 4 października Władysław Miziołek wraz z klerykami i nauczycielami został aresztowany przez Niemców i znalazł się w więzieniu na Pawiaku, gdzie spędził 11 dni. 23 czerwca 1940 w zniszczonej warszawskiej katedrze przyjął z rąk Stanisława Galla święcenia kapłańskie. Następnie 29 czerwca w rodzinnej parafii w Kompinie odprawił swoją pierwszą mszę świętą. Owo nabożeństwo było pierwszą mszą w odbudowanej świątyni, gdyż cała miejscowość uległa zniszczeniu podczas bitwy nad Bzurą we wrześniu 1939.
II wojna światowa.
Pracę duszpasterską rozpoczął w 1940 w Karczewie. Tutaj organizował tajne komplety dla młodzieży gimnazjalnej. Organizował również przedstawienia teatralne dla młodzieży, aby osłodzić jej codzienną szarość, jak również szkolenia wojskowe dla gimnazjalistów. Na terenie parafii była przechowywana broń. Miziołek wspierał żołnierzy konspiracji nie tylko radą, ale i – w razie potrzeby – dokonując nocnych, tajnych, pochówków partyzantów i żołnierzy Armii Krajowej. W 1944 został przeniesiony do Międzylesia. Został kapelanem Zgromadzenia Sióstr Rodziny Maryi, a także kapelanem w zakładzie wychowawczym dziewcząt.
Praca naukowa i akademicka.
W 1947 Władysław Miziołek rozpoczął studia doktorskie na Wydziale Teologicznym Uniwersytetu Warszawskiego i w 1951 uzyskał stopień doktora teologii na podstawie pracy z zakresu teologii dogmatycznej, w której analizował poglądy niemieckiego teologa Karla Rahnera i szwajcarskiego teologa Karla Bartha. Główną osią pracy doktorskiej była mariologia.
Od 1951 Władysław Miziołek był prefektem alumnów w seminarium archidiecezjalnym. W 1957 został kanonikiem gremialnym kapituły warszawskiej, w której doszedł do godności scholastyka. W latach 1957–1969 był rektorem Metropolitalnego Seminarium Duchownego w Warszawie. Jako prefekt, a później rektor, walczył z władzami państwowymi o różne majątki kościelne, które władze chciały upaństwowić.
Był autorem licznych publikacji naukowych z zakresu teologii dogmatycznej i ekumenicznej.
Biskupstwo.
19 lutego 1969 papież Paweł VI mianował go biskupem pomocniczym archidiecezji warszawskiej i biskupem tytularnym Praesidium. Sakrę biskupią przyjął z rąk prymasa Stefana Wyszyńskiego, biskupa Wacława Majewskiego i biskupa Jerzego Modzelewskiego w Częstochowie na Jasnej Górze 25 marca 1969. Był wikariuszem generalnym arcybiskupa warszawskiego oraz proboszczem parafii św. Aleksandra.
W 1979 i ponownie w 1983 kierował komitetem organizującym w Warszawie pierwszą i drugą wizytę papieża Jana Pawła II. W 1981 po śmierci prymasa Stefana Wyszyńskiego był wikariuszem kapitulnym archidiecezji warszawskiej. W styczniu 1982 został przewodniczącym Prymasowskiego Komitetu Pomocy Osobom Pozbawionym Wolności i Ich Rodzinom, który powołał prymas Józef Glemp. 1 lutego 1992 przeszedł na emeryturę.
W latach 70., po śmierci kard. Bolesława Kominka, był kandydatem na objęcie metropolii wrocławskiej oraz innych diecezji (jako ordynariusz). Władze PRL nie zgodziły się na to.
Ekumenizm.
Od 1962 do 1989 Władysław Miziołek był przewodniczącym Ośrodka do spraw Jedności Chrześcijan. W latach 1974–1984 był również przewodniczącym Komisji Episkopatu Polski ds. Ekumenizmu. Był organizatorem Tygodnia Modlitw o Jedność Chrześcijan i redaktorem naczelnym kwartalnika „Biuletyn Ekumeniczny”.
Za kadencji Johannesa Willebrandsa na stanowisku przewodniczącego Papieskiej Rady ds. Popierania Jedności Chrześcijan był członkiem watykańskiego Sekretariatu ds. Ekumenizmu.
Choroba i śmierć.
W ostatnich latach życia biskup Miziołek zaczął poważnie chorować na serce i miał wszczepiony rozrusznik. Pomimo problemów zdrowotnych i przebywania na emeryturze nie oszczędzał się. W końcu na przełomie 1999 i 2000 jego stan zdrowia znacznie się pogorszył ze względu na chorobę nowotworową, która stała się przyczyną śmierci. Biskup Miziołek zmarł 12 maja 2000 w Warszawie. 16 maja został pochowany na warszawskich Powązkach w grobie biskupów pomocniczych warszawskich obok kościoła pw. św. Karola Boromeusza.
Odznaczenia.
Postanowieniem prezydenta RP Lecha Wałęsy z dnia 16 maja 1994 został odznaczony Krzyżem Komandorskim z Gwiazdą Orderu Odrodzenia Polski.
W 1996 został odznaczony Medalem Polonia Mater Nostra Est.

</doc>
<doc id="482432" url="https://pl.wikipedia.org/wiki?curid=482432" title="Przewodniczący Rady Państwa">
Przewodniczący Rady Państwa

Przewodniczący Rady Państwa – przewodniczący kolegialnego organu naczelnej władzy państwowej Rzeczypospolitej Polskiej i Polskiej Rzeczypospolitej Ludowej w latach 1947–1989, której podstawowym zadaniem było zapewnienie ciągłości najwyższego kierownictwa państwowego, w związku z sesyjnym trybem pracy Sejmu. Do 1952 roku był nim z urzędu Prezydent Polski. Od 1952 wybierany przez Sejm spośród swoich członków.
Od 1952 – w związku z poszerzeniem kompetencji Rady Państwa – jej przewodniczący pełnił nieformalnie obowiązki głowy państwa (formalnie głową państwa była cała Rada Państwa). Wykonywał w związku z tym protokolarne i reprezentacyjne funkcje, charakterystyczne dla instytucji głowy państwa. Przewodniczący Rady podpisywał też np. ustawy uchwalone przez Sejm wraz z Sekretarzem bez prawa weta i zarządzał ich ogłoszenie w Dzienniku Ustaw.

</doc>
<doc id="482435" url="https://pl.wikipedia.org/wiki?curid=482435" title="Stare Miasto (Legnica)">
Stare Miasto (Legnica)

Stare Miasto – zabytkowa część Legnicy, znajdująca się w centrum miasta, zrujnowana po wojnie. Stare Miasto otaczają główne ulice: Libana, pl. Wilsona, Witelona, Skarbka, Muzealna, pl. Wolności, Dziennikarska, Piastowska, pl. Piastowski, Pocztowa, na których znajduje się 10 skrzyżowań z sygnalizacją świetlną oraz dwa przejścia podziemne i 3 nadziemne.
Zabytki.
Najważniejsze zabytki Starego Miasta to:
Oświata.
Uczelnie Wyższe:
Inne szkoły:
Zmiany w architekturze Starego Miasta.
Począwszy od 2004 roku Stare Miasto w Legnicy jest przebudowywane. W 2004 roku rozpoczęto rewitalizację ulicy Najświętszej Marii Panny (dzięki środkom z UE). Inwestycja ta zakończyła się w marcu 2006 roku i kosztowała 5 771 204,03 zł. Wymieniono przede wszystkim nawierzchnię ulicy – położono kostkę granitową. Inwestycja zawierała również takie elementy jak: budowę kanalizacji deszczowej, małej architektury, enklaw zieleni, instalację stylizowanego oświetlenia, ławeczek, koszy na odpadki, stojaków na rowery, stylizowanego zegara.
Duże zmiany po roku 2004 zaszły również w architekturze wokół placu Mariackiego. W miejscu stojącego blaszaka „Megasam” powstała nowoczesna Galeria Piastów. W miejscu, gdzie wcześniej stał parking wzdłuż ulicy Zamkowej powstała druga część Galerii Piastów, zaś sama ulica została zrewitalizowana. Zainwestowano również w tereny naprzeciw Galerii Piastów – między ulicą Świętego Piotra i NMP a Witelona, powstał nowoczesny budynek biurowo-usługowy.
Obecnie wymieniane są płyty Rynku, oraz na pl. Katedralnym, pl. Powstańców Wielkopolskich, ulicy Złotoryjskiej (do pl. Wolności), częściowo na Najświętszej Marii Panny. Na placu Powstańców Wielkopolskich została zbudowana nowoczesna fontanna. Zostanie również wybudowana ulica Środkowa. Przy ulicy Piastowskiej w 2008 roku zaczęto budować nowoczesny biurowiec Letia Business Center o powierzchni 10 000 m². Inwestorem jest KGHM, który w Legnicy buduje Park Technologiczny.
Jesienią 2008 została oddana do użytku Galeria Gwarna (przy skrzyżowaniu ulic Gwarnej i Złotoryjskiej).

</doc>
<doc id="482441" url="https://pl.wikipedia.org/wiki?curid=482441" title="Sacharyna">
Sacharyna

Sacharyna ("E954"), C7H5NO3S – organiczny związek chemiczny, imid kwasu "o"-sulfobenzoesowego stosowany jako sztuczny środek słodzący. Została odkryta w 1879 roku przez Ira Remsena i Constantina Fahlberga z Johns Hopkins University w USA.
Sacharyna jest ok. 300 do 500 razy słodsza od sacharozy (stężenie, przy którym jest już wyczuwalna to 23 μmol/L – dla porównania: glukoza 80 mmol/l, a NaCl 100 μmol/l), nie posiada jednak wartości odżywczych (nie jest trawiona przez organizm człowieka). Nie powoduje próchnicy. Gorzkawo-metaliczny posmak maskuje jej stosowanie w mieszankach z cyklaminianami oraz aminokwasami.
Sacharyna jest białą, krystaliczną substancją o temp. topnienia 228 °C. Trudno rozpuszczalna w zimnej, lepiej we wrzącej wodzie. Dobrze rozpuszcza się w glicerynie, eterze, benzenie, chloroformie itd. Najczęściej stosowana jako sól sodowa ("sacharynian sodu"; rozp. 670 g/l), rzadziej potasowa i wapniowa. Stabilna w pH 2-7 i temperaturze poniżej 150 °C. Szybko ulega biodegradacji.
Szkodliwość.
Badania sacharyny z lat 60. i 70. wskazywały, że substancja ta może być karcynogenem. W roku 1977 stwierdzono zwiększenie częstości występowania raka pęcherza moczowego u szczurów przyjmujących duże dawki sacharyny, co było bezpośrednią przyczyną zakazania stosowania tego związku w Kanadzie. Natomiast w USA protesty ze strony osób chorych na cukrzycę spowodowały ogłoszenie moratorium na podobny zakaz, wymagane natomiast było podawanie informacji o możliwym działaniu rakotwórczym.
Kolejne badania nie dały jednoznacznej odpowiedzi na pytanie o potencjalną szkodliwość sacharyny u zwierząt, natomiast nigdy nie powiązano sacharyny ze zwiększoną zapadalnością na nowotwory u ludzi. Uznaje się, że ryzyko jest znikome. Ostatecznie badania na szczurach uznane zostały za nieadekwatne do ludzi i w 2000 r. Kongres Stanów Zjednoczonych wycofał wymóg podawania ostrzeżeń o ryzyku zdrowotnym spożywania produktów zawierających sacharynę.

</doc>
<doc id="482442" url="https://pl.wikipedia.org/wiki?curid=482442" title="Pompilowate">
Pompilowate

Pompilowate (Centrolophidae) – rodzina morskich ryb okoniokształtnych.
Występowanie : wszystkie tropikalne i ciepłe morza z wyjątkiem środkowego Oceanu Indyjskiego i środkowego Pacyfiku.
Klasyfikacja.
Rodzaje zaliczane do tej rodziny:
"Centrolophus" — "Hyperoglyphe" — "Icichthys" — "Psenopsis" — "Schedophilus" — "Seriolella" — "Tubbia"

</doc>
<doc id="482443" url="https://pl.wikipedia.org/wiki?curid=482443" title="Rezerwat przyrody Jamno">
Rezerwat przyrody Jamno

Rezerwat przyrody Jamno – leśny rezerwat przyrody położony w gminie Szadek, powiecie zduńskowolskim (województwo łódzkie).
Znajduje się na terenie sołectwa Kotliny, obok przysiółka Jamno. Dojechać do niego można szosą Szadek – Rossoszyca. Z tej szosy kierunkowskaz ze wsi Kotliny do Jamna. Jest to leśnictwo Jamno, uroczysko „Kobyla-Jamno”, w obrębie nadleśnictwa Poddębice.
Utworzony Zarządzeniem nr 401 Ministra Leśnictwa i Przemysłu Drzewnego z 25 listopada 1959 r. Zajmuje powierzchnię 22,35 ha. Celem ochrony rezerwatu jest zachowanie ze względów naukowych i dydaktycznych naturalnego lasu dębowo-jodłowego o cechach grądu subkontynentalnego. Gatunkiem przeważającym jest jodła pospolita i występuje tu ona w pobliżu północnej granicy zasięgu tego gatunku. Najstarsze osobniki jodły mają ponad 160 lat, osiągają do 35 m wysokości i 2 m w obwodzie. Jodła stanowi blisko 60% drzewostanu, a dąb szypułkowy prawie 40%. Gatunki towarzyszące to: sosna, świerk, buk i grab.
Roślinność rezerwatu, której wiek jest różny, ma układ wielowarstwowy. Runo składa się głównie z gatunków borowych (borówka czarna, brusznica, widłak jałowcowaty, paprocie, orlica pospolita i in.), a także nielicznych gatunków grądowych (np. zawilec gajowy i perłówka zwisła).
Naliczono tu 152 gatunki roślin naczyniowych oraz 32 gatunki mszaków. Z ciekawych roślin tu występujących należy wymienić: paprotkę zwyczajną, gruszyczkę, widłaka jałowcowatego i gwiaździstego. Z grzybów występują m.in.: borowik szlachetny, podgrzybek zajączek, mleczaj rydz, koźlarz czerwony, pieprznik pomarańczowy, muchomor czerwony.
Według obowiązującego planu ochrony ustanowionego w 2018 roku, obszar rezerwatu objęty jest ochroną czynną. Dokonuje się m.in. zabiegów wprowadzania jodły, wycinania posuszu i ograniczania ekspansji grabu. Rezerwat stanowi przykład dynamicznego odnawiania się w sposób naturalny jodły na północnej granicy jej zasięgu.

</doc>
<doc id="482444" url="https://pl.wikipedia.org/wiki?curid=482444" title="Hungaryzm">
Hungaryzm

Hungaryzm (od „Węgry”), także: madziaryzm (od „Węgier”) – element językowy (wyraz, zwrot, konstrukcja składniowa) zaczerpnięty z języka węgierskiego. W języku polskim stanowią one niewielką, dość ograniczoną grupę.
Hungaryzmy przenikały do języka polskiego w okresach ożywionych kontaktów Polski i Węgier (głównie XV i XVI wiek). Królami Polski byli między innymi Ludwik Węgierski i Stefan Batory. Później hungaryzmy przenikały do polszczyzny sporadycznie (np. "giermek", choć pierwsze poświadczone użycia w języku polskim pochodzą z XVI w., to jednak sam wyraz został w polszczyźnie spopularyzowany dopiero w XIX w. przez Henryka Sienkiewicza).
Do najważniejszych hungaryzmów w języku polskim należą:

</doc>
<doc id="482446" url="https://pl.wikipedia.org/wiki?curid=482446" title="Leges agrariae">
Leges agrariae



</doc>
<doc id="482449" url="https://pl.wikipedia.org/wiki?curid=482449" title="Lex agraria">
Lex agraria

Lex agraria, Leges agrariae – ustawy w starożytnym Rzymie dotyczące podziału gruntów państwowych (ager publicus).
Przykładami takich ustaw były:

</doc>
<doc id="482453" url="https://pl.wikipedia.org/wiki?curid=482453" title="Żuwakowate">
Żuwakowate

Żuwakowate (Stromateidae) – rodzina morskich ryb okoniokształtnych (Perciformes). Niektóre gatunki, m.in. żuwak fiatola ("Stromateus fiatola"), są poławiane gospodarczo dla białego i smacznego mięsa.
Zasięg występowania.
Wzdłuż wybrzeży Ameryki Północnej, Południowej i zachodniej Afryki oraz Ocean Spokojny i Ocean Indyjski.
Cechy charakterystyczne.
Ciało o różnym kształcie, zwykle bardzo wysokie, niekiedy bocznie spłaszczone. Długa płetwa grzbietowa z wyodrębnioną częścią, w której jest kilka promieni twardych. Płetwa ogonowa głęboko wcięta. W płetwie odbytowej zazwyczaj 2–6 kolców i 30–50 promieni miękkich. U dorosłych osobników brak płetw brzusznych.
Klasyfikacja.
Rodzaje zaliczane do tej rodziny:
"Pampus" – "Peprilus" – "Stromateus"

</doc>
<doc id="482454" url="https://pl.wikipedia.org/wiki?curid=482454" title="Mieczysław Piechowski">
Mieczysław Piechowski

Mieczysław Piechowski, według metryki urodzenia: "Miecislaus von Piechowski" (ur. 22 grudnia 1872 w Piechowicach koło Kościerzyny, zm. 28 października 1942 w obozie koncentracyjnym Stutthof) – dziennikarz polski i kaszubski.
Młodość.
Pochodził z kaszubskiej rodziny szlacheckiej herbu Leliwa osiadłej w Piechowicach od 1 kwietnia 1324 r. Urodził się na "wybudowaniu" (część wsi) Szablewo, gdzie jego ojciec Józef posiadał 127. hektarowe gospodarstwo. Matką była Albertyna Rybińska. Ochrzczony został w ówczesnym kościele parafialnym we Wielu.
W latach 1886–1890 Piechowski był uczniem Collegium Marianum – progimnazjum biskupiego w Pelplinie, które wychowało wielu gorących orędowników polskości. Po jego ukończeniu pracował w redakcjach wielu polskich czasopism na Pomorzu.
Był uzdolniony plastycznie. Miał łagodny charakter, znany był ze swojej bezinteresowności.
Represje pruskie i niemieckie.
W okresie zaboru pruskiego był szykanowany przez władze i osoby prywatne procesami sądowymi, za rzekome przestępstwa prasowe, w tym np. opublikowanie w gazecie sprostowania w języku polskim a nie niemieckim (luty 1907). Przed pruskimi sądami stawał łącznie 14 razy jako "redaktor odpowiedzialny" różnych czasopism. Skazywano go na kary finansowe i areszt, był z tego powodu nazywany "redaktorem odsiadującym" ("sitzender Redakteur").
W kwietniu 1919 r. został uwięziony przez władze niemieckie za działalność niepodległościową.
W czasie okupacji jako znany polski działacz został przymusowo skierowany przez władze do zamiatania ulic w Czersku (w 1939 r. miał 67 lat).
15 czerwca 1942 r. – został aresztowany w Czersku przez Gestapo w odwecie za wykolejenie transportu kolejowego Wehrmachtu na trasie Berlin-Królewiec przez żołnierzy ruchu oporu z Polskiej Armii Powstania. Najpierw uwięziono go w Starogardzie, a następnie osadzono w obozie koncentracyjnym Stutthof (nr obozowy 14377), gdzie 28 października 1942 r. został zakatowany przez strażnika po tym, jak odmówił wykonania jego polecenia.
Rodzina.
M. Piechowski 4 października 1925 poślubił w Nowym nad Wisłą Annę Kliczkowską (1884–1966), z którą miał córkę Jadwigę. Jadwiga miała syna Ryszarda Paczkowskiego i ma córkę Wiesławę ur. 04.12.1956 z domu Paczkowska, obecnie Roratowska, mieszka w Warszawie. Wiesława ma dwie córki: Małgorzatę i Katarzynę.

</doc>
<doc id="482458" url="https://pl.wikipedia.org/wiki?curid=482458" title="Rezurekcja">
Rezurekcja

Rezurekcja (z łac. "resurrectio" – zmartwychwstanie) – procesja w Kościołach katolickich, odbywająca się w Wielkanoc, która jest ogłoszeniem zmartwychwstania Chrystusa i wezwaniem całego stworzenia do udziału w triumfie Zmartwychwstałego. Jeśli to możliwe, procesja wychodzi na zewnątrz i okrąża kościół raz lub trzy razy. W procesji obok hostii w monstrancji niesiony jest krzyż ze stułą koloru czerwonego (królewska purpura) oraz figura Jezusa Zmartwychwstałego. Może odbyć się na zakończenie Wigilii Paschalnej albo w poranek wielkanocny przed pierwszą mszą świętą. Musi się jednak zacząć nie później niż o świcie. Obecnie w Polsce Kościół odchodzi od odprawiania procesji rezurekcyjnej rano.
Obrzędy.
Procesja rezurekcyjna na zakończenie Wigilii Paschalnej.
Odprawiając procesję na zakończenie Wigilii Paschalnej opuszcza się kończące mszę pozdrowienie, błogosławieństwo i formułę pożegnania wiernych. Na zakończenie modlitwy po komunii diakon lub kapłan w towarzystwie asysty przenosi Najświętszy Sakrament do kaplicy adoracji zwanej na tę okazję grobem Pańskim. Po okadzeniu wykonywany jest uroczysty śpiew, a po nim pouczenie wiernych o znaczeniu procesji. Następnie kapłan bierze monstrancję i wyrusza procesja ze śpiewem "Wesoły nam dzień" lub "Chrystus zmartwychwstan jest". Procesja okrąża kościół jeden lub trzy razy. Po powrocie do kościoła ustawia się krzyż i figurę Zmartwychwstałego obok ołtarza, a kapłan intonuje śpiew Te Deum. Następnie kapłan śpiewa "Niebo i ziemia się cieszą. Alleluja", na co lud odpowiada "Ze zmartwychwstania Twojego, Chryste. Alleluja", po czym następuje modlitwa, a po niej błogosławieństwo Najświętszym Sakramentem. Na zakończenie wykonuje się wielkanocną antyfonę do Najświętszej Maryi Panny ("Regina Coeli").
Procesja rezurekcyjna rano.
Jeśli odprawia się procesję rano, to po zakończeniu Wigilii Paschalnej wystawia się Najświętszy Sakrament w celu adoracji. Monstrancja na ten czas nie jest ozdobiona welonem. W czasie adoracji nie śpiewa się pieśni ku czci Męki Pańskiej, można adorować w ciszy lub śpiewać pieśni wielkanocne i eucharystyczne. Dopuszcza się także odmawianie chwalebnej części różańca. O oznaczonej godzinie kapłan wraz z asystą udaje się do Grobu Pańskiego, a lud może śpiewać antyfonę na wejście lub inną pieśń na cześć Chrystusa Zmartwychwstałego. Po krótkiej adoracji i okadzeniu następuje pouczenie, jak w przypadku procesji na zakończenie Wigilii Paschalnej, i wyrusza procesja okrążająca kościół raz lub trzy razy. Po powrocie ustawia się krzyż i figurę Zmartwychwstałego obok ołtarza, a monstrancję na ołtarzu. Gdy wierni wrócą do kościoła, śpiewa się "Przez Twoje święte zmartwychwstanie" albo "Przed tak wielkim Sakramentem". Następnie kapłan śpiewa "Niebo i ziemia się cieszą. Alleluja" na co lud odpowiada "Ze zmartwychwstania Twojego, Chryste. Alleluja", po czym następuje modlitwa, a po niej błogosławieństwo Najświętszym Sakramentem. Najświętszy Sakrament chowa się do tabernakulum. We mszy następującej bezpośrednio po procesji nie wykonuje się śpiewu na wejście, opuszcza się także akt pokuty i "Panie, zmiłuj się nad nami". Po krótkim wprowadzeniu do mszy śpiewa się "Chwała na wysokości Bogu". Po rozdaniu komunii śpiewa się "Te Deum".

</doc>
<doc id="482459" url="https://pl.wikipedia.org/wiki?curid=482459" title="Księga Judasza">
Księga Judasza



</doc>
<doc id="482460" url="https://pl.wikipedia.org/wiki?curid=482460" title="Dzik (dopływ Ścinawki)">
Dzik (dopływ Ścinawki)

Dzik (niem. "Ebersdorfer Wasser") – potok górski, lewy dopływ Ścinawki o długości 11,09 km.
Potok płynie w Sudetach Środkowych w Górach Sowich w woj. dolnośląskim. Jego źródła znajdują się wysokości 495 m n.p.m. na łące u południowo-zachodniego podnóża góry Wolna (613 m n.p.m.) w Górach Sowich, poniżej przysiółka Podlesie. Potok w górnym biegu płynie Doliną Dzika przez Dzikowiec, a dalej dość głęboką doliną rozcinającą Garb Dzikowca na dwie części. Następnie płynie przez Słupiec (dzielnicę Nowej Rudy) i Ścinawkę Średnią, gdzie uchodzi do Ścinawki. Zasadniczy kierunek biegu potoku jest południowo-zachodni. 
Potok jest częściowo uregulowany w okolicy Słupca, w większości swojego biegu jest nieuregulowany o wartkim prądzie wody. W okresach wzmożonych opadów i wiosennych roztopów stwarza poważne zagrożenie powodziowe. Kilkakrotnie występował z brzegów podtapiając przyległe miejscowości.

</doc>
<doc id="482461" url="https://pl.wikipedia.org/wiki?curid=482461" title="Andrzej Arciszewski">
Andrzej Arciszewski

Andrzej Arciszewski (ur. 22 lipca 1951 w Olsztynie) – polski lalkarz i aktor dubbingowy. Użyczył swojego głosu m.in. do polskiej wersji językowej nawigacji TomTom.
Jako aktor pracuje wyłącznie głosem i nigdy nie wystąpił przed kamerą.
Teatr.
Pierwszym miejscem pracy był Teatr Lalek „Czerwony Kapturek” w Olsztynie. Był jego aktorem w latach 1973-1977. Następnie w 1977 roku przeniósł się do Teatru „Lalka” w Warszawie, gdzie pracował do 1979 r. W latach 1979-1982 był aktorem Teatru Lalki „Tęcza” w Słupsku, a potem – przez wiele lat – warszawskiego Teatru „Baj” (1982-2008).
Współpracował z takimi reżyserami spektakli lalkowych, jak: Halina Borowiak, Julianna Całkowa, Irena Dragan, Włodzimierz Fełenczak, Jurate Januskeviciute, Krystyna Jakóbczyk, Jan Wroniszewski, Zofia Miklińska, Krzysztof Niesiołowski, Jan Plewako, Aneta Płuszka, Andrzej Rettinger, Zygmunt Smandzik, Wojciech Wieczorkiewicz, Leszek Śmigielski.

</doc>
<doc id="482463" url="https://pl.wikipedia.org/wiki?curid=482463" title="Muzeum Narodowe w Krakowie">
Muzeum Narodowe w Krakowie

Muzeum Narodowe w Krakowie – muzeum utworzone przez Radę Miasta Krakowa uchwałą z 7 października 1879, wpisane w 1998 do Państwowego Rejestru Muzeów.
Muzeum posiada bogaty zbiór dzieł sztuki polskiej, europejskiej i pozaeuropejskiej, co stawia je na pozycji jednej z najważniejszych i najciekawszych kolekcji nie tylko w Polsce, ale na świecie. W początkach istnienia instytucji miasto Kraków przekazało dwie ówcześnie wyremontowane sale na pierwszym piętrze Sukiennic, jako pomieszczenia wystawiennicze dla muzeum. Kolekcja muzealna, składająca się w swych początkach z kilkunastu obrazów, nieustannie powiększana licznymi zapisami, donacjami i darami, rozwijała się w dużym tempie.
Dzięki hojności Polaków w kraju i poza nim, krakowskie muzeum stało się właścicielem, gromadzonych nieraz latami zbiorów malarstwa, grafik, rzeźby, numizmatów, dzieł rzemiosła artystycznego, starodruków, rękopisów i pamiątek związanych z historią kraju, postawami o charakterze narodowowyzwoleńczymi. Wraz z powiększającymi się zbiorami muzeum otrzymało od miasta, bądź prywatnych fundatorów, budynki z przeznaczeniem na cele wystawiennicze, dzięki czemu dzisiejsza struktura Muzeum opiera się nie tylko na Gmachu Głównym, lecz także na jedenastu oddziałach, mieszczących się w historycznych budynkach w centrum Krakowa.
Bezcenne zbiory tworzą dzieła rzemiosła i sztuki z różnych czasów i z różnych rejonów świata, jednak podstawą zbiorów muzeum są dzieła sztuki polskiej lub z Polską związane, takie jak m.in. Czara włocławska, Madonna z Krużlowej, "Pochodnie Nerona" Henryka Siemiradzkiego, "Szał uniesień" Władysława Podkowińskiego, "Dziewczynka z chryzantemami" Olgi Boznańskiej i wiele innych. Charakterystyczne dla krakowskiego muzeum jest istnienie w jego strukturze organizacyjnej muzeów biograficznych, upamiętniających najwybitniejszych, wybranych artystów Krakowa: Jana Matejkę, Józefa Mehoffera, Stanisława Wyspiańskiego, a także kompozytora, Karola Szymanowskiego.
Muzeum sprawowało opiekę i zarząd nad Muzeum i Biblioteką Czartoryskich, będących do grudnia 2016 własnością Fundacji Książąt Czartoryskich. Z książęcej kolekcji pochodzą m.in. "Dama z gronostajem" Leonardo da Vinci i "Krajobraz z miłosiernym Samarytaninem" Rembrandta. W 2016 kolekcja wraz nieruchomościami została zakupiona przez Skarb Państwa i przekazana muzeum. W tym samym roku na potrzeby placówki zakupiono również Hotel Cracovia.
Dzięki prowadzonej od lat systematycznej digitalizacji zbiorów muzealnych i bibliotecznych, kolekcja Muzeum Narodowego w Krakowie dostępna jest online, za pośrednictwem platformy cyfrowej zbiory.mnk.pl, liczącej pod koniec 2019 r. ponad 135 000 obiektów.
Dzieje.
Przed 1945.
Muzeum Narodowe w Krakowie utworzone zostało w 1879 roku. Geneza powołania w Krakowie tego typu placówki sięga I połowy XIX wieku. Z ważniejszych inicjatorów powstania muzeum wyróżniał się prezydent Krakowa Józef Dietl, który nie dożył powstania galerii w Sukiennicach. Symboliczne znaczenie dla otwarcia muzeum miało przekazanie muzeum pierwszego dzieła – obrazu "Pochodnie Nerona" – przez jego twórcę, Henryka Siemiradzkiego. Wydarzenie to miało miejsce 7 października 1879 roku. Pierwszą siedzibą Muzeum były odrestaurowane przez Tomasza Prylińskiego Sukiennice. Na górnych kondygnacjach Sukiennic urządzono sale muzealne, które szybko zapełniły się dziełami sztuki, głównie darami artystów i kolekcjonerów. Były to dzieła malarstwa i rzeźby polskiej, przeważnie z XIX wieku, w mniejszym stopniu zaś – dzieła sztuki europejskiej. Jednakże od początku XX stulecia horyzont zainteresowań krakowskich muzealników poszerzył się, co zaowocowało nabywaniem różnego typu dzieł rzemiosła artystycznego, militariów, numizmatów, dzieł o charakterze archeologicznym i etnograficznym, pamiątek o charakterze historycznym (np. dokumentów, pieczęci). 
Pierwszym dyrektorem placówki był Władysław Łuszczkiewicz, malarz i historyk sztuki, który nabył do muzeum m.in. Madonnę z Krużlowej. Był organizatorem kilku wystaw, m.in. wystaw jubileuszowych poświęconych Tadeuszowi Kościuszce, Janowi Kochanowskiemu oraz osobistościom Sejmu Wielkiego. Gdy Polska odzyskała niepodległość, za dyrekcji Feliksa Kopery (swoją funkcję pełnił w latach 1900–1950) zbiory MNK osiągnęły ok. 100 tys. dzieł. Za dyrekcji Kopery powołano pierwsze oddziały. W 1903 roku udostępniono zwiedzającym Zbiory Emeryka Hutten-Czapskiego, w 1904 roku kolejny oddział – Dom Jana Matejki. Adam i Włodzimiera Szołayscy zapisali Muzeum kamienicę na rogu pl. Szczepańskim i ul Szczepańskiej wraz z kolekcją dzieł rzemiosła artystycznego. Na początku XX wieku MNK zarządzało Barbakanem, wieżą hejnałową kościoła Mariackiego i wieżą ratuszową. Muzeum pozyskało całe Sukiennice (prócz galerii kramowej na parterze), a ponadto, ze względu na kolejne nabytki (zbiory liczyły ok. 300 tys. dzieł) w 1934 przystąpiono do budowy Nowego Gmachu przy Alejach Trzech Wieszczów. 
W 1939 roku, zanim nazistowskie Niemcy dokonały agresji na Polskę, władze Muzeum Narodowego w Krakowie wszczęły prowizoryczne środki zabezpieczeń przeciwko rabunkom i niszczeniu zbiorów, np. zdołano ukończyć schron jeszcze przed inwazją. W trakcie okupacji ewidencjonowano już zrabowane przez Niemców zbiory. Zabezpieczone eksponaty ocalały w dużej mierze dzięki temu, że Kraków jako stolica Generalnego Gubernatorstwa nie był umyślnie niszczony. 
Po 1945.
Po wojnie w 1950 roku w struktury MNK wcielono Muzeum Książąt Czartoryskich (najstarsze niepaństwowe muzeum otwarte dla publiczności w 1801 roku w Puławach, po upadku powstania listopadowego przeniesione do Paryża, a następnie w 1876 do Krakowa) wraz z Biblioteką i Archiwum. Nowym dyrektorem został Tadeusz Dobrowolski, za jego kadencji muzeum uległo całkowitemu upaństwowieniu. W ramach centralizacji władzy planowano wywieźć do Warszawy najcenniejsze krakowskie muzealia, m.in. "Damę z gronostajem" Leonarda da Vinci (prezentowana była w Moskwie i Warszawie w ramach 500-lecia narodzin artysty), które jednak dzięki determinacji Dobrowolskiego udało się zachować w Krakowie. Za dyrekcji Adama Bochnaka przy ul. św. Marka wzniesiono budynek Biblioteki Czartoryskich. MNK miało wówczas swoje filie w Bochni, Nowym Sączu, Puławach, Rabce, Tarnowie i Żywcu. Międzynarodowe znaczenie MNK potwierdziła wystawa w Gandawie pt. "Golden Eeuw van de Grote Steden" ("Złoty wiek wielkich miast"), w której zaprezentowano część krakowskich muzealiów ze średniowiecza i nowożytności. Za dyrekcji Jerzego Banacha (ucznia Dobrowolskiego i Bochnaka) w 1966 roku odbyła się wystawa "Kraków 1350–1550" z okazji 600-lecia Akademii Krakowskiej. 
Za dyrekcji Tadeusza Chruścickiego (sprawującego swą funkcję w latach 1974–1985 i 1989–2000) Muzeum Narodowe w Krakowie zostało uzupełnione o nowe oddziały: Muzeum Karola Szymanowskiego w Zakopanem (1974), Muzeum Stanisława Wyspiańskiego (1983), Dom Józefa Mehoffera (1986) oraz gromadzące kolekcje sztuki japońskiej Centrum Sztuki i Techniki Japońskiej „Manggha” (1994). W 1990 roku za dyrekcji Chruścickiego rozbudowano Gmach Główny i utworzono w nim trzy galerie: sztuki polskiej XX wieku, rzemiosł artystycznych i militariów. Muzeum organizowało też monumentalne wystawy, np." Polaków portret własny" z okazji stulecia śmierci Jana Matejki, "Romantyzm i romantyczność w sztuce polskiej XIX i XX wieku" oraz wystawy "Żydzi polscy" i "Ormianie polscy". 
W 2006 roku, za dyrekcji Zofii Gołubiew, otwarto po generalnym remoncie Pałac biskupa Erazma Ciołka przy ul. Kanoniczej, gdzie umieszczono prezentowane w Kamienicy Szołayskich zbiory sztuki dawnej (od średniowiecza do XVIII w.) i cerkiewnej. Podczas dyrekcji Andrzeja Betleja z kolei oddano do użytku po gruntownym remoncie Muzeum Książąt Czartoryskich. Olbrzymim zainteresowaniem (ponad 440 tysięcy zwiedzających) cieszyła się zorganizowana przez Betleja wystawa "Wyspiański" (2017–2019).
Dyrektorzy Muzeum.
Lista na podstawie opracowania:
Status prawny i struktura organizacyjna Muzeum.
Centrum działa w oparciu o ustawę o muzeach, o organizowaniu i prowadzeniu działalności kulturalnej oraz Statut Muzeum Narodowego w Krakowie. Zgodnie ze statutem Muzeum jest państwową instytucją kultury posiadającą osobowość prawną, której organizatorem jest Minister Kultury. Muzeum jest jednocześnie placówką kulturalną, naukową (3 biblioteki) oraz edukacyjną (warsztaty edukacyjne dla dzieci i młodzieży, wykłady dla dorosłych).
W skład struktury organizacyjnej wchodzą następujące działy zbiorów, działy i oddziały:
Nadzór nad Muzeum sprawuje Minister Kultury i Dziedzictwa Narodowego. Przy Muzeum działa czternastoosobowa Rada Muzeum, której członków powołuje i odwołuje Minister Kultury. Muzeum zostało wpisane do Państwowego Rejestru Muzeów prowadzonego przez Ministra Kultury pod nr DM-IV/PRM/2/98 dnia 18 maja 1998 roku.
Zbiory.
Zasoby dzieł w MNK w 2019 roku przekraczały 900 tysięcy muzealiów, a spora część z nich jest prezentowana w ekspozycjach dziesięciu działów. \Kolekcja Muzeum obejmuje przedmioty ze wszystkich epok, przy czym liczba dzieł prehistorycznych w proporcji do dzieł późniejszych jest niewielka, z racji niegromadzenia przez MNK zabytków archeologicznych, z wyjątkiem archeologii klasycznej (Bliski Wschód, Egipt, Grecja, Rzym). Dominantę kolekcji tworzy sztuka Polski z uwzględnieniem Krakowa – malarstwo, rzeźba i rzemiosło artystyczne: począwszy od średniowiecza, a kończąc na dziełach współczesnych artystów. Najcenniejsze dzieła sztuki krajów zachodnioeuropejskich mieszczą się w Muzeum Czartoryskich. Wśród dzieł kultur wschodnich liczbowo wyróżniają się zabytki sztuki cerkiewnej i Dalekiego Wschodu. Prócz dzieł sztuki Muzeum gromadzi zbiory biblioteczne (wśród nich stare druki, rękopisy i kartografię), wyroby numizmatyczne, dagerotypy i dawne zdjęcia. Pracownia Ikonografii Krakowa gromadzi dawne widoki i zdjęcia stolicy Małopolski.
Muzeum przechowuje dzieła otrzymane przeważnie jako darowizny w okresie zaborów i dwudziestolecia międzywojennego. Muzeum otrzymało między innymi kolekcje Feliksa Jasieńskiego, Emeryka hr. Hutten-Czapskiego, Erazma Barącza, Stanisława Ursyn-Rusieckiego, Wiktora Wittyga, Edwarda Goldsteina, Helany z Dąbczańskich Budzynowskiej i Stanisława Augusta Poniatowskiego.
Gmach Główny.
W trzech kondygnacjach Gmachu Głównego znajdują się trzy galerie: na parterze – „Broń i Barwa w Polsce”, na piętrze – Galeria Rzemiosła Artystycznego, a na drugim piętrze – XX + XXI. Galeria Sztuki Polskiej (do 2021 roku Galeria Sztuki Polskiej XX wieku, bez eksponatów z XXI wieku).
Ekspozycja „Broń i Barwa w Polsce” powstała w 1991 roku, a w marcu 2009 roku została otwarta ponownie po gruntownej modernizacji. Zaprezentowane są tu zabytki wojskowości od X wieku do II wojny światowej. Z dzieł najstarszych wyróżnia się hełm szyszakowy z XI wieku. Galeria posiada kolekcję XVII-wiecznych zbroi husarskich. Z pamiątek po hetmanach zachował się m.in. rząd koński Stefana Czarnieckiego, złoty buzdygan i zbroja karacenowa Stanisława Jabłonowskiego, znak hetmański Hieronima Lubomirskiego. Wśród zabytków po dowódcach wojskowych zachowały się natomiast m.in. sukmana Tadeusza Kościuszki, Gwiazda Orderu Virtuti Militari księcia Józefa Poniatowskiego i mundur Józefa Piłsudskiego.
Galeria Rzemiosła Artystycznego prezentuje wyroby wykonane w Polsce i w Europie od wczesnego średniowiecza po okres secesji. Najcenniejszymi dziełami zaprezentowanymi w Galerii są: tzw. przedromańska Czara włocławska z X wieku, zawierając cykl scen z Księgi Sędziów, oraz romański relikwiarz włocławski z XII wieku w formie szkatuły. Z zabytków gotyckich wyróżnia się cykl witraży z zespołu klasztornego dominikanów w Krakowie. Ponadto w Galerii znajdują się fragmenty posadzek, kafle piecowe, stuła z opactwa w Tyńcu oraz piętnastowieczne ornaty z pretekstami. Nowożytność reprezentują m.in. srebra augsburskie, naczynia liturgiczne, zestawy stołowe. Pamiątkami po szlachcie i arystokracji są m.in. jedwabne pasy kontuszowe, a także kontusze i żupany, m.in. strój Jana Potockiego z trzeciego ćwierćwiecza XVIII wieku. Zachowała się duża kolekcja szkła, m.in. kolekcja szkieł barokowych z manufaktur w Lubaczowie i Urzeczu, zespół szkieł serwisowych głównie z Polski, Czech i Niemiec. Natomiast wśród wyrobów ceramiki i fajansu – m.in. kafle z pieca z pałacu biskupiego w Krakowie, porcelana miśnieńska i z Sèvres. Z secesji – m.in. serwis projektu Josefa Hoffmanna z 1900 roku oraz wazon Jana Szczepkowskiego. Duży zespół tworzą zabytki konwisarstwa, ludwisarstwa, ślusarstwa i kowalstwa artystycznego. Bogatą kolekcję stanowią meble od średniowiecza po XIX wiek z rekonstrukcjami sal w stylu gdańskim, a także empire i biedermeier. W Galerii prezentowane są również zegary, w tym zespół XVII-wiecznych zegarów kaflowych, a ponadto zegarów stołowych i kominkowych. W Galerii znajdują się również obiekty osobiste po polskich osobistościach XIX wieku, m.in. Adamie Mickiewiczu, a także liczne judaika – przedmioty związane z liturgią (gł. XVII-XVIII w.), wśród nich drewniany Aron-ha-kodesz do przechowywania zwojów Tory.
XX + XXI. Galeria Sztuki Polskiej prezentuje dzieła od okresu Młodej Polski po czasy najnowsze. Galerię otwierają dzieła z okresu secesji, wśród nich "Dziewczynka z chryzantemami" i "Bretonka" Olgi Boznańskiej, "Czesząca się" Władysława Ślewińskiego, rzeźbiony "Pochód na Wawel" Wacława Szymanowskiego, zespół kartonów witrażowych Stanisława Wyspiańskiego, pejzaże Jana Stanisławskiego i jego uczniów. Bogaty zespół tworzą obrazy i rzeźby mistrzów polskiej awangardy, wśród nich obrazy i rzeźby Zbigniewa Pronaszki, cykl kilkunastu obrazów Stanisława Ignacego Witkiewicza, a także m.in. dzieła Leona Chwistka, Tytusa Czyżewskiego, Stanisława Osostowicza. Koloryzm reprezentują dzieła Jana Cybisa i jego żony Hanny Rudzkiej-Cybisowej, Artura Nacht-Samborskiego, Jana Szancenbacha, Piotra Potworowskiego. Powojenną sztukę otwierają obrazy, rzeźby i instalacje Grupy Krakowskiej, z dziełami Tadeusza Kantora ("Pokój Odysa", "Emballage Hołdu Pruskiego, według Jana Matejki"), Jonasza Sterna ("Akt"), Marii Jaremy ("Rytm II"), Jerzego Nowosielskiego ("Villa dei Misteri"). W Galerii znajdują się też dzieła grupy Wprost na czele z obrazami Andrzeja Wróblewskiego. Problemy feminizmu obrazują dzieła artystek takich jak Katarzyna Kobro, Alina Szapocznikow czy Katarzyna Kozyra. Najnowsze tendencje i kierunki obrazują dzieła m.in. Grzegorza Sztwiertni, Rafała Bujnowskiego, Wilhelma Sasnala, Jadwigi Sawickiej czy Leona Tarasewicza ("Bez tytułu") oraz dzieła pedagogów krakowskiej ASP, m.in. Jana Tarasina.
Pałac Biskupa Erazma Ciołka.
Położony przy ul. Kanoniczej pałac został wzniesiony w latach 1503–1505 w stylu renesansowym i stał się rezydencją biskupa płockiego Erazma Ciołka, humanisty, mecenasa sztuki i sekretarza króla Aleksandra Jagiellończyka. Następnie był on rezydencją kolejnych biskupów Krakowa, w 1805 został przejęty przez rząd austriacki i ulegał stopniowej degradacji. Zniszczony pałac w 1996 został przekazany Muzeum Narodowemu, w latach 1999–2006 dokonano kompleksowej rewaloryzacji obiektu. Obiekt zaadaptowano na cele muzealne, jednakże zachowując obiektowi częściowo charakter pałacowy. W salach utworzono dwie galerie, sztuki dawnej do XVIII wieku (na piętrze) oraz sztuki cerkiewnej (na parterze). Ponadto w pałacu mieści się pracownia konserwacji malarstwa i rzeźby.
Wystawa "Sztuka Dawnej Polski. XII–XVIII wiek" gromadzi dzieła malarstwa, rzeźby i rzemiosła artystycznego od stylu romańskiego po późny barok. Spośród wielkiej kolekcji gotyckiego malarstwa tablicowego wyróżniają się retabula ołtarzowe lub pochodzące z nich obrazy ("Ukrzyżowanie z Korzennej"). Wysoką klasę artystyczną reprezentują dzieła takie jak "Tryptyk z Trzebuni" (1400–1430) reprezentujący gotyk międzynarodowy, "Epitafium Wierzbięty z Branic" (przed 1425). Na wystawie eksponowane są też dzieła takie jak "Poliptyk Augustiański" (ok. 1468) i "Trzy Marie u grobu" (ok. 1470) – przypisywane Mikołajowi Haberschrackowi, "Tryptyk z Rozesłaniem Apostołów", "Zwiastowanie" z kościoła w Cięcinie, poliptyk z Lusiny, obraz "Święty Stanisław z Piotrawinem" i wiele innych. Wśród zasobów pałacu biskupa Ciołka znajdują się też rzeźby takie jak "Madonna z Dzieciątkiem z Regulic", "Madonna z Krużlowej", "Chrystus na osiołku z Szydłowca". Z dzieł malarstwa ściennego zachował się strop z kościoła w Kozach koło Bielska. Cenną kolekcję tworzą dzieła Wita Stwosza, jego kręgu – uczniów i naśladowców. Są to m.in. "Chrystus w ogrodzie Oliwnym" i krucyfiks drewniany (dzieła Stwosza) czy "Święta Katarzyna z kościoła w Iwanowicach". Okres renesansu reprezentowany jest zarówno przez północną (Hans Dürer, brat Albrechta), jak i włoską odmianę tego kierunku (Giovanni Maria Padovano). Z innych dzieł można obejrzeć np. renesansowy ołtarz z kaplicy biskupa Konarskiego przy katedrze krakowskiej z obrazami pędzla Michała Lancza z Kitzingen. Z ekspozycji sztuki barokowej wyróżniają się dzieła związane z nurtem kontrreformackim (zespół portretów trumiennych i dzieła związane ze zwyczajem pogrzebowym w XVII w.) oraz tradycją portretu staropolskiego (cykl portretów osobistości szlachty w Sali Cnót), a także dzieła Tadeusza Kuntze ("Cud św. Jana Kantego," 1767). W piwnicach znajduje się zespół odlewów znanych dzieł sztuki romańskiej i gotyckiej Krakowa i Polski.
W salach parteru znajduje się galeria „Sztuka Cerkiewna Dawnej Rzeczypospolitej”, zawierająca bogaty zbiór malarstwa i rzemiosła artystycznego związanego z Kościołem Wschodnim. Najwięcej dzieł pochodzi z południowo-wschodniej rubieży dawnej Rzeczypospolitej Obojga Narodów. Cenny zespół malarstwa ikonowego XV-XX w. reprezentują np. "Święta Paraskewa Wielka Męczennica ze scenami z żywota i pasji" (XV w.), "Matka Boska Hodegetria z prorokami oraz świętymi Joachimem i Anną" (1. poł. XVI w.), "Oblicze Chrystusa na chuście" (ikona z XV w.), "Welon Matki Boskiej ("ostatnie ćwierćwiecze XVII w.), "Święty Jerzy walczący ze smokiem" (XVII w.). Cennym dziełem jest ikona Trójcy Świętej (II połowa XVI w.), łącząca łacińską i grecką tradycję ikonograficzną Ojca, Syna i Ducha Świętego. Kolekcję malarstwa ikonowego zamyka obraz "Święta Paraskewa" Jerzego Nowisielskiego (1974). W Galerii znajdują się również kompletny ikonostas z Lipowca na Bracławszczyźnie (XVIII wiek) oraz liczne staroruskie krzyże procesyjne, krzyże ręczne, obrzędowe, enkolpiony (krzyżyki relikwiarzowe), plakiety starowierskie, tkaniny (tzw. płaszczanice, używane w czasie obrzędów wielkotygodniowych) i paramenty liturgiczne oraz chorągwie.
Galeria Sztuki Polskiej XIX wieku w Sukiennicach.
Położone pośrodku Rynku Głównego Sukiennice są pierwszą siedzibą krakowskiego Muzeum Narodowego. Ze względu na historyczną wartość Sukiennic, po utworzeniu poszczególnych oddziałów w salach piętra pozostawiono dzieła sztuki polskiej z okresu stanisławowskiego i okresu zaborów. Dzieła prezentowane są w czterech salach.
W Sali Oświecenia (zwanej też Salą Bacciarellego) prezentowane są sceny historyczne i rodzajowe oraz portrety powstałe w drugiej połowie wieku XVIII, ilustrujące trendy klasycystyczne i preromantyczne. Można tu zobaczyć prace artystów spoza Polski: Marcelego Bacciarellego, Per Kraffta Starszego, Józefa Grassiego, działających na dworze Stanisława Augusta Poniatowskiego. Ponadto znajdują się tam dzieła malarzy polskich: Aleksandra Orłowskiego i Franciszka Smuglewicza.
Sala Michałowskiego, malarza romantyzmu, prezentuje obrazy artysty takie jak "Somosierra", "Seńko", "Oddział Krakusów" oraz rzeźbiony w brązie portret konny Napoleona I. Ponadto wystawione są tam dzieła Artura Grottgera, Józefa Simmlera, Wojciecha Stattlera oraz Henryka Rodakowskiego.
Sala Siemiradzkiego prezentuje dzieła okresu pozytywizmu, głównie malarstwa akademickiego, realizmu i realizmu historycznego. Można tam obejrzeć między innymi obrazy "Wernyhora" Jana Matejki, "Śmierć Ellenai" Jacka Malczewskiego, "Pochodnie Nerona" Henryka Siemiradzkiego, ale też dzieła Wojciecha Gersona, Maksymiliana Antoniego Piotrowskiego, Kazimierza Alchimowicza, Witolda Piwnickiego.
W Sali Chełmońskiego eksponowane jest malarstwo realizmu, impresjonizmu i wczesnego symbolizmu. Dominują obrazy pejzażowe Józefa Szermentowskiego, Stanisława Masłowskiego, malarstwo rodzajowe Józefa Chełmońskiego ("Czwórka" i "Burza") oraz prace Józefa Brandta. W sali tej prezentowane są też realistyczne kompozycje Aleksandra Gierymskiego ("Trąbki" i "Wieczór nad Sekwaną"), "Wigilia na Syberii" Jacka Malczewskiego, obrazy Adama Chmielowskiego, jak również impresjonistyczne kompozycje Leona Wyczółkowskiego ("Rybak") i Jana Stanisławskiego ("Ule na Ukrainie"). Aspekt symboliczny zawierają dzieła "Introdukcja (Malarczyk)" Malczewskiego i "Szał uniesień" Władysława Podkowińskiego.
Galeria Sztuki Polskiej XIX wieku w Sukiennicach eksponuje również między innymi rzeźby Jakuba Tatarkiewicza, Piusa Welońskiego, Antoniego Kurzawy, Antoniego Madeyskiego.
Dom Jana Matejki.
Położona przy ul. Floriańskiej 41 kamienica (przebudowywana w XVIII i XIX w.) jest miejscem narodzin, dzieciństwa, życia rodzinnego, twórczości i śmierci Jana Matejki (1838–1893), który oprócz malarstwa zajmował się kolekcjonerstwem dzieł sztuki. Powołane po śmierci artysty Towarzystwo im. Jana Matejki wystosowało plan założenia w jego domu muzeum biograficznego. Muzeum otwarto w 1898 roku, a w 1904 roku zostało oddziałem MNK. W salach prezentowane są pamiątki po artyście, jego żonie Teodorze, dzieciach Tadeuszu, Helenie, Beacie, Jerzym i Reginie. Ponadto muzeum prezentuje kulisy twórczości Matejki, w tym liczne szkice rysunkowe (m.in. liczne studia rekwizytów użytych do obrazów historycznych) i olejne ("Mikołaj Kopernik, czyli rozmowa z Bogiem"). Ponadto szereg obrazów mniejszego formatu m.in. pochodzące z młodszego okresu twórczości "Martwa natura", "Widok z wieży ratuszowej", dojrzałego – m.in. "Portret Pauliny Giebułtowskiej", późnego – "Jan III Sobieski wręcza kanonikowi Denhoffowi list do papieża z wiadomością o zwycięstwie nad Turkami pod Wiedniem w 1683 r.", "Carowie Szujscy na sejmie warszawskim", "Autoportret". W zbiorach znajdują się również dzieła malarstwa, które nabył sam artysta zarówno dzieła dawne (m.in. dwa późnogotyckie tryptyki z XV i XVI wieku, portret Mikołaja Kopernika z wieku XVIII) jak współczesne malarzowi (m.in. "Portret Cziczerina" Ilji Riepina, z 1894; akwarela Paula Delaroche’a "Noc św. Bartłomieja" z 1 poł. XIX w.) Ponadto kartony do polichromii krakowskiego kościoła NMP. Kolekcja artysty zawiera dzieła rzeźby (krzyż z przełomu XIV/XV wieku), rzemiosła (gobelin flamandzki z XVIII wieku z przedstawieniem anioła), tkaniny (dalmatyka włoska z XV w., stroje szlacheckie), militaria, zbiór narzędzi tortur z krakowskiego ratusza. Zachowała się też biblioteczka artysty z kilkoma starodrukami z XVI-XVIII w. Ponadto obrazy Teodory, żony Jana Matejki, liczne listy do artysty m.in. od Władysława Czartoryskiego, Henryka Sienkiewicza, Stanisława Tarnowskiego, nagrody za osiągnięcia oraz bogata fotodokumentacja obejmująca dagerotypy i zdjęcia zarówno z życia artystycznego jak rodzinnego.
Kamienica Szołayskich im. Feliksa Jasieńskiego.
Kamienica Szołayskich ma metrykę sięgającą XVII stulecia. Od 1904, "de iure", a od 1928 "de facto" w posiadaniu Muzeum Narodowego. W swojej historii trzykrotnie zmieniały się galerie, początkowo Oddział im. Feliksa “Mangghi” Jasieńskiego, a po ostatniej wojnie do 1995 prezentowano tu dzieła sztuki średniowiecznej. Od 2003 roku, po długotrwałym remoncie kamienica stała się siedzibą Muzeum Stanisława Wyspiańskiego, które od 1983 do 2002 roku mieściło się przy ul. Kanoniczej 9 (obecnie rektorat Krakowskiej Akademii im. Andrzeja Frycza Modrzewskiego). W ostatnich latach oddział Muzeum Narodowego stał się przestrzenią wystaw zmiennych. Po remoncie i modernizacji budynku w 2012 r., uległa zmianie nazwa oddziału – aktualnie Muzeum Stanisława Wyspiańskiego zostało przekształcone w „Kamienicę Szołayskich im. Feliksa Jasieńskiego”. W oddziale, oprócz ekspozycji stałych i czasowych, odbywają się wykłady, koncerty, spektakle teatralne oraz zajęcia plastyczne dla dzieci i młodzieży. Część parteru odnowionego budynku przystosowano do obsługi publiczności, m.in. stworzono tu centrum informacji, sklep muzealny i kawiarnię oraz salę wielofunkcyjną.
1 lutego 2013 roku, w pierwszą rocznicę śmierci Wisławy Szymborskiej, w Kamienicy Szołayskich została otwarta wystawa „Szuflada Szymborskiej”.
Dom Józefa Mehoffera.
Dwukondygnacyjny dom przy ul. Krupniczej 26 mieści muzeum z ekspozycjami o charakterze monograficznym poświęconymi Józefowi Mehofferowi (1869–1946), uczniowi Jana Matejki, przyjacielowi Stanisława Wyspiańskiego, malarzowi i witrażyście Młodej Polski i okresu modernizmu. Artysta nabył dom w 1932 r., gdzie urządził wnętrza w swoim stylu. Inicjatorem powstania muzeum był syn artysty – Zbigniew, realizatorem wnuk, Ryszard. Za zgodą rodziny artysty, w 1986 dom przekazano Muzeum Narodowemu, ponadto rodzina podarowała MNK część dzieł Józefa Mehoffera dla zachowania pierwotnego wystroju wnętrz kamienicy. Po remoncie Muzeum otwarto zwiedzającym w 1996 roku. Dom Mehoffera jest syntezą galerii obrazów (m.in. "Portret żony", "Wisła pod Niepołomicami", "Portret Zofii Minderowej", "Czerwona parasolka") i muzeum wnętrz modernistycznych. Ponadto liczne witraże ("Caritas", "Vita Somnium Breve", "Wiara, Nadzieja i Miłość") oraz kartony do polichromii i witraży, szkice i rysunki. Dopełnieniem muzeum jest zrekonstruowany w 2004 roku liczący 16 arów malowniczy ogród projektu artysty. Muzeum organizuje spotkania artystyczne, konferencje naukowe i koncerty kameralne.
Muzeum Karola Szymanowskiego.
Muzeum o charakterze biograficznym mieści się w willi „Atma”, położonej przy ul. Kasprusie 19 w Zakopanem, zbudowanej ok. 1890 roku przez Józefa Kasprusia-Stocha w stylu zakopiańskim. Karol Szymanowski (1882–1937) mieszkał i tworzył tu w latach 1930–1935. W latach 1975–1976 willa została odnowiona i zaadaptowana do celów muzealnych, choć koncepcja założenia muzeum kompozytora powstała przed wojną przez kompozytora Michała Kondrackiego. Siostrzenica Szymanowskiego, Krystyna Dąbrowska ofiarowała MNK bogate dziedzictwo po kompozytorze, m.in. strój koncertowy, zapisy nutowe, rzeczy osobiste, odznaczenia, listy, liczne zdjęcia (m.in. Jarosława Iwaszkiewicza). Ponadto trzy portrety kompozytora pędzla Witkacego, zespół mebli zakopiańskich i zrekonstruowany wystrój kilku pomieszczeń m.in. pracowni artysty z wiklinową etażerką mieszczącą bibliotekę Szymanowskiego, kozetką i „ładowskimi” fotelami na których wypoczywał artysta. Muzeum wraz z Towarzystwem Muzycznym im. Karola Szymanowskiego organizuje liczne koncerty w tym Dni Muzyki Karola Szymanowskiego oraz „Wieczory w Atmie” (koncerty kameralne).
Muzeum im. Emeryka Hutten Czapskiego.
Siedzibą Oddziału jest wzniesiony w latach 1883–1884 według projektu Leonarda Marconiego pałacyk, w którym zamieszkiwał Antoni Krasiński. 10 lat później obiekt wykupił Emeryk Hutten-Czapski (1828–1896), kolekcjonera dzieł sztuki (rzemiosło artystyczne, numizmaty, grafika), który w testamencie obiekt wraz ze zbiorami przekazał MNK. Obecnie obiekt przechodzi generalny remont. W sąsiedniej kamienicy podarowanej Muzeum w 1964 znajduje się szereg instytucji wewnętrznych: Dział Starych Druków i Rękopisów, Archiwum Zakładowe MNK, a także Pracownia Konserwacji Papieru i Skóry i Introligatornia oraz Laboratorium Analiz i Nieniszczących Badań Obiektów Zabytkowych. Wśród monet wyróżniają się m.in. denar Bolesława Chrobrego GNEZDVN CIVITAS, dukat Władysława Łokietka, grosze Kazimierza Wielkiego, zespoły monet pochodzące ze skarbów (Dzierznica, Pełczyska). Ponadto monety antyczne (greckie, aleksandryjskie, rzymskie i celtyckie), monety piastowskie oraz zabytki fałszerstwa. Z numizmatyki zagranicznej m.in. monety niemieckie, anglosaskie, czeskie. Ponadto XIX-wieczne stemple majnertowskie, służących do fałszowania monet mennicy warszawskiej, medale religijne, monety prywatne i rozmaite medale za osiągnięcia (m.in. dzieła Samuela Ammona, Jana Filipa Holzhaeussera i Christiana Wermutha). Dużą kolekcję tworzą banknoty w tym najstarsze polskie z 1794 r.
Muzeum Książąt Czartoryskich.
Muzeum Książąt Czartoryskich, które od 1950 roku zostało włączone do struktur Muzeum Narodowego w Krakowie jest najstarszą placówką tego typu na ziemiach polskich. Po upadku państwa polskiego, księżna Izabela z Flemingów Czartoryska w celu ocalenia polskiego dziedzictwa narodowego zgromadziła bogatą kolekcję dzieł sztuki i pamiątek po znanych Polakach. Ponadto zgromadziła liczne dzieła sztuki europejskiej, które razem zgromadziła w Puławach (w pałacu oraz w świątyni Sybilli i Domie Gotyckim). Zgodnie z dewizą „Przeszłość przyszłości” tradycję muzealniczą kontynuowali kolejni przedstawiciele rodu Czartoryskich, pomimo rozproszeń i ubytków podczas powstań, wojen lub z nakazu zaborcy Czartoryscy zgromadzili bogaty zbiór światowego dziedzictwa kulturowego, od starożytności po współczesność, w tym dzieła czołowych artystów Polski i Europy. Po przenosinach do Sieniawy i Paryża od 1876 roku siedzibą muzeum jest Kraków. Zbiory zostały ulokowane w dawnym budynkach arsenału oraz klasztoru Pijarów. W roku 1991 Adam Karol Czartoryski przekazał zbiory narodowi, a ponadto w celu opieki nad muzealiami powołał Fundację Książąt Czartoryskich. Obecnie siedziba muzeum (Pałac Czartoryskich i Klasztorek) przechodzą generalny remont. Zbiory Czartoryskich obecnie składają się z pięciu działów: Sztuki Starożytnej, Malarstwa Europejskiego i Rzeźby, Europejskiego Rzemiosła Artystycznego, Zbrojowni i Gabinetu Rycin i Rysunków.
W kolekcji sztuki starożytnej znajdują się dzieła plastyki z całego basenu Morza Śródziemnego, a także z Bliskiego Wschodu. Starożytny Egipt reprezentują m.in. stele grobowe, sarkofagi z mumiami (m.in. Asetemachbit, z IX w. p.n.e.), portrety mumiowe, figury kultowe, papirusy z tekstami Księgi umarłych oraz biżuteria i przedmioty codziennego użytku. Kolekcję dzieł sztuki starożytnej Grecji tworzą hellenistyczna figurka Nike Myrina z II w. p.n.e. bogaty zbiór malarstwa wazowego egzemplifikują działa ceramiki orientalizującej, czarnofigurowej, czerwonofigurowej. Ponadto medaliony, monety oraz przedmioty codziennego użytku. Prezentację sztuki etruskiej tworzą trzy sarkofagi gliniane z rzeźbami, naczynia bucchero i czarnofigurowe (m.in. cista z Etrurii z 2 poł IV w. p.n.e.) oraz biżuteria ze złota i brązu. Momunemtalny zespół zabytków sztuki starożytnego Rzymu tworzą rzeźby (np. posąg Wenus typu Medici, portret Rzymianina, starochrześcijańskie sarkofagi) fragmenty malowideł ściennych. Ponadto zbiór naczyń z brązu, gliny i szkła, monet, gemm, biżuterii etc.
Galeria Malarstwa Europejskiego należy do największych zbiorów tego typu w kraju. Sztukę Italii tworzą obrazy malarzy Ducenta (m.in. "Tryptyk" Mistrza Klarysek) Trecenta (m.in. "Ukrzyżowanie" Mistrza Piety) Quatroccenta (m.in. "Święci Antoni i Łucja" Carla Crivellego, "Madonna z Dzieciątkiem" Giovanniego Belliniego, "Dama z gronostajem" Leonarda da Vinci) Cinquecenta (m.in. "Matka Boska z Dzieciątkiem" Vincenza Biagio Cateny) i wiele innych. Przykładami gotyckiego i renesansowego malarstwa zachodniego na północ od Alp są m.in. "Zwiastowanie" Dirka Boutsa, "Święta Katarzyna" Hansa Suess von Kulmbach, "Miniatury portretowe rodziny Jagiellonów" z kręgu Lucasa Cranacha Młodszego. Spośród licznych obrazów XVII-wieczngo malarstwa flamandzkiego i holenderskiego wyróżniają się "Portret chłopca w stroju polskim" Caspara Netschera, "Wnętrze gotyckiego kościoła" Hendrika van Steenwijck Młodszego, "Krajobraz z myśliwymi" Cornelisa Vrooma i wiele innych. Najcenniejszym dziełem malarstwa holenderskiego w zbiorach Czartoryskich jest "Krajobraz z miłosiernym Samarytaninem", jeden z niewielu zachowanych w Europie pejzaży pędzla Rembrandta van Rijn.
Zabytki europejskiego rzemiosła artystycznego są świadectwem wielokierunkowego zainteresowania Czartoryskich. Jednym z najważniejszych nurtów było przedstawienie dziejów Polski poprzez wyeksponowanie pamiątek i relikwii po najważniejszych Polakach. W podobny sposób została ukazany obraz historii powszechniej, dzieła po wybitnych postaciach nauki, historii, kultury i sztuki, a także bohaterach literackich. Trzecim kierunkiem tworzenia zbiorów muzealnych było gromadzenie dzieł rzemiosła istotnych dla kierunków i tendencji w sztuce średniowiecznej, nowożytnej i nowoczesnej. Z pamiątek po Polakach prezentowane są m.in. sarkofagi z domniemanymi relikwiami Bolesława Chrobrego, Jana Kochanowskiego, dyptyk z malowanymi podobiznami Anny Jagiellonki i Barbary Radziwiłłówny pochodzący ze Szkatuły Królewskiej, kubek srebrny po Władysławie IV, kubek z kości słoniowej po Janie III Sobieskim, laska marszałkowska Stanisława Małachowskiego etc. Z pamiątek po osobistościach zagranicznych m.in. relikwie Heloizy i Abelarda, krzesło Willema Shakespeara, dzban na wino po Rudolfie II, szkatułka po Gustawie Adolfie, szkatułka z pamiątkami po Janie Jakubie Rousseau etc. Bogatą kolekcję tworzą dzieła emalierskie, głównie z Limoges: relikwiarze, oprawy kodeksów, utensylia liturgiczne z XII-XIII w. Cenny zespół tworzą wyroby z kości słoniowej, głównie gotyckie (dyptyki, krzywaśnie z pastorałów, plakietki ze scenami chrystologicznymi, mariologicznymi i hagiograficznymi ponadto figurki dewocyjne), wykonane w Paryżu, a także bizantyjskie i włoskie z XI-XVIII w. Ponadto cenne dzieła tkactwa (m.in. antependium z Rudawy i tkanina namiotowa ze św. Anną Samotrzecią oraz brukselski gobelin ze Złotym Deszczem). Zabytki złotnictwa tworzą również nowożytne wyroby o charakterze świeckim, przede wszystkim dzieła pojedyncze lub zestawy na uczty, a ponadto serwisy z takich ośrodków jak Augsburg, Norymberga czy Gdańsk. Kolekcję majoliki włoskiej tworzą dzieła wieku XV i XVI – kulminacji rozwoju sztuki garncarstwa w Italii, głównie w ośrodkach takich jak Castelli, Deruta, Florencja, Faenza, Gubbio, Siena, Urbino i Wenecja. Ponadto dzieła majoliki hiszpańsko-mauretańskiej, porcelany miśnieńskiej, szkła weneckiego, tkaniny i kobierce oraz wyroby sztuki orientalnej, głównie perskiej i tureckiej, a także chińskiej i japońskiej. Ponadto kolekcja numizmatów z Polski i Europy.
Niewielki, choć bardzo cenny zarówno pod względem historycznym jak artystycznym zbiór militariów w lwiej części należy do pierwotnej kolekcji puławskiej, która w myśli Izabeli Czartoryskiej miała służyć do glorii krajowego oręża ku pokrzepieniu serc pozbawionych kraju Polaków. Cennym przykładami są tzw. tarcza wróżebna króla Jana III Sobieskiego, buzdygan Stefana Czarnieckiego, zespół zbroi husarskich (w tym karaceny hetmańskie), zdobycze z kampanii wiedeńskiej, buława Mikołaja Hieronima Sieniawskiego, chorągiew carów Szujskich, buława Michała Wiśniowieckiego. Ponadto bogata kolekcja uzbrojenia europejskiego z XV-XVIII wieku (w tym darowizny ze zbrojowni cesarskiej w Wiedniu), pamiątki po Tadeuszu Kościuszce, Janie Henryku Dąbrowskim, księciu Józefie Poniatowskim.
Gabinet Rysunków i Rycin gromadzi ponad 50 tysięcy dzieł rysunku, grafiki, projektu architektonicznego, fotografii i przedmiotów związanych z tymi technikami. Do najważniejszych dzieł grafiki należą drzeworyty i miedzioryty Albrechta Dürera, cykl „12 wielkich pejzaży” według Pietera Bruegla Starszego wydany przez Hieronima Cocka oraz "Krajobraz z trzema drzewami" Rembrandta. Ponadto rysunki m.in. "Trzy głowy kobiece" Gerarda Davida, "Krajobraz z wyspą skalistą" Pietera Bruegla Starszego, "Krajobraz z zamarzniętym kanałem" Jana van Goyena, cykl "Kupidyni i putta" Giandomenica Tiepola (syna Gianbattisty Tiepolo) (21 rysunków). Ponadto monumentalny zbiór rysunków i grafik Jana Piotra Norblina. Zachowały się także rysunki i szkice znanych osobistości, których działalność plastyczna była drugoplanowa, m.in. Tadeusza Kościuszki, Cypriana Kamila Norwida oraz członków rodu Czartoryskich. Oprócz rysunków cenną pamiątką po rodzie jest zachowany w komplecie zbiór planów adaptacji na muzeum budynków przy ul. Pijarskiej i św. Jana.
Biblioteka Czartoryskich.
Integralną częścią Zbiorów Książąt Czartoryskich jest biblioteka, która powstała na podstawie biblioteki rodowej Adama Kazimierza i Izabeli z Flemingów Czartoryskich. Następnie powstała koncepcja stworzenia biblioteki o charakterze narodowym. Pierwszym realizatorem planu był Adam Jerzy Czartoryski. Przed konfiskatą majątku książąt przez Rosjan w 1831 liczyła już 70 tys. druków i 3 tys. rękopisów. Bibliotekę ewakuowano do Paryża, Sieniawy i Kórnika. W 1874 r. książę Władysław, który zakupił w Paryżu wiele zabytkowych rękopisów ulokował zbiory w dawnym Arsenale Miejskim w Krakowie. W 1950 księgozbiór przejęło Muzeum Narodowe, które w 1961 wybudowało dla Biblioteki nowy gmach przy ul. św. Marka. Od 1971 r. Biblioteka jest instytucją naukowej o profilu humanistycznym. Od 1998 księgozbiór Czartoryskich został wpisany w Narodowy Zasób Biblioteczny.
Biblioteka dzieli się na dwa działy: Księgozbiór Czartoryskich oraz Archiwum i Zbiór Rękopisów Czartoryskich. Całość liczy około 13 tysięcy jednostek inwentarzowych. Znajdują się tu cenne dzieła o charakterze historycznym takie jak Teki Naruszewicza, część archiwum koronnego, akta panowań królów polskich od XIV-XVIII wieku, akt Unii Horodelskiej Polski z Litwą z 1413 roku, "Annales seu cronicae incliti Regni Poloniae" Jana Długosza (1455–1480 r.) akt Hołdu Pruskiego z 1525 roku, dzieła Macieja Miechowity i Marcina Kromera poświęcone historii Polski, Statuty Jana Łaskiego, które stanowią swego rodzaju konstytucję. Ponadto zbiór dokumentów pergaminowych od XII-XIX stulecia wydawanych przez władców polskich i obcych oraz papieży. Wyjątkową wartość mają dzieła naukowe i literackie m.in. cymelia takie jak "De revolutionibus orbium coelestium" Mikołaja Kopernika w oprawie z biblioteki króla Zygmunta Augusta, dzieła Stanisława Orzechowskiego i Andrzeja Frycza Modrzewskiego oraz egzemplarz "Powieści o Róży". Ponadto bogato ilustrowane "La cosmographie universalle..." Sebastiana Münstera z roku 1550. Bogaty zbiór rękopisów iluminowanych tworzą dzieła od IX do XVII wieku, m.in. Złoty Kodeks Pułtuski (XI w.), Psałterz Puławski (XVI w.), Pontyfikał Erazma Ciołka (XVI w.) oraz "Traktat o formach i przepisach turniejowych" autorstwa René d’Anjou, modlitewnik koloński z XV w. z miniaturami z kręgu Stefana Lochnera czy modlitewnik Agnes de Kiquemberg, z miniaturami iluminatora paryskiego działającego w kręgu Mistrza Marszałka Boucicaut. Przechowywane są tu także liczne czasopisma w tym XVII-wieczne wydania „Gazette de France”, XVIII-wieczne numery „Gazety Polskiej”, „Monitor”, „Zabawy Przyjemne i Pożyteczne” etc. Ponadto liczne muzykalia, w tym średniowieczne utwory religijne takie jak antyfonarze, graduały i kancjonały. Ponadto utwory na fortepian kompozytorów XIX wieku oraz nuty do utworów o charakterze patriotycznym z czasów zaborów.
W skład księgozbioru wchodzi także archiwum rodzinne rodu Czartoryskich m.in. z dyplomem honorowego obywatela miasta Krakowa dla Władysława Czartoryskiego z 1880 roku, korespondencja z licznymi osobistościami (listy od i do Trzech Wieszczów, Fryderyka Chopina, Cypriana Kamila Norwida) oraz dokumentacja dotycząca historii i funkcjonowania biblioteki m.in. katalogi, inwentarze, rejestry czytelników, korespondencja bibliotekarzy, kwity z zakupów etc.
Muzeum Stanisława Wyspiańskiego.
Od grudnia 2021 roku stary spichlerz w Krakowie mieści zbiory Muzeum Stanisława Wyspiańskiego z kolekcji Muzeum Narodowego w Krakowie. 
Remont budynku i jego adaptacja na cele muzealne miała miejsce w 2013 roku. Do 2021 roku spichlerz stanowił oddział MNK o nazwie Ośrodek Kultury Europejskiej „Europeum”. Była to ekspozycja prezentująca najważniejsze dzieła sztuki europejskiej, głównie malarstwa i rzeźby. Muzeum Narodowe w Krakowie zgromadziło około 1700 zabytków tego typu, dotąd (od 1958 r.) większość z nich była prezentowana w Muzeum Czartoryskich. W zbiorach znajdują się dzieła sztuki dawnej m.in. włoskiej, niderlandzkiej (flamandzkiej i holenderskiej), niemieckiej, francuskiej i hiszpańskiej, od XIV do XVIII wieku, a także europejskie dzieła sztuki nowoczesnej. Z dzieł sztuki gotyckiej wyróżniają się madonny z Katalonii i krajów niemieckich. Kolekcję sztuki nowożytnej „Europeum” tworzą obrazy z okresu: gotyku (Paolo Veneziano "Ukrzyżowanie"), renesansu (Denis Calvaert "Sąd Ostateczny", Lucas Cranach Młodszy "Portret Philipp Melanchthon", Lavinia Fontana "Judyta z głową Holofernesa", Jan Gossaert "Chrystus Boleściwy", Lorenzo Lotto "Adoracja Dzieciątka"), baroku (Dirck van Baburen "Zaparcie się Świętego Piotra", Jean Bardin "Kleobis i Biton", Pieter Brueghel Młodszy "Kazanie św. Jana Chrzciciela", Luca Giordano "Ucieczka do Egiptu", Pietro Longhi "Rozmownica klasztorna", Nicolaes Maes "Portret Chłopca z łukiem i psem", Alessandro Magnasco "Praczki i drwale", Mattia Preti "Grający w kości", Bernardo Strozzi "Spór trzech mędrców", Cornelis de Vos "Portret chłopca z psem"). Kierunki sztuki nowoczesnej egzemplifikują dzieła sztuki epoki klasycyzmu i romantyzmu (Antonio Canova, Bertel Thorvaldsen – "Merkury", Francois-Xavier Fabre – "Portret Michała Bogorii Skotnickiego"), czy też mistrzów XX-wiecznej, takich jak m.in. fowista Maurice Vlaminck.

</doc>
<doc id="482464" url="https://pl.wikipedia.org/wiki?curid=482464" title="Serwer proxy">
Serwer proxy



</doc>
<doc id="482466" url="https://pl.wikipedia.org/wiki?curid=482466" title="Angielska wojna domowa">
Angielska wojna domowa

Angielska wojna domowa (także rewolucja angielska lub wojna domowa w Anglii – ) – cykl trzech wojen domowych oraz ciąg politycznych machinacji, rozgrywających się pomiędzy parlamentarzystami i rojalistami od 1642 do 1651. Parlamentarzyści buntowali się przeciwko królowi Karolowi I i Karolowi II. W tym czasie Oliver Cromwell zniósł ustrój monarchiczny.
Przyczyny.
Nieudolna polityka Stuartów – Jakuba I i Karola I, miernych i rozrzutnych władców, którzy nie potrafili rozwinąć dialogu z większością poddanych; zahamowanie rozwoju gospodarczego i ekonomicznego spowodowane wojną trzydziestoletnią oraz nieudolną polityką dworu i istnieniem monopoli; dysproporcja w rozwoju ekonomicznym pomiędzy zacofaną północą i zachodem a rozwiniętym południem i wschodem; niedokończone przekształcenia ekonomiczne i gospodarcze; konflikty religijne pomiędzy anglikanami (popierającymi dwór i króla), a purytanami (przeciwnikami polityki wewnętrznej, również gospodarczej, króla); konflikt pomiędzy klasami społecznymi, zwłaszcza nowo powstałymi, a dynastią Stuartów; niezadowolenie społeczne; próba narzucenia anglikanizmu Szkotom. Wszystkie te przyczyny doprowadziły do wojny domowej, a w konsekwencji do upadku Stuartów.
I angielska wojna domowa (1642–1646).
Próba narzucenia anglikanizmu w Szkocji doprowadziła do buntu i wybuchu walk, co zmusiło Karola I do zwołania parlamentu w 1640. Monarcha liczył na zgodę na nałożenie nowych podatków, jednak zdominowany przez opozycję Parlament nie poparł go i domagał się zawarcia pokoju ze Szkocją. Propozycje te nie spodobały się królowi i po zaledwie trzech tygodniach obrad rozwiązał parlament. Od tego wydarzenia nazwano go Parlamentem Krótkim. Monarcha nic nie zyskał w ten sposób, ponieważ parlament nie uchwalił żadnych ustaw, a Karol nie otrzymał pożyczki od londyńskiego City. W tym samym czasie nastąpił bunt domagającego się wolnego handlu i swobody produkcji mieszczaństwa przeciwko monopolom.
Brak pieniędzy z tytułu podatków zmusił jednak monarchę, tym samym przyznającego się do klęski, do ponownego zwołania zgromadzenia. Parlament ten nie pozwolił się już rozwiązać, a ponieważ trwał przez 13 lat, nazwany został Parlamentem Długim. Zgromadzenie było zdominowane przez opozycję, której przewodniczyli John Pym, John Hampden, Oliver St. John, William Lenthall i Oliver Cromwell. Doszło do ustanowienia reform godzących we władzę absolutną, a umacniających pozycję opozycji. Zniesiono represyjne sądy królewskie, uznano za nieważne podatki nałożone i pobierane przez króla bez zgody parlamentu, rozpuszczono armię królewską, a doradców monarchy, głównych przeciwników rewolucji, Thomasa Strafforda i arcybiskupa Canterbury Williama Lauda, skazano na karę śmierci. Nie podano powodów, gdyż sprytny Pym wydobył prawo z czasów Tudorów pozwalające na skazanie na śmierć osoby na podstawie ogólnego oskarżenia. Wystosowano do władcy tzw. Wielkie Napomnienie, wytykające królowi wszystkie przekroczenia władzy, jakich się dopuścił. Odbyło się nad nim głosowanie i 22 czerwca 1641 ponad połowa izby stwierdziła, że osiągnięto to, co trzeba, a dalsze uchwały idą za daleko i oznaczają rewolucję. Sytuacja z królewskiego punktu widzenia nieco poprawiła się w związku z powstaniem irlandzkim, gdyż uchwalono podatki na wojnę, a władca miał osobiście stanąć na czele armii. Król fatalnie jednak rozegrał sytuację, bo gdy chciał pojmać opozycjonistów, ci zostali ostrzeżeni i zdołali tego uniknąć.
Tracący władzę nad państwem Karol I 10 stycznia 1642 opuścił Londyn, a 22 sierpnia ze swego zamku w Nottingham wypowiedział wojnę parlamentowi. Nastąpiły starcia pomiędzy zwolennikami króla, zwanymi kawalerami (czyli anglikańską i katolicką starą szlachtą, nielicznymi chłopami, artystami i intelektualistami), a armią parlamentu (czyli purytańską nową szlachtą i średnio zamożnym mieszczaństwem), zwanymi potocznie okrągłogłowymi. Zastanawiające jest, że w części północno-zachodniej najwięcej zwolenników miał król, a w południowo-wschodniej parlament. Podział ten miał ścisły związek z rozwojem gospodarczym regionów. Początkowo w starciach zwycięstwa odnosili zwolennicy króla. 23 października 1642 roku w pierwszej bitwie pod Edgehill w hrabstwie Warwick. Wojska królewskie od końca 1642 do 1643 zdobyły Oksford, Bristol, południowo-zachodnią Anglię, znaczną część hrabstw York i Lancaster. Wkrótce jednak sytuacja zmieniła się. Sukcesem okazała się obrona Gloucester w lecie 1643, a także uwieńczone sukcesem starania dyplomatyczne o dołączenie się Szkocji do rewolucji. Jednak największy sukces nastąpił za sprawą Olivera Cromwella, znakomitego dowódcy, który stanął na czele armii parlamentu. Utworzył sprawny oddział jazdy, składający się z wolnych dzierżawców, drobnych właścicieli ziemskich i rzemieślników, zwany "Ironsides" i rozwinięty później w doborową kawalerię. Jego organizacja opierała się na żelaznej dyscyplinie i równości żołnierzy wobec innych, a także na ich fanatyzmie religijnym. Na wzór pierwszego pułku zaczęto szkolić dalsze oddziały, z których powstała tzw. armia nowego wzoru ("New Model Army"), odnosząca zwycięstwo za zwycięstwem. Pierwsze drobne sukcesy zanotowano pod Grantham, Gainsbourgh i Winceby w drugiej połowie 1643 roku, następnie 2 lipca 1644 roku w bitwie na Marston Moor w Yorkshire. Ostateczne zwycięstwo nastąpiło w 1645 pod Naseby, gdzie w decydującej walce z wojskiem królewskim Armia Nowego Wzoru święciła triumfy.
Po przegranej król uciekł do Szkocji. W obozie independentów zaczął zarysowywać się rozłam, wskutek którego powstali levellerzy, których przywódcami zostali John Lilburne, Richard Overton i William Walwyn. Występowali przeciwko przywilejom feudalnym, wysuwali ideę suwerenności narodu, która objawić miała się w powszechnym prawie wyborczym, żądali zniesienia monopoli, patentów i wybranych podatków, a także postulowali zmniejszenie podatków dla niezamożnych obywateli. Swój program przedstawili w traktacie „Porozumienie Ludzi” z 1647 roku. Przedstawiciel angielskich chłopów, leweller Gerrard Winstanley z odłamu diggerów, wezwał Olivera Cromwella, aby wprowadził demokratyczną republikę agrarną. Wezwanie jednak pozostało bez echa.
Napięcie pomiędzy parlamentem a armią osiągnęło tak wysoki stopień, że Cromwell musiał działać. Wyruszył ze swoją armią i zajął 6 września 1647 roku po raz pierwszy Londyn, rozbił zwycięski obóz prezbiterianów, co poskutkowało ucieczką większości prezbiterian znajdujących się w parlamencie.
II angielska wojna domowa (1648–1649).
W kraju zaczęły narastać nastroje rojalistyczne, związane z chęcią zakończenia wojny i ustabilizowania sytuacji w kraju. Były one podsycane przez króla i jego zwolenników, obarczających winą za destabilizację rewolucjonistów. Rojalistyczna rewolta, jak nazwana została druga wojna domowa, została rozpoczęta w lutym 1648 przez Walię, gdy rojalistyczny pułkownik John Poyer, naczelnik zamku w Pembroke, odmówił przekazania jednego z oficerów Thomasa Fairfaxa.
Główne ogniska powstania skoncentrowały się w hrabstwie Kent, a także Londynie. Oliver Cromwell, wspólnie z Thomasem Fairfaxem, swoim formalnym przełożonym, rozpoczął walkę z rojalistami, a także ich sprzymierzeńcami Szkotami. Każdy z dowódców działał w innym regionie, Fairfax szybko uporał się z powstańcami z Kentu, natomiast Cromwell miał trudniejsze zadanie. Odniósł zwycięstwa nad zwolennikami króla w maju 1648 pod Cardiff w Walii, a następnie nad angielsko-szkocką armią dowodzoną przez Langdale’a i Hamiltona 17 sierpnia tego samego roku w bitwie pod Preston w Lancashire. Wojna skończyła się zwycięstwem independentów. Cromwell ruszył na północ przekraczając granicę Szkocji, a następnie wkraczając tryumfalnie do Edynburga.
Anglia pod rządami Olivera Cromwella.
W grudniu 1648 Cromwell na czele zwycięskiej armii uroczyście wkroczył do Londynu. Z parlamentu usunięto prezbiterianów – zwolenników ugody z monarchą. Izba Lordów przestała odgrywać jakąkolwiek rolę, a Izba Gmin została uszczuplona z 200 do 50 posłów, przedstawicieli radykalnego odłamu purytanizmu, opowiadającego się za niezależnością parlamentu. W 1649 roku, dwa lata po ucieczce Karola I do Szkocji, w zamian za sowitą zapłatę Szkoci wydali króla parlamentarzystom. Parlament, zwołany w uszczuplonym składzie (skąd nazwa „Parlament Kadłubowy”), uznał Karola I winnym zdrady i jako „tyrana, zdrajcę, mordercę i wroga publicznego” skazał na śmierć. Egzekucję przez ścięcie wykonano 30 stycznia 1649.
Po kilku miesiącach parlament ogłosił Anglię republiką i rozwiązał Izbę Lordów. Pełnię władzy dzierżył Oliver Cromwell, który prowadząc zręcznie politykę zagraniczną i handlową, zdobył zaufanie Anglików. Cromwell kontynuował kampanię przeciwko Szkocji i Irlandii, a wojenne zdobycze przekazywał zwolennikom republiki. Jego celem była również reforma kościoła w kierunku kalwińsko-purytańskim. W 1651 uchwalono Akt Nawigacyjny, mający ogromne znaczenie dla gospodarki angielskiej. Zezwalał on na import towarów do Anglii tylko na statkach angielskich lub należących do kraju, z którego pochodziły towary importowane. Akt skierowany był więc głównie przeciw Holandii, która w tamtym czasie była największym pośrednikiem w handlu międzynarodowym. Doprowadziło to wkrótce do pierwszej wojny angielsko-holenderskiej, w wyniku której Holendrzy zmuszeni zostali do uznania Aktu. W 1653 Cromwell rozpędził nieudolnie rządzący parlament kadłubowy i przyjął godność lorda protektora, stając się dyktatorem. W 1657 zaproponowano mu przejęcie korony, jednak odmówił, gdyż nie potrzebował tytułu królewskiego, by rządzić.
Po śmierci Cromwella w 1658 stanowisko lorda protektora przejął jego syn Richard. W 1659, gdy mieszczaństwo i nowa szlachta mieli już dość dyktatury, Richard musiał ustąpić i ponownie powołany został parlament.
III angielska wojna domowa (1649–1651).
Rozegrała się w latach 1649–1651 i była ostatnią z serii konfliktów między obiema siłami. Odbywała się na najszerszą skalę terytorialną: w Irlandii i Szkocji, a także w prowincji Maryland w Ameryce. Najważniejszą bitwą była Bitwa pod Worcesterem, zakończona zwycięstwem sił parlamentu (straty wyniosły tylko 1000 ludzi).
Konsekwencje.
Stuartowie odzyskali możliwość powrotu na tron po wyrażeniu zgody na wiele ustępstw, m.in. wyrzeczenie się dążeń do władzy absolutnej. Karol II wrócił na tron w roku 1660 i cofnął większość postanowień rewolucjonistów. Nadto w roku 1689 przyjęto ustawę gwarantującą przewagę parlamentu nad monarchią, co dało początek demokracji parlamentarnej.
Restauracja Stuartów.
Stuartom obiecano powrót na tron pod warunkiem zagwarantowania wolności sumienia, uznania nienaruszalności dóbr nabytych w czasie rewolucji oraz wyrzeczenia się dążeń do władzy absolutnej. W 1660 roku na króla parlament wybrał Karola II Stuarta. Władca represjonował przywódców rewolucji i sprawców śmierci swojego ojca, a jednocześnie prowadził efektywną politykę handlową i kolonialną. Odrestaurował Izbę Lordów i uzupełnił Izbę Gmin. Zdobył poparcie grupy polityków-arystokratów (później nazwanej torysami). Cofnął w zasadzie wszystkie postanowienia i ustawy rewolucjonistów. Pojawiła się w tym czasie (nazwana później wigami) grupa możnych mieszczan. Ich sukcesem stało się uchwalenie Habeas Corpus Act w 1679 roku. Ustawa ta gwarantowała wszystkim nietykalność osobistą, co oznaczało, że dopiero po uzyskaniu pisemnego nakazu sądu można było aresztować daną osobę. Następcą Karola został jego brat Jakub II, jednak nie potrafił on kontynuować polityki poprzednika. Dążył do przywrócenia katolicyzmu (sam był gorliwym katolikiem), chciał ograniczyć rolę parlamentu i wprowadzić monarchię absolutną, przez co stracił zaufanie społeczeństwa. Widząc społeczne niezadowolenie, uciekł do Irlandii, gdzie utworzył wojska z zamiarem odzyskania tronu. W 1688 roku wigowie i torysi zaproponowali jednak koronę córce Jakuba II, Marii, protestantce. Po stosunkowo krótkich walkach w Irlandii wojska zdetronizowanego monarchy zostały pokonane.
Monarchia parlamentarna.
W 1689 roku parlament przyjął Ustawę o prawach, która gwarantowała przewagę parlamentu nad monarchą, zapewniała swobodę obrad parlamentu, wpłynęła na kształt ustroju politycznego – król bez zgody parlamentu nie miał prawa wydawać ustaw, nakładać podatków, a także tworzyć lub utrzymywać armii w czasie pokoju. W 1701 roku przyjęty został Akt o następstwie tronu, na mocy którego w razie bezpotomnej śmierci następczyni tronu Anny Stuart tron miała przejąć dynastia niemieckich książąt Hanoweru. Akt wprowadzał również obowiązek kontrasygnaty, co oznaczało, że żaden dokument królewski nie miał mocy prawnej bez drugiego podpisu. Miał złożyć go premier lub odpowiedni minister, odpowiadający za resort, którego dana ustawa dotyczyła. Odpowiedzialność za wszystkie ustawy ponosił kontrasygnujący. Królowi pozostały jedynie kompetencje zwoływania i rozwiązywania parlamentu, a także mianowanie członków Izby Lordów. Kontrasygnaty monarchy potrzebowały z kolei uchwały parlamentu. Wszystkie przyjęte przez parlament akty położyły podwaliny pod nowy ustrój Anglii – monarchię parlamentarną. W tym czasie było to w Europie zachodniej pierwsze państwo o takim ustroju politycznym. Dominującą rolę odgrywała w nim nowa szlachta ("gentry") oraz średnio zamożne mieszczaństwo.

</doc>
<doc id="482467" url="https://pl.wikipedia.org/wiki?curid=482467" title="Silicon Valley">
Silicon Valley



</doc>
<doc id="482468" url="https://pl.wikipedia.org/wiki?curid=482468" title="Kamień (nad Kątami)">
Kamień (nad Kątami)

Kamień nad Kątami (714 m) – szczyt w zachodniej części Beskidu Niskiego. Na zboczach góry znajduje się kilka wychodni skalnych. Większość masywu Kamienia zajmuje Obszar Ochrony Ścisłej Kamień.
Zboczami Kamienia, nieco poniżej szczytu wiodą 2 szlaki turystyczne:

</doc>
<doc id="482469" url="https://pl.wikipedia.org/wiki?curid=482469" title="Doktorzy honoris causa Uniwersytetu Mikołaja Kopernika w Toruniu">
Doktorzy honoris causa Uniwersytetu Mikołaja Kopernika w Toruniu

Doktorzy honoris causa Uniwersytetu Mikołaja Kopernika w Toruniu – lista osób uhonorowana tytułem Doktor honoris causa Uniwersytetu Mikołaja Kopernika w Toruniu.

</doc>
<doc id="482470" url="https://pl.wikipedia.org/wiki?curid=482470" title="Supermemo">
Supermemo



</doc>
<doc id="482471" url="https://pl.wikipedia.org/wiki?curid=482471" title="Sybase Corporation">
Sybase Corporation



</doc>
<doc id="482474" url="https://pl.wikipedia.org/wiki?curid=482474" title="Tabele przestawne">
Tabele przestawne



</doc>
<doc id="482475" url="https://pl.wikipedia.org/wiki?curid=482475" title="Kolanin">
Kolanin

Kolanin (705 m n.p.m.) – szczyt w zachodniej części Beskidu Niskiego.
Piesze szlaki turystyczne:

</doc>
<doc id="482476" url="https://pl.wikipedia.org/wiki?curid=482476" title="Akcelerator ze stałym gradientem pola">
Akcelerator ze stałym gradientem pola

Akcelerator ze stałym gradientem pola – rodzina akceleratorów kołowych cząstek obejmująca, m.in. synchrotrony, mikrotrony, betatrony i synchrotrony protonowe (ze słabym ogniskowaniem). Ich wspólną cechą jest zmniejszanie pola magnetycznego wzdłuż promienia elektromagnesu.
Zasada działania.
W akceleratorach cyklicznych pole magnetyczne działając (siła Lorentza) prostopadle do kierunku ruchu pełni rolę siły dośrodkowej zmuszają cząstkę do lotu po trajektorii, która jest okręgiem o promieniu formula_1
co prowadzi do wzoru:
Z zależności tej wynika, że cząstka poruszająca się szybciej porusza się po większym promieniu.
W akceleratorach o stałym promieniu ruchu cząstki w miarę wzrostu prędkości cząstki trzeba zwiększać pole magnetyczne. Wzrost pola magnetycznego wywołuje powstanie pola elektrycznego, przyspieszającego cząstki. W akceleratorach o średnich i dużych energiach cząstki przebywają długą drogę wykonując wiele obrotów, niewielkie nawet rozbieżności wiązki na początku sprawiają, że tylko niewielka liczba cząstek dotrze do celu.
W celu ogniskowania wiązki (przestrzennie i czasowo) postanowiono wykorzystać niejednorodności pola magnetycznego. Zakłada się, że pole magnetyczne zmienia się wraz z promieniem i opisuje je zależność:
gdzie formula_5 – pole magnetyczne na orbicie stabilnej o promieniu formula_6 formula_7 – pole magnetyczne na orbicie o promieniu formula_8
W akceleratorze czas wykonania jednego obiegu przez cząstkę jest równy:
Gdyby wszystkie cząstki poruszały się w jednakowym polu magnetycznym czas jednego obiegu byłby dla nich jednakowy, niezależnie od prędkości zależałby tylko do stosunku masy do ładunku cząstki. Cząstki poruszające się z większą prędkość poruszają się po większym promieniu, co wykorzystuje się do ogniskowania wiązki cząstek, akcelerator konstruuje się tak, by cząstka poruszająca się szybciej poruszała się w słabszym polu magnetycznym. Czas wykonania jednego obiegu w słabszym polu jest większy niż cząstki w silniejszym polu. I odwrotnie cząstki poruszające się z mniejszą prędkością wykonają obieg szybciej. Dlatego wyrównuje się czas dotarcia cząstek do szczeliny przyspieszającej polem elektrycznym (patrz synchrotron) oraz do wyjścia akceleratora.
W akceleratorach cyklicznych przyspieszanie odbywa się zmiennym polem elektrycznym. Przebieg napięcia w szczelinie przyspieszającej jest określony funkcją sin wt, dobiera się go tak, by wiązka cząstek docierała do szczelin przyspieszających w momencie wzrostu napięcia. Co powoduje, że cząsteczki szybsze docierają wcześniej i są słabiej przyspieszane, cząsteczki wolniejsze docierają później i są przyspieszane silniejszym polem. Ale cząstki, które przybędą zbyt późno, w czasie gdy napięcie już spada, będą słabiej przyspieszane a ich opóźnienie zwiększy się i wypadną z wiązki.

</doc>
<doc id="482479" url="https://pl.wikipedia.org/wiki?curid=482479" title="Świerzowa (góra)">
Świerzowa (góra)

Świerzowa (801 m n.p.m.) – szczyt górski w zachodniej części Beskidu Niskiego.

</doc>
<doc id="482480" url="https://pl.wikipedia.org/wiki?curid=482480" title="Natalia Partyka">
Natalia Partyka

Natalia Dorota Partyka (ur. 27 lipca 1989 w Gdańsku) – polska tenisistka stołowa. Czterokrotna mistrzyni paraolimpijska – z Aten (2004), Pekinu (2008), Londynu (2012) i Rio de Janeiro (2016). Czterokrotna uczestniczka igrzysk olimpijskich: w Pekinie (2008), Londynie (2012), Rio de Janeiro (2016) i Tokio (2020). Reprezentantka kadry narodowej seniorek.
Pomimo swej niepełnosprawności (urodziła się bez prawego przedramienia) rywalizuje w zawodach z zawodniczkami pełnosprawnymi i niepełnosprawnymi. 
Natalia Partyka oraz zawodniczka z RPA Natalie du Toit są jedynymi olimpijkami, które wystąpiły podczas IO w Pekinie 2008, jak i Paraolimpiady 2008.
Obecnie jest zawodniczką SKST Hodonin.
Zajmuje 59. miejsce w światowym, 31. w europejskim i 2. w narodowym rankingu ITTF.

</doc>
<doc id="482481" url="https://pl.wikipedia.org/wiki?curid=482481" title="Steve-O">
Steve-O

Stephen Gilchrist „Squirt” Glover, lepiej znany jako Steve-O (ur. 13 czerwca 1974 w Londynie) – urodzony w Wielkiej Brytanii amerykański cyrkowiec, aktor, komik, osobowość telewizyjna, kaskader, prezenter telewizyjny i artysta estradowy. Jego kariera rozrywkowa koncentrowała się głównie na jego akrobacjach w amerykańskim reality show "Jackass" (2000–2002), emitowany przez stację MTV, a także powiązanych komediach, w tym "Jackass - świry w akcji" ("Jackass: The Movie", 2002), "" ("Jackass: Number Two", 2006) i "Jackass 3D" (2010) oraz jej spin-off serii "Wildboyz" (2003–2006).
Życiorys.
Urodził się w Wimbledon, w dzielnicy Londynu, w Wielkiej Brytanii. Jego matka, Donna Gay Glover (z domu Wauthier; zm. 2003), była Kanadyjką, a jego ojciec, Richard Edward „Ted” Glover, jest w połowie Anglikiem i pół Amerykaninem. W 1992 ukończył londyńską The American School. W 1993 podjął studia w Szkole Komunikacji na Uniwersytecie Miami, ale porzucił naukę po roku z powodu słabych ocen i nieposłuszeństwa w szkole. W latach 1996-1997 uczęszczał również na Uniwersytet Nowego Meksyku. W 1997 ukończył szkołę cyrkową Ringling Bros. and Barnum &amp; Bailey Clown College w Venice na Florydzie, jako klaun. W 2007 wraz z przyjaciółmi wziął udział w dyskusyjnym programie stacji MTV – "The Naked Truth About Boys And Girls". Od roku 2012 prowadzi swój własny program "Killer Karaoke". Posiada tatuaż na całe plecy przedstawiający jego samego.

</doc>
<doc id="482482" url="https://pl.wikipedia.org/wiki?curid=482482" title="Windows ABI">
Windows ABI



</doc>
<doc id="482483" url="https://pl.wikipedia.org/wiki?curid=482483" title="Windows Application Binary Interface">
Windows Application Binary Interface



</doc>
<doc id="482484" url="https://pl.wikipedia.org/wiki?curid=482484" title="Temelin">
Temelin

Temelin () – wieś w Czechach, w kraju południowoczeskim, powiat Czeskie Budziejowice, siedziba gminy Temelin. W 2004 roku zamieszkiwana przez 776 mieszkańców.
2 km od Temelina znajduje się jedna z dwóch czeskich elektrowni jądrowych - Elektrownia Jądrowa Temelín.

</doc>
<doc id="482485" url="https://pl.wikipedia.org/wiki?curid=482485" title="X Windows">
X Windows



</doc>
<doc id="482487" url="https://pl.wikipedia.org/wiki?curid=482487" title="Paweł Mazur">
Paweł Mazur

Paweł „Paulus” Mazur (ur. 24 marca 1968 w Lublinie) – polski malarz, rysownik, poeta i prozaik. Członek Totartu, grupy poetyckiej Zlali Mi Się Do Środka i zespołu muzycznego Gdańsk 2000. Jest prekursorem metody pisarskiej zwanej "zlewem", polegającej na bezrefleksyjnym zapisie strumienia myśli. Stypendysta Miasta Gdańska. 
Mieszka i tworzy w Gdańsku.
Dorobek artystyczny.
Uczestniczył w tworzeniu programów radiowych i telewizyjnych, np.:
Jest autorem komiksu Twins oraz komiksów dla czasopism: Magazyn 5-10-15, Saturator, Inny Komiks, Mać Pariadka.
Rysował dla takich czasopism, jak np. Gazeta Wyborcza, Życie Warszawy, Przekrój, Tygodnik Literacki, Wieczór Wybrzeża, brulion i in.
Wydał tomiki poezji:

</doc>
<doc id="482488" url="https://pl.wikipedia.org/wiki?curid=482488" title="GMMP">
GMMP



</doc>
<doc id="482490" url="https://pl.wikipedia.org/wiki?curid=482490" title="Dolina Dzika (Sudety)">
Dolina Dzika (Sudety)

Dolina Dzika – dolina rzeczna w Sudetach Środkowych w Górach Sowich i Obniżeniu Noworudzkim w woj. dolnośląskim
Dolina Dzika położona jest wzdłuż koryta potoku Dzik, między Górami Sowimi na północnym wschodzie, a Doliną Ścinawki, na południowym zachodzie, na terenie południowo-zachodniej Polski województwo dolnośląskie powiat kłodzki.
Dość głęboka dolina rzeczna przecinająca Garb Dzikowca i Wzgórza Włodzickie. Jej dno zajmują łąki i niewielkie mokradła, najczęściej są to ślady dawnych młynów i stawów. Zbocza doliny są częściowo zalesione. Na całej długości Doliną Dzika płynie potok Dzik oraz prowadzi malownicza szosa ze Ścinawki Średniej do Woliborza i na Przełęcz Srebrną, która w Słupcu krzyżuje się z drogą wojewódzką nr 381 z Kłodzka do Wałbrzycha. Dolina Dzika jest w znacznej części zabudowana. Wzdłuż doliny nad potokiem położone są miejscowości: Słupiec i Dzikowiec.
W Słupcu fragmentem Doliny Dzika prowadzi szlak turystyczny

</doc>
<doc id="482491" url="https://pl.wikipedia.org/wiki?curid=482491" title="Doktorzy honoris causa UMK">
Doktorzy honoris causa UMK



</doc>
<doc id="482493" url="https://pl.wikipedia.org/wiki?curid=482493" title="Częstomocz">
Częstomocz

Częstomocz (pollakisuria) – objaw chorobowy, polegający na częstym oddawaniu moczu, zwykle małymi porcjami. 
Może być jednym z objawów zakażeń układu moczowego (np. rzęsistkowicy), łagodnego rozrostu gruczołu krokowego. W przypadkach raka gruczołu krokowego często występuje częstomocz całodobowy z większym nasileniem w godzinach nocnych.
Częstomocz może wystąpić również w przypadku chorób pęcherza moczowego przebiegających z jego zapaleniem lub zmniejszeniem objętości, na przykład wskutek ucisku z zewnątrz, wskutek rozwijającej się ciąży lub guzów w obrębie miednicy mniejszej.
W diagnostyce konieczne zwykle jest wykonanie badań wykluczających zakażenie dróg moczowych (leukocyturia, ropomocz, posiew moczu), cystografia i badanie urodynamiczne.

</doc>
<doc id="482495" url="https://pl.wikipedia.org/wiki?curid=482495" title="Magura Wątkowska">
Magura Wątkowska

Magura Wątkowska (846 m n.p.m.) – masyw górski w zachodniej części Beskidu Niskiego. Ma sześć wierzchołków, od zachodu: Kornuty (830 m n.p.m.), Wątkowa (846 m n.p.m., najwyższy), Magura (829 m n.p.m.), Kornuty (836 m n.p.m.), Majdan (768 m n.p.m.) i Łysy Czubek (711 m n.p.m.).
Na terenie Kornutów znajdują się wychodnie skalne, które otoczono ochroną (rezerwat przyrody Kornuty). Niedaleko szczytu Magury znajduje się pomnik poświęcony Janowi Pawłowi II odsłonięty 15 sierpnia 2003 z okazji 50 rocznicy wędrówki papieża przez Wątkową oraz 25 lecia pontyfikatu.
Jest to najwyższe wzniesienie Magurskiego Parku Narodowego.
Szlaki piesze

</doc>
<doc id="482498" url="https://pl.wikipedia.org/wiki?curid=482498" title="Stanisław Klimecki">
Stanisław Klimecki

Stanisław Feliks Klimecki (ur. 20 listopada 1883 w Woli Przemykowskiej koło Brzeska, zm. 11 grudnia 1942) – kapitan piechoty Wojska Polskiego, prawnik, działacz niepodległościowy i społeczny, prezydent Krakowa.
Życiorys.
Urodził się 20 listopada 1883 w Woli Przemykowskiej, w rodzinie Edmunda, emerytowanego nadinspektora straży skarbowej, i Rozalii z Wróblewskich. Był bratem Longina (zm. 1 marca 1920), podporucznika 51 pułku piechoty.
Nauki pobierał w szkołach w Złoczowie, Wadowicach, Bochni. Maturę jako eksternista zdawał w Podgórzu w 1904.
Studiował prawo na Uniwersytecie Wiedeńskim, doktorat uzyskał na Uniwersytecie Jagiellońskim w 1913. Był radnym podgórskiej Rady Miejskiej w czasie połączenia Podgórza i Krakowa. Członek Związku Walki Czynnej i Strzelca.
W czasie I wojny światowej walczył w szeregach 2 pułku piechoty Legionów Polskich, m.in. w bitwie pod Mołotkowem. 21 grudnia 1914 został mianowany chorążym, a 14 marca 1915 awansowany na podporucznika. 12 maja 1915 dostał się do niewoli rosyjskiej, zbiegł do Charkowa, gdzie pod przybranym nazwiskiem Wróblewski był nauczycielem w polskim gimnazjum. W 1918 brał udział w rozbrajaniu żołnierzy austriackich w Krakowie. Z wojska wystąpił w czerwcu 1919 w stopniu kapitana rezerwy. W 1934, jako oficer rezerwy pozostawał w ewidencji Powiatowej Komendy Uzupełnień Kraków Miasto. Posiadał przydział do Oficerskiej Kadry Okręgowej Nr V. Był wówczas w grupie oficerów „powyżej 40 roku życia”.
Od 1919 prowadził kancelarię adwokacką w Podgórzu. W krakowskiej Radzie Miejskiej zasiadał od 1926. 18 lutego 1931 wszedł w skład Rady Przybocznej, a 9 lipca tego samego roku został wiceprezydentem i na tym stanowisku pozostał do 2 września 1939. Zajmował się opieką społeczną, zdrowiem mieszkańców Krakowa, ogrodami oraz sprawami gazowni. 1 lutego 1939 przyjął dymisję prezydenta Mieczysława Kaplickiego i do czasu nowych wyborów pełnił obowiązki prezydenta miasta. 1 maja 1939 przekazał urząd Bolesławowi Czuchajowskiemu, tymczasowemu prezydentowi mianowanemu przez ministra spraw wewnętrznych.
3 września 1939 po wyjeździe komisarycznego prezydenta Bolesława Czuchajowskiego, Rada Miejska powierzyła Stanisławowi Klimeckiemu funkcję prezydenta miasta. W mieście powstał Obywatelski Komitet Pomocy pod przewodnictwem kardynała Adama Stefana Sapiehy w ścisłym porozumieniu z prezydentem miasta. W ostatniej chwili udało się dr. Klimeckiemu przejąć z ewakuowanego Banku Polskiego 7 milionów złotych, które miały zostać zniszczone. Umożliwiły one pokrycie zwiększonych wydatków na opiekę społeczną. 6 września 1939 prezydent Klimecki wyjechał naprzeciw ostrzeliwującym miasto oddziałom niemieckim, oświadczając iż w mieście panuje spokój i nie ma powodów do strzelaniny.
Pamiętnikarze zgodnie podkreślają, że Stanisław Klimecki z godnością i odwagą bronił interesów mieszkańców Krakowa.
20 września 1939 został usunięty z funkcji prezydenta i aresztowany, co równocześnie oznaczało likwidację polskiego zarządu miasta. Na czele Zarządu Miasta Krakowa stanął nadburmistrz Drezna Ernst Zörner. Okupacja Krakowa trwała 5 lat, 4 miesiące i 12 dni.
Dr Klimecki po aresztowaniu 20 września opuścił więzienie przy ul. Montelupich po 10 dniach 30 września 1939. Ponownie aresztowany wraz z profesorami UJ i AGH 6 listopada 1939 w ramach tzw. Sonderaktion Krakau trafił do obozu Sachsenhausen. Zwolniony powrócił do Krakowa w styczniu 1940 i przez dwa lata pracował jako adwokat. Aresztowany ponownie po raz trzeci przez Gestapo w nocy z 28 na 29 listopada 1942, został rozstrzelany 11 grudnia 1942 w Puszczy Niepołomickiej.
Żonaty ze Stefanią Massar, ojciec dwójki dzieci: córka Barbara była adwokatem, syn Wojciech metalurgiem z tytułem prof. dr inż.

</doc>
<doc id="482499" url="https://pl.wikipedia.org/wiki?curid=482499" title="Ford Taurus">
Ford Taurus

Ford Taurus – samochód osobowy klasy wyższej produkowany pod amerykańską marką Ford od 1986 roku. Od 2022 roku produkowana jest ósma generacja modelu.
Pierwsza generacja.
Ford Taurus I został zaprezentowany po raz pierwszy w 1986 roku.
Premiera Taurusa odbyła się w grudniu 1985 w studiu MGM (gdzie powstały takie filmy jak "Przeminęło z wiatrem"). Nowy model marki zastąpił tylnonapędowego, bazującego na Fairmoncie Forda LTD i wdrożył u marki zupełnie nowy kierunek stylistyczny. Samochód zyskał aerodynamicznie ukształtowane nadwozie, w celu poprawy wyników zużycia paliwa.
W 1986 dostępnymi silnikami były 90-konny, 2,5-litrowy HSC R4 (w wersjach MT-5 i L), oraz nowy, 140-konny, 3,0-litrowy Vulcan V6 (dostępny opcjonalnie w L, standardowo w Gl i LX). MT-5 wyposażane było w 5-biegową skrzynię manualną, wersje z HSC w stary, 3-biegowy automat ATX, a te z Vulcanem w nowoczesny, 4-biegowy automat AXOD.
Bazowymi modelami były MT-5 i L, oba po 10.050 USD. GL było doposażone w kilka luksusowych gadżetów, standardowo oferowano w nim 3,0-litrowy Vulcan. Najdroższe LX posiadało też klimatyzację, elektrycznie sterowane szyby i siedzenia, odtwarzacz kasetowy oraz tempomat. Najwięcej kosztowało kombi LX – 14.300 USD.
W 1988 do palety dodano 3,8-litrowy Essex V6. Mimo że wytwarzał 140 KM, tak jak mniejszy Vulcan, produkował 291 Nm momentu obrotowego, co było przydatne zwłaszcza np. w jeździe po górach załadowanym kombi. W tym samym roku zrezygnowano z wersji MT-5; skrzynia manualna powróciła rok później w SHO.
W 1990 przestylizowano wnętrze, Taurus otrzymał nową kierownicę z poduszką powietrzną, inny drążek zmiany biegów, a także bardziej rozbudowaną deskę rozdzielczą. 2,5-litrowy HSC otrzymał wtrysk, co podniosło moc o 15 KM i moment obrotowy o 14 Nm. Wszystkie wersje oprócz SHO wyposażano w 4-biegowy automat AXOD, w 1991 unowocześniono go – powstał AXOD-E. LX posiadał ABS w standardzie.
Przez niecałe 6 lat produkcji pierwszej generacji Taurusa sprzedano około 2 milionów sztuk tego modelu.
Ford Taurus SHO.
Ford chciał pod koniec lat 80. wprowadzić na rynek lekki, dwuosobowy sportowy samochód, który mógłby konkurować np. z Toyotą MR2 czy Pontiakiem Fiero. Ford nawiązał współpracę z Yamahą, by skonstruować silniki do tego nowego modelu. Rynek dla takich modeli się w międzyczasie zmniejszył, dlatego zdecydowano się je wykorzystać w Taurusie SHO.
SHO nie odniósł sukcesu. Na zewnątrz niewiele się różnił od bazowego Taurusa, w przeciwieństwie do wnętrza – miał np. kubełkowe fotele czy obrotomierz wyskalowany do 8000 obrotów. Po zrezygnowaniu z wersji MT-5 SHO był jedynym Taurusem z manualną skrzynią biegów.
Druga generacja.
Ford Taurus II został zaprezentowany po raz pierwszy w 1991 roku.
Drugie wcielenie Taurusa to tak naprawdę gruntownie zmodernizowana pierwsza generacja, w której wprowadzono szereg poprawek wizualnych i technicznych. Operacja ta kosztowała Forda 650 milionów ówczesnych dolarów. Pojawiły się nowe opcje wyposażenia, jak automatyczna klimatyzacja, elektryczny szyberdach, skórzane wstawki na siedzeniach czy inna deska rozdzielcza przystosowana specjalnie dla wersji z dwoma osobnymi fotelami z przodu (dostępna była też 3-osobowa kanapa). Kombi można było też doposażyć w trzeci rząd siedzeń, umożliwiający jazdę w osiem osób. Podczas oferowania tej generacji Taurus był co roku najlepiej sprzedającym się samochodem w Stanach Zjednoczonych.
Po 1991 z gamy wycofano 2,5-litrowe R4, od 1992 podstawowym silnikiem w większości wersji było 3,0-litrowe V6. Wyjątkami były wersja SHO i kombi LX. W 1993 zaprzestano sprzedawania podstawowego modelu L, jak i oferowania mało popularnych opcjonalnych elementów wyposażenia, np. podgrzewanej przedniej szyby. W 1994 wprowadzono poduszkę powietrzną pasażera oraz zmodernizowano boczną poduszkę kierowcy i kierownicę. Również w 1994 zaczęto standardowo wyposażać wszystkie Taurusy w 15-calowe koła, wcześniej 14-calowe sprzedawano w wersji GL.
Wersja Wagon (kombi) była zazwyczaj wyposażana w te same elementy, co sedan. Z położonym, dzielonym w stosunku 60/40 oparciem tylnej kanapy, kombi mieściło po dach około 2000 litrów bagażu. W standardowym położeniu siedzeń po dach można było załadować 1280 litrów pakunków.
Druga generacja Taurusa była w sprzedaży do 1995 r. Na ten rok modelowy dodano sportową wersję SE (podobnie bliźniak Mercury Sable otrzymał LTS). Od pozostałych modeli różniła się tym, że miała aluminiowe felgi (zapożyczone z LX), osobne fotele ze skórzanymi wstawkami, unikalne reflektory przednie (również z LX) i tylny spojler (z SHO).
W gamie Taurusa był też wersja policyjna. Radiowóz był „zwykłym” Taurusem GL z silnikiem Essex 3,8 l V6 (15 KM mocniejszym od tradycyjnego Essexa). Dodatkowym wyposażeniem były np. większy bak paliwa, ABS, inny grill czy prędkościomierz wyskalowany do 140 mph (ok. 220 km/h).
Od 1992 do 1995 sprzedano ok. 1,5 miliona egzemplarzy tej generacji Taurusa.
Ford Taurus SHO.
Drugi SHO miał ten sam napęd co pierwsza generacja: 3,0-litrowe V6 konstrukcji Yamahy i 5-biegową skrzynię manualną. Tym razem SHO bardziej różnił się od oryginału niż jego pierwsza generacja – otrzymał inne zderzaki i spoilery. M.in. reflektory i maska pochodziły z Mercury’ego Sable’a.
Brak automatycznej skrzyni biegów miał znaczący wpływ na sprzedaż SHO, co Ford zauważył w 1993 r. 3,2-litrowy SHO V6 był wyposażony już w automat; wciąż miał 220 KM – jak 3,0 l SHO V6 – ale też 20 Nm większy moment obrotowy niż wspomniany silnik.
W 1993 Ford gruntownie zmodernizował wnętrze SHO, dodał również nowy spojler, który zintegrowano ze światłem stopu.
Jeden SHO kombi został zbudowany przez Forda na prośbę magazynu "Car and Driver". Model ten był na okładce "CaD" w kwietniu 1993 r, gdzie był określony m.in. „najszybszym i najlepszym kombi kiedykolwiek zbudowanym przez Forda”.
Samochód ważył 1649 kg, od 0 do 60 mph (ok. 100 km/h) przyspieszał w 7,2 s, a z 70 mph (ok. 115 km/h) do 0 hamował w 52,4 m (co było dobrym wynikiem na tamte czasy). Jeżeli Ford zdecydowałby się na jego produkcję, kosztowałby ok. 30 000 USD.
Trzecia generacja.
Ford Taurus III został zaprezentowany po raz pierwszy w 1995 roku.
W połowie 1995 roku Ford przedstawił pierwszą od momentu debiutu tego modelu w 1986 roku, zupełnie nową i zbudowaną od podstaw odmianę Taurusa. Trzecia generacja otrzymała zupełnie inaczej wyglądające nadwozie, które stało się bardziej krągłe. Awangardowy wygląd wywołał kontrowersje, co przełożyło się na spadek sprzedaży w pierwszych latach produkcji. Złe przyjęcie Taurusa III przez rynek wywołały też stosunkowo wyższe ceny, niż w przypadku poprzednika. 
Tym razem dostępne były trzy wersje wyposażeniowe: bazowa G, pośrednia GL i luksusowa LX. Trzecią generacją Taurusa amerykański oddział Forda powrócił na rynki z ruchem lewostronnym, gdzie oferowano ekskluzywnego Taurusa Ghia. Nowego SHO wyposażano w nowoczesny silnik 3,8 l SHO V8. Od 1997 można było też dostać model z napędem na benzynę i etanol, co jednak nie polepszyło sytuacji Taurusa na rynku nowych samochodów.
W celu poprawienia sprzedaży swojego średniego samochodu Ford zrestylizował go w 1998 r. Zmiany objęły zderzak przedni – teraz miał jeden owalny wlot powietrza, grill – przeniesiono na jego środek logo Forda, a także reflektory – dostały przezroczyste szkła i inny kształt wnętrza, co spowodowało, że były nie tylko ładniejsze, ale też skuteczniejsze. Kolor tylnych kierunkowskazów zmieniono z pomarańczowego na czerwony, by lepiej się komponowały z innymi zgrupowanymi z nimi światłami. Zrezygnowano z dwóch tańszych wersji wyposażenia (G i GL), zamiast nich wprowadzono SE, która była lekko usportowiona (obejmowała chociażby twardsze zawieszenie).
W 1998 r. 200-konny Duratec 30 był dostępny opcjonalnie w obu wersjach wyposażeniowych, ale już w 1999 łączono go tylko z SE. W tym samym roku do standardu modelu SE włączono dwa oddzielne siedzenia z przodu, opcjonalnie dostępne one były w LX.
Na rok modelowy 1999 Ford usunął niektóre elementy wyposażenia i lekko odświeżył Taurusa, głównie w celu obcięcia kosztów. Spowodowane było to spadającą sprzedażą tego modelu i skupieniu się Forda na rynku SUV-ów i pick-upów, których popularność bardzo wzrastała w tamtym czasie.
Mimo złych ocen i kłopotów z jakością Fordowi udało się sprzedać 1,4 miliona egzemplarzy tej generacji Taurusa.
Ford Taurus SHO.
Dla SHO przeznaczono 235-konny, 3,4-litrowy SHO V8, ale zrezygnowano z 5-biegowej przekładni manualnej. V8 podniosło masę własną modelu, a brak takiej skrzyni biegów oznaczał gorsze przyspieszenie niż w poprzednich generacjach, nawet pomimo większej prędkości maksymalnej (232 km/h), czy lepszego prowadzenia i hamowania.
I w tym przypadku pojawiły się kłopoty z jakością i spasowaniem elementów. Silnik ten bardzo często miał awarie przy przebiegu ok. 80 000 km, a gwarancja była ważna tylko do 58 000 km. Trzeci SHO był mniej popularny niż poprzednie, w 1997 sprzedano go 9000 sztuk. Rezultatem było zrezygnowanie z tej odmiany przy wprowadzeniu 4. generacji „byka”.
Czwarta generacja.
Ford Taurus IV został zaprezentowany po raz pierwszy w 1999 roku.
Czwarte wcielenie Taurusa ponownie okazało się jedynie gruntownie zmodernizowanym, dotychczas produkowanym modelem. W wersji sedan całkowicie zmodyfikowano przednią część nadwozia i tył, a w wersji kombi zmodernizowano jedynie przód. Zmieniły się też wymiary nadwozia wskutek zmian konstrukcyjnych. Poprowadzono wyżej dach, by zwiększyć ilość miejsca na głowy tylnych pasażerów. Co więcej, większa była też przestrzeń bagażowa (w kombi), która uczyniła Taurusa bardziej funkcjonalnym samochodem.
Wnętrze również pozbawiono kontrowersyjnych kształtów – np. owalnej części deski rozdzielczej, w której zgrupowana była większość przycisków. W celu bardziej komfortowej jazdy zmiękczono zawieszenie. Zrezygnowano z różnych kosztownych dodatków (chociażby hamulców tarczowych), by obniżyć cenę i zwiększyć rentowność sprzedaży. Wycofano też sportową wersję SHO.
Aby zachować wysoki popyt na Taurusa, Ford oferował w 2002 niepłatne opcje dla poszczególnych wersji: odtwarzacz CD i elektrycznie ustawiane siedzenie kierowcy w SE, elektryczny szyberdach lub skórzana tapicerka (do wyboru) w SES, oraz oba te elementy i elektrycznie ustawiane pedały w SEL. ASR i boczne poduszki powietrzne oferowano w każdej z nich.
W 2003 Ford obchodził 100-lecie swojego istnienia, przez co wprowadził na rynek Taurusa Centennial Version. Wersja ta zawierała wiele dodatkowych elementów w standardzie, jak wykończenie z jaśniejszego drewna, specjalną tapicerkę, unikalne koła, reflektory z czarnymi akcentami, czy skórzaną kurtkę i zegarek z napisem: "Ford: 100 years" („Ford: 100 lat”). Produkcję ograniczono do 3000 sztuk.
W 2004 Taurus przeszedł facelifting – zmieniono przedni i tylny pas nadwozia. Najbardziej widoczna zmiana to usunięcie chromowanej listwy na środku grilla i rozdzielenie wlotów powietrza na zderzaku (trzy zamiast jednego).
W 2005 r. zrezygnowano z wersji LX i SES, a rok później – z nadwozia kombi i 3,0-litrowego DOHC Duratec 30 V6. Wtedy też zakończyła się sprzedaż Taurusa klientom prywatnym w USA, samochód dostępny był już tylko klientom flotowym. Ciągle oferowano go w Kanadzie.
Koniec produkcji i kontrowersje.
Sprzedaż Taurusa z roku na rok spadała (od 382 35 sztuk w 2000, przez 353 560 w 2001, 332 690 w 2002, 300 496 w 2003, do około 150 000 w 2006), tracąc na rzecz średnich samochodów azjatyckiej konkurencji (głównie Toyocie Camry, Hondzie Accord i Nissanowi Altimie). Wersję kombi wycofano z produkcji w styczniu 2005, po krótkiej serii sedanów na rok modelowy 2006 zakończono sprzedaż tych aut klientom prywatnym w USA, ciągle oferowano go w Kanadzie. Klienci flotowi mogli go jeszcze kupić do października 2006 (w Ameryce Północnej był to rok modelowy 2007). Produkcję zakończono 27 października 2006, kiedy to Ford zamknął fabrykę w Atlancie jako część planu restrukturyzacyjnego "The Way Forward" („Droga Naprzód”). Potencjalnie ostatni egzemplarz Taurusa nabył S. Truett Cathy, właściciel sieci fast-foodów Chick-fil-A.
Taurus nie został zastąpiony jednym nowym modelem na zmodyfikowanej płycie podłogowej, ale trzema: większym następcą o nowej nazwie Five Hundred i crossoverem Freestyle, który zajął miejsce odmiany kombi. Wycofanie z użytku nazwy "Taurus"' wywołało kontrowersje, także w amerykańskich mediach. W artykule USA Today z 25 października 2006 podkreślono, że producenci japońscy zachowują nazwy swoich bestsellerów, jednocześnie udoskonalając je (np. Toyota Corolla – w produkcji od lat 60.), a „Wielka Trójka” z Detroit (General Motors, Ford Motor Company i Chrysler) nieustannie wdrażają do sprzedaży zupełnie nowe modele i nazwy wraz z nadejściem innych trendów. Praktykę tę poddano krytyce.
Piąta generacja.
Ford Taurus V został zaprezentowany po raz pierwszy w 2007 roku.
Po zastąpieniu Taurusa czwartej generacji nowym, większym modelem o nazwie Five Hundred, decyzja Forda wywołała kontrowersje. Przełożyło się to na sprzedaż, która nie spełniła oczekiwań marki. Z tego powodu, po 3 latach produkcji producent zdecydował się przeprowadzić gruntowną modernizację modelu i ponownie nazwać go Taurus. W ten sposób, model stał się piątą generacją.
Ówczesny Dyrektor generalny Forda (Alan Mullaly) powiedział, że nazywanie wszystkich nowych modeli na „F” nie było dobrym posunięciem, a w dodatku nietrafione nazwy dostały niektóre samochody zastępujące bardzo popularne i dobrze rozpoznawalne pojazdy.
Zmiany w stosunku do Five Hundred obejmują nowy pas przedni z chromowanym grillem (znanym chociażby z Fusiona), mocniejszy 260-konny, 3,5-litrowy silnik Cyclone oraz „zwykłą”, 6-biegową skrzynię automatyczną 6F (zamiast przekładni CVT, ograniczającej moc poprzedniego silnika). Podobne zmiany też przejdzie Freestyle, którego ujrzymy już pod nazwą Taurus X.
Organizacja NHTSA po serii testów zderzeniowych przyznała Taurusowi pięć gwiazdek (najwyższą notę) za ochronę pasażerów podczas zderzenia czołowego, podobnie (również najwyższy możliwy wynik) za zderzenie boczne. Nazwano go „najbezpieczniejszym dużym sedanem na rynku amerykańskim”.
Pod koniec maja 2007 wprowadzono 5. generację do sprzedaży w USA. Do końca miesiąca zdążono tam sprzedać 125 sztuk nowego Taurusa. W pierwszym pełnym miesiącu sprzedaży – czerwcu – sprzedano kolejne 5836 sztuk, a w słabym dla całego rynku lipcu 3907. Łącznie sprzedano 9868 aut. Luksusowy bliźniak piątej generacji Taurusa, Mercury Sable, wyjechał z salonów w czerwcu w liczbie 1520 egzemplarzy, w lipcu zaś 1776 (łącznie 3296).
Szósta generacja.
Ford Taurus VI został zaprezentowany po raz pierwszy w 2009 roku.
Auto zostało zaprezentowane na salonie samochodowym w Detroit w 2009 roku. Według zamierzeń miał on wyróżniać się niebanalnym wyglądem pośród innych amerykańskich sedanów klasy średniej. Wyposażony został w wiele gadżetów polepszających komfort jazdy jak na przykład system nawigacyjny firmy Sony z wbudowanym 10-gigabajtowym dyskiem twardym a także MyKey- system umożliwiający zablokowanie maksymalnej prędkości oraz przestawienie systemu bezpieczeństwa aktywnego w najbardziej restrykcyjny tryb. Po długiej przerwie powróciła również sportowa wersja SHO wyposażona w turbodoładowany silnik. Różni się od innych wersji sportowymi detalami oraz łopatkami do zmiany biegów przy kierownicy.
Produkcja została zakończona oficjalnie w marcu 2019 roku bez przewidzianego następcy. To następstwo decyzji producenta z 2018 roku, w ramach której z oferty w Ameryce Północnej wycofano wszystkie osobowe sedany na rzecz SUV-ów i crossoverów.
Siódma generacja.
Ford Taurus VII został zaprezentowany po raz pierwszy w 2015 roku.
Niezależnie od rynku amerykańskiego, we współpracy oddziału australijskiego i chińskiego Ford opracował w 2015 roku zupełnie nową, siódmą generację Taurusa z myślą o rynku chińskim. Premiera modelu miała miejsce w kwietniu 2015 roku.
Samochód utrzymano w stylistyce odpowiadającej aktualnemu kierunkowi na globalnych rynkach, zyskując charakterystyczne wąskie i strzelite reflektory, a także dużą atrapę chłodnicy w kształcie trapezu. Ford zdementował prędko informacje, jakoby Taurus VII miał być przeznaczony w przyszłości do sprzedaży także na rodzimym amerykańskim rynku - to model wyłącznie na potrzeby rynku Chin i Tajwanu.
Lifting.
W maju 2019 roku Ford przedstawił chińskiego Taurusa VII po modernizacji, w ramach której pojawił się nowy, zaokrąglony grill, a także zmodyfikowane reflektory łączące się z nim. Ponadto, zmodyfikowano wkłady tylnych lamp i zaktualizowano listę wyposażenia. Jako że kilka tygodni wcześniej zakończyła się produkcja amerykańskiego Taurusa poprzedniej generacji, samochód stał się od tego czasu modelem obecnym wyłącznie w Chinach.
Ósma generacja.
Ford Taurus VIII został zaprezentowany po raz pierwszy w 2022 roku.
Poczynając od 2022 roku, nazwa Taurus pozostała obecna w portfolio Forda wyłącznie na rynkach z regionu Bliskiego Wschodu. Ósma generacja stała się identyczna z nowym, większym chińskim Ford Mondeo kolejnej generacji, który zadebiutował 3 miesiące wcześniej jako flagowa limuzyna amerykańskiej firmy. W stosunku do poprzednika, nowy bliskowschodni Taurus zyskał w ten sposób bardziej awangardową stylistykę, z masywnie zarysowanymi nadkolami, dwurzędowymi reflektorami i obszernym ośmioramiennym wlotem powietrza wzbogaconym listwą LED.
Obszerne zmiany w stosunku do poprzednika przeszła też kabina pasażerska. Zamiast masywnej konsoli centralnej i dużych paneli przycisków, zdecydowano się tym razem na cyfrowo-minimalistyczne wzornictwo z obszernym, centralnie umieszczonym dotykowym wyświetlaczem o przekątnej 13,2 cala. Pod jedną taflą płynnie połączono go z cyfrowymi wskaźnikami o przekątnej 8 cali. Do napędu wykorzystano ten sam co w chińskim odpowiedniku 2-litrowy silnik benzynowy EcoBoost połączony z 8-stopniową automatyczną przekładnią biegów.
Sprzedaż.
Ford Taurus VIII oferowany jest m.in. w Arabii Saudyjskiej, Zjednoczonych Emiratach Arabskich, Kuwejcie i Katarze. Poza regionem Bliskiego Wschodu, wyższej klasy limuzyna oferowana jest jeszcze na głównym rynku zbytu, w Chinach. Tam tym razem samochodowi zdecydowano się nadać inną nazwę Ford Mondeo, oferując go jako kolejną generację mniejszego dotychczas modelu.
Rynki eksportowe.
Trzecia generacja Taurusa była eksportowana do Australii, Hongkongu, Izraela, Japonii i Nowej Zelandii, lecz nie zyskała tam zbytniej popularności. Miała przednie reflektory z Sable’a, oraz specjalnie zaprojektowany zderzak z kierunkowskazami i światłami do jazdy dziennej. Wnętrze również zmieniono, a oprócz oczywistych zmian – np. przeniesienia kierownicy na prawą stronę – hamulec ręczny ustawiono między fotelami (w Ameryce Północnej zamiast dźwigni hamulca był pedał).
W Australii i Nowej Zelandii Taurus nie zdobył popularności przez wewnętrzną konkurencję ze strony modelu Ford Fairmont, który oferowany z mocniejszym silnikiem i tylnym napędem kosztował podobną wartość. Mimo że w np. w Japonii dostępne były obie wersje samochodu (sedan i kombi), to w Australii można było kupić jedynie sedana, podobnie jak w Hongkongu.
W Brazylii w 1994 wprowadzono do sprzedaży drugą generację tego samochodu, również tylko z 4-drzwiowym nadwoziem. Był traktowany jako luksusowa alternatywa dla europejskiego Forda Mondeo. W latach 1997 – 1998 oferowano tam też trzecią generację auta, ale nie zdobyła ona popularności, głównie przez kontrowersyjną stylizację.

</doc>
<doc id="482501" url="https://pl.wikipedia.org/wiki?curid=482501" title="Godło Wietnamu">
Godło Wietnamu

Godło Wietnamu – jeden z symboli Wietnamu.
Jako wzór posłużyło godło Chińskiej Republiki Ludowej. Czerwień symbolizuje komunistyczną rewolucję. Zboże – rolników i "dobrobyt". Koło zębate odzwierciedla robotników. Jest ono stylizowane tak by wyglądać na wschodzące słońce, "rozjaśniające mroki kapitalizmu". Złota gwiazda pochodzi z flagi Wietnamu. Pięć ramion symbolizuje chłopów, robotników, żołnierzy, inteligencję i młodzież. Napis poniżej: „Cộng hoà xã hội chủ nghĩa Việt Nam” znaczy: "Socjalistyczna Republika Wietnamu".

</doc>
<doc id="482502" url="https://pl.wikipedia.org/wiki?curid=482502" title="Akcelerator ze zmiennym gradientem pola">
Akcelerator ze zmiennym gradientem pola

Akcelerator ze zmiennym gradientem pola – akcelerator, w którym orbity przyspieszanych cząstek są stabilizowane za pomocą soczewek magnetycznych ogniskujących i rozogniskowujących, ustawionych naprzemiennie.
Układ porównywany jest do optycznego układu odpowiednio ustawionych soczewek rozpraszających i skupiających używanych do formowania wiązki optycznej.
Siły stabilizujące są w większe niż w akceleratorach ze stałym gradientem. Większe siły powodują mniejsze oscylacje cząstek wokół orbity stabilnej, co pozwala na stosowanie mniejszych komór próżniowych, a tym samym i znacznie mniejszych układów magnesów. Ma to duże znaczenie dla akceleratorów wysokich energii, gdyż zmniejsza ich koszt.
Stosowane są rozwiązania w których kształtuje się odpowiednio bieguny magnesów zakrzywiających tor cząstek lub stosuje się oddzielne sekcje zakrzywiające tor lotu cząstki i oddzielne sekcje ogniskujące i stabilizujące wiązkę.
Zdolność skupiająca akceleratora zależy od liczby N naprzemiennie ustawionych sektorów z gradientem pola magnetycznego (raz dodatni, raz ujemny). Ich liczba wyznacza najlepiej ogniskujący wskaźnik gradientu n w tych sektorach (gdy wartości bezwzględne gradientów są równe):
Gdy spełnione są te warunki, cząstka przechodząca przez sektory znajduje się w sektorach ogniskujących, średnio, dalej od orbity stabilnej, niż w sektorach rozogniskowujących. W takim wypadku, siła przyciągająca działająca na cząstkę jest większa niż siła odpychająca, tak jak w akceleratorze ze stałym gradientem. W następnym sektorze rozogniskowującym znów zostanie ona zepchnięta na dalszą orbitę, a gdy wpadnie do kolejnego sektora ogniskującego, znów będzie podlegała powyższemu procesowi.
Metoda ta wymaga bardzo precyzyjnego wykonania elektromagnesów. Nawet małe niedokładności (różnice gradientów dodatnich i ujemnych w elektromagnesach) powodują silne zaburzenia w torach lotu przyspieszanych cząstek.

</doc>
<doc id="482503" url="https://pl.wikipedia.org/wiki?curid=482503" title="Źródło szczelinowe">
Źródło szczelinowe



</doc>
<doc id="482507" url="https://pl.wikipedia.org/wiki?curid=482507" title="Idealizacja (psychologia poznawcza)">
Idealizacja (psychologia poznawcza)

Idealizacja – termin określający eksperyment myślowy dokonywany poprzez działania poznawcze, który polega na uproszczeniu analizy rzeczywistości. Określana jest tak również eliminacja czynników uważanych za nieistotne i zwrócenie uwagi na te, zdaniem badacza czy obserwatora, decydujące. Polega na badaniu zjawisk na drodze abstrakcji w ich czystej, niezmąconej postaci.

</doc>
<doc id="482508" url="https://pl.wikipedia.org/wiki?curid=482508" title="Flaga Palestyny">
Flaga Palestyny

Flaga Palestyny – jeden z symboli państwowych Państwa Palestyny.
Opis.
Składa się ona z trzech kolorowych pasów nawiązujących do barw trzech dynastii islamskich kalifów: Abbasydów (czarny), Umajjadów (biały) i Fatymidów (zielony) oraz czerwonego trójkąta nawiązującego do dynastii Haszymidów. Użyte barwy są panarabskie. Wzór zapożyczono z flagi arabskiej rewolty z 1916 roku, zmieniając jedynie ułożenie kolorów. Niemalże identyczne są flagi Jordanii i Sahary Zachodniej.
Zdelegalizowanie.
W 1967, po wojnie sześciodniowej, Izrael zakazał używania flagi palestyńskiej w Strefie Gazy i na Zachodnim Brzegu. W 1980 zakazano używania barw obecnych na fladze w miejscach publicznych i dziełach sztuki. Z tego powodu wielu Palestyńczyków zostało aresztowanych.
Dopiero po podpisaniu Porozumień z Oslo w 1993 zakazy zniesiono.

</doc>
<doc id="482510" url="https://pl.wikipedia.org/wiki?curid=482510" title="BMC">
BMC



</doc>
<doc id="482512" url="https://pl.wikipedia.org/wiki?curid=482512" title="Nenbutsu-shū">
Nenbutsu-shū

 – japoński odłam buddyzmu, powiązany ze szkołami amidystycznymi Szkoły Czystej Krainy (częściej tłumaczonej jako Szkoła Czystej Ziemi), utworzonymi m.in. przez Shinrana i Ryōnina. 

</doc>
<doc id="482514" url="https://pl.wikipedia.org/wiki?curid=482514" title="Kodeks karny wojskowy">
Kodeks karny wojskowy

Kodeks karny wojskowy – akt normatywny stanowiący zbiór przepisów regulujących prawo karne wojskowe.
W Polsce.
W Polsce osobna ustawa dla prawa karnego wojskowego obowiązywała w okresie od 1918 do 1970 r. W 1970 r. wszedł w życie Kodeks karny z 1969, który zawierał w części trzeciej przepisy odnoszące się do żołnierzy. Obecnie w Polsce nie ma kodeksu karnego wojskowego. Prawo karne wojskowe regulowane jest w części trzeciej Kodeksu karnego.
Niemiecki Wojskowy Kodeks Karny z 20 czerwca 1872.
Wprowadzony w życie ustawą z dnia 29 lipca 1919 r. o tymczasowym sądownictwie wojskowym () i rozporządzeniem Rady Ministrów z 10 maja 1920 w przedmiocie wprowadzenia w życie Wojskowego Kodeksu Karnego (). Nie było to bezpośrednie tłumaczenie kodeksu niemieckiego. Wspomniane wcześniej rozporządzenie wprowadzało do tekstu pierwotnego zmiany. Kodeks obowiązywał na terenie całego kraju od dnia ogłoszenia 14 sierpnia 1919 do 1 sierpnia 1928. Charakteryzował się dużą kazuistyką. W § 47 określał, że stanowiące przestępstwo działanie na rozkaz nie usprawiedliwia sprawcy, o ile wiedział on "że rozkaz przełożonego dotyczył czynu, którego celem było spełnienie ogólnej albo wojskowej zbrodni lub występku".
Kodeks Karny Wojskowy z 1928 r..
Rozporządzenie Prezydenta Rzeczypospolitej z dnia 22 marca 1928 r. w sprawie kodeksu karnego wojskowego (). Obowiązywał od 1 sierpnia 1928 (na mocy art. 158) do końca 1932 roku.
Kodeks Karny Wojskowy z 1932 r..
Rozporządzenie Prezydenta Rzeczypospolitej z dnia 21 października 1932 r. – Kodeks karny wojskowy ().
Oryginalna polska ustawa w dużej mierze współtworzona przez Departament Sprawiedliwości Ministerstwa Spraw Wojskowych. Szczególną rolę w procesie tworzenia i wdrażania kodeksu odegrał szef Departamentu Sprawiedliwości gen. Józef Daniec. Kodeks wszedł w życie 1 stycznia 1933 i obowiązywał do września 1944.
Kodeks Karny Wojska Polskiego z 1944 r..
Dekret Polskiego Komitetu Wyzwolenia Narodowego z dnia 23 września 1944 r. – Kodeks Karny Wojska Polskiego ().
Obowiązywał, zgodnie z art. 189, od dnia ogłoszenia 30 września 1944 do 1 stycznia 1970 (uchylony przez Przepisy wprowadzające Kodeks karny z 19 kwietnia 1969). Jego typową cechą były surowe kary (około 50 artykułów zagrożonych karą śmierci). W odróżnieniu od przedwojennego zawierał też rozdział XVII „Zbrodnie stanu” (obszerniejszy i surowszy od odpowiedniego rozdziału XVII powszechnego Kodeksu karnego z 1932), obejmujący czyny także osób cywilnych (odpowiedzialność osób cywilnych przed sądem wojskowym trwała przez pierwszych 10 lat po wojnie, zniesiona prócz oskarżeń o szpiegostwo ustawą z 5 kwietnia 1955).
W innych krajach.
Istnieją trzy systemy sytuowania prawa karnego wojskowego w katalogu ustaw:

</doc>
<doc id="482515" url="https://pl.wikipedia.org/wiki?curid=482515" title="Indiańskie lato">
Indiańskie lato

Indiańskie lato (tytuł oryginału: "Tutto ricominciò con un'estate indiana") – włoska powieść graficzna autorstwa Hugona Pratta (scenariusz) i Milo Manary (rysunki), wydana po raz pierwszy w 1981 r. (po polsku w 2006 r. nakładem wydawnictwa Egmont Polska).
"Indiańskie lato" opowiada historię rozgrywającą się w XVII w. w kolonizowanej Ameryce Północnej. Krewna pastora jednej z osad europejskich zostaje zgwałcona przez dwóch Indian. Odwet na oprawcach ze strony białych wywołuje krwawy konflikt między osadnikami a tubylcami.
"Indiańskie lato" otrzymało Nagrodę za najlepszy komiks na Międzynarodowym Festiwalu Komiksu w Angoulême w 1987 r.
Innym wspólnym dziełem Pratta i Manary jest "El Gaucho" z 1983 r. - komiks pokazujący podbój Ameryki Południowej przez Europejczyków.

</doc>
<doc id="482516" url="https://pl.wikipedia.org/wiki?curid=482516" title="Pathos">
Pathos



</doc>
<doc id="482520" url="https://pl.wikipedia.org/wiki?curid=482520" title="Patos (estetyka)">
Patos (estetyka)

Patos, pathos (gr. "páthos" – „doświadczenie; uczucie; namiętność; cierpienie”) – jedna z kategorii estetycznych, stosowana w każdej dziedzinie sztuki, zwłaszcza w literaturze, muzyce i teatrze.
Polega na ukazywaniu zjawisk o charakterze monumentalnym i wzniosłym, o wysokich walorach uczuciowych powodujących stany napięcia emocjonalnego u odbiorców. Zastosowanie środków artystycznych głównie z zakresu retoryki.

</doc>
<doc id="482522" url="https://pl.wikipedia.org/wiki?curid=482522" title="Tramwaje w Olsztynie">
Tramwaje w Olsztynie

Tramwaje w Olsztynie – system komunikacji tramwajowej, działający w Olsztynie w latach 1907–1965 i ponownie od 19 grudnia 2015. Jest to jak dotąd jedyny reaktywowany system komunikacji tramwajowej w Polsce, a także jedyny bez tradycyjnych pętli – posiadający jedynie tory odstawcze i stąd też obsługiwany taborem dwukierunkowym – oraz jedyny przystosowany do taboru o szerokości 2500 mm.
Historia.
1905–1939.
W 1905 roku ponad 25-tysięczny Olsztyn został stolicą rejencji. Władze miejskie postanowiły wybudować linie tramwaju elektrycznego. Początkowo tramwaj miał połączyć centrum miasta ze znajdującym się we wschodniej części miasta Dworcem Olsztyn Główny.
15 grudnia 1907 uruchomiono linię nr 1 (Dworzec Główny – most Św. Jana na Łynie) o długości 2,3 km i linię nr 2 (1 Maja – Jakubowo) o długości 2,44 km. 19 kwietnia 1908 przedłużono linię nr 1 do Placu Roosevelta. 9 grudnia 1909 do użytku oddana została inna trasa linii nr 1: od mostu Św. Jana do pętli naprzeciw Dworca Zachodniego o długości 2,72 km. W roku 1910 wprowadzono bilety i konduktorów. W roku 1930 przedłużono linię nr 1 do Alei Przyjaciół. Zlikwidowano odcinek linii biegnący przez ulicę Jagiełły do Dworca Zachodniego. Nowa trasa biegła wzdłuż ulicy Grunwaldzkiej, następnie tunelem i ulicą Bałtycką do Alei Przyjaciół. W roku 1934 tramwaj linii nr 1 kursował co 7,5 minuty; a na linii nr 2 co 15 minut. Średnia prędkość tramwajów wynosiła 11,5 km/h. 2 stycznia 1939 MZK wprowadziły próbne połączenia omnibusowe, których trasa zaczynała się w centrum miasta, a prowadziła do Osiedla Mazurskiego.
1940–1965.
W roku 1943 na trasę tramwaju nr 2 wprowadzono trolejbus, kursujący do Osiedla Mazurskiego. Po ulicach Olsztyna kursowały również trolejbusy ciężarowe, dowożące węgiel do gazowni. 22 stycznia 1945 Rosjanie zajęli Olsztyn. W październiku 1945 w Wojewódzkim Zarządzie Przemysłu Terenowego zdecydowano o odbudowie poniemieckiego zaplecza technicznego i uruchomieniu komunikacji miejskiej. Państwowym Warsztatom Mechanicznym zlecono remont wozów tramwajowych. Brygada remontowa sieci trakcyjnej dokonała sprawdzenia i naprawy linii, a budowlana zajęła się odbudową spalonej zajezdni tramwajowej przy ul. Wojska Polskiego. 30 kwietnia 1946 uruchomiono pierwszą powojenną linię tramwajową, od Jeziora Długiego do Dworca Głównego. Długość trasy: 3,28 km; częstotliwość przejazdów: co 54 min.
1 maja 1946 powołano w ramach Dyrekcji Przedsiębiorstw Miejskich, Miejskie Zakłady Komunikacyjne. Pierwszym dyrektorem został inż. Ludwik Zaleski. Załoga liczyła 30 osób. 26 maja 1946 wprowadzono drugi tramwaj na linii nr 1, a 28 czerwca 1946 uruchomiono drugą linię, trasę Ratusz – Stadion Leśny. Długość: 2,3  km; częstotliwość przejazdów: co 27 min. W roku 1947 Olsztyn posiadał 3 linie komunikacyjne, 6 pojazdów tramwajowych i 3 trolejbusy.
W roku 1959 długość tras komunikacyjnych wynosiła 43 km, w tym: tramwajowych 6 km. Funkcjonowało 8 linii, z czego: 2 tramwajowe. Przewieziono 16 mln pasażerów. Sześć lat później, 20 listopada 1965, zlikwidowano komunikację tramwajową w Olsztynie.
Budowa nowej sieci.
I etap.
W 2006 pomysł przywrócenia linii tramwajowych stał się możliwy do zrealizowania. Zgodnie z planami Urzędu Miasta pierwsza linia (Jaroty – dworzec Olsztyn Główny) o długości 10,5 km, miała ruszyć w 2010. Dzięki staraniom Klubu Miłośników Komunikacji Miejskiej w Olsztynie, 1 maja 2006 po raz drugi w historii miasta stanął pod Wysoką Bramą wagon tramwajowy, który został wyremontowany wspólnymi siłami KMKM i MPK Olsztyn.
W lutym 2009 roku ujawniono wyniki studium wykonalności dla projektu rozwoju komunikacji miejskiej w Olsztynie. Wynikało z niego, że wskazane jest przywrócenie w tym mieście komunikacji tramwajowej. Trasa pierwszej linii miałaby przebiegać od Dworca Głównego doliną Łyny lub al. Sikorskiego na Jaroty.
Wybrano wariant przebiegu al. Sikorskiego. Przewidziane były dwa jednotorowe odgałęzienia sieci: wzdłuż ul. Tuwima do Kortowa, miasteczka akademickiego Uniwersytetu Warmińsko-Mazurskiego oraz do Wysokiej Bramy wzdłuż al. Piłsudskiego. Wszystkie linie obsługiwane miały być taborem dwukierunkowym – zamiast tradycyjnych pętli powstałyby tzw. czołowe przystanki końcowe.
30 marca 2011 roku otwarto oferty w przetargu na budowę linii tramwajowej. Wśród wykonawców chętnych do budowy tramwaju były cztery konsorcja pod przewodnictwem Torpolu, Obrascon Huarte Lain, Trakcji Polskiej i Mostostalu Warszawa oraz samodzielnie startujące FCC Construcción, które złożyło najtańszą ofertę (około 250 mln zł) przy kosztorysie inwestorskim 321 mln zł.
Umowa ze zwycięskim konsorcjum FCC Construcción została podpisana 27 czerwca 2011. Jej wartość to 249 781 708,72 zł.
Formalnie budowę sieci rozpoczęto 1 marca 2012, a jej zakończenie przewidziane było na przełom czerwca i lipca 2014. Faktycznie budowa sieci tramwajowej rozpoczęła się 12 września 2012 roku wykopem wzdłuż ulicy Tadeusza Płoskiego oraz wzdłuż ulic Dworcowej i Towarowej (torowisko techniczne do zajezdni).
9 sierpnia 2013 ze względu na brak realizacji robót budowlanych w terminie, brak realizacji postanowień kontraktu, niewykonywanie poleceń inżyniera kontraktu przez FCC, prezydent Olsztyna Piotr Grzymowicz odstąpił od umowy.
Po odstąpieniu od umowy kontrakt tramwajowy podzielono na pięć części: cztery z nich objęły budowę torowisk oraz jeden na zajezdnię tramwajową w dawnej zajezdni autobusowej przy Kołobrzeskiej na osiedlu Kętrzyńskiego (ogłoszono jednocześnie przetarg na przygotowanie zajezdni autobusowej przy al. Sikorskiego na osiedlu Nagórki):
Opóźnienia w kontrakcie wykorzystano na wprowadzenie kilku korekt w planach dotyczących samej linii (m.in. odnoga do Wysokiej Bramy wzdłuż alei Piłsudskiego jako ciąg dwutorowy tramwajowo-autobusowy, odsunięcie torowiska od bloków bliżej jezdni przy skrzyżowaniu ulic Witosa i Płoskiego, wprowadzenie zadaszenia w zajezdni tramwajowej). Pod koniec 2013 ogłoszono pierwsze przetargi na budowę linii, a w I połowie 2014 roku wyłoniono wykonawców poszczególnych części inwestycji.
Zwycięzcami przetargów zostały: Odcinek A – konsorcjum Skanska i Skanska a.s. Chodov, Odcinek B – konsorcjum Strabag, Strabag Rail i Viamont DSP, Odcinek C – spółka Torpol, Odcinek D – konsorcjum Balzola Polska-Balzola, Zajezdnia tramwajowa – konsorcjum Budimex i KZN Rail.
Budowę nowej sieci zakończono na przełomie października i listopada 2015&lt;ref name="TP/News 2015-12-20"&gt;&lt;/ref&gt;. 6 grudnia, z okazji dni otwartych zajezdni, tramwaj po raz pierwszy woził pasażerów po torowisku technicznym na ul. Dworcowej i Towarowej. 19 grudnia została uruchomiona linia nr 1 Wysoka Brama – Kanta, 27 grudnia uruchomiono linię nr 2 Dworzec Główny – Kanta, a 31 grudnia uruchomiono ostatnią linię – linię nr 3 Dworzec Główny – Uniwersytet-Prawocheńskiego.
Na początku 2016 roku ze względu na częste spóźnienia zdecydowano się na wydłużenie rozkładowego czasu przejazdów na wszystkich 3 liniach.
II etap.
Zgodnie z planami Urzędu Miasta drugi etap rozbudowy obejmuje budowę torowisk wzdłuż ulic Wilczyńskiego, Krasickiego, Synów Pułku, Wyszyńskiego i Piłsudskiego – do Kościuszki, gdzie połączy się z istniejącym już torowiskiem. Rozbudowa pozwoli uruchomić dwie nowe linie – z Pieczewa na Stare Miasto i z Pieczewa na dworzec główny. Planowana rozbudowa linii tramwajowej w wariancie podstawowym ma za zadanie zamknąć układ olsztyńskiego torowiska poprzez dobudowę nowych odcinków torów w układzie z południa na północ po wschodniej części miasta, oraz objąć torowiskiem jak największy obszar południowych osiedli mieszkaniowych Olsztyna. Rozbudowa pozwoli połączyć te osiedla z centrum, dworcem oraz fabryką Michelin, co było głównym założeniem projektu.
Trasa dwutorowej linii tramwajowej rozpoczyna się od istniejącej pętli autobusowej przy ul. Wilczyńskiego, na Os. Pieczewo, gdzie zlokalizowany jest czterotorowy przystanek końcowy wraz z wiatą na rowery i punktem socjalno-informacyjnym. Na pierwszym odcinku linia przebiega środkiem ul. Wilczyńskiego i Krasickiego do skrzyżowania z ul. Sobocińskiego. Dalej, poza obszarem jezdni, po zachodniej stronie ul. Krasickiego do skrzyżowania z ul. Murzynowskiego, gdzie rozpoczyna się estakada o długości ok. 270 m i rozpiętości przęsła 28–39 m, po której przebiega nad skrzyżowaniem ul. Krasickiego z ul. Synów Pułku. Na końcowym odcinku ul. Synów Pułku oraz w ul. Wyszyńskiego, torowisko przebiega poza obszarem jezdni, po zachodniej stronie ulicy, aż do skrzyżowania z al. Piłsudskiego. W al. Piłsudskiego linia tramwajowa zlokalizowana jest między jezdniami, tworząc tram-bus-pas i połączona jest z istniejącym torowiskiem na skrzyżowaniu z ul. Kościuszki.
W dniu 2 czerwca 2021 podpisano umowę na budowę linii tramwajowej ze Starego Miasta do Pieczewa, zaś w lipcu 2021 roku rozpoczęła się jej budowa. Zakończenie budowy trasy tramwajowej na Pieczewo planowane jest na 2023 rok.
Dalsze prace.
Dodatkowo powstały koncepcje wariantów rozszerzonych. W rezerwie pozostaje projekt budowy linii tramwajowych: na ulicy Dworcowej (od al. Piłsudskiego do ul. Kętrzyńskiego wraz z odnogą tą drogą – w efekcie tramwaje dojadą do dworca istniejącym już torowiskiem przy ul. Kościuszki); wzdłuż ul. Wilczyńskiego (od ul. Krasickiego do ul. ks. Popiełuszki, który połączyć miał dwie linie tramwajowe – wschodnią i zachodnią); ulicami Witosa i Krasickiego (od ul. Kanta – od końcowego przystanku I etapu do skrzyżowania z ul. Wilczyńskiego); ul. Warszawską i Dybowskiego do miasteczka akademickiego w Kortowie; ulicą Leonharda do fabryki Michelin; ul. 11 listopada i pl. Jedności Słowiańskiej w okolicach Wysokiej Bramy (budowa krańcówki z węzłem przesiadkowym); ulicą bp. Płoskiego (w celu budowy krańcówki z węzłem przesiadkowym) oraz rozbudowy hali zajezdni tramwajowej.
Tabor.
W pierwszej odsłonie przetargu na dostawę 15 tramwajów na potrzeby olsztyńskich linii tramwajowych wygrało konsorcjum Newag i Modertrans Poznań (100 punktów) z ofertą wartą 113 652 000 zł. Pozostałymi oferentami były Solaris (91,28 punktu) i Pesa (86,75 punktu). Zamówione tramwaje miały być dwukierunkowe, w 100% niskopodłogowe, wyposażone w bezprzewodowy internet, a ich żywotność miała wynieść co najmniej 25 lat. 12 sierpnia 2012 roku z postępowania na dostawę 15 tramwajów dla Olsztyna wykluczono zwycięskie konsorcjum firm Newag i Modertrans, z powodu wygaśnięcia gwarancji bankowych stanowiących wadium. Konsorcjum nie odwołało się do Krajowej Izby Odwoławczej i po ponownej ocenie ofert, która miała miejsce 21 sierpnia 2012, przetarg wygrał zajmujący 2. miejsce Solaris. 21 września 2012 roku została podpisana umowa na dostawę 15 tramwajów Tramino. Pierwotnie pojazdy miały zostać dostarczone między 31 marca i 14 sierpnia 2014, jednak w związku z opóźnieniem budowy linii dostawy przesunięto na okres od maja do września 2015. 19 czerwca 2015 odbyła się prezentacja pierwszego Tramino dostarczonego do Olsztyna, a 5 października 2015 do odbiorcy przybył ostatni tramwaj.
Olsztyńskie Solarisy Tramino mają 29,3 metra długości i są złożone z trzech części: 2 czołowych o długości 9,93 metra i środkowej o długości 9,45 metra. Pojazdy są wyposażone w 12 par drzwi (po 6 par na każdą stronę pojazdu), po 4 pary na każdy człon (po 2 pary na jedną stronę).
Poza tramwajami przewoźnik posiada również pojazdy techniczne m.in. żuraw do wkolejania wagonów, który został dostarczony 26 lutego 2016.
18 lipca 2018 Olsztyn podpisał z firmą Durmazlar umowę na dostawę 12 tramwajów "Panorama" z opcją na 12 kolejnych. Oferta tureckiej firmy była jedyną, która wpłynęła w trakcie trwania procedury przetargowej. W grudniu 2019 producent rozpoczął produkcję wagonów, pierwszy egzemplarz został ukończony w styczniu 2020, a 13 lutego dotarł z Bursy do Olsztyna, gdzie przeszedł badania homologacyjne.
14 czerwca 2021 dwie "Panoramy" (#3015 i #3016) rozpoczęły regularne kursy z pasażerami na linii nr 2. 10 lutego 2022 dostarczono ostatnią dwunastą "Panoramę" (#3026) z zamówienia podstawowego. Tramwaj został formalnie odebrany 31 marca i w kwietniu włączony do ruchu liniowego.
Pomimo toczących się rozmów, zawarta w umowie opcja na koleje dostawy nie została zrealizowana.

</doc>
<doc id="482524" url="https://pl.wikipedia.org/wiki?curid=482524" title="Rada narodowa (PRL)">
Rada narodowa (PRL)

Rada narodowa – terenowy organ władzy państwowej i podstawowy organ samorządu w PRL wzorowany na sowieckich radach. Zgodnie z Konstytucją z 1952 roku w pierwotnym brzmieniu były wybieralnymi na 3 lata organami w "gminach, miastach, dzielnicach większych miast, powiatach i województwach". Rady narodowe poszczególnych szczebli wybierały swoje prezydia i były zależne od rad wyższego szczebla.
Stanowiły fasadowy twór mający stwarzać pozory demokracji. W rzeczywistości ich zadaniem było realizowanie polityki rządu, która była całkowicie zależna od PZPR.
Do zadań RN należało:

</doc>
<doc id="482526" url="https://pl.wikipedia.org/wiki?curid=482526" title="Osobna kwatera stała">
Osobna kwatera stała



</doc>
<doc id="482529" url="https://pl.wikipedia.org/wiki?curid=482529" title="Uwłaszczenie chłopów">
Uwłaszczenie chłopów

Uwłaszczenie chłopów – reformy przeprowadzone głównie w XIX wieku nadające chłopom na własność użytkowaną przez nich ziemię, połączone ze zniesieniem obciążeń feudalnych (pańszczyzna, czynsz).
Historia uwłaszczenia.
Uwłaszczenie było niezbędnym warunkiem wkroczenia na drogę rozwoju kapitalistycznego, uwalniało bowiem chłopów od zależności feudalnych i pozwalało zasilić rozwijające się miasta oraz przemysł. Ponadto oznaczało modernizację i unowocześnianie samego rolnictwa.
Uwłaszczenie mogło nastąpić:
Odszkodowanie mógł wypłacić osobiście uwłaszczony chłop lub Skarb Państwa. W tym przypadku władze często „ukrywały” sumy odszkodowawcze w podwyższonych podatkach chłopskich, przez co realnie włościanin ponosił koszty rekompensat.
W Rosji na mocy reformy uwłaszczeniowej cara Aleksandra II Romanowa z 1861 roku, 22 558 748 chłopów zyskało wolność osobistą: nie mogli być już przedmiotem transakcji kupna i sprzedaży, zastawu i darowizny. Właściciele ziemscy stracili prawo do dowolnego przesiedlania i karania chłopów. Z kolei chłopi otrzymali prawo podejmowania aktywności przemysłowej i handlowej, zawierania umów, kształcenia się, zawierania związków małżeńskich, nabywania dóbr, przechodzenia do stanów mieszczańskiego i kupieckiego.
Przepisy ukazu carskiego z 1864 roku o uwłaszczeniu chłopów w Królestwie Polskim zapewniały uwłaszczenie pełne i natychmiastowe za odszkodowaniem, objęły wszystkie grunty znajdujące się w posiadaniu chłopów, we wszystkich rodzajach dóbr (dobra szlacheckie, dobra duchowne) oraz nakładały na uwłaszczonych chłopów podatki gruntowe. Dotyczyły one przede wszystkim kmieci, zagrodników i chałupników osadzonych dotychczas na tzw. "gruntach włościańskich". Reformy nie objęły natomiast gruntów karczmarzy, młynarzy, gajowych i służby dworskiej, które były wydzielone z gruntów folwarcznych. Ukaz nie załatwiał sprawy serwitutów dworskich, pozwalając na ich likwidację w drodze dobrowolnej umowy między chłopami a dziedzicem, z wynagrodzeniem dla chłopów. 
Procesy uwłaszczeniowe zachodziły w Europie już od XV wieku i przebiegały według trzech modeli: 

</doc>
<doc id="482532" url="https://pl.wikipedia.org/wiki?curid=482532" title="Willie Dixon">
Willie Dixon

Willie Dixon właśc. William James Dixon (ur. 1 lipca 1915 w Vicksburgu, Missisipi, zm. 29 stycznia 1992 w Burbank, Kalifornia) – amerykański basista, wokalista, autor tekstów i producent. Bluesman. Producent Chess Records i Checker Records. Współpracował z takimi muzykami jak Chuck Berry, Muddy Waters, Howlin' Wolf, Otis Rush, Bo Diddley, Little Walter, Sonny Boy Williamson, Koko Taylor, Little Milton, Led Zeppelin, Eddie Boyd, Jimmy Witherspoon, Lowell Fulson, Willie Mabon, Memphis Slim, Johnny Winter.
Dixon jest autorem wielu standardów bluesowych, które wpłynęły na twórczość takich zespołów jak The Rolling Stones, Cream czy Led Zeppelin. Do jego najlepiej znanych piosenek zaliczane są napisane dla Chess Records „Little Red Rooster”, „Hoochie Coochie Man”, „Evil”, „Spoonful”, „Back Door Man”, „I Just Want to Make Love to You”, „I Ain't Superstitious”, „My Babe”, „Wang Dang Doodle” i „Bring It On Home”.
Przyczyną śmierci artysty była niewydolność serca.
W 1994 Willie Dixon został wprowadzony do "Rock and Roll Hall of Fame".

</doc>
<doc id="482535" url="https://pl.wikipedia.org/wiki?curid=482535" title="Średniowiecznik">
Średniowiecznik



</doc>
<doc id="482536" url="https://pl.wikipedia.org/wiki?curid=482536" title="Strażnicy (komiks)">
Strażnicy (komiks)

Strażnicy (ang. "Watchmen") – amerykański komiks autorstwa Alana Moore’a i Dave’a Gibbonsa. Licząca 12 zeszytów seria pierwotnie ukazywała się w latach 1986–1987 jako miesięcznik wydawany przez DC Comics. W późniejszym czasie została opublikowana w zbiorczym wydaniu, tworząc powieść graficzną.
W 2012 ukazała się 9-zeszytowa seria "Before Watchmen", będąca prequelem oryginalnego komiksu. Kontynuacją "Strażników" jest wydawana w latach 2017–2019 mini seria "Doomsday Clock" autorstwa Geoffa Johnsa i Gary’ego Franka. Połączyła ona losy postaci ze świata "Strażników" z bohaterami DC Comics.
Fabuła.
Komiks opowiada historię byłych amerykańskich superbohaterów na emeryturze, którzy w obliczu nowego zagrożenia (jeden z dawnych herosów zostaje zamordowany) jeszcze raz się jednoczą.
Nagrody.
"Strażnicy" zostali uhonorowani m.in. Nagrodą za najlepszy komiks na Międzynarodowym Festiwalu Komiksu w Angoulême w 1989.
Wydanie w Polsce.
W Polsce seria ukazała się nakładem Egmont Polska w przekładzie Jacka Drewnowskiego w trzech tomach w latach 2002–2003 i w jednym zbiorczym tomie w 2013 (edycja poprawiona).

</doc>
<doc id="482541" url="https://pl.wikipedia.org/wiki?curid=482541" title="Woliborka">
Woliborka

Woliborka (niem. "Schwarzach", "Volpersdorfer Bach") – strumień górski w Sudetach Środkowych w Górach Sowich w woj. dolnośląskim.
Opis.
Lewy dopływ Włodzicy. Długość potoku wynosi 9,7 km. Źródła potoku znajdują się na wysokości 752 m n.p.m. na zachodnim stoku góry Szerokiej (827 m n.p.m.) w Górach Sowich. Strumień w górnym biegu płynie Doliną Woliborki przez las, wzdłuż drogi wojewódzkiej nr 384 a dalej doliną oddzielającą Garb Dzikowca od Obniżenia Noworudzkiego wzdłuż drogi wojewódzkiej nr 385 w kierunku ujścia do Włodzicy w Nowej Rudzie. Zasadniczy kierunek biegu Woliborki jest zachodni. Jest to strumień górski zbierający wody ze zboczy Garbu Dzikowca i południowych zboczy Gór Sowich. Strumień częściowo uregulowany jedynie w okolicy Nowej Rudy, w większości swojego biegu nieuregulowany o wartkim prądzie wody, średni spadek wynosi 32,5‰. Z wyjątkiem odcinka przyźródłowego wzdłuż całego potoku ciągnie się miejscowość Wolibórz. Wskutek tego, praktycznie na całej długości, brzegi są umocnione murami oporowymi oraz jest zanieczyszczony ściekami bytowymi. W środkowej strefie potoku występuje: pstrąg potokowy, kiełb i karaś srebrzysty. W okresach wzmożonych opadów i wiosennych roztopów stwarza poważne zagrożenie powodziowe. Kilkakrotnie występował z brzegów podtapiając przyległe miejscowości.
W latach 1879–1880 nad Woliborką w Nowej Rudzie wzniesiono najwyższy most kolejowy w ówczesnych Niemczech (wysokość 36 m).

</doc>
<doc id="482542" url="https://pl.wikipedia.org/wiki?curid=482542" title="Barbara Jagiellonka">
Barbara Jagiellonka

Barbara Jagiellonka (ur. 15 lipca 1478 w Sandomierzu, zm. 15 lutego 1534 w Dreźnie) – królewna polska, księżniczka litewska, księżna Saksonii od 1500 r. jako żona Jerzego Brodatego, córka Kazimierza Jagiellończyka i Elżbiety Rakuszanki. 
Życiorys.
Barbara urodziła się 15 lipca 1478 r. jako szósta córka Kazimierza IV Jagiellończyka, króla Polski i wielkiego księcia Litwy oraz Elżbiety Rakuszanki, królewny czesko-węgierskiej. Ze strony ojca jej dziadkami byli Władysław Jagiełło i Zofia Holszańska, natomiast ze strony matki była wnuczką Albrechta Habsburga i Elżbiety Luksemburskiej. Barbara miała dwanaścioro rodzeństwa, z czego dwie siostry zmarły w dzieciństwie. Królewna została ochrzczona 26 lipca 1478 r. przez biskupa krakowskiego Jana Rzeszowskiego w kościele Narodzenia Najświętszej Maryi Panny w Sandomierzu. 
11 sierpnia 1496 r. w Krakowie Barbara została zaręczona z synem i następcą księcia Saksonii Albrechta Odważnego, Jerzym. Jan Olbracht określił posag siostry na 32 tysiące florenów węgierskich. W październiku lub 21 listopada 1496 r. w kościele Świętego Tomasza w Lipsku doszło do zawarcia związku małżeńskiego pomiędzy królewną a Jerzym. W 1500 r. jej mąż po śmierci swego ojca został księciem Saksonii. 
Barbara zmarła 15 lutego 1534 r. w Dreźnie i została pochowana 8 dni później w podziemiach kaplicy Świętego Jerzego w katedrze w Miśni. W testamencie z 2 września 1531 r. zapisała majątek swojemu mężowi, zaś kolegiacie w Miśni przekazała złoty krzyż. Wdowiec po Barbarze nie ożenił się ponownie i zmarł 5 lat później. Następnym księciem Saksonii został szwagier Barbary, gdyż każdy z jej synów zmarł przed ojcem.
Potomstwo.
Z małżeństwa Barbary i Jerzego Brodatego pochodziło dziesięcioro dzieci:

</doc>
<doc id="482544" url="https://pl.wikipedia.org/wiki?curid=482544" title="Hockeyettan">
Hockeyettan

Hockeyettan – trzeci poziom rozgrywek hokeja na lodzie w Szwecji.
Jako trzecia klasa ligowa funkcjonuje od sezonu 1999/2000. Wcześniej w latach 1944–1975 była to pierwsza liga szwedzka - wówczas została zastąpiona przez Elitserien (istniała do 2013, następnie jako Svenska hockeyligan). Następnie w latach 1975–1999 pod nazwą Division 1 był drugą klasą rozgrywkową, po czym zastąpiła ją Allsvenskan.
Formuła rozgrywek jest podzielona na sześć grup regionalnych nazywanych od liter alfabetu A-F. Po sezonie regularnym rozgrywanym w ich ramach następuje faza play-off, która stanowi kwalifikacje wyłaniające zespół awansujący do Allsvenskan. Drużyny zdegradowane z rozgrywek spadają do Division 2.
We wrześniu 2012 kluby ligowe powołały do życia grupę interesów pod nazwą Hockeyettan, a w kwietniu 2014 przemianowały ligę na tę nazwę.

</doc>
<doc id="482545" url="https://pl.wikipedia.org/wiki?curid=482545" title="Jaroslav Vejvoda">
Jaroslav Vejvoda

Jaroslav Vejvoda (ur. 1 lipca 1920 w Pradze, zm. 29 lipca 1996 tamże) – czeski piłkarz napastnik, trener.
Wychowanek SK Brevnov. Zawodnik SKEP Praga, Sparta Praga (1943–1948), z którą zdobył dwukrotnie mistrzostwo Czechosłowacji i FC Vítkovice (1949–1953).
W tym ostatnim klubie zadebiutował jako trener, następnie szkolił Baník Ostrawa. Od 1960 szkolił Duklę Praga, z którą zdobył przez 18 lat siedmiokrotnie mistrzostwo Czechosłowacji. W międzyczasie prowadził Legię Warszawa (1966–1969 w 78 meczach) oraz ponownie (1973–1975 w 60 meczach). Zdobył mistrzostwo i Puchar Polski. 

</doc>
<doc id="482547" url="https://pl.wikipedia.org/wiki?curid=482547" title="Calvin i Hobbes">
Calvin i Hobbes

Calvin i Hobbes () – bohaterowie serii komiksów pod tym samym tytułem, ukazujących się pierwotnie w postaci pasków w wielu gazetach na całym świecie. Pierwszy pasek ukazał się 18 listopada 1985 roku, natomiast ostatni w 1995. Twórcą serii jest Bill Watterson.
Calvin to sześcioletni chłopiec, którego najlepszym przyjacielem jest pluszowy tygrys Hobbes. (Ich imiona pochodzą od nazwisk Jana Kalwina, francuskiego reformatora chrześcijaństwa i Thomasa Hobbesa, angielskiego filozofa). We dwóch przeżywają przygody, w fabułach których wielką rolę odgrywa swoiste pojmowanie przez Calvina praw rządzących światem dorosłych. Istotną rolę w komiksie odgrywają takie postaci drugoplanowe jak rodzice Calvina, jego szkolni koledzy i nauczyciele oraz złośliwa opiekunka do dziecka. Dzięki zastosowanemu przez autora zabiegowi graficznemu, czytelnik widzi wyraźnie, że tygrys ożywa tylko w wyobraźni chłopca, dla pozostałych bohaterów komiksu jest tylko zwykłą pluszową zabawką.
Postacie główne.
Calvin – Calvin to wiecznie 6-letni dzieciak z niesamowitymi pomysłami. Około 70% swojego czasu spędza w świecie wyobraźni. Posiada wiele "alter ego". Pod jego łóżkiem żyją potwory. Jest dyktatorem-na-wieki klubu PFUJ (Precz z Fstrętnymi Uciążliwymi Jędzami). Nie znosi dziewczynek ani jedzenia robionego przez mamę. Uwielbia pizzę i desery. Lubi robić ludziom na złość. Ma wielu „arcywrogów”.
Hobbes – pluszowy tygrys Calvina i jego najlepszy przyjaciel. W świecie wyobraźni Calvina, Hobbes ożywa. Uwielbia czytać komiksy Calvina i dorysowywać postaciom wąsy. Towarzyszy Calvinowi niemal na każdym kroku. Jego szalone pomysły ujmuje w jakże sarkastyczny sposób. Należy do klubu PFUJ, jest jego pierwszym tygrysem oraz prezydentem i czasami "El tigre numero uno".
Postacie drugoplanowe.
Zuzia Derkins (Susie Derkins) – Sąsiadka i koleżanka z klasy, najpilniejsza uczennica. Przez Calvina „jej pamiętnik staje się coraz dziwniejszy”. Chce się przeprowadzić. Czasami jednak można zauważyć, że podkochuje się w Calvinie.
Rodzice Calvina – W komiksie nie są znani z imion. Ojciec jest rzecznikiem patentowym, matka zajmuje się domem.
Pani Kornik (Mrs. Wormwood) – Nauczycielka Calvina. Jest często świadkiem jego złego zachowania. Od numeru 9. komiksu, pani Kornik pije już trzy szklanki leków uspokajających dziennie. Odlicza też, ile jej zostało do emerytury.
Moe – Chuligan szkolny. Okrada Calvina i lubi go bić.
Dyrektor – Dyrektor szkoły, do której chodzi Calvin. Z powodu złego zachowania Calvin jest często do niego posyłany.
Rosalyn – Opiekunka Calvina. Studentka. Nie znosi Calvina, jednak opieką zarabia na studia. Potrafi tyranizować Calvina. Ma chłopaka o imieniu Charlie.
Najważniejsze alter ego Calvina.
Astronauta Spiff (Spaceman Spiff) – Mężny astronauta badający najodleglejsze zakątki kosmosu. Często walczy z ohydnymi potworami z innych planet. Ma czerwony kosmolot. Mówi o sobie w 3. osobie. Najczęściej walczy ze stworami z planety Zork (Zorgami, jego matka staje się Królową Zorgów).
Niesamowity Man (Stupendous Man) – Superbohater walczący ze zbrodniami (np. opiekunką). Posiada wiele supermocy. Jego kryjówką jest szafa Calvina, a bazą – domek na drzewie. Mówi o sobie w 3. osobie. Jego najwięksi wrogowie to Mama-Lady (jego matka), Irytująca Dziewczynka (Zuzia), nikczemna opiekunka (Rosalyn) i Krabonauczycielka (jego nauczycielka).
Pocisk Smugowy (Tracer Bullet) – Prywatny detektyw rodem z filmów noir. Często rozwiązuje niewyjaśnione zagadki (np. wynik dodawania). W przeciwieństwie do innych "alter ego" Pocisk mówi o sobie w pierwszej osobie. Część historyjek z jego udziałem jest wyraźnie (graficznie i językowo) stylizowana na znany komiks Sin City.
Dinozaury
Wydania.
W Polsce komiks pojawił się pierwotnie pod niewłaściwą nazwą w magazynie komiksowym "Kelvin &amp; Celsjusz", razem z innymi tytułami w odcinkach (10 numerów magazynu ukazało się w latach 1994–1995 nakładem wydawnictwa Pol-Nordica; w magazynie prezentowano m.in. prace czołówki polskich autorów). Paski z tej serii pojawiają się regularnie w polskich dziennikach (m.in. w "Super Expressie" i warszawskim dodatku "Dziennika"). W 2004 Egmont Polska rozpoczął publikację zbiorczych albumów z paskami, powracając do właściwego tytułu i imion bohaterów: Calvin i Hobbes.
W polskiej prasie i internecie, w zależności od tłumacza, Hobbes nosił imię Celsjusz, Hops czy Mrożek.

</doc>
<doc id="482549" url="https://pl.wikipedia.org/wiki?curid=482549" title="Landgraf">
Landgraf

Landgraf (łac. "comes magnus, comes patriae, comes provinciae, comes terrae, comes principalis, lantgravius", niem. "Landgraf") – tytuł władcy feudalnego w Świętym Cesarstwie Rzymskim, który jako hrabia bezpośrednio podlegał cesarzowi, zarządzając ziemią nadaną bezpośrednio przez samego władcę.
Dawniej słowo landraf tłumaczono na "hrabia powiatowy".
Po raz pierwszy występuje w źródłach w Dolnej Lotaryngii w 1086. Landgrafowie należeli do rangi książąt Rzeszy ("Reichsfürst"), w hierarchii zajmowali miejsce między księciem udzielnym ("Herzog") a hrabią. Najczęściej tytuł landgrafa nadawany był na ziemiach, na których zabrakło dziedzicznych książąt plemiennych, dla wzmocnienia i lokalnego egzekwowania władzy cesarskiej (królewskiej). Terytorialnie ziemie podległe landgrafom odpowiadały zazwyczaj dawnym administracyjnym okręgom ("Gau"), podległym wcześniej frankijskim hrabiom.
W XVIII i XIX wieku większość landgrafów uzyskała tytuł księcia ("Herzog"), a po upadku cesarstwa w 1806, zwłaszcza po kongresie wiedeńskim w 1815, także suwerenność.
Ostatnim, używającym do I wojny tytułu landgrafa, był władca Hesji-Homburg; tytuł był od 1866 dziedziczony przez linię Hessen-Darmstadt.

</doc>
<doc id="482551" url="https://pl.wikipedia.org/wiki?curid=482551" title="Festiwal Nauki, Techniki i Sztuki">
Festiwal Nauki, Techniki i Sztuki

Festiwal Nauki, Techniki i Sztuki – festiwal odbywający się w Łodzi od 2001, którego zadaniem jest promocja osiągnięć łódzkich środowisk naukowych i artystycznych, popularyzacja nauki i sztuki, a także integracja środowisk akademickich z ogółem mieszkańców miasta. Festiwal odbywa się zwykle w kwietniu.
W ramach festiwalu odbywają się wykłady, pokazy, występy artystyczne i działania warsztatowo-plenerowe, w których udział jest zwykle bezpłatny i otwarty dla każdego chętnego. Głównym organizatorem festiwalu jest Łódzkie Towarzystwo Naukowe, które przygotowuje festiwal razem z łódzkimi uczelniami, organizacjami naukowymi i technicznymi (PAN, NOT itp.) oraz władzami miasta.
Edycje.
Od II edycji festiwalu wykłady i inne działania są organizowane wokół głównego hasła. Były to kolejno:
W trakcie festiwalu odbywa się także szereg imprez towarzyszących, między innymi występy artystyczne przygotowane przez klasy patronackie Katedry Filologii Klasycznej UŁ VIII LO w Łodzi.
„Łódzkie Eureka”.
Od IV edycji festiwalu, podczas oficjalnego otwarcia, przyznawana jest nagroda-statuetka „Łódzkie Eureka”. Wręczana jest ona „naukowcom, których osiągnięcia zostały dostrzeżone w kraju lub za granicą i udokumentowane odpowiednimi nagrodami”.

</doc>
<doc id="482560" url="https://pl.wikipedia.org/wiki?curid=482560" title="Zejście">
Zejście

Zejście (ang. "The Descent") – film produkcji brytyjskiej w reżyserii Neila Marshalla z roku 2005.
Fabuła.
Sarah rok po stracie swojej córki i męża w wypadku samochodowym wybiera się ze swymi koleżankami (Juno, Beth, Rebecca, Sam i Holly) na wycieczkę w Appalachy. Schodzą one do jaskini, która w pewnym momencie zawala się, odcinając drogę powrotną. Organizatorka wyprawy - Juno przyznaje, że jest to niezbadana przez nikogo grota. Grupa postanawia iść dalej w celu odnalezienia drugiego wyjścia, lecz odkrywa, że jaskinia jest zamieszkana.

</doc>
<doc id="482562" url="https://pl.wikipedia.org/wiki?curid=482562" title="Centrum Wyszkolenia Broni Pancernych">
Centrum Wyszkolenia Broni Pancernych

Centrum Wyszkolenia Broni Pancernych (CWBPanc) – centrum wyszkolenia broni pancernych Wojska Polskiego II RP.
Geneza Centrum.
Początki wojskowego szkolnictwa motoryzacyjnego w Wojsku Polskim sięgają 1919 roku. W maju tego roku została utworzona w Krakowie Oficerska Szkoła Wojsk Samochodowych. Zajmowała się ona przekwalifikowaniem oficerów różnych rodzajów broni na oficerów samochodowych. Kurs trwał 6 miesięcy. Ponieważ ówczesna armia słabo była wyposażona w sprzęt samochodowy, zapotrzebowanie na oficerów służby samochodowej nie było duże. Dlatego też w Szkole kształciło się tylko 30 oficerów o odpowiednim przygotowaniu technicznym.
W 1920 powstała w Warszawie Oficerska Szkoła Czołgów i Samochodów. Ośrodek ten kształcił kilkudziesięciu oficerów – specjalistów dla potrzeb broni pancernej i służby samochodowej. Po jego powstaniu Szkoła w Krakowie została rozwiązana.
W latach 1922-1923 szkolnictwo wojskowe przechodziło reorganizację ze szkolnictwa typu wojennego na pokojowy. W rezultacie w czerwcu 1923, w Warszawie utworzono Oficerską Szkołę Inżynierii o 3-letnim programie nauczania. Po roku nauki następowała specjalizacja w trzech kierunkach:
Szkoła wykształciła ok. 300 podchorążych.
Z dniem l października 1936 r. Szkołę przemianowano na Wyższą Szkołę Inżynierii. Wykształcenie techniczne i matematyczne było na poziomie politechniki. Szkolenie praktyczne odbywało się w miesiącach letnich w Modlinie i Jabłonnie.
Działalność Centrum.
W latach 1926-1931 nastąpiły kolejne reorganizacje w Wojsku Polskim, które doprowadziły do zmian w szkolnictwie wojskowym. 
W lutym 1926 roku w Warszawie została zorganizowana Szkoła Czołgów i Samochodów. Kadrę kierowniczą szkoły tworzyli:
Powstawały centra wyszkolenia, zajmujące się kształceniem oficerów i podoficerów zawodowych oraz ich dokształcaniem i specjalizacją. W związku z tym w lipcu 1930 Szkoła Czołgów i Samochodów w Warszawie została rozformowana, a w jej miejsce utworzono Centrum Wyszkolenia Broni Pancernych, a 15 marca 1934 przeniesiono je do Twierdzy Modlin, zmieniając jednocześnie jego nazwę na Centrum Wyszkolenia Czołgów i Samochodów Pancernych. Ponadto od 1927 istniała w Warszawie Szkoła Podoficerów Zawodowych Czołgów i Samochodów Pancernych.
Na początku lat trzydziestych siłą uderzeniową wielu armii na świecie stała się bron pancerna. W Wojsku Polskim ten rodzaj broni był słabo rozwinięty. Do 1930 oddziały pancerno-motorowe wchodziły w skład piechoty. Na początku trzydziestych lat wyodrębniono je w samodzielny rodzaj broni i rozpoczęto rozbudowywać.
Pod koniec 1936 ze względu na rozwój wojsk pancerno-motorowych wzrosło zapotrzebowanie na kadrę oficerska i podoficerską tego rodzaju wojsk. Z tego powodu w Centrum Wyszkolenia Broni Pancernej zorganizowano, Szkołę Podchorążych Broni Pancernych, a przy niej 9-miesięczny Kurs Aplikacyjny dla Oficerów i Kompanię Szkolną dla Małoletnich. Szkolenie kierowców i mechaników dla całego wojska prowadziły początkowo kolumny dywizjonów samochodowych, a następnie bataliony pancerne. W okresie dwudziestolecia międzywojennego wojskowe szkolnictwo samochodowe i broni pancernej wyszkoliło łącznie ponad 10 tys. oficerów, podoficerów oraz kierowców i mechaników.
Przed wybuchem wojny w skład CWBPanc. wchodziły:
Mobilizacja.
Centrum Wyszkolenia Broni Pancernych w Modlinie było jednostką mobilizującą. W sierpniu 1939 roku centrum, zgodnie z planem mobilizacyjnym „W”, sformowało siedem pododdziałów broni pancernych, w tym:
w alarmie, w grupie jednostek oznaczonych kolorem żółtym:
w alarmie, w grupie jednostek oznaczonych kolorem czarnym:
w I rzucie mobilizacji powszechnej:
w II rzucie mobilizacji powszechnej:
Ponadto w dniach 2-5 września 1939 roku Centrum Wyszkolenia Broni Pancernych wspólnie z 3 Batalionem Pancernym zaimprowizowało dwa pododdziały, które weszły w skład Grupy Pancerno-Motorowej Dowództwa Obrony Warszawy:
Sztandar Szkoły Podchorążych Broni Pancernych.
Szkoły Podchorążych Broni Pancernych otrzymała sztandar 26 maja 1938 w Warszawie na Polu Mokotowskim.
We wrześniu 1939 sztandar szkoły ewakuowano do Ośrodka Zapasowego w Żurawicy, potem przewieziono go do Podkamienia za Lwowem. Stamtąd dotarł wraz z kolumną ewakuacyjną nad granicę węgierską w rejonie Jabłonicy. 18 września około 14:00 spalono sztandar.
Wyszkolenie formacji pancernych na obczyźnie.
Po klęsce wrześniowej wraz z rozpoczęciem formowania Wojska Polskiego we Francji zorganizowano także szkolnictwo wojskowe. Składało się ono z oficerskich ośrodków wyszkolenia, szkół podchorążych i szkół podoficerskich. W St. Cecile i Bollene prowadzono kursy wyszkolenia oficerów i podchorążych broni pancernej już w końcu 1939. Na wiosnę 1940 rozpoczęło funkcjonowanie Centrum Wyszkolenia Broni Pancernej w Serignan. Kształciło się tam 205 oficerów oraz 1144 żołnierzy – kierowców i mechaników broni pancernej i służby transportowej.
Po klęsce Francji odtworzono Wojsko Polskie w Wielkiej Brytanii, głównie na terenie Szkocji, gdzie rozmieszczono najważniejsze ośrodki polskiego szkolnictwa wojskowego. Obóz szkoleniowy w Crawford od 12 września 1940 otrzymał nazwę Centralnego Ośrodka Wyszkolenia. Obozowi temu podporządkowany został Ośrodek Wyszkolenia Broni Pancernej i Zmotoryzowanej z siedzibą w Blairgowre i Rattray, w późniejszym okresie zmieniony w Centrum Wyszkolenia Broni Pancernej i Zmotoryzowanej. W sierpniu 1943 roku Centrum przeszło reorganizację, w wyniku której powstały szkoły: broni pancernej, techniczna i motoryzacyjna oraz oddziały zapasowe broni pancernych. Do wiosny 1944 w trakcie 29 kursów przeszkolono w Centrum 432 oficerów.
Z kolei w ZSRR w Kaindze (Kirgiska SRR) powstało Centrum Wyszkolenia Broni Pancernych. W czasie pierwszej ewakuacji w marcu 1942 przeniesiono je na teren Iranu, następnie do Iraku, a w 1943 do Palestyny i dalej do Egiptu do obozu w Quassasin w delcie Nilu.
Absolwenci i uczniowie Szkoły Podchorążych Broni Pancernych.
I promocja (1936–1939)
II promocja (1937–1940)
III promocja (1938–1939)

</doc>
<doc id="482564" url="https://pl.wikipedia.org/wiki?curid=482564" title="Elżbieta Jagiellonka (1482–1517)">
Elżbieta Jagiellonka (1482–1517)

Elżbieta Jagiellonka (ur. 13 listopada 1482 na Litwie, zm. 16 lutego 1517 w Legnicy) – królewna polska, księżniczka litewska, księżna legnicka. Najmłodsza córka Kazimierza IV Jagiellończyka.
Biografia.
W latach 1505–1509 o jej rękę starał się Bogdan III Jednooki, hospodar mołdawski, jednak m.in. ze względu na sprzeciw Elżbiety do małżeństwa nie doszło. W listopadzie 1515 roku poślubiła Fryderyka II, księcia legnickiego.
Była trzynastym i ostatnim dzieckiem Kazimierza IV Jagiellończyka, króla Polski i wielkiego księcia litewskiego, i jego żony Elżbiety Rakuszanki, księżniczki austriackiej, królewny niemieckiej, czeskiej i węgierskiej.
Elżbieta była mocno związana z matką; po śmierci ojca stale przebywała u jej boku. W 1495 roku wraz z matką i swoją siostrą Barbarą odwiedziła na Litwie swojego brata Aleksandra i jego żonę Helenę.
W 1496 roku Jan Cycero, elektor brandenburski, rozpoczął starania o rękę Elżbiety dla swojego dwunastoletniego syna Joachima.
W 1504 król Aleksander Jagiellończyk przyznał jej zaopatrzenie dożywotnie, zabezpieczone na Łęczycy, Radomiu i Przedczu. 
Konflikt Zygmunta I Starego z hospodarem mołdawskim Bogdanem zakończyło podpisanie 23 stycznia 1510 roku traktatu pokojowego w Kamieńcu Podolskim, mocą którego Bogdan zrezygnował ze starania się o rękę Elżbiety, a sporna sprawa Pokucia została oddana do rozstrzygnięcia Władysławowi węgierskiemu.
12 września 1515 w Krakowie, biskup wrocławski Jan Thurzo, w imieniu księcia legnickiego Fryderyka II podpisał układ małżeński. Ślub odbył się we Wrocławiu 25 listopada 1515. 
Elżbieta zmarła przy porodzie córki Jadwigi i została pochowana w kościele kartuzów w Legnicy. W 1548 roku jej zwłoki zostały przeniesione do innej legnickiej świątyni – kościoła św. Jana.

</doc>
<doc id="482568" url="https://pl.wikipedia.org/wiki?curid=482568" title="Banica">
Banica



</doc>
<doc id="482573" url="https://pl.wikipedia.org/wiki?curid=482573" title="Neil Marshall">
Neil Marshall

Neil Marshall (ur. 25 maja 1970 w Newcastle upon Tyne) – brytyjski reżyser, scenarzysta. Marshall rozpoczął karierę jako montażysta, a w 2002 roku wyreżyserował swój pierwszy film fabularny "Dog Soldiers", będący mieszanką komedii i horror, który zdobył miano kultowego. W 2005 roku stworzył uznany przez krytyków horror "Zejście". Marshall wyreżyserował także film "Doomsday" w 2008 roku i napisał scenariusz oraz wyreżyserował "Centurion" w 2010 roku. Wyreżyserował również dwa pierwsze odcinki jednej z czołowych amerykańskich produkcji telewizyjnych, "Gry o Tron": "Blackwater" i "The Watchers on the Wall."

</doc>
<doc id="482574" url="https://pl.wikipedia.org/wiki?curid=482574" title="Intel Viiv">
Intel Viiv



</doc>
<doc id="482575" url="https://pl.wikipedia.org/wiki?curid=482575" title="Kodeks drezdeński">
Kodeks drezdeński



</doc>
<doc id="482576" url="https://pl.wikipedia.org/wiki?curid=482576" title="Dzieje saskie">
Dzieje saskie



</doc>
<doc id="482577" url="https://pl.wikipedia.org/wiki?curid=482577" title="Gesta Saxonum">
Gesta Saxonum



</doc>
<doc id="482578" url="https://pl.wikipedia.org/wiki?curid=482578" title="Jadwiga Jagiellonka (1513–1573)">
Jadwiga Jagiellonka (1513–1573)

Jadwiga Jagiellonka (ur. 15 marca 1513 w Poznaniu, zm. 7 lutego 1573 w Alt Ruppin) – królewna polska, księżniczka litewska, elektorowa brandenburska. Córka Zygmunta I Starego. Z jej osobą wiązały się liczne plany matrymonialne, ostatecznie w 1535 roku poślubiła Joachima II Hektora, elektora brandenburskiego. Pomimo że jej mąż popierał luteranizm, pozostała katoliczką.
Pochodzenie i dzieciństwo.
Była starszą córką Zygmunta I Starego, króla Polski i wielkiego księcia litewskiego, i jego pierwszej żony Barbary Zapolyi. Jej rodzoną siostrą była Anna (ur. 1 lipca 1515, zm. 8 maja 1520), a przyrodnim rodzeństwem: Izabela, Zygmunt II August, Zofia, Anna, Katarzyna i Olbracht.
Jadwiga urodziła się w Poznaniu w domu miejscowego biskupa Jana z Lubrańca. Istnieją pewne rozbieżności odnośnie do daty urodzenia polskiej królewny. Ludwik Decjusz i "Dziennik Łukasza Noskowskiego" podają, że urodziła się 25 marca 1513 roku, z kolei "Acta Tomicana" przekazały datę 15 marca. Badacze uważają ten ostatni przekaz za wiarygodny, ponieważ w liście z 16 marca 1513 Zygmunt I Stary pisał do swojej młodszej siostry Elżbiety o narodzinach córki. Jadwiga została ochrzczona 19 marca 1513, a jej rodzicami chrzestnymi byli wojewoda poznański Mikołaj Lubrański i jego żona.
Po śmierci matki wychowaniem Jadwigi i jej młodszej siostry Anny zajęli się ochmistrz Mikołaj Piotrowski, Zofia Szydłowiecka (żona Krzysztofa), Elżbieta Zborowska z Szydłowieckich oraz Anna Szydłowiecka z Tęczyńskich. Obie córki Barbary Zapolyi mieszkały w "Domu Królewien" na Wzgórzu Wawelskim.
Nie zachowały się informacje na temat wykształcenia Jadwigi.
Plany matrymonialne związane z Jadwigą.
W 1519 roku Zygmunt I Stary, występujący jako elektor Rzeszy w zastępstwie swojego małoletniego bratanka – czeskiego króla Ludwika Jagiellończyka – w zamian za oddanie głosu na Karola V Habsburga chciał, aby brat tego ostatniego – Ferdynand poślubił Jadwigę. Do zaręczyn, wobec sprzeciwu Habsburgów, jednak nie doszło.
W 1522 roku Karol V Habsburg wysunął propozycję zaręczyn Jadwigi z Janem Fryderykiem, następcą saskiego tronu. Gdy ten projekt upadł, cesarz wysunął kandydaturę Fryderyka II Gonzagi, markiza Mantui.
W 1523 roku Joachim I Nestor, elektor brandenburski, chciał doprowadzić do zaręczyn jednego ze swoich synów z Jadwigą. Projekt ten popierali m.in. wielki mistrz krzyżacki Albrecht Hohenzollern i kanclerz Krzysztof Szydłowiecki.
W marcu tego samego roku podjęto rozmowy na temat wydania Jadwigi za Stanisława, księcia mazowieckiego. Władca ten przebywał od 23 stycznia do 12 marca w Krakowie, dokąd odprowadził swoją siostrę Zofię, narzeczoną węgierskiego możnowładcy Stefana Batorego. Stanisław jednak zmarł 8 sierpnia 1524 roku.
W lipcu 1524 roku papież Klemens VII proponował wydanie Jadwigi za Fryderyka Gonzagę; Zygmunt I Stary jednak odmówił. W tym samym roku Franciszek I, król Francji, wystąpił z planem poślubienia najstarszej córki polskiego króla przez Jakuba V, króla Szkocji.
Po śmierci księcia mazowieckiego Stanisława polski dwór starał się o wydanie Jadwigi za jego młodszego brata Janusza III. Z tego powodu w 1525 roku odmówiono ręki polskiej królewny Fryderykowi Gonzadze (ponownie) i Franciszkowi II Sforzy, księciu mediolańskiemu. Jednak już 10 marca 1526 roku Janusz III zmarł, przez co upadł kolejny projekt małżeński dotyczący Jadwigi.
W 1526 roku o rękę Jadwigi w imieniu szwedzkiego króla Gustawa I Wazy bezskutecznie starał się arcybiskup Johannes Magnus. W tym samym roku Jan Zápolya, król Węgier i wuj Jadwigi, starał się wydać siostrzenicę za Franciszka I, króla Francji. Mając nadzieję na ślub córki z francuskim władcą, Zygmunt I Stary w 1527 i 1528 roku odmówił ręki Jadwigi księciu bawarskiemu Ludwikowi X.
W 1529 roku Krzysztof Szydłowiecki i Jan Tarnowski zaproponowali Damiãowi de Góis, posłowi Jana III, króla portugalskiego, by ożenić królewskiego brata Ludwika z Jadwigą. Tymczasem Habsburgowie, zaniepokojeni możliwością poślubienia polskiej królewny przez księcia bawarskiego Ludwika, 18 kwietnia 1531 roku zaproponowali jako kandydata do jej ręki Fryderyka w rodu Wittelsbachów, młodszego brata Ludwika V, palatyna reńskiego, który zwlekał jednak z rozmowami, dlatego małżeństwo nie doszło do skutku.
Ślub z Joachimem II Hektorem.
W 1534 roku starania o rękę Jadwigi podjął Joachim II Hektor, syn elektora brandenburskiego Joachima I. Jego kandydaturę poparł Albrecht Hohenzollern, książę pruski, oraz biskup przemyski Jan Chojeński. Rozmowy na temat tego małżeństwa toczono w tajemnicy przez macochą Jadwigi, Boną Sforzą, nieprzychylną Hohenzollernom.
21 marca 1535 roku w Wilnie podpisano umowę małżeńską między przedstawicielami Zygmunta I Starego a posłami brandenburskimi. 10 czerwca tego samego roku papież Paweł III udzielił wymaganej dyspensy, gdyż Magdalena, pierwsza żona Joachima II, była siostrą cioteczną Jadwigi.
Mimo śmierci Joachima I (zmarł 11 lipca 1535 roku), daty ślubu jego syna nie przełożono. 29 sierpnia lub 1 września w Krakowie Jadwiga poślubiła Joachima II Hektora. Pierwszą datę podają źródła polskie, drugą brandenburskie. Badacze za wiarygodniejszą uznają pierwszą datę, znajdującą potwierdzenie w "Rachunkach wielkorządowych krakowskich Seweryna Bonera".
Ślubu udzielił im biskup krakowski Piotr Tomicki. Jeszcze w czasie dwutygodniowych uroczystości weselnych, 9 września Joachim II zapisał żonie oprawę (m.in. hrabstwo Ruppin, miasta Alt Ruppin i Neuruppin).
Hohenzollernowie wiązali z tym małżeństwem spore nadzieję, bo w tym czasie Jadwiga była jedyną krewną i dziedziczką swojego wuja Jana Zápolyi, króla Węgier.
Jadwiga jako elektorowa brandenburska.
Od początku małżeństwa między Jadwigą a Joachimem II istniały pewne niesnaski. Już 19 lipca 1536 roku Zygmunt I Stary zwracał się do zięcia, by pozwolił swojej żonie trzymać na dworze Polaków, dopóki nie nauczy się języka niemieckiego.
Gdy w 1539 roku Joachim II, balansujący między katolicyzmem a luteranizmem, wprowadził ten ostatni do Brandenburgii, zaniepokojony Zygmunt Stary wysłał do Berlina biskupa kujawskiego Łukasza Górkę, któremu władca obiecał iż uszanuje wolność sumienia swojej polskiej żony.
Towarzyszyła mężowi na sejmach Rzeszy – w 1541 roku w Ratyzbonie, a w 1547 roku w Augsburgu. 7 stycznia 1551 roku w zameczku Grimnitz Jadwiga przeżyła ciężki wypadek – pod nią i jej mężem zawaliła się podłoga komnaty. Polska królewna w wyniku wypadku stała się kaleką – do końca życia poruszała się o kulach. Jej mąż zdołał w ostatniej chwili chwycić się wystającej belki.
Od czasu tego wypadku datuje się ostateczny rozpad małżeństwa Jadwigi. Joachim II odsunął się od żony, posiadał dodatkowo liczne metresy (z nich najbardziej znana była Anna Sydow).
Jadwiga owdowiała 3 stycznia 1571 roku. Początkowo po śmierci męża mieszkała w Cölln pod Berlinem. Dopiero 30 stycznia 1572 roku – ze względu na trwające prace remontowe – przeniosła się do swojego zameczku w Alt Ruppin.
Od śmierci Joachima do końca życia walczyła o uzyskanie całej oprawy ze swoim pasierbem Janem Jerzym. Mediatorami w tym sporze były m.in. stany brandenburskie oraz Juliusz, książę brunszwicki, zięć Jadwigi.
Jadwiga zmarła 7 lutego 1573 roku w Alt Ruppin. Została pochowana w Cölln.
Potomstwo.
Z małżeństwa Jadwigi Jagiellonki i Joachima II pochodziło sześcioro dzieci:
Genealogia.
gengen

</doc>
<doc id="482580" url="https://pl.wikipedia.org/wiki?curid=482580" title="Westland Whirlwind (samolot)">
Westland Whirlwind (samolot)

Westland Whirlwind – brytyjski samolot myśliwski zbudowany w 1938 roku przez wytwórnię Westland Aircraft, pierwszy dwusilnikowy samolot myśliwski w lotnictwie brytyjskim.
Historia.
Samolot powstał w odpowiedzi na specyfikację Ministerstwa Lotnictwa F.37/35 z 1935 roku na szybki jednomiejscowy myśliwiec dzienny i nocny, uzbrojony w działka kalibru 20 mm, w celu przeciwstawienia się nowym niemieckim konstrukcjom. Zakładano pierwotnie układ jednosilnikowy, lecz zaakceptowano także konstrukcje dwusilnikowe jako lepiej spełniające wymagania. Swoje projekty dwusilnikowych myśliwców przedstawiły firmy Westland, Supermarine i Bristol, po czym po ich ocenie Ministerstwo Lotnictwa zamówiło 11 lutego 1937 roku tylko dwa prototypy samolotu Westland o oznaczeniu fabrycznym P.9. Przedstawiał on dwusilnikowy samolot ze smukłym kadłubem z czterema działkami kalibru 20 mm w nosie, skrzydłami o zaawansowanej mechanizacji i chłodnicami silników umieszczonymi w krawędzi natarcia skrzydła. Projekt ten był najbardziej zaawansowany technicznie i awangardowy, stąd w odróżnieniu od wielu innych brytyjskich projektów, dalsze zamówienie zostało uzależnione od pozytywnych wyników prób prototypu. W toku prac projektowych zamieniono pierwotnie przewidziany podwójny statecznik pionowy przez pojedynczy, z charakterystycznie wysoko umieszczonym statecznikiem poziomym. W czerwcu 1937 roku zaakceptowano makietę samolotu.
Pierwszy lot prototypu odbył się 11 października 1938 roku. 
Zamówiono 200 samolotów, jednak ze względu na kłopoty z silnikami po wyprodukowaniu 116 samolotów (według innych źródeł 112 lub 114) zamówienie zostało anulowane. Rozwiązaniem kłopotów mogło być zastosowanie doskonalszych silników Rolls-Royce Merlin, pociągało to jednak za sobą konieczność dość dużych zmian w konstrukcji samolotu. Istniały plany stworzenia wersji Mk II z nowymi silnikami RR Merlin, jednak po rozpoczęciu wojny zmieniły się priorytety, okazało się także, iż działka kalibru 20 milimetrów można zamontować na samolotach Supermarine Spitfire, wobec czego z produkcji samolotu zrezygnowano.
Pierwsze Whirlwindy weszły do służby w czerwcu 1940 roku. Służyły jedynie w dwóch dywizjonach RAF-u: 137. i 263. Niski poziom produkcji nie pozwolił na ich szerokie zastosowanie bojowe. W lipcu 1942 roku samoloty obu dywizjonów zostały przystosowane do zadań myśliwsko-bombowych, otrzymały przy tym popularne przezwisko Whirlibomber. Pierwsze ich użycie w tym charakterze miało miejsce 9 sierpnia 1942, kiedy zatopiły dwa z grupy czterech uzbrojonych trawlerów na kanale La Manche. Używane były następnie do zwalczania żeglugi na kanale oraz atakowania celów naziemnych w północnej Francji i Belgii, głównie pociągów, także podczas nocnych operacji "intruder". W czerwcu 1943 roku na skutek strat 137. Dywizjon przezbrojono na Hawker Hurricane Mk IV. Samoloty pozostawały w służbie w drugim z dywizjonów do grudnia 1943 roku, kiedy to ostatnie egzemplarze zostały zastąpione przez myśliwce Hawker Typhoon. Wkrótce po wycofaniu samoloty te zostały skasowane jako zbędne. Ostatni egzemplarz Whirlwinda używany był przez zakłady Westland aż do 1947 roku, z rejestracją cywilną G-AGOI. Do dziś nie zachował się żaden oryginalny Whirlwind.
Whirlwindy ze względu na silne uzbrojenie i dużą prędkość wyrządzały dużo szkód załogom niemieckich okrętów wojennych operujących w kanale La Manche.
Wersją rozwojową Whirlwinda był samolot Westland Welkin, przeznaczony do lotów na wysokich pułapach.
Opis konstrukcji.
Samolot Westland Whirlwind był dwusilnikowym, jednomiejscowym samolotem myśliwskim, dolnopłatem o konstrukcji skorupowej. Podwozie klasyczne – chowane w locie. Napęd stanowiły 2 silniki rzędowe.
Zobacz też.
"Podobne lub porównywalne samoloty:"

</doc>
<doc id="482581" url="https://pl.wikipedia.org/wiki?curid=482581" title="Jolanta Wilk">
Jolanta Wilk

Jolanta Wilk (ur. 11 września 1961 w Tarnowskich Górach) – polska aktorka, głównie zajmująca się dubbingiem i kabaretem.
Absolwentka Państwowej Wyższej Szkoły Teatralnej im. Ludwika Solskiego w Krakowie Filia we Wrocławiu w 1986.
Filmografia.
Szymon Majewski Show.
Osoby parodiowane przez nią w programie Szymon Majewski Show:

</doc>
<doc id="482587" url="https://pl.wikipedia.org/wiki?curid=482587" title="Symultanizm">
Symultanizm

Symultanizm (od łac. "simultaneus" = jednoczesny) – zagadnienie z zakresu teatrologii, literatury i sztuki abstrakcyjnej. Polega na przedstawieniu kilku obrazów, zdarzeń rozgrywających się w tym samym czasie, a w różnych miejscach. W sztuce teatralnej konieczna jest odpowiednia dekoracja pozwalająca na taką akcję. Metoda popularna w średniowiecznych misteriach.
W sztukach plastycznych, głównie w średniowieczu, symultanizm polegał na przedstawianiu w jednej kompozycji szeregu wydarzeń, które miały miejsce w różnym czasie. W malarstwie abstrakcyjnym symultanizm to dopełnianie się barw.

</doc>
<doc id="482589" url="https://pl.wikipedia.org/wiki?curid=482589" title="Gliniarz i prokurator">
Gliniarz i prokurator

Gliniarz i prokurator (ang. "Jake and the Fatman") – amerykański serial kryminalny powstały w latach 1987–1992. W tym czasie nakręcono 106 odcinków (5 sezonów).
Krótki opis.
Serial opowiada o śledztwach prowadzonych przez przysadzistego prokuratora McCabe’a i przystojnego policjanta, porucznika Jake Stylesa. Duetowi często towarzyszy zastępca prokuratora – Derek Mitchell. Akcja rozgrywa się początkowo w Los Angeles, następnie przenosi się na Hawaje, by z czasem powrócić do Kalifornii. Charakterystycznym i pamiętnym bohaterem serii był leniwy buldog prokuratora.
Emisja w Polsce.
Serial był kilkakrotnie emitowany w Polsce – po raz pierwszy przez TVP1 w czwartkowe ranki i wieczory, na przełomie lat 80. i 90. ubiegłego stulecia. Wznawiany później przez Polsat i Polsat 2, powrócił do Telewizji Polskiej – był nadawany przez TVP2, a później także na antenie TV4, TV6, TV Puls i Puls 2.
Dzięki popularności serialu powstał jego spinoff, znany i w Polsce – "Diagnoza morderstwo".
Obsada.
W epizodach wystąpili m.in.: Michael Madsen (1 odcinek), James Cromwell (1), Ernest Borgnine (1), Polly Bergen (1), Tobey Maguire (1), Roxann Dawson (3), Robert Culp (2), David Soul (2), Susan Blakely (1), Nana Visitor (1), Andreas Katsulas (1), Dick Van Dyke (1) i Tim Russ (1).

</doc>
<doc id="482590" url="https://pl.wikipedia.org/wiki?curid=482590" title="Michał Zieliński (aktor)">
Michał Zieliński (aktor)

Michał Zieliński (ur. 1972) – polski aktor teatralny, telewizyjny i kabaretowy.
Ukończył warszawską Państwową Wyższą Szkołę Teatralną w 1996. Zdobył wyróżnienie na przeglądzie szkół teatralnych w Łodzi. W latach 1996–2006 był aktorem Teatru Powszechnego w Warszawie, następnie został zatrudniony w Och-Teatrze.
Pierwszą rolą (1996) po ukończeniu studiów była rola mężczyzny w Teatrze Ochoty w Warszawie w "Ćwiczeniach z Aniołem" Tomasza Łubieńskiego w reżyserii Piotra Ziniewicza z muzyką Pawła Kolendy. Spektakl był prezentowany w Kanadzie w ośrodkach polonijnych.
W latach 2017–2018 był członkiem grupy komików polskiej edycji programu rozrywkowego "Saturday Night Live".

</doc>
<doc id="482591" url="https://pl.wikipedia.org/wiki?curid=482591" title="Gudfred">
Gudfred



</doc>
<doc id="482592" url="https://pl.wikipedia.org/wiki?curid=482592" title="Wielka improwizacja">
Wielka improwizacja

Wielka improwizacja – monolog Konrada w III części dramatu "Dziady" (1832) Adama Mickiewicza.
Monolog Konrada ma miejsce w celi klasztoru bazylianów w Wilnie, zmienionego w więzienie carskie. Stanowi kwintesencję poety-wieszcza i poezji romantycznej, jednocześnie zarysowując kryzys romantycznej koncepcji poezji. Ukazuje sprzeczność: bohater chce się zbratać z rodakami, lecz jednocześnie domaga się od Boga władzy Jemu równej nad narodem, której to chce użyć dla uszczęśliwienia narodu i człowieka. Jego cechy to „arystokratyzm ducha”, samotność, niezrozumienie, poczucie misji. Zawarty jest tu wątek prometejski. W następującym po Improwizacji "Widzeniu Księdza Piotra" poeta zarysowuje natomiast program mesjanistycznej koncepcji dziejów Polski.
Konrad porównuje się z Bogiem. Zdolność tworzenia uważa za przesłankę, by się z nim zmierzyć. Doprowadza go to do bluźnierstwa i (w pojęciu kanonów wiary chrześcijańskiej) grzechu pychy zakończonych klęską. Jednocześnie jest przykładem tragicznego cierpienia poety ubolewającego nad ciężką dolą narodu i ludzi i jego potrzebie ulżenia tej doli. Właśnie ten konflikt wewnętrzny (wewnętrzna i głęboka potrzeba niesienia pomocy zniewolonemu narodowi wobec obojętności Boga) jest przykładem idei prometejskiej.
Autor utożsamia się z opinią bohatera o narodzie polskim. Monolog zawiera także komentarz na temat upadku powstania listopadowego. Jest to pierwszy utwór romantyczny ukazujący kryzys postawy wieszczej, która przegrywa w zetknięciu z rzeczywistością. Jest jednocześnie czołowym przykładem polskiej poezji romantycznej. Napisany łącznie z całością cz. III Dziadów w Dreźnie, wkrótce po i pod wpływem klęski Powstania listopadowego wydać się może tragicznym monologiem samego poety. Jego odpowiedzią na zarzuty stawiane mu przez byłych powstańców o nieobecności Mickiewicza w kraju w miesiącach walki zbrojnej. Znana była gorzka uwaga generała Małachowskiego, który miał mu ironicznie powiedzieć, że wszyscy powstańcy powinni polec, by tylko Mickiewicz pozostał i mógł to opisywać w wierszach. Stąd pierwsze słowa Konrada w Improwizacji mówią o samotności poety i nieszczęściu twórcy, który "dla ludzi głos i język trudzi". Nieco dalej Konrad wyznaje z dumą, że prawdziwa głębia jego myśli jest ludziom nie przystępna ("Ty Boże, ty naturo! dajcie posłuchanie."). Ta wizja własnej niezwykłości ("Ja mistrz!") prowadzi go do walki z Bogiem-Losem o pełnię władzy. Konrad zarzuca stwórcy, że ten swej władzy dla dobra ludzi, narodu nie chce lub nie potrafi użyć. Zarzuca mu obojętność przez wielokrotnie powtarzane oskarżenie „milczysz”. W ostatnich słowach monologu wyczerpany Konrad zda się oskarżać Boga o największą ze zbrodni: o bycie carem, synonimem tyrana. Słowo "car" wypowiedziane jest w ostatnim wersie przez diabła, gdy Konrad pada wycieńczony walką z Bogiem. W czasie Wielkiej Improwizacji o Konrada walczą dobre i złe duchy co sugeruje, że jego klęska nie jest ostateczna.

</doc>
<doc id="482593" url="https://pl.wikipedia.org/wiki?curid=482593" title="Rauma">
Rauma



</doc>
<doc id="482595" url="https://pl.wikipedia.org/wiki?curid=482595" title="Ondra Łysohorsky">
Ondra Łysohorsky



</doc>
<doc id="482598" url="https://pl.wikipedia.org/wiki?curid=482598" title="Kazimierz Piechowski">
Kazimierz Piechowski

Kazimierz Piechowski (ur. 3 października 1919 w Rajkowach, zm. 15 grudnia 2017) – polski żołnierz, więzień i uciekinier z niemieckiego obozu Auschwitz-Birkenau, żołnierz AK, absolwent Politechniki Gdańskiej, w okresie stalinowskim prześladowany oraz torturowany przez Urząd Bezpieczeństwa Publicznego i skazany sądownie.
Życiorys.
Pochodził z rodu szlacheckiego Piechowskich herbu Leliwa z Piechowic pod Kościerzyną, szeroko rozgałęzionego na całym Pomorzu, w Polsce, Niemczech, USA i innych krajach. Był synem Franciszka i Marty z domu Czaplewskiej. Od najmłodszych lat był związany z Tczewem, gdzie przed wojną był działaczem Związku Harcerstwa Polskiego. Z zawodu był ślusarzem.
II wojna światowa.
Po wybuchu II wojny światowej w listopadzie 1939 wraz z kolegą z drużyny harcerskiej Alfonsem „Alkiem” Kiprowskim (ur. 1921.) próbował zbiec na Węgry, aby stamtąd przedostać się do Francji, gdzie tworzone było wojsko polskie. Obaj zostali schwytani przez patrol niemiecki w pobliżu granicy, aresztowani i torturowani. Byli osadzeni w areszcie w Baligrodzie, następnie w więzieniu w Sanoku (od 18 listopada 1939 do 12 marca 1940.), w więzieniu przy Montelupich w Krakowie oraz w Nowym Wiśniczu. Stamtąd 20 czerwca zostali przeniesieni do niemieckiego nazistowskiego obozu koncentracyjnego Auschwitz-Birkenau wraz z drugim transportem więźniów od czasu jego utworzenia. Piechowski otrzymał numer obozowy 918. Uczestniczył w apelu, podczas którego o. Maksymilian Kolbe ofiarował swoje życie za życie Franciszka Gajowniczka.
Ucieczka z Auschwitz-Birkenau.
Obawiając się śmierci, po dwóch latach zdecydował się na ucieczkę z obozu. Ucieczka rozpoczęła się 20 czerwca 1942. Kazimierz Piechowski wraz z trzema innymi więźniami: por. AK Stanisławem Jasterem, ukraińskim mechanikiem Eugeniuszem Benderą i księdzem Józefem Lempartem z Wadowic włamali się do magazynu mundurów i broni, wykradli samochód esesmański Steyr 220 i uzbrojeni wyjechali nim przez punkt kontrolny tzw. dużego łańcucha straży wokół terenu obozowego. Piechowski, przebrany w mundur oficera nie posiadał żadnych dokumentów, a ucieczkę umożliwiła mu biegła znajomość języka niemieckiego, wyniesiona z domu rodzinnego. Była to jedna z najbardziej brawurowych i spektakularnych ucieczek z KL Auschwitz w dziejach tego obozu. Została przedstawiona w fabularyzowanym dokumencie, nakręconym przez BBC, w którym wystąpił także sam Piechowski.
Po ucieczce wstąpił do Armii Krajowej, w której szeregach walczył do końca wojny.
Po wojnie.
Po powrocie w 1945 na Pomorze podjął pracę. Po donosie dotyczącym akowskiej przeszłości został skazany na 10 lat więzienia, z czego odsiedział siedem. Ukończył studia na Politechnice Gdańskiej, uzyskując tytuł inżyniera. Pracował w Stoczni Gdańskiej.
Swoje przeżycia i spostrzeżenia opisał w książkach "Byłem numerem… historie z Auschwitz" (2004, ) oraz "My i Niemcy" (2008, ), wydanych nakładem Wydawnictwa Sióstr Loretanek w Warszawie. Z inspiracji dr. Adama Cyry, starszego kustosza z Państwowego Muzeum Auschwitz-Birkenau w Oświęcimiu, reżyser Marek Tomasz Pawłowski zrealizował o Piechowskim film dokumentalny, zatytułowany „Uciekinier”.
Wypowiedzi Kazimierza Piechowskiego z 2012 zostały wykorzystane w filmie dokumentalnym pt. "Jaster. Tajemnica Hela" z 2014, opowiadającym o Stanisławie Jasterze. W styczniu 2015 r. w audycji Polskiego Radia „Godzina Prawdy” jeszcze raz opowiedział swoją historię Michałowi Olszańskiemu.
Postanowieniem prezydenta RP Bronisława Komorowskiego z 16 lipca 2015 został odznaczony Krzyżem Kawalerskim Orderu Odrodzenia Polski "za wybitne zasługi dla niepodległości Rzeczypospolitej Polskiej". 22 maja 2015 odebrał nagrodę Kustosz Pamięci Narodowej, przyznaną przez Instytut Pamięci Narodowej.
Na stałe mieszkał w Gdańsku, gdzie zmarł 15 grudnia 2017 w wieku 98 lat. 22 grudnia po mszy świętej w kościele św. Józefa został pochowany na cmentarzu w Tczewie.

</doc>
<doc id="482602" url="https://pl.wikipedia.org/wiki?curid=482602" title="Jugowski Potok">
Jugowski Potok

Jugowski Potok (niem. "Hausdorfer Bach") – strumień górski w Sudetach Środkowych w Górach Sowich w woj. dolnośląskim.
Przebieg i opis.
Górski strumień o długości 9,4 km, lewy dopływ Włodzicy. W części źródliskowej składa się z kilku strumyków, z których największy wypływa z małego bagienka na wysokości około 900 m n.p.m. spod południowego grzbietu Koziej Równi w Górach Sowich. Strumień w górnym biegu spływa bardzo stromą, zalesioną doliną, której zbocza miejscami przechodzą w skalne zręby, a dalej doliną oddzielającą Wzgórza Wyrębińskie od Gór Sowich wzdłuż drogi lokalnej Nowa Ruda – Walim w kierunku ujścia do Włodzicy w Nowej Rudzie. W korycie strumienia występują małe progi skalne. Dolina Jugowskiego Potoku należy do ładniejszych zakątków Gór Sowich. Zasadniczy kierunek biegu Jugowskiego Potoku jest południowy. Jest to strumień górski zbierający wody z południowych zboczy Gór Sowich. Wzdłuż potoku na całej prawie długości położona jest miejscowość Jugów. Potok w większości swojego biegu jest uregulowany o wartkim prądzie wody.

</doc>
<doc id="482603" url="https://pl.wikipedia.org/wiki?curid=482603" title="Rauma (miasto)">
Rauma (miasto)

Rauma (szw. "Raumo") – miasto w południowo-zachodniej Finlandii, w prowincji Finlandia Zachodnia, port nad Zatoką Botnicką. Mieszkańcy posługują się własnym dialektem języka fińskiego.
Stare centrum miasta – Vanha Rauma (Stara Rauma) zostało wpisane na listę UNESCO w 1991 ze względu na doskonale zachowaną drewnianą zabudowę historyczną.
Gospodarka.
W mieście rozwinął się przemysł skórzano-obuwniczy, celulozowo-papierniczy, stoczniowy, zbrojeniowy oraz chemiczny.
Geografia.
Rauma jest piątym co do wielkości portem morskim Finlandii, znajdują się tu też zakłady okrętowe, jednak główną gałęzią gospodarki w mieście jest przemysł związany z okolicznymi lasami, w miejscowości i na jej obrzeżach znajdują się m.in. liczne tartaki fabryka celulozy. Duże znaczenie odgrywa także eksport drewna poprzez port.
Po gwałtownym zwiększaniu się liczby mieszkańców po II wojnie światowej, w latach 90. XX wieku, w związku z kryzysem gospodarczym w Finlandii, liczba mieszkańców miasta zaczęła spadać, na skutek migracji do większych miast, głównie Helsinek. Mimo przełamania kryzysu gospodarczego, Rauma nadal się wyludnia.
Liczba mieszkańców "(stan na 31 grudnia)":
Historia.
Rauma, założona w 1442, jest jednym z najstarszych miast w Finlandii.
W 1550 z placu Helsińskiego w Raumie wyruszyła na rozkaz króla szwedzkiego Gustawa I Wazę wyprawa, mająca na celu założenie miasta Helsinki.
Zabytkowa dzielnica Raumy (Vanha Rauma).
Miasto Rauma zostało zbudowane wokół klasztoru franciszkanów z połowy XIV wieku. Drewniane zabudowania miasta zostały doszczętnie zniszczone podczas pożaru pod koniec XVII wieku, a następnie odbudowane. W granicach Starej Raumy przetrwało 600 XVIII-wiecznych budynków drewnianych, głównie domów mieszkalnych, sklepów i warsztatów rzemieślniczych. Większość zabudowań utrzymana jest w stylu neorenesansowym, który obrano podczas masowej akcji renowacyjnej w latach 1890. Jedynie cześć budynków zachowała pierwotny XVIII-wieczny charakter.
Do dnia dzisiejszego zachowały się również kościół klasztoru franciszkanów z połowy XV wieku pod wezwaniem św. Krzyża, a także ratusz z XVIII wieku.

</doc>
<doc id="482604" url="https://pl.wikipedia.org/wiki?curid=482604" title="Zatoka Eilat">
Zatoka Eilat



</doc>
<doc id="482610" url="https://pl.wikipedia.org/wiki?curid=482610" title="Zielona Górka">
Zielona Górka

Zielona Górka (niem. "Grünberg") – osiedle (jednostka pomocnicza gminy) stanowiące część oficjalnego podziału administracyjnego Olsztyna. Stanowi najmniejsze pod względem liczby ludności olsztyńskie osiedle, mimo iż pod względem wielkości powierzchni jest czwarte. Powstało w latach 30. XX wieku. Położone jest w północno-wschodniej części miasta. Zabudowa głównie domków jednorodzinnych. Na terenie osiedla znajduje się Jezioro Trackie.
Osiedlu Zielona Górka administracyjnie podlegają osiedla:
Komunikacja.
Na terenie osiedla znajdują się obecnie dwie pętle autobusowe (Track i Indykpol). Przez teren dzielnicy przebiegają trasy 3 linii dziennych: 116, 124 i 131.

</doc>
<doc id="482613" url="https://pl.wikipedia.org/wiki?curid=482613" title="Posorty (Olsztyn)">
Posorty (Olsztyn)



</doc>
<doc id="482616" url="https://pl.wikipedia.org/wiki?curid=482616" title="Dolina Jugowskiego Potoku">
Dolina Jugowskiego Potoku

Dolina Jugowskiego Potoku – dolina górska w Sudetach Środkowych w Górach Sowich w woj. dolnośląskim.
Dolina położona jest w Obniżeniu Jugowa, między Górami Sowimi po północno-wschodniej stronie a Wzgórzami Wyrębińskimi po południowo-zachodniej, w północno-wschodnim fragmencie Obniżenia Noworudzkiego, około 4,0 km na północ od centrum Nowej Rudy.
Dolina Jugowskiego Potoku z licznymi dolinami potoków, wcinającymi się między Wzgórza Wyrębińskie i Góry Sowie, tworzy Obniżenie Jugowa. Dolina w znacznej części jest zabudowana. Wzdłuż doliny nad potokiem, położona jest miejscowość Jugów.
Turystyka.
Wzdłuż Doliny Jugowskiego Potoku prowadzą szlaki turystyczne:
W górnej części Doliny Jugowskiego Potoku położone jest schronisko „Zygmuntówka” w rejonie Przełęczy Jugowskiej.

</doc>
<doc id="482618" url="https://pl.wikipedia.org/wiki?curid=482618" title="Zatruwanie DNS">
Zatruwanie DNS

Zatruwanie DNS (ang. "DNS spoofing" lub "DNS cache poisoning") – technika phishingu polegająca na wykonaniu przez atakującego przesłania do serwera DNS fałszywej informacji kojarzącej nazwę domeny z adresem IP. Serwer DNS zapamiętuje ją na pewien czas (do kilku godzin) i zwraca klientom zapamiętany adres IP, czego skutkiem jest przeniesienie na fałszywą stronę.
System nazw domenowych (DNS).
System nazw domenowych tłumaczy znane człowiekowi, mnemoniczne nazwy stron www (np. "pl.wikipedia.org") na odpowiadające im numeryczne adresy IP, które są wykorzystywane w kierowaniu ruchem pakietów między węzłami sieci. Jeśli serwer DNS nie posiada w swojej pamięci żądanego adresu, wysyła zapytanie do innego serwera, co tworzy łańcuch zapytań. W celu zwiększenia wydajności, serwer zapamiętuje (zapisuje w pamięci podręcznej) na pewien czas już raz otrzymane adresy, dzięki czemu po otrzymaniu drugi raz takiego samego zapytania może odpowiedzieć od razu, bez konieczności przekazywania zapytania do innych serwerów. 
Gdy serwer DNS otrzyma od innego serwera fałszywą odpowiedź na zapytanie i zapisze ją w pamięci cache, zostaje zatruty. Fałszywa informacja rozprzestrzenia się następnie na wszystkich klientów korzystających z zatrutego serwera. W praktyce oznacza to przekazanie klientowi niepoprawnego adresu IP, który może np. prowadzić do maszyny będącej pod kontrolą atakującego.
Przebieg ataku.
Zazwyczaj komputery podłączone do sieci korzystają z serwerów DNS udostępnianych przez dostawców usług internetowych lub z wewnętrznych serwerów firmowych. Zastosowanie dodatkowych serwerów DNS ma na celu poprawienie szybkości uzyskiwania adresu IP. Dzięki zapisywaniu w pamięci podręcznej wyników już raz wysłanych zapytań, otrzymywanie odpowiedzi zabiera mniej czasu. Zatrucie pojedynczego serwera DNS może oddziaływać zarówno na użytkowników korzystających z tego serwera bezpośrednio jak i pośrednio (przez łańcuch zapytań DNS).
Przeprowadzenie ataku opiera się na wykorzystaniu luki w zabezpieczeniach serwera DNS. Jeśli nie zostało zaimplementowane sprawdzanie wiarygodności źródła odpowiedzi DNS (na przykład korzystając z DNSSEC), serwer zapisze w pamięci spreparowany przez atakującego rekord i udostępni go klientom.
Ta technika może być wykorzystana do przekierowania użytkowników na inną stronę. Na przykład atakujący zmienia mapowanie konkretnej strony na adres kontrolowanego przez siebie serwera i umieszcza na nim złośliwe oprogramowanie, które nieświadomy użytkownik pobiera na swój komputer.
Zapobieganie.
Większości ataków DNS można zapobiec poprzez odpowiednie ustawienia serwera. Należy ograniczyć zaufanie wobec danych przesyłanych przez inne serwery DNS, zwłaszcza te prywatne. Ważne jest też ignorowanie tych spośród odebranych rekordów, które nie są bezpośrednio związane z wysłanym przez nasz serwer zapytaniem. Na przykład, popularny serwer DNS o nazwie BIND w wersjach 9.5.0-P1 i nowszych ma zaimplementowaną powyższą kontrolę.
Aby znacznie utrudnić przeprowadzenie udanego ataku można również zastosować losowe przyznawanie portów dla zapytań DNS. Sposób ten może być jednak trudny do zaimplementowania, gdyż większość routerów, firewalli, serwerów proxy i innych urządzeń tłumaczących adresy sieciowe korzysta z wcześniej ustalonych numerów portów dla konkretnych usług.
Prawdopodobieństwo ataku można znacznie obniżyć poprzez korzystanie z usług bezpiecznych serwerów DNS (DNSSEC). Serwery te zostały zaimplementowane na skalę całego Internetu w 2010r. Używają one podpisów cyfrowych skojarzonych z zaufanym certyfikatem publicznym. Pozwala to na potwierdzenie ich autentyczności. Należy jednak pamiętać, że samo używanie bezpiecznych serwerów DNS, bez zastosowania kryptografii na poziomie aplikacji, wciąż umożliwia przeprowadzenie ataku zatrucia. Dobrą praktyką jest stosowanie kryptograficznie bezpiecznych liczb losowych do generowania 16-bitowej liczby (ang. "nonce") używanej do szyfrowania zapytań i odpowiedzi. 

</doc>
<doc id="482619" url="https://pl.wikipedia.org/wiki?curid=482619" title="Redykajny (Olsztyn)">
Redykajny (Olsztyn)

Redykajny (niem. "Redigkainen") – osiedle (jednostka pomocnicza gminy), będące częścią oficjalnego podziału administracyjnego Olsztyna, położone w północno-zachodniej części miasta, nad Jeziorem Redykajny. Na jego terenie znajdują się również jeziora Żbik i Podkówka. Osiedle zaczęło się rozwijać od połowy lat 90. Obecnie zabudowane jest głównie przez domki jednorodzinne i szeregowe.
Komunikacja.
Na terenie osiedla znajduje się obecnie jedna pętla autobusowa. Przez teren osiedla przebiegają trasy dwóch linii dziennych : 101 i 127 (do końca 2015 jako linie nr 1 i 27).

</doc>
<doc id="482620" url="https://pl.wikipedia.org/wiki?curid=482620" title="Zero wait state">
Zero wait state

Zero wait state ("z zerowym czasem oczekiwania") - wykonanie instrukcji lub transfer danych bez żadnego opóźnienia, dającego wolniejszej pamięci lub urządzeniom zewnętrznym czas na odpowiedź.

</doc>
<doc id="482621" url="https://pl.wikipedia.org/wiki?curid=482621" title="Wait state">
Wait state

Wait state ("stan oczekiwania") - w informatyce oznacza krótkie opóźnienie, zanim mikroprocesor wykona instrukcję, aby dać wolniejszej pamięci lub urządzeniom zewnętrznym czas na odpowiedź. Stanów oczekiwania może być jeden lub więcej przy każdym cyklu zegara lub też mogą być przydzielane w zróżnicowany sposób. Pojedynczy stan oczekiwania przy każdym dostępie do pamięci może spowolnić procesor do 20%.

</doc>
<doc id="482622" url="https://pl.wikipedia.org/wiki?curid=482622" title="Ustawodawca">
Ustawodawca



</doc>
<doc id="482623" url="https://pl.wikipedia.org/wiki?curid=482623" title="Kabaret pod Wyrwigroszem">
Kabaret pod Wyrwigroszem

Kabaret pod Wyrwigroszem – polski kabaret założony w październiku 1990 z inicjatywy Maurycego Polaskiego i Łukasza Rybarskiego, absolwentów PWST w Krakowie. Początkowo grupa nosiła nazwę Somgorsi. Obecną nazwę kabaret przyjął po reaktywacji w 1994. Pochodzi ona od lokalu "Wyrwigrosz", w piwnicy którego występował kabaret. Kabaret współpracuje z radiem RMF FM, m.in. realizując „Między Bugiem a prawdą” – cykl słuchowisk satyrycznych o rodzinie z Kresów.
W jednym z pierwszych autorskich programów znalazły się skecze o sex-shopach, Teleexpressie, Stanisławie Tymińskim oraz naukach przedmałżeńskich.
Kabaret wystąpił kilkanaście razy gościnnie na scenie Teatru STU. 1997 okazał się rokiem przełomowym, ze względu na udział w benefisie Iwony Bielskiej, emitowanym na antenie TVP 2 i TV Polonia.
W lutym 2008 kabaret nagrał wersję przeboju „Jožin z bažin” zespołu Banjo Band z Czech, zatytułowaną „Donald marzy”. Utwór wykonany został w programie „Pojedynek nie na żarty” TVP 2 i zyskał rozgłos dzięki upowszechnieniu przez portale YouTube i Joe Monster.
W maju 2008 ukazała się płyta "Hit, hit hurra!" zawierające parodystyczne wersje przebojów m.in. Dody, Boys, czy Maanamu. Album uzyskał status złotej płyty.
W marcu 2013 zrealizowali teledysk do wykonanej w parodystycznej formie języka czeskiego piosenki „Ona nie tańczy dla mnie”, będącej parodią przeboju „Ona tańczy dla mnie” zespołu Weekend. Ekipa kabaretu produkuje serial kabaretowy Kresowiacy.

</doc>
<doc id="482625" url="https://pl.wikipedia.org/wiki?curid=482625" title="Przykrzec (Sudety)">
Przykrzec (Sudety)

Przykrzec (niem. "Hutberg") – wzniesienie (602 m n.p.m.) w południowo-zachodniej Polsce, w Sudetach Środkowych, w Górach Sowich, w paśmie Garbu Dzikowca.
Położenie i opis.
Wzniesienie położone jest około 0,7 km na południowy zachód od granic miejscowości Dzikowiec, w środkowej części pasma Garbu Dzikowca.
Najwyższe wzniesienie w masywie Garbu Dzikowca. Jest to kopulaste wzniesienie o dość stromych zboczach, z wyraźnie zaznaczonym wierzchołkiem w kształcie małego grzbietu. Na zachodnim zboczu kilka metrów poniżej wierzchołka położona jest grupa gabrowych skałek. Na południowo-zachodnim zboczu, poniżej szczytu, znajduje się wyrobisko górnicze dużego czynnego kamieniołomu gabra.
Szczyt i zbocza pokryty lasem mieszanym regla dolnego.
Szlaki turystyczne.
Południowym podnóżem wzniesienia przechodzi szlak turystyczny:

</doc>
<doc id="482629" url="https://pl.wikipedia.org/wiki?curid=482629" title="Carin Jämtin">
Carin Jämtin

Carin Jämtin (ur. 3 sierpnia 1964 w Sztokholmie) – szwedzka polityk, działaczka partyjna, parlamentarzystka, w latach 2003–2006 minister w rządzie Görana Perssona.
Życiorys.
Krótko kształciła się na Uniwersytecie w Sztokholmie, nie kończąc żadnych studiów. Zaangażowała się w działalność młodzieżówki Szwedzkiej Socjaldemokratycznej Partii Robotniczej. Była krajowym skarbnikiem i sekretarzem Ligi Młodych Szwedzkiej Socjaldemokracji. W 1999 objęła stanowisko zastępczyni sekretarza generalnego w Międzynarodowym Centrum Olofa Palmego.
W październiku 2003 objęła stanowisko ministra rozwoju i współpracy międzynarodowej w rządzie premiera Görana Perssona. Zajmowała je do października 2006, odchodząc z urzędu wraz z całym gabinetem. Po rezygnacji w marcu 2006 Laili Freivalds ze stanowiska ministra spraw zagranicznych tymczasowo powierzono jej dodatkowo tę funkcję, pełniła ją do kwietnia tegoż roku, gdy nowym ministrem został Jan Eliasson.
W 2006 po raz pierwszy uzyskała mandat posłanki do Riksdagu, z powodzeniem ubiegała się o reelekcję w 2010 i 2014. Również w 2006 została przewodniczącą opozycji w radzie miejskiej Sztokholmu. W marcu 2011 nadzwyczajny kongres socjaldemokratów wybrał ją na sekretarza generalnego partii. Decyzję tę potwierdził zwyczajny kongres SAP w kwietniu 2013. Zrezygnowała z tej funkcji w 2016. W następnym roku objęła stanowisko dyrektora generalnego Szwedzkiej Agencji Międzynarodowej Współpracy Rozwojowej (SIDA).

</doc>
<doc id="482630" url="https://pl.wikipedia.org/wiki?curid=482630" title="Oranżyści">
Oranżyści



</doc>
<doc id="482632" url="https://pl.wikipedia.org/wiki?curid=482632" title="Antyfon">
Antyfon



</doc>
<doc id="482641" url="https://pl.wikipedia.org/wiki?curid=482641" title="North American F-100 Super Sabre">
North American F-100 Super Sabre

North American F-100 Super Sabre – samolot myśliwski używany pod koniec eksploatacji jako samolot myśliwsko-bombowy. Bezpośredni następca North American F-86 Sabre. Zaprojektowany jako pierwszy seryjnie produkowany samolot zdolny do przekroczenia prędkości dźwięku w locie poziomym.
Historia.
Początkowo F-100 miał być odmianą F-86 zdolną do lotu z prędkością naddźwiękową. Jednak testy modelu w tunelu aerodynamicznym wykazały, że konstrukcja F-86 nie zachowuje się stabilnie w locie naddźwiękowym, nawet mimo zwiększenia skosu skrzydeł do 45 stopni. Oznaczało to konieczność opracowania całkowicie nowego myśliwca.
Podstawą stały się studyjne wersje F-86 znane jako "Advanced F-86D" i "Advanced F-86E". Opracowany prototyp nazwano "Sabre 45", a USAF zdecydowało o zakupieniu 2 egz. do testów. Jednak wybuch wojny w Korei sprawił, że potrzeba posiadania naddźwiękowego myśliwca stała się nagląca i prace zdecydowanie przyspieszono. Zaowocowało opracowaniem wersji YF-100, która po wprowadzeniu poprawek, których zażądało USA, przekształcona została w YF-100A.
Pierwszy lot prototypu miał miejsce 25 maja 1953 roku. YF-100A przekroczył już podczas tego pierwszego lotu barierę dźwięku. Jako pokaz możliwości nowego samolotu podpułkownik USA Everest ustanowił w nim rekord prędkości osiągając 1 219.48 km/h.
Pierwotnym zastosowaniem F-100 było wywalczanie przewagi w powietrzu. Jednak podczas wprowadzania do eksploatacji wersji F-100A Super Sabre USA zgłosiło potrzebę wyposażenia samolotu w zdolność do atakowania celów naziemnych i przekształcenia go w myśliwiec uderzeniowy. Zmodyfikowano w ten sposób ostatnie 70 samolotów serii A nadając im nowe oznaczenie F-100 C.
Seria wypadków, jakim ulegały F-100 zaraz po wprowadzeniu do służby, spowodowana była wadliwą konstrukcją usterzenia ogonowego. Problemem było wchodzenie samolotu w głębokie przeciągniecie, które na niskiej wysokości prowadziło do katastrofy. Wadę szybko usunięto, przywracając oryginalną konstrukcję usterzenia z modelu "YF-100A". Skutkiem tych wypadków była jednak zła opinia, jaką F-100 uzyskał wśród pilotów. Kariera F-100 A w USAF była bardzo krótka. Zakończono wprowadzanie ich do służby w 1955 a wycofano już w 1959. Przekazane zostały do jednostek Air National Guard i do Sił Powietrznych Tajwanu. Nadal jednak miały opinie samolotu "feralnego". Nie działo się to bez powodu, w różnych wypadkach utracono bowiem prawie 50% wyprodukowanych F-100 A.
Wersję F-100 B opracowywano początkowo jako uniwersalny myśliwiec zdolny do lotów w każdej pogodzie, później jako samolot myśliwsko-bombowy. Ostatecznie z powodu znaczących zmian w konstrukcji zmieniono oznaczenie na F-107A. Samolot nie wszedł jednak do produkcji seryjnej.
Najpopularniejszymi wersjami F-100 były wersje myśliwsko-bombowe F-100C i D. Aby przystosować samolot do zwalczania celów naziemnych poddano go szeregowi modyfikacji polegających na: dodaniu węzłów uzbrojenia pod skrzydłami i kadłubem, możliwości przenoszenia paliwa w skrzydłach, zmianach w awionice (wyposażenie w autopilota).
Poza wspomnianymi wersjami produkowano wariant szkoleniowy F-100F (z niewiadomych przyczyn nie istniał wariant F-100E). Podczas wojny wietnamskiej pełnił on rolę samolotu zwalczającego obronę przeciwlotniczą i stacje radarowe Wild Weasel.
Samolot F-100 zapoczątkował serię samolotów ponaddźwiękowych nazywaną serią stulecia – "the century series".
F-100 nazywany był w USAF "The Hun", co stanowiło skrót od "The Hundred" i aluzję do numeru samolotu.
Zastosowanie bojowe.
F-100 nie zdążył być użyty podczas wojny w Korei. Był za to obok Republic F-105 Thunderchief, podstawowym samolotem myśliwsko-bombowym podczas wojny wietnamskiej. Brał udział w operacjach bombowych Bolo i Rolling Thunder oraz podczas całej wojny.
Konstrukcja.
Całkowicie metalowy, średniopłat w układzie klasycznym o skośnych skrzydłach. Samolot posiadał wlot powietrza w przedniej części kadłuba, podobnie jak F-86 i samoloty radzieckie tego okresu (MiG-15, MiG-17, MiG-19). Podwozie chowane, trójpodporowe. Przednia goleń chowana w kadłubie, tylne w kadłubie i skrzydłach.

</doc>
<doc id="482642" url="https://pl.wikipedia.org/wiki?curid=482642" title="Władimir Żabotyński">
Władimir Żabotyński



</doc>
<doc id="482645" url="https://pl.wikipedia.org/wiki?curid=482645" title="Kombinacja norweska na Zimowych Igrzyskach Olimpijskich 1948">
Kombinacja norweska na Zimowych Igrzyskach Olimpijskich 1948

Kombinacja norweska na Zimowych Igrzyskach Olimpijskich 1948 odbyła się w dniach 31 stycznia – 1 lutego 1948 roku na skoczni Olympiaschanze i trasie biegowej w Sankt Moritz. Zawodnicy najpierw musieli pokonać dystans 18 km w biegu narciarskim, a następnie oddali po trzy skoki na skoczni (najsłabszy skok nie był liczony). Czas biegu przeliczano na punty i sumowano z notą za skoki; zawodnik z najwyższą notą wygrywał. Tytułu mistrzowskiego bronił Norweg Oddbjørn Hagen, który uprzednio zakończył karierę. Nowym mistrzem olimpijskim został Heikki Hasu z Finlandii, srebrny medal wywalczył jego rodak – Martti Huhtala, a trzecie miejsce zajął Sven Israelsson ze Szwecji. 

</doc>
<doc id="482648" url="https://pl.wikipedia.org/wiki?curid=482648" title="Bobsleje na Zimowych Igrzyskach Olimpijskich 1948">
Bobsleje na Zimowych Igrzyskach Olimpijskich 1948

Bobsleje na Zimowych Igrzyskach Olimpijskich 1948 odbyły się w dniach 30 stycznia – 7 lutego 1948 roku na torze Olympia Bobrun St. Moritz–Celerina. Zawodnicy walczyli w dwójkach mężczyzn i czwórkach mężczyzn.
Dwójki.
Data: 30-31.01.1948
Data: 27-28.01.1956
Czwórki.
Data: 06-07.02.1948
Data: 2-3.02.1956

</doc>
<doc id="482651" url="https://pl.wikipedia.org/wiki?curid=482651" title="Łyżwiarstwo figurowe na Zimowych Igrzyskach Olimpijskich 1948">
Łyżwiarstwo figurowe na Zimowych Igrzyskach Olimpijskich 1948

Łyżwiarstwo figurowe na Zimowych Igrzyskach Olimpijskich 1948 – jedna z dyscyplin rozgrywanych podczas igrzysk w dniach 2–7 lutego 1948 w Sankt Moritz, w Szwajcarii. Zawody odbyły się w trzech konkurencjach: solistów, solistek, par sportowych.

</doc>
<doc id="482652" url="https://pl.wikipedia.org/wiki?curid=482652" title="Sverdrup (jednostka)">
Sverdrup (jednostka)

Sverdrup ("Sv") – jednostka transportu objętości wody w prądach oceanicznych, używana w oceanografii. Jest równoważna 106 metrów sześciennych na sekundę. Sverdrup nie należy do układu miar SI i jego symbol jest taki sam jak siwerta.
Transport w Prądzie Zatokowym zmienia się od 30 Sv przy Florydzie do 150 Sv na 55° długości geograficznej. Transport wszystkich wód z rzek do oceanu wynosi około 1 Sv.

</doc>
<doc id="482653" url="https://pl.wikipedia.org/wiki?curid=482653" title="Olmaliq">
Olmaliq

Olmaliq (ros. Алмалык, "Ałmałyk") – miasto we wschodnim Uzbekistanie, położone na stokach Gór Kuramińskich, 65 km na wschód od Taszkentu.
Prawa miejskie od 1951 roku.
Dane ogólne.
W mieście rozwinął się przemysł materiałów budowlanych, meblarski, chemiczny oraz hutniczy. W pobliżu miasta wydobycie rud miedzi, cynku, ołowiu i molibdenu. Z uwagi na ulokowanie na terenie miasta kilku potężnych zakładów hutniczych, jest ono jednym z najbrudniejszych miast w Azji Środkowej. Jednocześnie ze względu na toksyczne odpady zagrożone jest zdrowie mieszkańców. Rząd Uzbekistanu odmawia zamknięcia zakładów, gdyż zatrudniają one 24 000 mieszkańców miasta, obiecuje jednak redukcję emisji spalin oraz oczyszczenie obszaru z trujących substancji.

</doc>
<doc id="482654" url="https://pl.wikipedia.org/wiki?curid=482654" title="Lucid Dream">
Lucid Dream



</doc>
<doc id="482656" url="https://pl.wikipedia.org/wiki?curid=482656" title="Godła państw świata i terytoriów zależnych">
Godła państw świata i terytoriów zależnych



</doc>
<doc id="482657" url="https://pl.wikipedia.org/wiki?curid=482657" title="Flaga Tajwanu">
Flaga Tajwanu



</doc>
<doc id="482658" url="https://pl.wikipedia.org/wiki?curid=482658" title="Godło Tajwanu">
Godło Tajwanu



</doc>
<doc id="482662" url="https://pl.wikipedia.org/wiki?curid=482662" title="Wina słowackie">
Wina słowackie

Wina słowackie – wina produkowane na Słowacji.
Uprawy skupiają się na południu kraju, od granicy z Czechami (która oddziela winnice od Morawskiego regionu winiarskiego) aż po apelacje "Tokajská" i "Vychodoslovenská" w południowo-wschodniej części, przy granicy z Węgrami i Ukrainą. Większość winnic leży jednak w południowo-zachodniej części Słowacji, ze względu na korzystniejszy klimat. Przeważają szczepy o jasnych skórkach i stanowią ok. 85% produkcji. Niektóre odmiany mają węgierski rodowód, np. ezerjó, leányka i cserszegi füszeres. Z odmian na wina czerwone znane są okolice Skalicy (m.in. wyhodowany w Czechach szczep andré, w 2009 popularniejszy na Słowacji niż w ojczyźnie) oraz Nitry (tutaj prócz odmian białych cabernet sauvignon). 
Historia.
Na terenie dzisiejszej Słowacji już 4 lata p.n.e. wino produkowali Celtowie, a po nich Rzymianie, którzy kolonizowali terytorium kotliny karpackiej od strony Dunaju. Rzymski cesarz Markus Aureliusz Probus kazał wysadzać winnice na południowych stokach Małych Karpat, a łyk kwaśnego wina po zmieszaniu z wodą było ostatnią nagrodą i odkupieniem dla umierającego rzymskiego legionisty. Stevenson podaje, że wino na terenie Słowacji (właśnie Małe Karpaty) wyrabiano już ok. 1000 p.n.e., aczkolwiek nie wiadomo, czy z winogron.
Najstarsze winne piwnice , kiedy to tatarskie hordy napadały te ziemie i pustoszyły winnice. Wyludnioną krainę zasiedlali Niemcy, a wschodnią część Włosi, którzy przynieśli ze sobą sadzonki furmintu, jednego z podstawowych szczepów tokajskiego wina.
Po koniec XVI wieku obszar winnic przekraczał ha. Według historyków, zeschnięte owoce winogron po słowacku nazywane "cibebami" już wtedy były wykorzystywane do produkcji wina podobnego w smaku do win tokajskich. Według legendy pierwsze tego rodzaju wyprodukował książę Ladislav Sepsi Máte dla Zuzanny Lorantfyowej.
W średniowiecznym Królestwie Węgierskim, wina o najwyższej jakości wyrabiali winiarze z miejscowości Svätý Jur (Święty Jerzy) koło Bratysławy ze szczepu viridula. Wina te według znawców pachniały figami i dorównywały jakością winom tokajskim. Oprócz Viriduli winne beczki napełniały też wina ze szczepów frankula, runcinula, melitula (Honigweinbeer), augusta, grandikula, krassula, albula i też tak zwane „Kozie cycki”, które jeszcze teraz można znaleźć w starych winnicach Małych Karpat.
. Źródła na pewno potwierdzają produkcję win musujących od 1825 w miejscowości Sereď (pod nazwą "Hubert"). .
Szczepy winorośli.
Na Słowacji przeważają szczepy o jasnej skórce. Wiele z nich jest uprawianych i sprzedawanych później pod lokalnymi nazwami: devín (odmiana wyhodowana na terenie Słowacji, w Modre), welschriesling ("ryzling vlašský"), sauvignon blanc, grüner veltliner ("veltlínske zelené"). Popularny jest także klasyczny riesling ("ryzling rýnsky"), müller-thurgau, pinot blanc ("rulandské biele") i sylvaner ("silvánske zelené"). W niewielkim regionie "Tokajská" uprawia się te same odmiany, co po węgierskiej stronie: furmint, hárslevelű (słow. "lipovina") i muscat (słow. "muškát").
Odmiany o ciemnej skórce, na wina czerwone nie odbiegają od sąsiednich państw: frankovka modrá, sankt laurent ("svätovavrinecké") i cabernet sauvignon (ten ostatni zwłaszcza w okolicach Nitry.
Podział win na Słowacji.
Wina słowackie dzielą się:

</doc>
<doc id="482663" url="https://pl.wikipedia.org/wiki?curid=482663" title="Łososina (rzeka)">
Łososina (rzeka)

Łososina – rzeka w południowej Polsce, lewy dopływ Dunajca.
Topografia.
Źródła Łososiny znajdują się w Beskidzie Wyspowym pod północnymi stokami Jasienia (poniżej polany Łąki) w miejscowości Półrzeczki, na wysokości ok. 900 m n.p.m. Źródłowy potok zwany Łososinką spływa w północnym kierunku, po drodze zasilany jest kilkoma potokami spod Kiczory i Krzystonowa. W Jurkowie nosi nazwę Jurkówki.
Przepływa przez miejscowości: Półrzeczki, Jurków, Dobra, Podłopień, Tymbark, Piekiełko, Łososina Górna, Młynne, Laskowa, Kamionka Mała, Krosna, Sechna, Jaworzna, Strzeszyce, Ujanowice, Kobyłczyna, Żbikowice, Wronowice, Łososina Dolna, Witowice Górne, Witowice Dolne. Wiele z tych miejscowości znajduje się nad jednym z brzegów Łososiny, rzeka ta stanowi naturalną granicę oddzielającą je od miejscowości położonych po drugiej stronie rzeki. Uchodzi do górnej części Jeziora Czchowskiego (do jego cofki), w miejscowości Witowice Dolne na wysokości 233 m n.p.m.
Opis rzeki.
Niemal cała zlewnia Łososiny znajduje się na obszarze Beskidu Wyspowego, jedynie niewielka jej północno-wschodnia część należy do Pogórza Wiśnickiego. Długość rzeki wynosi 56 km, średnia szerokość 15–20 m. Całkowita powierzchnia zlewni wynosi 410,60 km². Przeciętny spadek wynosi 9,5‰. Rzeka opada średnio 12 m na każdy km biegu, w pierwszym km od źródła spadek sięga ok. 160 m.
Jest to rzeka górska, spływająca skalistym i kamienistym dnem. Charakteryzują ją typowe dla górskich rzek krótkotrwałe i znaczne wezbrania wód, podczas których woda osiąga ogromną energię kinetyczną, wyrywa i transportuje drzewa z korzeniami, kamienie, ogromne ilości gleby i podmywa brzegi. Charakterystyczną cechą Łososiny jest występowanie na otaczających ją stokach osuwisk. Ważniejsze dopływy:
Ryby.
Nazwa rzeki pochodzi od łososi, które dawniej wędrowały tą rzeką na tarło do górskich potoków. W XX wieku uniemożliwiła im to powstająca zapora we Włocławku. Zapora w Czchowie od początku swojego istnienia wyposażona jest w przepławkę dla ryb która umożliwia migrację łososia. Jednak łososie nie wróciły. Zarybiono więc powtórnie Łososinę wpuszczając do niej około 300 tysięcy narybku łososia. W międzyczasie jednak znacznie zwiększyło się zanieczyszczenie rzeki niesprzyjające łososiowi. Występujące gatunki ryb to m.in. kleń, pstrąg potokowy, jelec pospolity, strzebla potokowa, ukleja pospolita i okoń. Od źródeł do ujścia Słopniczanki w Tymbarku można łowić tylko sztuczną muchą, poniżej dozwolone są przynęty sztuczne i roślinne. Od pierwszego września do ostatniego dnia stycznia obowiązuje zakaz spiningu.

</doc>
<doc id="482664" url="https://pl.wikipedia.org/wiki?curid=482664" title="Roman S. Ingarden">
Roman S. Ingarden



</doc>
<doc id="482666" url="https://pl.wikipedia.org/wiki?curid=482666" title="Ceramika Opoczno">
Ceramika Opoczno

Miejski Klub Sportowy Ceramika Opoczno – polski klub sportowy założony w 1945 w Opocznie pod nazwą O.M. T.U.R. (Organizacja Młodzieży Towarzystwa Uniwersytetu Robotniczego), którą na przestrzeni lat kilka razy zmieniano. Największymi sukcesami klubu było zdobycie przez piłkarzy drugiego miejsca w sezonie 1998/1999, w grupie wschodniej II ligi (obecnie I ligi) oraz dojście do 1/4 finału Pucharu Polski w sezonie 2002/2003. Zespół przez 8 sezonów występował w ll lidze (obecnie I lidze) w latach 1996-2004. Ceramika Opoczno od sezonu 2022/2023 gra w IV lidze polskiej (grupy łódzkiej).
Historia Klubu.
1945 – Zgłoszenie i rejestracja klubu O.M. T.U.R. Opoczno w Polskim Związku Piłki Nożnej. Klub rozpoczyna rozgrywki w kieleckiej Klasie C. Prezesem zostaje Stanisław Strzelczyk, prezes przedwojennych stowarzyszeń piłkarskich w Opocznie.
1948 – Klub przejmuje Powiatowa Rada Związków Zawodowych w Opocznie i zmienia nazwę na KS Budowlani Opoczno.
1953 – Klub przejmują Opoczyńskie Zakłady Materiałów Ogniotrwałych. Klub przyjmuje nazwę Stal Opoczno.
1955 – Klub łączy się z powstałą dwa lata wcześniej Unią Opoczno i przyjmuje nazwę KS Opocznianka.
1961 – Opoczyńskie Zakłady Materiałów Ogniotrwałych zostają ponownie sponsorem i zmieniają nazwę na KS Szamot Opoczno.
1963 – Awans do III Ligi Okręgu Kieleckiego.
1964 – Klub nie utrzymał się w III Lidze, zmiana nazwy na Międzyzakładowy Klub Sportowy.
1982 – Połączenie KS Opoczno (piłka nożna) i LKS Opocznianka (kolarstwo i ciężary). Zmiana nazwy na MLKS Opoczno.
1985 – Obchody 40-lecia istnienia klubu.
1986 – Awans do III Ligi Okręgu Piotrkowskiego.
1993 – Przejęcie klubu przez ZZPC Opoczno. Zmiana nazwy na KS Ceramika Opoczno.
1994 – Awans do III Ligi Makroregionu Centralnego.
1995 – Obchody 50-lecia istnienia klubu.
1996 – Awans do II Ligi państwowej.
1996 – Zdobycie Pucharu Polski na szczeblu wojewódzkim. Finał Ceramika – KKS Koluszki 5:1 po dogrywce.
1999 – Drugie miejsce w II Lidze. Przegrana rywalizacja o awans do Ekstraklasy z Petrochemią Płock.
2002 – Przejęcie klubu przez firmę OPAŁ. Zmiana nazwy na KS Stasiak Opoczno.
2002 – Klub z Opoczna dociera do 1/4 finału Pucharu Polski, gdzie odpada po dwumeczu z Wisłą Kraków.
2004 – Mirosław Stasiak przenosi II-ligowy zespół do Ostrowca Św. Po zakończeniu sezonu 2003/04 zmienia jego nazwę na Stasiak KSZO Celsa Ostrowiec Świętokrzyski.
2004 – W Opocznie rozgrywa mecze połączona drużyna rezerw Ceramiki oraz WOY Bukowiec Opoczyński ("Ceramika II/WOY Bukowiec Opoczyński"). Zmienia ona nazwę początkowo na "WOY Bukowiec Opoczyński", a później na "WOY Opoczno". Prawnym właścicielem oraz kontynuatorem tego tworu był WOY Bukowiec Opoczyński.
2006 – Reaktywacja klubu KS Ceramika Opoczno od Klasy A Okręgu Piotrków Trybunalski I. Rok później awans do Klasy Okręgowej.
2008 – Awans do IV ligi.
2010 – Awans do III ligi.
2016 – Awans do IV ligi.
2021 – Spadek do Klasy okręgowej (grupy piotrkowskiej).
2022 – Po zwycięstwie w barażach Ceramika Opoczno awansuje do IV ligi polskiej (grupy łódzkiej).
Inne nazwy na przestrzeni lat.
1945 – O.M. T.U.R. Opoczno
1948 – KS Budowlani Opoczno.
1953 – KS Stal Opoczno.
1955 – KS Opocznianka (fuzja Stali Opoczno z Unią Opoczno).
1961 – KS Szamot Opoczno.
1963 – MKS Opoczno.
1982 – MLKS Opoczno (fuzja z KS Opoczno i LKS Opocznianka).
1983 – KS Opocznianka.
07.09.1993 – KS Ceramika Opoczno.
sierpień 2003 – KS Stasiak Opoczno.
marzec 2004 – po przeniesieniu siedziby Stasiaka Opoczno do Ostrowca Świętokrzyskiego reaktywowano klub pod nazwą Ceramika Opoczno z dotychczasowej drugiej drużyny grającej pod nazwą Ceramika II/Woy Bukowiec Opoczyński.
lipiec 2004 – Woy Opoczno (prawnie nie był to kontynuator tradycji Ceramiki).
lipiec 2006 – Ceramika Opoczno (ponowna reaktywacja).
Stadion.
Stadion Ceramiki znajduje się w Opocznie na Al. Sportowej 1. W 1992 roku zakończono prace nad trybuną główną i nową płytą boiska. W roku 1998 zdemontowano ławki i zamontowano krzesełka na trybunie głównej w liczbie ok. 2600. Utworzono sektor przyjezdnych o pojemności 500 osób. Następnie postawiono nowy budynek klubowy wraz z zadaszoną trybuną, na miejscu starego budynku i trybuny bocznej. Obecna pojemność stadionu w Opocznie wynosi 5000 wraz z miejscami stojącymi. Wymiary boiska 105 × 68. Stadion wypełniał się w liczbie 5000 kilkakrotnie podczas gry drużyny w II lidze w latach 90. Najwięcej publiczności zgromadził jeszcze przed modernizacją, na mecz towarzyski obchodów 50-lecia Ceramiki z Orłami Górskiego w 1995 roku przyszło ok. 10 000 kibiców.
Barwy Klubu.
W 1993 roku zmieniono nazwę na Ceramika i odjęto z czerwono biało zielonej flagi Klubu zieleń, którą zastąpiono kolejnym czerwonym pasem. Zieleń pozostała w herbie Klubu na znak kontynuacji tradycji Opocznianki.
Herb Klubu.
Do 1993 roku w herbie Klubu widniał herb Miasta Opoczna i napis MZKS a potem Opocznianka na zielonym tle. Po zmianie nazwy na Ceramika, herb miasta został zastąpiony logiem sponsora.

</doc>
<doc id="482667" url="https://pl.wikipedia.org/wiki?curid=482667" title="Akcelerator ze słabym ogniskowaniem">
Akcelerator ze słabym ogniskowaniem



</doc>
<doc id="482668" url="https://pl.wikipedia.org/wiki?curid=482668" title="Akcelerator z silnym ogniskowaniem">
Akcelerator z silnym ogniskowaniem



</doc>
<doc id="482670" url="https://pl.wikipedia.org/wiki?curid=482670" title="Akcelerator wysokiej częstotliwości">
Akcelerator wysokiej częstotliwości

Akcelerator wysokiej częstotliwości – akcelerator cząstek przyspieszający je za pomocą pola elektrycznego o wysokiej częstotliwości. Do tego rodzaju akceleratorów należą: cyklotron, synchrocyklotron, mikrotron, synchrotron protonowy i elektronowy, akceleratory z falą bieżącą i stojącą.
Ich cechą jest to, że cząstki przyspieszane muszą przebiegać przez przestrzeń akceleracyjną wyłącznie wtedy, gdy pole przyspieszające ma właściwy kierunek. W przeciwnym razie, cząstka albo nie będzie doznawać przyspieszenia (brak pola), albo będzie hamowana (pole w niewłaściwym kierunku).

</doc>
<doc id="482671" url="https://pl.wikipedia.org/wiki?curid=482671" title="Miodunka ćma">
Miodunka ćma

Miodunka ćma ("Pulmonaria obscura" Dumort.) – gatunek roślin z rodziny ogórecznikowatych ("Boraginaceae"). Występuje naturalnie w niemal całej Europie, Turcji oraz zachodniej części Syberii. Ponadto jest uprawiany jako roślina ozdobna.
Rozmieszczenie geograficzne.
Rośnie naturalnie w niemal całej Europie, Turcji oraz zachodniej części Syberii. W Europie jest spotykany w takich państwach jak Finlandia, Szwecja, Dania, Francja, Belgia, Niemcy, Polska, Czechy, Słowacja, Węgry, Austria, Szwajcaria, Chorwacja, Serbia, Bułgaria, Rumunia, Mołdawia, Ukraina, Białoruś, Litwa, Łotwa, Estonia oraz Rosja. W Polsce gatunek jest rozpowszechniony, zwłaszcza na południu, lokalnie rzadki (np. w północnej części Mazowsza).
Biologia i ekologia.
Bylina, hemikryptofit. Siedliskiem są lasy liściaste oraz zarośla (zwłaszcza nadrzeczne). Jeden z rodzimych dla Polski gatunków zakwitających i rozwijających liście wczesną wiosną, jeszcze przed rozwinięciem liści przez drzewa, pod którymi rośnie. Najczęściej rośnie na glebach próchniczych, dobrze przewietrzanych. Jest cieniolubna. W klasyfikacji zbiorowisk roślinnych gatunek charakterystyczny dla rzędu (O.) "Fagetalia". Kwitnie wczesną wiosną – od marca do maja. Kwiaty zapylane przez błonkówki. Roślina posiada podwójne zabezpieczenie przed niekorzystnym dla niej samozapyleniem – różnosłupkowość i samopłonność. Część kwiatów ma mianowicie słupki wyższe od pręcików, część kwiatów odwrotnie.
Zmienność.
Tworzy mieszańce z miodunką wąskolistną i miodunką węgierską.

</doc>
<doc id="482673" url="https://pl.wikipedia.org/wiki?curid=482673" title="Sajama">
Sajama

Sajama (lub Nevado Sajama) – szczyt w Andach, w południowo-zachodniej Boliwii, w departamencie Oruro.
Geografia.
Jest najwyższym wierzchołkiem tego państwa. Wznosi się na wysokość 6542 m n.p.m. Jest wygasłym stratowulkanem. Po raz pierwszy zdobyty w 1939 roku przez Piero Ghiglione i Josepha Prema. Góra znajduje się w Parku Narodowym Sajama, około 16–24 kilometrów od granicy z Chile i około 290 km od stolicy kraju, La Paz. 
Zobacz też.
Lista wulkanów w Boliwii

</doc>
<doc id="482677" url="https://pl.wikipedia.org/wiki?curid=482677" title="Maciej Bajer">
Maciej Bajer

Maciej Bajer (ur. ok. 1730, zm. po 1800 w Krakowie) – kupiec, rajca miejski, prezydent Krakowa, sekretarz królewski Stanisława Augusta Poniatowskiego.
W latach 1753–1764 pełnił funkcję ławnika. W latach 1764–1791 był członkiem rady miejskiej. W 1768 przystąpił do konfederacji barskiej. W sierpniu 1788 roku był delegatem miasta na sejmik proszowicki. Kiedy margrabia Franciszek Wielopolski został jednogłośnie przez magistrat wybrany prezydentem miasta w 1792, rada miasta, na czele której stał Maciej Bajer przekazała mu władzę nad miastem.
12 września 1792 roku, po zwycięstwie Targowicy, przywrócono dawne ratusze sprzed Konstytucji majowej. Funkcję prezydenta objął Maciej Bajer. Na stanowisku tym pozostał do 5 marca 1794. Pozbawiony został tej funkcji w czasie insurekcji kościuszkowskiej.
15 czerwca 1794, Bajer podpisał wraz z Michałem Wohlmanem kapitulację Krakowa wobec wojsk pruskich, ponownie zostając prezydentem Krakowa. Tym razem pełnił tę funkcję do 31 października 1798. Po złożeniu urzędu po 4-letniej kadencji zgodnie z konstytucją sejmu grodzieńskiego z 1793, w myśl której urzędnicy wybierani byli co 4 lata pozostał w radzie miejskiej do 1800, pełniąc w niej funkcję skarbnika.

</doc>
<doc id="482680" url="https://pl.wikipedia.org/wiki?curid=482680" title="Kosmiczni ścigacze">
Kosmiczni ścigacze

Kosmiczni ścigacze ("Alien Racers") – telewizyjny serial animowany, wyemitowany po raz pierwszy w 2005 w amerykańskiej telewizji Fox.
Fabuła.
Największą siłę w kosmosie stanowi Xenoenergia. Jej "opiekunowie" nie chcą dopuścić do wojny o nią. Wymyślili więc wyścigi, w których biorą udział przedstawiciele różnych ras: Ultrox (wymawiane Altrox), Gnarl (jest ostatnim przedstawicielem Szponiaków, Szponiaki to przodkowie dzisiejszych Kragnan), Skrash i "ulubieniec publiczności" G'rog. Wyścigom sędziuje arbiter Kytani (czytaj Kitani), stworzona w tym celu z Xenoenergii. Skrash jest szkieletem, który chce zachować Xenoenergię tylko dla siebie. Ultrox prowadzi nad Xenoenergią badania i po to ją zdobywa. G'rogowi chodzi tylko o sławę, a Gnarlowi, żeby rozpętać wojnę wszechświatów. Są tam również inni zawodnicy, np.: Talanna i Oqular, którzy pracują dla Sidroka, międzygalaktycznego milionera, fana sportu, który dla pieniędzy zrobi wszystko.
Wersja polska.
Opracowanie i udźwiękowienie wersji polskiej: na zlecenie ZigZapa – Studio Eurocom
Reżyseria i dialogi: Wojciech Szymański
Dźwięk i montaż: Jacek Kacperek
Kierownictwo produkcji: Marzena Wiśniewska
Udział wzięli:

</doc>
<doc id="482681" url="https://pl.wikipedia.org/wiki?curid=482681" title="Jama płaszczowa">
Jama płaszczowa

Jama płaszczowa – u mięczaków przestrzeń między workiem trzewiowym a płaszczem. Do jamy płaszczowej uchodzi układ pokarmowy, rozrodczy oraz wydalniczy. Znajdują się w niej także skrzela (ktenidia). U ślimaków płucodysznych oraz niektórych przodoskrzelnych ukrwione ściany jamy płaszczowej pełnią funkcje organu wymiany gazowej zwanego „płucem”.

</doc>
<doc id="482682" url="https://pl.wikipedia.org/wiki?curid=482682" title="Pochodna funkcji złożonej">
Pochodna funkcji złożonej



</doc>
<doc id="482685" url="https://pl.wikipedia.org/wiki?curid=482685" title="Algorytm czytelników i pisarzy">
Algorytm czytelników i pisarzy



</doc>
<doc id="482687" url="https://pl.wikipedia.org/wiki?curid=482687" title="Algorytm Huffmana">
Algorytm Huffmana



</doc>
<doc id="482688" url="https://pl.wikipedia.org/wiki?curid=482688" title="Kozie Żebro">
Kozie Żebro

Kozie Żebro (847 m n.p.m.) – szczyt w zachodniej części Beskidu Niskiego.
Leży w dość długim i wąskim ramieniu górskim, odgałęziającym się od głównego grzbietu Karpat w rejonie szczytu Obycz (788 m n.p.m.) i schodzącym w kierunku północno-zachodnim, w widły Ropy i Zdyni, na północny wschód od Wysowej. Wraz z położonymi w tym samym ramieniu szczytami Jaworzynki (869 m n.p.m., ok. 1,9 km na południowy wschód) i szczytu zwanego "Skałka" (820 m n.p.m., ok. 1,8 km na północny zachód) tworzy charakterystyczny, dość wyrównany wał górski o stromych stokach, dobrze wyróżniający się w panoramach.
"Oryginalną nazwę nadali podobno temu szczytowi austriaccy kartografowie, którzy znaleźli na nim szkielet sarny, potocznie zwanej tu kozą".
Piesze szlaki turystyczne:

</doc>
<doc id="482689" url="https://pl.wikipedia.org/wiki?curid=482689" title="Halowe Mistrzostwa Świata w Lekkoatletyce 1987">
Halowe Mistrzostwa Świata w Lekkoatletyce 1987

I Halowe Mistrzostwa Świata w Lekkoatletyce – zawody sportowe, które rozegrane zostały w dniach 6-8 marca 1987 w Indianapolis.

</doc>
<doc id="482690" url="https://pl.wikipedia.org/wiki?curid=482690" title="Przełęcz Regetowska">
Przełęcz Regetowska

Przełęcz Regetowska (słow. "Sedlo Regetovská voda", 646 m n.p.m.) – przełęcz w Beskidzie Niskim, na granicy Polski i Słowacji.
Przełęcz Regetowska rozdziela szczyty Jaworzyna Konieczniańska (881 m n.p.m.) i Obycz (Obič, Karkuláž - 788 m n.p.m.). Dzieli pasma Gór Hańczowskich po stronie polskiej i Busova po stronie słowackiej. Przez przełęcz biegnie droga gruntowa z polskiej wsi Regietów do słowackiej wsi Regetovka.
Do roku 2007 na przełęczy działało turystyczne przejście graniczne.
Poprzednią (patrząc od zachodu) przełęczą w granicznym łańcuchu Karpat jest Przełęcz Wysowska, następną – Przełęcz Dujawa.

</doc>
<doc id="482694" url="https://pl.wikipedia.org/wiki?curid=482694" title="COM">
COM



</doc>
<doc id="482696" url="https://pl.wikipedia.org/wiki?curid=482696" title="Resources">
Resources



</doc>
<doc id="482697" url="https://pl.wikipedia.org/wiki?curid=482697" title="Jaworzyna Konieczniańska">
Jaworzyna Konieczniańska

Jaworzyna Konieczniańska (słow. "Javorina", 881 m n.p.m.) – szczyt górski w Beskidzie Niskim, na granicy Polski i Słowacji.
Na północno-wschodnim stoku grzbietu Jaworzyny, opadającym ku dolinie potoku Riečka, już na terenie Słowacji, znajduje się rezerwat przyrody Becherovská tisina, chroniący największe skupisko cisów na terenie słowackich Karpat fliszowych.
Piesze szlaki turystyczne:

</doc>
<doc id="482698" url="https://pl.wikipedia.org/wiki?curid=482698" title="Przełęcz Wysowska">
Przełęcz Wysowska

Przełęcz Wysowska (610 m n.p.m.) – przełęcz w Beskidzie Niskim, położona pomiędzy szczytami Jasiłników (słow. Tri Kopce – 734 m n.p.m.) a Płazin (słow. Staviská – 825 m n.p.m.), leżąca na granicy Polski i Słowacji.
Do roku 2007 na przełęczy działało turystyczne przejście graniczne ze Słowacją.
Poprzednią (patrząc od zachodu) przełęczą w granicznym grzbiecie Karpat jest Przełęcz Pułaskiego, a następną – Przełęcz Regetowska.

</doc>
<doc id="482699" url="https://pl.wikipedia.org/wiki?curid=482699" title="Kiełbasa biała">
Kiełbasa biała



</doc>
<doc id="482703" url="https://pl.wikipedia.org/wiki?curid=482703" title="Banica (Krzywa)">
Banica (Krzywa)

Banica – przysiółek wsi Krzywa w Polsce, położony w województwie małopolskim, w powiecie gorlickim, w gminie Sękowa.
W latach 1975–1998 przysiółek administracyjnie należał do województwa nowosądeckiego.
Obecnie w przysiółku stoją jedynie 2 budynki, w tym jeden to prywatny pensjonat.

</doc>
<doc id="482711" url="https://pl.wikipedia.org/wiki?curid=482711" title="Dekanat Bieruń">
Dekanat Bieruń

Dekanat Bieruń – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="482712" url="https://pl.wikipedia.org/wiki?curid=482712" title="Romuald Gutt">
Romuald Gutt

Romuald Gutt (ur. 6 lutego 1888 w Warszawie, zm. 3 września 1974 tamże) – polski architekt, przedstawiciel modernizmu, profesor Akademii Sztuk Pięknych w Warszawie i Politechniki Warszawskiej.
Życiorys.
Studiował w Winterthur w Szwajcarii do 1908. Zadebiutował pawilonem polskim na wystawie w Rzymie w 1910. Do lat 20. XX wieku pozostawał pod wpływem „stylu dworkowego”. Do głównych prac okresu międzywojennego należą domy jednorodzinne, szkoły, obiekty użyteczności publicznej, a także cmentarze wojenne z okresu I wojny światowej. W tym okresie w jego twórczości przejawia się wpływ stylu modernistycznego. Charakterystyczne dla tamtego okresu jest użycie elementów odsłoniętych cegieł (chętnie wykorzystywał zwłaszcza szarą cegłę cementową) i form konstrukcyjnych budynków. Uważał, że naczelną zasadą w architekturze jest funkcjonalność i użyteczność.
Przed wybuchem II wojny światowej zajmował się przebudową domu i parku marszałka Józefa Piłsudskiego w Zułowie na Wileńszczyźnie oraz kopcem Piłsudskiego w Krakowie. Nadbudował także drugie piętro pałacu w Nieborowie.
Po wojnie wykładał na Politechnice Warszawskiej oraz Akademii Sztuk Pięknych w Warszawie. W 1947 został członkiem Naczelnej Rady Odbudowy Warszawy.
W 1952 r. został członkiem tytularnym, a w 1971 r. członkiem rzeczywistym PAN.

</doc>
<doc id="482714" url="https://pl.wikipedia.org/wiki?curid=482714" title="Spytko z Melsztyna">
Spytko z Melsztyna

Tym mianem posługiwali się:

</doc>
<doc id="482717" url="https://pl.wikipedia.org/wiki?curid=482717" title="Dekanat Boguszowice">
Dekanat Boguszowice

Dekanat Boguszowice – jeden z 37 dekanatów katolickich w archidiecezji katowickiej, utworzony w 1979 r. W jego skład wchodzą następujące parafie:

</doc>
<doc id="482718" url="https://pl.wikipedia.org/wiki?curid=482718" title="Dekanat Chorzów">
Dekanat Chorzów

Dekanat Chorzów – jeden z 37 dekanatów katolickich w archidiecezji katowickiej. W jego skład wchodzi obecnie 7 parafii miejskich w Chorzowie. Został utworzony w 1908 r.

</doc>
<doc id="482720" url="https://pl.wikipedia.org/wiki?curid=482720" title="Dekanat Dębieńsko">
Dekanat Dębieńsko

Dekanat Dębieńsko – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="482724" url="https://pl.wikipedia.org/wiki?curid=482724" title="Dekanat Golejów">
Dekanat Golejów

Dekanat Golejów – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="482726" url="https://pl.wikipedia.org/wiki?curid=482726" title="Fox Mulder">
Fox Mulder

Fox William Mulder, pseud. Spooky (pol. Nawiedzony) (ur. 13 października 1961 w Chilmark w stanie Massachusetts) – postać fikcyjna z serialu telewizyjnego "Z Archiwum X" oraz dwóch filmów: ' i ', którą zagrał David Duchovny.
Opis postaci.
Bardzo nie lubi swojego imienia, nawet rodziców prosił, by mówili do niego per „Mulder”. Jego ojcem biologicznym jest Palacz, jednak jego wychowawcami byli Elizabeth „Teena” i William „Bill” Mulder. William Mulder zginął w ostatnim odcinku 2. sezonu, z rąk Alexa Kryceka. Teena Mulder popełniła samobójstwo w 10. odcinku 7. sezonu, gdy dowiaduje się, że jest chora na raka Pageta. Ma dwoje rodzeństwa: siostrę przyrodnią – Samanthę, która, jak się ostatecznie okazało, nie żyje, oraz brata – Jeffreya Spendera (również przyrodniego).
Wraz ze swoją partnerką, Daną Scully, prowadzi Archiwum X – komórkę zajmującą się sprawami niesamowitymi i niewyjaśnionymi. Od drugiego sezonu ich przełożonym jest Zastępca Dyrektora Departamentu FBI Walter Skinner. Mulder ukończył z wyróżnieniem psychologię na Uniwersytecie Oxfordzkim i jest wybitnym analitykiem. Przez kolegów z FBI jest jednak uważany za nawiedzonego fanatyka, ponieważ nie tylko wierzy głęboko w istnienie zjawisk nadprzyrodzonych, ale i wciąż stara się ujawnić rządową konspirację mającą na celu ukrycie m.in. kontaktów rządu z istotami pozaziemskimi. Zainteresowanie tymi tematami wzbudziło w nim bezpowrotne zaginięcie jego siostry Samanthy, która – jak wierzy Mulder – została porwana przez kosmitów, kiedy oboje byli dziećmi. Jest daltonistą. Uzależniony od słonecznika. Jego największym hobby jest koszykówka.
Na przestrzeni wielu lat Mulderowi kilkukrotnie wydawało się, że jest na tropie, albo że wręcz odnalazł siostrę, jednak były to podstawione osoby lub klony porwanej dziewczynki. W końcu okazało się, że Samantha od dawna już nie żyje – kilka lat po porwaniu uciekła z rządowego ośrodka, w którym ją przetrzymywano i została uratowana od tropiących ją prześladowców przez istoty duchowe, które zabrały jej duszę do lepszego miejsca.
Przez swoje odważne poszukiwanie prawdy, w którym pomagali mu na przestrzeni lat różni informatorzy, Mulder często znajdował się w niebezpieczeństwie utraty pracy, zdrowia i życia. W 2000 sam również został porwany przez kosmitów i po kilku miesiącach odnalazł się martwy. Już po pogrzebie Scully odkryła jednak, że jej partner został zainfekowany pozaziemskim wirusem i udało jej się przywrócić go do życia po ekshumacji. Mulder wrócił na krótko do pracy w FBI, szybko został jednak zwolniony przez nieprzychylnego agentom szefa.
Kiedy urodziło się dziecko, jego i Scully, Mulder dla bezpieczeństwa całej trójki przez niemal rok ukrywał się w Nowym Meksyku. Kiedy po roku w ukryciu udało mu się wykraść niezwykle ważne informacje dotyczące planowanej inwazji kosmitów, został schwytany, oskarżony o morderstwo i skazany na śmierć. Z pomocą przełożonych, Waltera Skinnera i Alvina Kersha oraz agentów Johna Doggetta i Moniki Reyes uciekł z więzienia i wraz ze Scully udali się w nieznanym kierunku.

</doc>
<doc id="482734" url="https://pl.wikipedia.org/wiki?curid=482734" title="Julianatop">
Julianatop

Julianatop – najwyższa góra w Surinamie o wysokości 1280 m n.p.m. (według innych źródeł 1230), położona w Górach Wilhelminy.

</doc>
<doc id="482735" url="https://pl.wikipedia.org/wiki?curid=482735" title="Dekanat Jastrzębie-Zdrój">
Dekanat Jastrzębie-Zdrój

Dekanat Jastrzębie-Zdrój − jeden z 37 dekanatów katolickich w archidiecezji katowickiej. Obejmuje obecnie 7 parafii. 
Historia.
Utworzony w 1955 z 12 parafii wydzielonych z dekanatów wodzisławskiego i żorskiego, położonych na terenie gromad Jastrzębie Górne, Jastrzębie-Zdrój, Moszczenica, Mszana, Połomia i Ruptawa w powiecie wodzisławskim i gromady Borynia w powiecie rybnickim. Część parafii wyłączono następnie do powstałego później dekanatu Jastrzębie Górne.

</doc>
<doc id="482737" url="https://pl.wikipedia.org/wiki?curid=482737" title="Forma czynności prawnej (prawo polskie)">
Forma czynności prawnej (prawo polskie)

Forma czynności prawnej – sposób, w jaki czynność prawna zostaje wyrażona na zewnątrz. Przykładowo umowę można zawrzeć w formie ustnej lub w formie pisemnej. Umowę w formie pisemnej można z kolei sporządzić np. w postaci własnoręcznie podpisanego dokumentu czy aktu notarialnego.
Poniżej opisano wszystkie formy czynności prawnej obowiązujące w prawie polskim.
Forma ustna i "per facta concludentia".
Większość czynności prawnych, w szczególności drobnych umów zawieranych w sklepie, kiosku, itp. dochodzi do skutku bez konieczności przestrzegania jakichkolwiek wymogów dotyczących ich formy. Czynność prawna może być dokonana w formie ustnej albo "per facta concludentia" (w sposób dorozumiany, bez użycia słów).
Formy szczególne (kwalifikowane).
Uzasadnienie funkcjonowania form szczególnych.
Istnieje szereg czynności prawnych, które ze względu np. na ich dużą wartość ekonomiczną (m.in. sprzedaż nieruchomości, przedsiębiorstwa, rzeczy ruchomej większej wartości, ustanowienie zastawu) wymagają od ich stron szczególnej rozwagi, a w związku z tym odpowiedniego zabezpieczenia dowodowego stron na wypadek sporu, szczególnie gdy w jego ramach kwestionuje się sam fakt dokonania czynności. Temu celowi służą uregulowane w prawie formy kwalifikowane. Strony same – w ramach swobody kształtowania treści umów – mogą ustalić, czy i jakie wymogi dotyczące formy mają między nimi obowiązywać. W wielu wypadkach wymóg zachowania danej formy wynika z ustawy. Rygor formy co do zasady dotyczy całej czynności prawnej, jednak niekiedy, w przypadku umów, może obejmować oświadczenie woli tylko jednej ze stron. Przykładem tego jest umowa darowizny, w której wymóg formy aktu notarialnego przewidziany jest tylko dla oświadczenia darczyńcy.
Forma pisemna.
Spełnienie wymogu formy pisemnej w zakresie jednostronnej czynności prawnej polega na zamieszczeniu własnoręcznego podpisu przez osobę dokonującą czynności na dokumencie zawierającym jej oświadczenie woli. Nie jest konieczne sporządzanie własnoręcznym pismem całego dokumentu; wyjątek stanowi wymóg własnoręcznego sporządzenia testamentu. Do zawarcia umowy wystarcza wymiana dokumentów obejmujących treść oświadczeń woli, z których każdy jest podpisany przez jedną ze stron, lub dokumentów, z których każdy obejmuje treść oświadczenia woli jednej ze stron i jest przez nią podpisany.
Forma pisemna z urzędowo poświadczoną datą.
Czynność prawna w formie dokumentu pisemnego z urzędowo poświadczoną datą polega na stwierdzeniu wiążącym, także osoby nieuczestniczące w czynności prawnej, że dana czynność została dokonana w określonym czasie. Stwierdzenie to następuje poprzez: 
Forma pisemna z podpisami notarialnie lub urzędowo poświadczonymi.
Czynność prawna dokonana w formie dokumentu pisemnego z podpisem poświadczonym polega na umieszczeniu przez notariusza lub powołany organ klauzuli stwierdzającej własnoręczność wskazanej w tej klauzuli osoby. Wymóg takiej formy obowiązuje np. przy zbywaniu przedsiębiorstwa i przy ustanawianiu na nim użytkowania. Zmniejsza on ryzyko, że osoba, na którą wskazuje podpis zaprzeczy, że go złożyła. 
W przypadku, gdy w miejscowości nie ma kancelarii notarialnej, Minister Sprawiedliwości może na podstawie Prawa o notariacie upoważnić do sporządzania poświadczeń organy jednostek samorządu terytorialnego oraz banki mające siedzibę w tej miejscowości.
Akt notarialny.
Zgodnie z polskim prawem akt notarialny powinien być sporządzony w języku polskim przez notariusza i zawierać:
Forma zastępcza dla pisma.
Jest przewidziana w celu ochrony osób niepiśmiennych. Umożliwienia im składania oświadczeń woli na piśmie.
Osoba niepiśmienna może potwierdzić złożenie oświadczenia woli poprzez uczynienie na dokumencie tuszowego odcisku palca, a obok tego odcisku inna osoba wpisze jej imię i nazwisko oraz umieści swój podpis. Innym sposobem jest złożenie podpisu przez inną osobę i poświadczenie przez notariusza lub wójta (burmistrza, prezydenta miasta), starostę lub marszałka województwa z zaznaczeniem, że został złożony na życzenie osoby niemogącej pisać.
Forma dokumentowa (zwana zwykłą formą elektroniczną).
8 września 2016 r. została wprowadzona forma dokumentowa czynności prawnej. Do jej zachowania wystarczy złożenie oświadczenia woli w postaci dokumentu, w sposób umożliwiający ustalenie osoby składającej oświadczenie. Dokumentem jest nośnik informacji umożliwiający zapoznanie się z jej treścią. Dokumentem jest np. e-mail czy SMS. Forma ta w przeciwieństwie do umowy w formie elektronicznej opatrzonej kwalifikowanym podpisem elektronicznym nie posiada doniosłości umowy zawartej w standardowej formie pisemnej.
Forma elektroniczna.
Upowszechnienie innych niż papier środków komunikacji skutkuje koniecznością rozróżnienia między formą dokumentu (pisemna, ustna) a jego postacią (papierowa, elektroniczna).
Różne postacie dokumentów elektronicznych różnią się pod względem skutków prawnych.
Od 8 września 2016 r. występuje elektroniczna forma czynności prawnej. Do jej zachowania jest potrzebne złożenie oświadczenia woli w postaci elektronicznej i opatrzenie go kwalifikowanym podpisem elektronicznym. Oświadczenie woli złożone w formie elektronicznej jest równoważne z oświadczeniem woli złożonym w formie pisemnej. Aby forma elektroniczna posiadała moc prawną, dodatkowym wymogiem w przypadku jej zastosowania jest utrwalenie oświadczenia woli dla każdej ze stron na elektronicznym nośniku danych. Wybrany sposób przechowywania musi umożliwiać ustalenie autorów zapisanych treści (oświadczenia woli) oraz ich późniejsze, powtórne odtworzenie.
Skutki niedochowania formy.
Niezachowanie formy czynności prawnej zastrzeżonej "ad solemnitatem" powoduje jej bezwzględną nieważność (art. 73 i 76 k.c.). Jeżeli forma czynności prawnej była zastrzeżona "ad probationem", konsekwencją jej niedochowania są ograniczenia dowodowe (art. 74 § 1 k.c.) podczas procesu: niedopuszczalność przeprowadzenia dowodu ze świadków lub z przesłuchania stron na fakt dokonania czynności.
Jednakże mimo niezachowania formy pisemnej, dokumentowej albo elektronicznej przewidzianej dla celów dowodowych dowód z zeznań świadków lub z przesłuchania stron jest dopuszczalny, jeżeli obie strony wyrażą na to zgodę, żąda tego konsument w sporze z przedsiębiorcą albo fakt dokonania czynności prawnej jest uprawdopodobniony za pomocą dokumentu. Jeżeli forma pisemna, dokumentowa albo elektroniczna jest zastrzeżona dla oświadczenia jednej ze stron, w razie jej niezachowania dowód z zeznań świadków lub z przesłuchania stron na fakt dokonania tej czynności jest dopuszczalny także na żądanie drugiej strony. Przepisów o skutkach niezachowania formy pisemnej, dokumentowej albo elektronicznej przewidzianej dla celów dowodowych nie stosuje się do czynności prawnych w stosunkach między przedsiębiorcami (art. 74 § 2-4 k.c.).
Jeżeli forma była zastrzeżona "ad eventum", czynność prawna nie wywołuje określonych, zamierzonych przez strony i przewidzianych przez ustawę skutków prawnych. Ustawa wymaga formy "ad eventum" najczęściej przez wzgląd na ochronę osób trzecich nieuczestniczących w dokonywaniu danej czynności prawnej.
Formy następczych czynności prawnych.
Następczymi czynnościami prawnymi są:
Uzupełnienie lub zmiana umowy wymaga zachowania takiej formy, jaką ustawa lub strony przewidziały w celu jej zawarcia. Jeżeli umowa została zawarta w formie pisemnej, dokumentowej albo elektronicznej, jej rozwiązanie za zgodą obu stron, jak również odstąpienie od niej albo jej wypowiedzenie wymaga zachowania formy dokumentowej, chyba że ustawa lub umowa zastrzega inną formę. Jeżeli umowa została zawarta w innej formie szczególnej, jej rozwiązanie za zgodą obu stron wymaga zachowania takiej formy, jaką ustawa lub strony przewidziały w celu jej zawarcia; natomiast odstąpienie od umowy albo jej wypowiedzenie powinno być stwierdzone pismem (art. 77 § 1–3 k.c.).
W prawie prywatnym międzynarodowym.
Prawo prywatne międzynarodowe stanowi, że forma czynności prawnej podlega prawu właściwemu dla tej czynności. Wystarczy jednak zachowanie formy przewidzianej przez prawo państwa, w którym czynność zostaje dokonana. Od tego uregulowania istnieją pewne wyjątki. Osobno uregulowano formę zawarcia małżeństwa, formę czynności prawnych "mortis causa", formę oświadczenia wekslowego i czekowego.
Odnośnie do form umów obligacyjnych wypowiada się konwencja rzymska z 1980 roku o prawie właściwym dla zobowiązań umownych (w stosunkach między państwami członkowskimi Unii Europejskiej konwencję zastąpiło rozporządzenie Rzym I). Dla umów dochodzących do skutku pomiędzy osobami znajdującymi się w tym samym państwie przewiduje właściwość albo "legis causae", albo "legis loci actus". Jeżeli dochodzi do umowy między osobami znajdującymi się w różnych państwach, wystarczy spełnić formy przewidziane w prawie jednego z tych państw lub w prawie właściwym dla umowy według postanowień konwencji.
Prawu właściwemu dla formy podlegają też wymagania tego rodzaju ustanowione przez same strony.

</doc>
<doc id="482739" url="https://pl.wikipedia.org/wiki?curid=482739" title="Herbert Hancock">
Herbert Hancock



</doc>
<doc id="482741" url="https://pl.wikipedia.org/wiki?curid=482741" title="Dekanat Katowice-Bogucice">
Dekanat Katowice-Bogucice

Dekanat Katowice-Bogucice – jeden z 37 dekanatów katolickich w archidiecezji katowickiej. 
W jego skład wchodzą następujące parafie:

</doc>
<doc id="482744" url="https://pl.wikipedia.org/wiki?curid=482744" title="Lakeland (Floryda)">
Lakeland (Floryda)

Lakeland – miasto w USA, w stanie Floryda, na wschód od miasta Tampa. Około 112 tys. mieszkańców.
Z lakeland pochodzi Kara Monaco, amerykańska fotomodelka, miss Playboya z 2006 roku.
W mieście rozwinął się przemysł chemiczny.

</doc>
<doc id="482749" url="https://pl.wikipedia.org/wiki?curid=482749" title="Hialeah">
Hialeah

Hialeah (wym. ) – miasto w Stanach Zjednoczonych, w południowo-wschodniej części stanu Floryda, nad kanałem Miami (łączącym jezioro Okeechobee z Oceanem Atlantyckim), w obszarze metropolitalnym Miami. Według spisu w 2020 roku liczy 223,1 tys. mieszkańców. 
Hialeah ma najwyższy odsetek Latynosów (96,0%), oraz osób pochodzenia kubańskiego (75,4%) spośród dużych miast w Stanach Zjednoczonych, co jest typową i wyróżniającą się cechą kultury miasta. Do innych dużych grup należą osoby pochodzenia nikaraguańskiego (6,8%), hondurańskiego (3,2%) i kolumbijskiego (2,4%).
Hialeah ma również jedną z największych społeczności hiszpańskojęzycznych w kraju. W latach 2010–2015 aż 92,3% mieszkańców powyżej piątego roku życia przyznało, że w domu mówi po hiszpańsku, a język ten jest ważną częścią codziennego życia w mieście.

</doc>
<doc id="482752" url="https://pl.wikipedia.org/wiki?curid=482752" title="Key West">
Key West

Key West – miasto w Stanach Zjednoczonych, w archipelagu Florida Keys, port turystyczny nad Cieśniną Florydzką o największej głębokości pomiędzy Nowym Orleanem i Norfolkiem. Znajduje się na wyspie Key West, północnej części Stock Island, Dredgers Key (znanej jako "Sigsbee Park"), Fleming Key i Tank Island (znanej jako "Sunset Key"). Na terenie wysp Sigsbee Park i Fleming Key znajduje się baza wojskowa Naval Air Station Key West – z tego powodu wyspy te są niedostępne dla turystów. Siedziba hrabstwa Monroe. Około 24,5 tys. mieszkańców. Stolica historycznego Conch Republic. Znajdują się tu południowe krańce magistral U.S. Route 1, Florida State Road A1A, ścieżki East Coast Greenway i nieistniejącej od 1935 roku linii kolejowej Florida East Coast Railway.
Uznawane za najbardziej wysunięty na południe punkt kontynentalnych Stanów Zjednoczonych, 171 km na północ od Hawany i 208 km (260 km samochodem) na południowy zachód od Miami. Najmniejsza odległość od lądu Kuby wynosi 151 km. Znajduje się tu Port lotniczy Key West. Wielkość wyspy, to 6,4 km długości i 3,2 km maksymalnej szerokości. Jako część Florida Keys, oddziela Ocean Atlantycki od Zatoki Meksykańskiej.
Niemal corocznie – w okresie od czerwca do października – nawiedzane przez huragany. Duża liczba hoteli i pensjonatów. Obok wysp hawajskich jedna z najbardziej znanych wysp turystyczno-wypoczynkowych w Stanach Zjednoczonych. Key West stanowi też historyczną bazę Marynarki Wojennej Stanów Zjednoczonych – obecnie straży przybrzeżnej Stanów Zjednoczonych oraz najdalej na południe wysunięta bazę wojskowego lotnictwa morskiego na terytorium Stanów Zjednoczonych – Naval Air Station Key West. Naval Air Station Key West jest ważnym miejscem szkolenia lotnictwa marynarki wojennej ze względu na odpowiadające warunki pogodowe. Średnia temp. roczna na Key West wynosi 26 stopni Celsjusza, i nigdy nie notuje się wartości poniżej zera. W mieście znajduje się Harry S. Truman Little White House, zimowa rezydencja Harry’ego Trumana, byłego prezydenta Stanów Zjednoczonych. W centralnej dzielnicy miasta, w północno-zachodniej części wyspy, ciągnie się najważniejsza ulica miasta – Duval Street.
Według legendy, na wyspie ciąży indiańska klątwa, zgodnie z którą, kto raz znajdzie się na wyspie, do końca życia będzie chciał na nią powrócić.
Historia.
Key West przed i w trakcie kolonizacji.
W czasach prekolumbijskich wyspa Key West była zamieszkana przez Indian Calusa. Wyspa została odkryta w 1521 roku przez Ponce de Leon. Po przyłączeniu Florydy do Nowej Hiszpanii, na wyspie wybudowano małą wioskę rybacko-ratowniczą z małym garnizonem.
Cayo Hueso.
Wyspa pierwotnie znana była jako Cayo Hueso (Wyspa Kości), co do dziś znajduje odbicie w stosowanej niekiedy nazwie „Bone Island”, z powodu znalezionych na niej kości pochodzących od ciał umarłych Indian, którzy kiedyś byli chowani na cmentarzu znajdującym się na tej wyspie. W krajach hiszpańskojęzycznych do dnia dzisiejszego używana jest nazwa (dosł. hiszp. „niska wyspa” lub „rafa koralowa”). Wyspa Key West była najdalej wysuniętą na zachód wyspą należącą do archipelagu Florida Keys, która posiadała dostęp do wody pitnej.
Dużo przedsiębiorstw znajdujących się na wyspie zawiera w swojej nazwie hiszpańskojęzyczną nazwę wyspy – są to m.in. "Casa Cayo Hueso", "Cayo Hueso Consultants", "Cayo Hueso y Habana Historeum" itp.
Hiszpanie i Rdzenni Amerykanie, którzy zamieszkiwali wyspę Key West, po przejęciu Florydy przez Wielką Brytanię w 1763 wyprowadzili się do Hawany. Hiszpania odzyskała kontrolę nad Florydą 20 lat później. Skutkiem tego było zamieszkanie wyspy przez rybaków z Kuby i Wielkiej Brytanii, którzy przeprowadzili się na wyspę po uzyskaniu niepodległości przez Stany Zjednoczone. Choć wyspa terytorialnie należała do Hiszpanii, to w rzeczywistości żaden naród przez pewien czas nie sprawował nad nią kontroli.
Odkupienie wyspy.
W 1815 roku gubernator Kuby przekazał wyspę oficerowi Armada Española, Juanowi Pablo Salasowi, odbywającemu służbę w Saint Augustine. Po odzyskaniu kontroli nad Florydą przez Stany Zjednoczone w 1821 roku, Salas sprzedał Key West generałowi Johnowi Geddesowi za 575 dolarów; następnie sprzedał ją biznesmenowi Johnowi Simontonowi 19 stycznia 1822, podczas spotkania w kawiarence w Hawanie za sumę 2 tys. dolarów. Geddes bezskutecznie próbował zachować część swoich praw do posiadania części wyspy ze względu na Simontona, który z pomocą swoich przyjaciół w Waszyngtonie był w stanie przejąć wszystkie prawa do posiadania wyspy. Simonton był właścicielem wielu przedsiębiorstw w Mobile w Alabamie. Zakupił wyspę ze względu na swojego przyjaciela, Johna Whiteheada, który zwracał dużą uwagę na jej strategiczne położenie – uważał, że Key West jest idealnym miejscem do wybudowania przystani. John Whitehead został osierocony po katastrofie morskiej, jaka zdarzyła się w pobliżu Key West w 1819. Wyspa została nazwana "Gibraltarem Zachodu" ze względu na jej strategiczne położenie w pobliżu Cieśniny Florydzkiej, przy ok. 140-kilometrowym szlaku morskim łączącym Ocean Atlantycki z Zatoką Meksykańską.
Matthew C. Perry i przemianowanie na Thompson’s Island.
25 marca 1822 komodor Matthew C. Perry odbył wyprawę szkunerem Shark do Key West w celu posadzenia tu flagi Stanów Zjednoczonych, co miało być znakiem przyłączenia archipelagu Florida Keys do Stanów Zjednoczonych.
Po przyłączeniu Florida Keys do Stanów Zjednoczonych, nazwę wyspy zmieniono z "Cayo Hueso" na "Thompson’s Island", na cześć sekretarza Marynarki Wojennej Stanów Zjednoczonych – Smitha Thompsona, natomiast tutejszy port został nazwany "Port Rodgers" na cześć bohatera wojny brytyjsko-amerykańskiej i oficera marynarki służącego w United States Navy, Johna Rodgersa. Tego samego roku na wyspie rozpoczęło się stałe osadnictwo. W 1823 roku komodor David Porter z United States Navy objął dyktatorską władzę (według niektórych źródeł – przekraczając swoje uprawnienia) nad Key West. Porter został zobowiązany przez United States Navy do zaprzestania aktów piractwa na terenie Key West.
Pierwsi założyciele.
Wkrótce po wykupieniu wyspy Key West od Juana Pablo Salasa, John Simonton podzielił ją na trzy działki, które następnie sprzedał:
John Simonton mieszkał zimą w Key West, natomiast lato spędzał w Waszyngtonie, gdzie lobbował w celu rozwoju wyspy i utworzeniu na niej bazy marynarki wojennej. Zmarł w 1854 roku.
Pardon C. Greene jest jedynym spośród czterech „ojców założycieli” Key West, który osiedlił się na stałe na wyspie. Był szefem przedsiębiorstwa P.C. Greene and Company. Był członkiem tutejszej rady miasta; przez pewien czas był burmistrzem Key West. Zmarł w 1838 roku w wieku 57 lat.
John Whitehead mieszkał w Key West przez zaledwie osiem lat. W latach 1824–1827 był partnerem spółki P.C. Greene and Company. Przez całe życie był kawalerem. Opuścił wyspę w 1832 roku. Wrócił na nią tylko raz, w czasie wojny secesyjnej w 1861 roku. Zmarł w 1862 roku.
John W.C. Fleeming z pochodzenia był Anglikiem, pracował jako handlarz w mieście Mobile w stanie Alabama, gdzie zaprzyjaźnił się z Johnem Simontonem. Fleeming spędził kilka miesięcy w Key West w 1822 roku, a następnie wyjechał do Massachusetts, gdzie ożenił się. Wrócił do Key West w 1832 roku z zamiarem rozwoju produkcji soli na wyspie, ale zmarł w tym samym roku w wieku 51 lat.
Nazwiska czterech „ojców założycieli” współczesnego Key West zostały umieszczone w nazwach głównych arterii Key West, które zostały nadane w 1829 roku przez Williama Adee Whiteheada, młodszego brata Johna Whiteheada. Większa część nadanych wtedy nazw używana jest w Key West do dnia dzisiejszego. Duval Street, główna ulica Key West, została nadana na cześć pierwszego gubernatora Terytorium Florydy, Williama Pope Duvala, który rządził w latach 1822–1834 – był najdłużej rządzącym gubernatorem w historii Florydy.
William Whitehead w 1834 roku został redaktorem naczelnym lokalnej gazety „Enquirer”. Był twórcą pomysłu polegającego na wysyłaniu kopii gazet „Enquirer” oraz „Key West Gazette” (poprzednik gazety „Enquirer”) do urzędnika hrabstwa Monroe, aby kolejne pokolenia mogły dowiedzieć się, jak wyglądało codzienne życie mieszkańców rozwijającego się miasta Key West. Do dnia dzisiejszego zachowały się gazety wydawane w latach 1820–1840.
W 1852 roku w Key West został wybudowany pierwszy tutejszy kościół katolicki – St. Mary’s Star-Of-The-Sea. Rok 1864 stał się przełomowy dla kościoła, kiedy z Montrealu przyjechało pięć Sióstr Świętych Imion Jezusa i Maryi (ang. Sisters of the Holy Names of Jesus and Mary) – założyły tu pierwszą szkołę katolicką w Południowej Florydzie, The Convent of Mary Immaculate, najstarszą szkołę katolicką na Florydzie. Obecnie szkoła nosi nazwę Mary Immaculate Star of the Sea School.
Burmistrzowie Key West.
Burmistrzowie Key West odzwierciedlali dziedzictwo kulturowe i etniczne tego miasta. Burmistrzami Key West byli m.in.: pierwszy w historii burmistrz kubańskiego pochodzenia oraz jeden z pierwszych burmistrzów będących homoseksualistami.
Conchowie.
Dużą część mieszkańców Key West stanowili imigranci z Bahamów, znani jako Conchowie (ang. "Conchs"), którzy zaczęli przybywać w latach 30. XIX w. Dużą część przybywających tu Conchów stanowili synowie i córki lojalistów uczestniczących w rewolucji amerykańskiej. W XX wieku wielu mieszkańców Key West zaczęło określać siebie terminem „Conchs” – termin ten jest obecnie stosowany przez wszystkich mieszkańców Key West. Niektórzy mieszkańcy używają terminu „Conch” (pol. "muszla") (lub alternatywnie „Saltwater Conch” (ang. "słonowodna muszla")) w odniesieniu do osoby urodzonej w Key West, natomiast termin „Freshwater Conch” (ang. "słodkowodna muszla") odnosi się do osoby, która nie urodziła się w Key West, ale mieszkała w Key West przez siedem lat lub więcej. Jednak pierwotne znaczenie terminu „Conch” oznacza człowieka będącego europejskiego pochodzenia, który wyemigrował z Bahamów. Mówi się, że po urodzeniu dziecka w domu Conchów jego rodzina umieszcza muszlę na słupie znajdującym się naprzeciwko ich domu.
Wiele czarnych imigrantów przybyłych z Bahamów, którzy przeprowadzali się do Key West, osiedlali się w dzielnicy Bahama Village, należącej do większego dystryktu Old Town.
Przedsiębiorstwa, które znajdowały się w Key West na początku XIX wieku, zajmowały się głównie produkcją soli, rybołówstwem i ratownictwem morskim. W Key West rozwijała się również gałąź przemysłu zajmująca się rozbieraniem wraków, dzięki czemu w latach 60. XX w. miasto stało się największym i najbogatszym miastem na Florydzie – Key West posiadało również najwyższy wskaźnik dochodów na jednego mieszkańca w Stanach Zjednoczonych. Duża liczba mieszkańców Key West pracowała w firmach mających na celu rozbieranie wraków z pobliskich raf na Florydzie, dzięki czemu w domach tego miasta znajdowało się bardzo dużo ekskluzywnych mebli, które pochodziły z wraków rozebranych statków.
Wojna secesyjna i koniec XIX wieku.
W czasach wojny secesyjnej, podczas gdy Floryda dołączyła do Skonfederowanych Stanów Ameryki, Key West pozostał w rękach amerykańskiej Unii ze względu na znajdujący się tu port wojenny Fort Zachary Taylor. Mimo to, większość mieszkańców Key West była po stronie Konfederacji, co pokazywali m.in. poprzez wywieszanie przy swoich domach flagi Konfederatów. Fort Zachary Taylor, budowany w latach 1845–1866, był ważną placówką militarną działającą w Key West w czasach wojny secesyjnej. W 1861 roku rozpoczęła się budowa dwóch innych fortów (wież Martello), East Martello Tower i West Martello Tower, które miały służyć jako miejsce do umieszczenia zbrojowni i baterii należących do Fort Zachary Taylor. Po ukończeniu budowy, Martello Towers zostały połączone z Fort Zachary Taylor za pomocą torów kolejowych, którymi miały podążać wagony z amunicją. Fort Jefferson, znajdujący się około 68 mil (109 km) od Key West, na wyspie Garden Key należącej do archipelagu Dry Tortugas, po zakończeniu wojny secesyjnej został wykorzystany jako więzienie dla doktora Samuela A. Mudda, skazanego za pomoc Johnowi Wilkes Boothowi w zamordowaniu prezydenta Abrahama Lincolna oraz opatrzeniu mu złamanej nogi.
Pod koniec XIX wieku w Stanach Zjednoczonych spadły zyski z produkcji soli i ratownictwa morskiego, jednak gospodarce Key West udało się odbić dzięki rozwinięciu przemysłu tytoniowego, w tym produkcji cygar.
Po zakończeniu nieudanej wojny o niepodległość na Kubie rozgrywającej się latach 60. i 70. XIX w. wielu Kubańczyków wyprowadziło się do Key West w celu znalezienia schronienia.
W 1889 roku Key West stał się największym i najbogatszym miastem na Florydzie.
Transport drogowy i kolejowy.
W celu ułatwienia mieszkańcom dojazdu do zakładów pracy, w 1885 r. sfinansowano pierwszy publiczny system komunikacyjny miasta, w postaci ciągniętych przez muły wagoników szynowych, który zmieniony w 1899 r. w system elektryczny, ostatecznie przestał funkcjonować w roku 1920.
W 1912 roku Key West został połączony ze stałym lądem i z Florydą za pomocą linii kolejowej Overseas Railway z inicjatywy Henry’ego Flaglera, twórcy linii kolejowej Florida East Coast Railway (FEC). Oprócz tego, Flagler utworzył w Key West lokomotywownię, którą wybudowano w Trumbo Point. Huragan Labor Day, który przeszedł nad Florydą w 1935 roku, wyrządził ogromne szkody materialne i zabił setki mieszkańców, w tym około 400 weteranów walczących podczas I wojny światowej, którzy pomagali m.in. w budowie U.S. Route 1. Linia kolejowa biegnąca do Key West została tak mocno zniszczona, że nie udało się podjąć prac mających na celu jej naprawę.
W 1938 roku, w miejscu zniszczonej linii kolejowej wybudowano drogę samochodową, która posłużyła jako kontynuacja drogi międzystanowej U.S. Route 1. Obecnie odcinek magistrali U.S. Route 1 biegnący przez archipelag Florida Keys nosi nazwę Overseas Highway. W 1939 roku magistrala została przebyta przez ówczesnego prezydenta Franklina Delano Roosevelta.
Winter White House.
W ostatnich latach Key West było często odwiedzane przez prezydentów Stanów Zjednoczonych. Harry Truman w czasie swojej prezydentury odbył 11 wizyt do Key West, podczas których spędził tu aż 175 dni; po zakończeniu swojej prezydentury odbył jeszcze kilka wizyt do Key West.
W 1939 roku Key West zostało odwiedzone przez ówczesnego prezydenta Franklina Delano Roosevelta, w tym czasie miasto przeżywało stagnację gospodarczą. Niedługo później w mieście wybudowano bazę wojskową U.S. Navy, co przyniosło miastu ponowny rozwój i podwojenie liczby ludności do roku 1960. Oprócz Trumana, w Key West wizytował również prezydent Dwight Eisenhower, który przebywał tu po doznaniu ataku serca. W listopadzie 1962 roku, miesiąc po ustąpieniu kryzysu kubańskiego, Key West zostało odwiedzone przez Johna F. Kennedy’ego. W Key West odbyło się również spotkanie rodzinne Jimmy’ego Cartera po zakończeniu jego kadencji.
Ernest Hemingway.
W domu pod adresem 314 Simonton Street w Key West, w roku 1929, Hemingway napisał powieść "Pożegnanie z bronią". Dzięki właścicielowi pobliskiego sklepu z narzędziami, Charlesowi Thompsonowi, Hemingway zaczął interesować się łowieniem ryb głębinowych. W Key West, podczas wędkowania morskiego, poznał Joe Russella, który stał się pierwowzorem Freddiego z powieści "Mieć i nie mieć". Rękopis tej powieści, po śmierci Hemingwaya, został znaleziony w znanym w Stanach Zjednoczonych pubie Sloppy Joe w Key West.
W 1931 r., w ramach spóźnionego prezentu ślubnego od wuja swojej żony Pauliny, Hemingway otrzymał dom przy 907 Whitehead Street gdzie zamieszkał i który do dziś pełni rolę poświęconego pisarzowi muzeum. Legenda mówi, że rodzina Hemingwayów zakupiła basen, który w latach 30. XX w. był wart 20 tys. dolarów (równowartość 330 tys. dolarów w 2013 r.). Cena basenu była tak wysoka, że Hemingway musiał wydać wszystkie pieniądze, które posiadał. Hemingway napisał tu następujące powieści: "Śmierć po południu", "Komu bije dzwon", "Śniegi Kilimandżaro" i "Krótkie szczęśliwe życie Francisa Macombera". W powieści „Mieć i nie mieć” "przeplata się zarys społeczeństwa ubogiego Key West – jest to jedyna nowela w dorobku Hemingwaya, która rozgrywa się w Stanach Zjednoczonych".
Na terenie domu Ernesta Hemingwaya mieszkają koty, które są potomkami "Snowballa", kota, którego właścicielem był Hemingway. Koty te są pod opieką pracowników muzeum Hemingwaya. Mimo skarg że strony Departamentu Rolnictwa Stanów Zjednoczonych, koty te mają swobodny kontakt z turystami odwiedzającymi to muzeum – w Key West nie obowiązuje ogólnokrajowe prawo pozwalające na posiadanie maksymalnie czterech zwierząt domowych na terenie gospodarstwa domowego.
Tennessee Williams.
Tennessee Williams był pierwszym regularnym gościem odwiedzającym Key West – pierwszy raz odwiedził je w 1941 roku. W 1947 roku, w tutejszym hotelu La Concha Hotel stworzył pierwszy projekt książki pt. "Tramwaj zwany pożądaniem". W 1949 roku Williams zakupił tu swój dom, w którym mieszkał do końca życia – Williams zmarł w 1983 roku. W przeciwieństwie do sporych rozmiarów domu Ernesta Hemingwaya, który znajdował się w dzielnicy Old Town, dom Williamsa był bardzo skromnym bungalowem znajdującym się przy 1431 Duncan Street w dzielnicy New Town. Obecnie dom jest własnością prywatną i jest niedostępny dla przyjeżdżających tu turystów. W 1956 roku na wyspie nakręcono nagrodzoną Oscarem ekranizację sztuki Williamsa pt. "Tatuowana róża". Na terenie kampusu Florida Keys Community College w Stock Island znajduje się teatr Tennessee Williams Theatre, poświęcony twórczości Williamsa.
Williams wynajmował dużo domów na terenie Stanów Zjednoczonych, jednak był właścicielem tylko jednego domu, który znajdował się na Key West.
Mimo że Hemingway i Williams mieszkali w Key West w tym
samym czasie, to rzekomo spotkali się tylko raz, w Finca Vigía, domu Ernesta Hemingwaya, położonego na przedmieściach Hawany.
Kubańczycy.
Podróż z Key West do Hawany jest znacznie krótsza niż podróż do Miami. W 1890 roku Key West liczyło prawie 18800 mieszkańców, dzięki czemu było największym i najbogatszym miastem na Florydzie. Połowa mieszkańców Key West była pochodzenia kubańskiego, dlatego burmistrzami Key West często zostawali Kubańczycy – jednym z nich był syn Carlosa Manuela de Céspedesa ojca Republiki Kuby, który został wybrany na burmistrza w 1876 roku. W mieście znajdowało się około 200 fabryk prowadzonych przez Kubańczyków, produkujących ponad 100 milionów cygar rocznie. Począwszy w 1891 roku, José Martí kilka razy wizytował w Key West, gdzie mobilizował kubańskich uchodźców do
rewolucji i walki o niepodległość Kuby.
W 1898 roku z portu w Key West wypłynął amerykański krążownik pancerny USS Maine, który został zatopiony w porcie w Hawanie – wydarzenie to zostało uznane jako początek wojny amerykańsko-hiszpańskiej. Marynarze, którzy zginęli na pokładzie USS Maine, zostali pochowani w Key West. Śledztwo w sprawie zatopienia krążownika było prowadzone przez United States Navy w Key West Customs House.
W 1926 roku w Key West założono przedsiębiorstwo Pan American World Airways, której zadaniem było organizowanie lotów z Key West do Hawany. W 1927 roku przedsiębiorstwo podpisało kontrakt z United States Post Office na transportowanie przesyłek pocztowych ze Stanów Zjednoczonych na Kubę oraz z Kuby do Stanów Zjednoczonych. Droga powietrza, którą transportowano przesyłki pocztowe, nosiła nazwę „Key West, Florida Havana Mail Route”. John F. Kennedy w swoich wystąpieniach przeciwko Fidel Castro często wspominał o Key West. Kennedy odbył podróż do Key West miesiąc po
ustąpieniu kryzysu kubańskiego.
Przed zakończeniem rewolucji kubańskiej w 1959 roku odbywały się regularne podróże lotnicze i morskie z Key West do Hawany.
Pod koniec lat 70. XX w. rozpoczęły się masowe emigracje Kubańczyków na teren Stanów Zjednoczonych. Kubańczycy, którzy przybyli w tamtym czasie do Stanów Zjednoczonych, wciąż tu mieszkają. Od tamtego czasu odbyło się niewiele lotów z Hawany do Key West – ostatni lot odbył się w kwietniu 2003 r.
Conch Republic.
W 1982 roku, Straż Graniczna Stanów Zjednoczonych ustanowiła blokadę drogi US-1 w mieście Florida City – jej celem było niedopuszczenie do przenikania nielegalnych emigrantów z Kuby na kontynentalną część Stanów Zjednoczonych. Korki spowodowane blokadą, wiążące się ze szczegółowymi kontrolami każdego zmierzającego na północ samochodu, uderzały w turystykę regionu, która jest dzisiaj podstawową gałęzią gospodarki Florida Keys. Korki spowodowane przez kontrole drogowe osiągały długość 17 mil (27 km). Mieszkańcy archipelagu poczuli się też urażeni faktem traktowania ich jak obywateli drugiej kategorii, którzy muszą udowadniać swoje obywatelstwo Stanów Zjednoczonych. W odpowiedzi na blokadę, Key West wraz z pozostałymi wyspami Florida Keys – w sposób żartobliwy – ogłosiły „niepodległość”, deklarując powstanie Conch Republic. Flagi, koszulki i inne emblematy „Republiki Muszli” do dziś są bardzo dobrze sprzedającymi się pamiątkami, a godło Conch Republic turystycznym symbolem Florida Keys.
Naval Air Station Key West.
Key West zawsze było ważnym posterunkiem wojskowym, ponieważ znajduje się na północnym krańcu Cieśniny Florydzkiej łączącej Atlantyk z Zatoką Meksykańską (południowy kraniec kanału znajduje się 90 mil (140 km) na południe, na Kubie). Z tego powodu Key West od lat 20. XIX w. jest zwane „Gibraltarem Zachodu.” Na wyspie znajduje się wybudowany przez Stany Zjednoczone Fort Zachary Taylor. Amerykańska marynarka wojenna United States Navy wybudowała na wyspie małą bazę, z której USS Maine wypłynął do Hawany na początku wojny amerykańsko-hiszpańskiej.
Na początku II wojny światowej United States Navy zwiększyła wielkość tutejszej bazy wojskowej z 200 m² do 12 km² – baza rozrosła się na teren wyspy Boca Chica Key (7 km²) i sztucznej wyspy Fleming Key. United States Navy wybudowała również wodociąg na terenie wyspy Fleming Key, dzięki czemu tutejsza baza wojskowa mogła zostać zaopatrzona w słodką wodę. W szczytowym okresie w bazie znajdowało się ok. 15000 pracowników wojskowych
i 3400 cywilów. Na terenie bazy znajdowały się:
Port w Key West.
W mieście znajdują się trzy porty, w których mogą cumować statki. Jeden z nich znajduje się w dzielnicy Truman Annex i nosi nazwę "Navy Mole" – został wybudowany przez United States Navy. Pierwszym statkiem wycieczkowym, jaki zacumował w porcie w Key West, w dzielnicy Truman Annex, był Sunward – cumował tu w 1969 roku.
W 1984 roku w dzielnicy Mallory Square została otwarta nowa przystań dla statków. Decyzja dotycząca wybudowania przystani spotkała się ze zdecydowanym sprzeciwem mieszkańców, którzy obawiali się, że otwarcie jej uniemożliwi oglądanie zachodów słońca na Mallory Square. Obecnie statki wycieczkowe przypływające do miasta mają możliwość cumowania we wszystkich trzech portach.
Jesienią 2013 roku w Key West odbędzie się referendum, podczas którego zostanie podjęta decyzja w sprawie przekazania miastu 36 mln dolarów na poszerzenie kanału, którym będą mogły przepływać większe statki wycieczkowe. Przeprowadzenie tej inwestycji spowoduje, że do miasta będzie przybywać więcej turystów, dzięki czemu wzrosną przychody z turystyki. Przeciw przeprowadzeniu inwestycji są mieszkańcy Key West, którzy prawdopodobnie będą musieli przyzwyczaić się do obecności większej liczby przybywających tu turystów.
W 2009 roku do Key West przybyło 859409 pasażerów statków wycieczkowych.
Geografia.
Współrzędne miasta Key West to 24.559166, −81.784031
Key West graniczy z:
Najwyżej położonym punktem na wyspie jest wzniesienie Solares Hill (6 m n.p.m.) – wielkość tego wzniesienia wynosi 4000 m².
Według United States Census Bureau, całkowita powierzchnia Key West wynosi 19 km², z czego 15 km² to powierzchnia lądowa, natomiast powierzchnia wód wynosi 3,9 km² (19,73%).
W latach 40. XX w. powierzchnia wyspy została dwukrotnie zwiększona poprzez usypanie nowego terenu, na którym zostaną wybudowane nowe budynki. Na nowo usypanej powierzchni wyspy utworzono dzielnicę New Town, na której wybudowano m.in. nowe centra handlowe, osiedla mieszkalne, szkoły, boiska sportowe oraz port lotniczy Key West.
Key West jest podzielone na cztery dzielnice: Old Town, Casa Marina, Mid-Town i New Town, z czego każda z nich dzieli się na kilka mniejszych dzielnic.
Wyspa Key West, podobnie jak większość wysp położonych w archipelagu Florida Keys, znajduje się na linii oddzielającej Ocean Atlantycki od Zatoki Meksykańskiej. Ciepłe prądy znajdujące się w Zatoce Meksykańskiej powodują, że na jej dnie rosną duże ilości trawy morskiej. Cieśnina, w której mieszają się wody Oceanu Atlantyckiego i Zatoki Meksykańskiej, nosi nazwę „Cieśnina Florydzka”.
Old Town.
Najstarsza część miasta Key West nosi nazwę „Old Town” – znajdują się w niej m.in. Key West Historic District (zabytkowa dzielnica miasta Key West), plaza Mallory Square, ulica Duval Street, Truman Annex i Fort Zachary Taylor. Duża liczba budynków znajdujących się w Old Town to budynki zachowane w pierwotnym kształcie.
Większość budynków położonych na terenie Old Town została wybudowana w latach 1886–1912. Tutejsza architektura wyróżnia się m.in. drewnianą budową oraz złożonością z dwóch pięter.
Położenie geograficzne.
Jedną z największych atrakcji w mieście jest obelisk znajdujący się przy skrzyżowaniu ulic South Street i Whitehead Street, który informuje, że Key West jest najbardziej wysuniętym na południe miastem znajdującym się na terenie Kontynentalnych Stanów Zjednoczonych. Wcześniej w tym samym miejscu znajdował się znak, który również informował, że Key West jest skrajnym punktem Kontynentalnych Stanów Zjednoczonych. W 1983 roku znak zastąpiono znajdującym się tu obeliskiem, ponieważ był on często kradziony.
W rzeczywistości prawdziwy skrajny punkt znajduje się na terenie bazy wojskowej United States Navy (na zachód od obelisku, w dzielnicy Truman Annex), jednak turyści nie mają pozwolenia na wchodzenie na jej teren.
Demografia.
Według danych statystycznych zebranych przez United States Census Bureau, populacja Key West w 2012 roku liczyła 25 478 osób. W 2000 roku w Key West znajdowało się 11 016 gospodarstw domowych. Gęstość zaludnienia w 2000 roku wynosiła 16 533 osób/km². W 2000 roku w mieście znajdowało się 13 306 jednostek mieszkalnych – na km² przypadały 863,4 jednostki mieszkalne. Kompozycja rasowa mieszkańców w 2000 roku przedstawiała się następująco: 21 641 (84,94%) stanowili przedstawiciele rasy białej, 2364 (9,28%) było Afroamerykanami, 99 (0,39%) miało pochodzenie indiańskie, 328 (1,29%) miało korzenie azjatyckie, 12 (0,05%) stanowili przybysze z wysp Pacyfiku, 473 (1,86%) reprezentowało inne rasy, zaś 555 (2,18%) było przedstawicielami co najmniej dwóch ras. Hiszpanami i Latynosami było 4214 (16,54%) mieszkańców.
Mieszkańcy będący w wieku poniżej 18 lat stanowili 19,9% mieszkańców, 37,7% mieszkańców żyło w związku małżeńskim, 8,2% mieszkańców stanowiły kobiety nieposiadające męża, 50,4% sklasyfikowano jako osoby samotne lub niebędące rodziną. Spośród wszystkich gospodarstw domowych, 31,4% było zamieszkanych przez jedną osobę, natomiast 8,1% było zamieszkanych przez osoby żyjące samotnie w wieku 65 lat lub starsze. Średnia wielkość gospodarstwa domowego wynosiła 2,23 osób, natomiast średnia wielkość rodziny wynosiła 2,84 osób.
Według kryterium wiekowego, populacja Key West w 2000 roku liczyła 16% osób w wieku poniżej 18 lat, 8,4% osób w przedziale 18–24 lat, 37,1% osób w wieku 25–44 lat, 26,7% mieszkańców w przedziale 45–64 lat oraz 11,7% osób, które ukończyły co najmniej 65 lat. Mediana wieku wynosiła 39 lat. Na każde 100 kobiet przypadało 122,3 mężczyzn. Na każde 100 kobiet w wieku co najmniej 18 lat przypadało 126 mężczyzn.
W 2000 roku średni przychód na gospodarstwo wynosił 43021 USD, natomiast średni przychód na rodzinę wynosił 50895 USD. Średni przychód na mężczyznę wynosił 30967 USD, natomiast na kobietę 25407 USD. Dochód na jednego mieszkańca w Key West wynosił 26316 USD. Około 5,8% rodzin i 10,2% ludności żyło poniżej granicy ubóstwa – 11,5% to osoby poniżej 18 roku życia, natomiast 11,3% to osoby powyżej 65 roku życia.
W 2000 roku 12,4% mieszkańców było pochodzenia angielskiego, 12,2% niemieckiego, 11,3% irlandzkiego, 6,8% włoskiego i 3,6% francuskiego.
Liczba rodzin w Key West w ciągu ostatnich czterech dekad XX wieku zmniejszyła się dramatycznie. W 1960 roku w Key West mieszkało 13340 rodzin, natomiast w 42,1% gospodarstw domowych mieszkało co najmniej jedno dziecko. W 2000 liczba rodzin zmniejszyła się do 5463, natomiast tylko w 19,9% gospodarstw domowych mieszkało co najmniej jedno dziecko.
W 2000 roku 66,75% mieszkańców Key West jako swój język ojczysty wskazało angielski, 17,32% hiszpański, 1,06% włoski, 1,02% francuski, 0,94% niemiecki, natomiast 25,33% wskazało inny język.
Władze.
Key West, podobnie jak w przypadku innych amerykańskich miast, podlega władzy burmistrza. Tutejsza rada miasta jest znana jako "komisja miasta". Komisja składa się z sześciu członków, po jednym z każdej dzielnicy. Nowy burmistrz jest wybierany przez mieszkańców w głosowaniach.
Klimat.
W Key West panuje klimat sawann, który charakteryzuje się m.in. niską roczną amplitudą temperatury powietrza. Średnia roczna temperatura powietrza w Key West wynosi 78 °F (26 °C), przez co jest to jedno z najgorętszych miejsc w Stanach Zjednoczonych. Wysoka temperatura powietrza panująca tu zarówno latem, jak i zimą powoduje, że Key West (jak również archipelag Florida Keys) jest popularnym kierunkiem przyjazdu turystów z Europy i Ameryki Północnej. Średnie nasłonecznienie w ciągu roku wynosi ponad 3000 godzin.
Z wyjątkiem kilku innych wysp w archipelagu Florida Keys, Key West jest jedynym miejscem w kontynentalnych Stanach Zjednoczonych, w którym temperatura powietrza nigdy nie spadła poniżej 0 °C – najniższa temperatura powietrza zanotowana w Key West wynosiła 42 °F (6 °C) – została zanotowana w grudniu 2005 r.
Ciepłe wiatry i bryza morska powodują, że temperatura powietrza w Key West rzadko przekracza 95 °F (35 °C). Przez 55 dni w ciągu roku temperatura powietrza osiąga wartość 90 °F (32 °C) lub wyższą, przeważnie w okresie od 10 czerwca do 22 września. Temperatura powietrza w Key West przeważnie utrzymuje się na poziomie powyżej 80 °F (27 °F). Najwyższa dotąd zanotowana temperatura powietrza wynosiła 97 °F (36 °C) i została zanotowana dwukrotnie: 29 sierpnia 1956 r. i 19 lipca 1880 r.
Pora mokra i deszczowa.
Podobnie jak w przypadku innych odmian stref podzwrotnikowych, w Key West obowiązuje podział na porę suchą i deszczową. Okres od listopada do kwietnia jest zazwyczaj słoneczny i dość suchy – na ten okres przypada tylko 25% rocznych opadów i najczęściej powstają po nadejściu zimnego frontu. W okresie od mają do października panuje pora deszczowa. W tym okresie opady deszczu zdarzają się przez większość dni – często są to krótkie, tropikalne ulewy, po których znowu wychodzi słońce. W porównaniu do kontynentalnej części Florydy, gdzie opady deszczu i burze występują w godzinach popołudniowych, w Key West opady deszczu najczęściej występują wczesnym ranem. Podczas pory deszczowej w Key West zdarzają się intensywne opady deszczu oraz huragany, które zwykle pozostawiają po sobie zniszczenia.
Huragany w Key West.
24 października 2005 roku, niecałe dwa miesiące po zniszczeniu Nowego Orleanu przez Huragan Katrina, w Key West uderzył Huragan Wilma. Huragan ten, do dziś uznawany jest za najpotężniejszy zanotowany huragan w historii. Jak stwierdzili naukowcy z Narodowego Centrum Huraganów Stanów Zjednoczonych, dla tego huraganu – w chwili osiągnięcia szczytowej prędkości wiatru – należałoby utworzyć kolejną, VI kategorię w pięciostopniowej skali Saffira-Simpsona. Miasto zostało niemal całkowicie zalane, nie ucierpiały pod tym względem jedynie: część dzielnicy Old Town, wzniesienie Solares Hill oraz cmentarz Key West Cemetery. W niektórych miejscach, wysokość wody sięgała 1,8 m. Choć huragan, na szczęście, nie pociągnął za sobą ofiar w ludziach, straty materialne były olbrzymie. Zalaniu uległo 60% domów. Bezpowrotnemu zniszczeniu uległo ponad 3000 samochodów oraz dziesiątki tysięcy w pozostałej części archipelagu Lower Keys. Zniszczone zostało również molo przy Atlantic Shores Motel, a naruszeniu zbiornik z rekinami w Key West Aquarium, powodując uwolnienie znajdujących się w nich rekinów. Większość domów wymagała gruntownych remontów, część zaś z nich nie nadawała się już nawet do tego celu i musiała ulec rozbiórce. Huragan spowodował również przełożenie odbywającego się tu street party Fantasy Fest na grudzień. Huragan jest ukazany w 18. odcinku kręconego przez MTV reality show "", będącego 17. sezonem większej serii o nazwie "The Real World". Miejscowa gazeta opisująca przebieg huraganu nazwała miasto oraz Lower Keys „cmentarzem samochodów”. Huragan opuścił miasto po skierowaniu się do Naples w kontynentalnej części Florydy, a prędkość wiatru zmniejszyła się do ok. 60 km/h.
Zniszczenia miasta, choć ogromne, nie dorównywały jednak zniszczeniom Nowego Orleanu, a to z uwagi na fakt, iż po opuszczeniu przez huragan Półwyspu Jukatan, siła wiatru Wilmy spadła do „zaledwie” III kategorii, zaś główną siłą niszczącą okazała się w tym przypadku niezbyt silna, choć wysoka fala morska. Bez względu jednak na ten fakt, w zgodnej opinii mieszkańców, tak wielkich zniszczeń nie dokonał w Key West żaden z dotychczasowych huraganów, które posiadają w pamięci.
Już przed spodziewanym nadejściem huraganu, po przeprowadzeniu obowiązkowej ewakuacji turystów i wezwaniu do ewakuacji stałych mieszkańców, wyspa została przez władze stanowe i hrabstwa Monroe (Monroe County) całkowicie odcięta od świata, poprzez zablokowanie międzystanowej drogi U.S. Route 1 – jedynej, łączącej wyspę z kontynentalną Florydą oraz zamknięcie dla ruchu portu morskiego i międzynarodowego portu lotniczego w Key West (EYW). Po przejściu zaś huraganu, do miasta została skierowana natychmiastowa pomoc stanowa i federalna (FEMA) (w pierwszej kolejności przez zapewnienie wody pitnej i żywności dla mieszkańców którzy zdecydowali się nie opuszczać wyspy na czas huraganu – 98% populacji).
We wrześniu 2005 roku National Oceanic and Atmospheric Administration otworzyła nowy budynek meteorologiczny przy ulicy White Street, zaprojektowany z myślą, aby wytrzymać uderzenie huraganu kategorii V oraz następujące po nim przypływy. Budynek jest dostępny do odwiedzenia przez turystów w dni robocze, w godzinach od 10:00 do 0:00.
Najsilniejszym huraganem, jaki uderzył w Key West przed Wilmą, był huragan Georges we wrześniu 1998 roku – był to wówczas huragan kategorii II. Burza uszkodziła wtedy wiele hangarów z łodziami wzdłuż South Roosevelt Boulevard w pobliżu kanału Cow Key, na wschodnim wybrzeżu wyspy.
Edukacja.
Wszystkie szkoły publiczne znajdujące się na terenie miasta Key West są zarządzane przez Monroe County School District.
Monroe County School District zarządza również szkołami Glynn R. Archer Elementary School i Poinciana Elementary School. Gerald Adams Elementary School in the City of Key West, wbrew nazwie, znajduje się na terenie miejscowości Stock Island. Sigsbee Charter School to szkoła społeczna dla uczniów kategorii K-7, zarządzana przez Monroe County School District, która jest przeznaczona do nauczania dzieci amerykańskich wojskowych, mimo że uczęszczają do niej również dzieci pochodzące z innych rodzin. Wstęp na teren tej szkoły jest ograniczony, a nowi uczniowie są wybierani za pomocą losowań. W mieście znajduje się również szkoła Key West Montessiori School, szkoła czarterowa przyjmująca uczniów kategorii K-5.
W mieście znajdują się również szkoły Horace O’Bryant Middle School i Key West High School, odpowiedniki polskiego gimnazjum i liceum ogólnokształcącego oraz Florida Keys Community College.
Turystyka.
Key West jest miejscowością typowo turystyczno-wypoczynkową, z bardzo bogatym zapleczem hotelowym, gastronomicznym, rozrywkowym i żeglarskim oraz szeroką jak na tak niewielką miejscowość ofertą muzealną. Do atrakcji turystycznych wyspy należą:
Media.
Key West posiada kilka stacji telewizyjnych należących do grupy Miami-Fort Lauderdale Designated Market Area, których nadajniki znajdują się w Key West i Marathon. Są to: WSBS-TV, WGEN-TV, WEYW 19, WCAY-CD, W39AC, WMDF-LD i WKWT-LP. Comcast jest głównym dostawcą telewizji kablowej w Key West. DirecTV i Dish Network są jedynymi dostawcami kanałów z grupy Miami-Fort Lauderdale na terenie Key West.
Key West posiada 11 stacji radiowych FM, 4 stacje radiowe obcojęzyczne FM i 2 stacje radiowe AM. W stacji WEOW 92.7 są nadawane audycje popularnego w okolicy duetu Rude Girl &amp; Molly Blue. W SUN 99.5 nadawane są audycje Hoebee oraz Miss Loretty. Island 107,1 FM to jedyna niezależna stacja FM nadająca w Key West, która gra utwory z gatunku alternatywnego rocka.
"Florida Keys Keynoter" i "Key West Citizen" to tabloidy wydawane na terenie hrabstwa Monroe. "The Southernmost Flyer "to militarna gazeta, której nowe numery, produkowane równocześnie z gazetą "Citizen" i wydawane przez Departament Spraw Publicznych Naval Air Station Key West, ukazują się co tydzień i są skierowane do lokalnej społeczności wojskowej. "Key West the Newspaper" (znany również jako "The Blue Paper" ze względu na jego kolorowy nagłówek) to lokalny tygodnik śledczy, stworzony w 1994 roku przez Dennisa Coopera i przejęty w 2013 roku Arnauda i Naję Girard, przez co obecnie jest wydawany w postaci cyfrowej.
W kulturze masowej.
W Key West nagrano kilka scen do filmu "Zapomnieć o strachu" z 1986 r., z Billym Crystalem i Gregorym Hinesem w rolach głównych.
W 1989 r. nagrane zostały tutaj sceny z filmu pt. "Licencja na zabijanie" pochodzącego z serii filmów o Jamesie Bondzie.
Na wyspie rozgrywała się również akcja serialu telewizyjnego wyprodukowanego w 1993 r. przez Fox Broadcasting Company pt." Key West".
W Key West rozgrywała się również akcja serialu pt. "Drive".
Jeden z poziomów gry "Out Run" rozgrywa się w Key West.
W Key West rozgrywa się pierwszy etap gry pt. "."
Wiele utworów opowiada o Key West. Piosenką najbardziej związaną z Key West jest "Margaritaville "Jimmy’ego Buffetta – piosenka ta została napisana w Fort Myers na Florydzie, jednak stała się synonimem Key West z powodu przywiązania Jimmy’ego Buffetta do tego miasta; mimo to miasto nigdy nie wykorzystało tej piosenki w celach marketingowych.
John Mellencamp w 1996 r. wydał utwór pt. "Key West Intermezzo", która dotarła do 14. miejsca w notowaniu Billboard Hot 100.
Elizabeth Bishop podczas pobytu w Key West napisała kilka wierszy związanych z jej doświadczeniami z tym miastem m.in. "A Norther – Key West" (1962).
Transport.
U.S. Route 1 / Florida State Road A1A
Florida State Road 5

</doc>
<doc id="482754" url="https://pl.wikipedia.org/wiki?curid=482754" title="Fort Myers">
Fort Myers

Fort Myers – miasto w Stanach Zjednoczonych, w południowo-zachodniej części stanu Floryda, siedziba administracyjna hrabstwa Lee, nad rzeką Caloosahatchee (uchodzącą do Zatoki Meksykańskiej). W 2019 roku liczy 87,1 tys. mieszkańców. Jest częścią obszaru metropolitalnego Cape Coral–Fort Myers.
Demografia.
Według danych za rok 2019 do największych grup należały osoby pochodzenia afroamerykańskiego (22,2%), „amerykańskiego” (17,3%), niemieckiego (9,8%), irlandzkiego (8,6%), meksykańskiego (6,1%), włoskiego (5,9%), angielskiego (5,7%), portorykańskiego (5%), haitańskiego (3,7%), gwatemalskiego (3,7%), polskiego (3%), kubańskiego (2,9%) i francuskiego (2,6%).

</doc>
<doc id="482756" url="https://pl.wikipedia.org/wiki?curid=482756" title="Danazol">
Danazol

Danazol (łac. "Danazolum") – organiczny związek chemiczny z grupy steroidów. Jest syntetycznym hormonem o strukturze chemicznej zbliżonej do testosteronu i ethisteronu, lek hamujący syntezę i uwalnianie gonadotropin oraz syntezę hormonów jajnika. Wywiera działanie androgenne, które ogranicza jego zastosowanie oraz niewielkie estrogenne i progestagenne. W wyniku jego zastosowania dochodzi do:
Przeciwwskazania i działania niepożądane.
Przeciwwskazania
Działanie niepożądane
Dawkowanie.
Ściśle według wskazań lekarza. Zakres dawek 0,1 do 0,8 g na dobę.
W przypadku objawów ubocznych (zwłaszcza objawów wirylizacji) leczenie należy przerwać.

</doc>
<doc id="482757" url="https://pl.wikipedia.org/wiki?curid=482757" title="Melbourne (Floryda)">
Melbourne (Floryda)

Melbourne – miasto w Stanach Zjednoczonych, w stanie Floryda w hrabstwie Brevard, nad laguną Indian River (Ocean Atlantycki). Około 78,5 tys. mieszkańców. W tym mieście urodził się Jim Morrison (właśc. James Douglas Morrison),  wokalista i songwriter zespołu The Doors.

</doc>
<doc id="482759" url="https://pl.wikipedia.org/wiki?curid=482759" title="Joint stereo">
Joint stereo

Joint stereo (ang. "łączone stereo", "połączone stereo") – w terminologii MPEG zbiorcza nazwa technik zapisu dźwięku dwukanałowego wykorzystujących podobieństwo wartości w poszczególnych kanałach do zwiększenia efektywności kompresji.
Intensity stereo.
Metoda pozwalająca na ograniczenie nadmiaru informacji użytych do zapisania kanałów stereofonicznych poprzez zapisanie części informacji stereo za pomocą pojedynczej wartości liczbowej uzupełnionej o wektor kierunku, z którego pochodzi dźwięk. Wykorzystuje ona fakt, że ludzki narząd słuchu nie pozwala na lokalizację położenia źródeł o skrajnie niskich i wysokich częstotliwościach. Dzięki temu możliwe jest osiągnięcie większego stopnia kompresji za cenę utraty części informacji stereo, co może prowadzić do pogorszenia separacji kanałów, a nawet wystąpienia słyszalnych zniekształceń (aliasing).
Middle/side stereo.
Metoda zapisu dźwięku stereo jako pary wartości oznaczających sumę (L+R) oraz różnicę (L-R) kanałów. Jest to bezstratne przekształcenie pozwalające na uzyskanie większego stopnia kompresji dla nagrań, w których oba kanały dźwięku przyjmują podobne wartości.
Jako metoda zapisu dźwięku stereo jest równoważna tej stosowanej na płytach gramofonowych. System ten jest również stosowany w radiofonii UKF FM stereo (w celu zapewnienia kompatybilności z odbiornikami mono).

</doc>
<doc id="482760" url="https://pl.wikipedia.org/wiki?curid=482760" title="Xoops">
Xoops



</doc>
<doc id="482762" url="https://pl.wikipedia.org/wiki?curid=482762" title="Ha’il">
Ha’il

Ha’il (arab. حائل, "Ḥāʾil") – miasto w północnej Arabii Saudyjskiej, w krainie Nadżd, na skraju pustyni Wielki Nefud, siedziba administracyjna prowincji Ha’il. W 2010 roku liczyło ok. 311 tys. mieszkańców. W mieście znajduje się port lotniczy Hail.

</doc>
<doc id="482765" url="https://pl.wikipedia.org/wiki?curid=482765" title="MTV Unplugged">
MTV Unplugged

MTV Unplugged – seria koncertów, podczas których artyści śpiewają na żywo przy akompaniamencie wyłącznie instrumentów akustycznych.
Poniżej niekompletna lista wykonawców, którzy wzięli udział w nagraniach.

</doc>
<doc id="482766" url="https://pl.wikipedia.org/wiki?curid=482766" title="Pojezierze Wolińskie">
Pojezierze Wolińskie

Pojezierze Wolińskie, Pojezierze Warnowsko-Kołczewskie (313.214) – mikroregion obszaru Uznam i Wolin, pojezierze w północnej części wyspy Wolin. Na północy i wschodzie Pojezierze Wolińskie jest ograniczone moreną czołową – Pasmem Wolińskim, natomiast od południa wzniesieniami wysoczyzny morenowej – Obniżenie Kodrąbskie.
Jeziora.
Geomorfologia Pojezierza Wolińskiego oraz geneza jezior jest ściśle związana ze zlodowaceniami, które objęły swoim zasięgiem wyspę Wolin w plejstocenie. Główną grupę jezior stanowią jeziora rynnowe w dwóch rynnach polodowcowych, przebiegających w kierunku SW-NE – Łuniewo, Warnowo (Warnowo Zachodnie), Rabiąż (Warnowo Wschodnie), Czajcze, Wisełka, Zatorek, Domysłowskie, Żółwińskie, Kołczewo i Recze. Zbiorniki te mają niewielką powierzchnię i głębokość, jednak jako, że położone są stosunkowo nisko nad poziomem morza to ich dna stanowią kryptodepresje (za wyjątkiem Zatorka). Najgłębszym z nich jest Recze – 12 m, którego dno stanowi jednocześnie największą kryptodepresję – 9,4 m p.p.m. Największą powierzchnie ma Koprowo – 449,5 ha, będące jako jedyne z jezior Pojezierza Wolińskiego jeziorem przybrzeżnym powstałym w wyniku odgrodzenia dawnej zatoki przez naniesiony muł. Jeziora odwadniane są przez Lewieńską Strugę, uchodzącą do Zalewu Kamieńskiego.
Ichtiofauna.
Ichtiofauna zamieszkująca Pojezierze Wolińskie nie różni się od ichtiofauny każdego innego jeziora o charakterze eutroficznym czyli bardzo żyznym, obfitującym w związki pokarmowe umożliwiające bujny rozrost roślinności wodnej. Używając klasyfikacji rybackiej jeziora Pojezierza Warnowsko-Kołczewskiego możemy zaliczyć pod względem występującej w nich ichtiofauny do kategorii jezior szczupakowo-linowych. Oznacza to, iż można wyróżnić w nich gatunki dominujące: szczupaka, karasia, lina, płoć i leszcza oraz gatunki domieszkowe: ukleję, sandacza, piskorza, kozę, suma i wzdręgę. Ze względu na połączenie jezior pojezierza przez Lewińską Strugę z Zalewem Kamieńskim, a dalej z Zatoką Pomorską, mamy do czynienia z migracją ryb i obecnością w tych wodach ryb anadromicznych, czyli takich, których miejsce bytowania stałego stanowią inne zbiorniki wodne, natomiast ikra i larwy wymagają innych akwenów – tych, które kiedyś stanowiły pierwotne środowisko występowania tych gatunków.
Badania.
W latach 1981–2000 przeprowadzono badania jezior Czajcze, Domysławskie, Grodno, Kołczewo, Koprowo, Warnowo Wschodnie (Rabiąż), Warnowo Zachodnie, Wisełka i Żółwińskie. Na podstawie badań stwierdzono, że wszystkie zbiorniki są nieodporne lub mało odporne na degradację. Zlewnie badanych jezior cechują się przeciętną zdolnością uruchamiania ładunku biogenów zdeponowanych na ich obszarze. Wszystkie badane akweny podlegają intensywnemu procesowi eutrofizacji. Zgodnie z zastosowanymi metodami są to jeziora eutroficzne, hipertroficzne, silnie eutroficzne, bądź z pogranicza eutrofii i hipertrofii. Najniższym poziomem trofii cechowało się jezioro Grodno. Znaczny poziom trofii badanych zbiorników potwierdzają występujące w nich warunki tlenowe. W okresie letnim wyrażają się one sięgającym 180–200% przetlenieniem wód powierzchniowych oraz deficytami tlenu w wodach przydennych.
Turystyka.
Przez pojezierze prowadzi Szlak Leśny przez Pojezierze Warnowsko-Kołczewskie z Międzyzdrojów do węzła szlaków w Świętouściu.
Krótki szlak czarny nr 1005 łączy Warnowo z stacją kolejową w Warnowie.

</doc>
<doc id="482769" url="https://pl.wikipedia.org/wiki?curid=482769" title="Marzec 2006 w sporcie">
Marzec 2006 w sporcie



</doc>
<doc id="482774" url="https://pl.wikipedia.org/wiki?curid=482774" title="Wirylizacja">
Wirylizacja



</doc>
<doc id="482783" url="https://pl.wikipedia.org/wiki?curid=482783" title="Jakub II (król Anglii i Szkocji)">
Jakub II (król Anglii i Szkocji)



</doc>
<doc id="482784" url="https://pl.wikipedia.org/wiki?curid=482784" title="Karol I (król Anglii i Szkocji)">
Karol I (król Anglii i Szkocji)



</doc>
<doc id="482785" url="https://pl.wikipedia.org/wiki?curid=482785" title="Karol II (król Anglii i Szkocji)">
Karol II (król Anglii i Szkocji)



</doc>
<doc id="482786" url="https://pl.wikipedia.org/wiki?curid=482786" title="Maria II (królowa Anglii i Szkocji)">
Maria II (królowa Anglii i Szkocji)



</doc>
<doc id="482787" url="https://pl.wikipedia.org/wiki?curid=482787" title="Pisarz polny litewski">
Pisarz polny litewski



</doc>
<doc id="482788" url="https://pl.wikipedia.org/wiki?curid=482788" title="Dekanat Katowice-Panewniki">
Dekanat Katowice-Panewniki

Dekanat Katowice-Panewniki − jeden z 37 dekanatów katolickich w archidiecezji katowickiej na terenie Katowic. W jego skład wchodzą następujące parafie:

</doc>
<doc id="482790" url="https://pl.wikipedia.org/wiki?curid=482790" title="Zalew Rożnowski">
Zalew Rożnowski



</doc>
<doc id="482791" url="https://pl.wikipedia.org/wiki?curid=482791" title="Dekanat Katowice-Śródmieście">
Dekanat Katowice-Śródmieście

Dekanat Katowice-Śródmieście – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="482793" url="https://pl.wikipedia.org/wiki?curid=482793" title="Youngstown (Ohio)">
Youngstown (Ohio)

Youngstown (ang. "City of Youngstown") – miasto w Stanach Zjednoczonych, w stanie Ohio, nad rzeką Mahoning. Według danych z 2000 roku miasto miało 82 026 mieszkańców, a w 2006 miasto zamieszkiwało 81 520 osób. Spadek populacji wyniósł 0,6%. Miasto
Miasto zawdzięcza swoją nazwę Johnowi Youngowi, wczesnemu osadnikowi z Whitestown.
W mieście rozwinął się przemysł gumowy, papierniczy, lotniczy, samochodowy, meblarski oraz materiałów budowlanych.
Geografia.
Youngstown leży na 41°05′47″ szerokości geograficznej północnej i 80°38′57″ długości geograficznej zachodniej.
Według United States Census Bureau całkowita powierzchnia miasta wynosi 88,7 km², z czego 87,8 km² zajmuje ląd i 0,9 km² powierzchni zajmuje woda. Procent powierzchni zajmowanej przez wodę wynosi 1,02%.
Demografia.
Według 2000 Census numbers, Youngstown posiada 32 177 domostw oraz 19 724 rodzin w mieście. Zagęszczenie wynosi 893/km². W mieście jest 37 159 mieszkań rozmieszczonych 423,2/km².
Miasto zamieszkuje 51% osób rasy białej, 44% czarnej i 5% potomków dawnych hiszpańskich kolonistów.
Youngstown zamieszkują głównie młodzi ludzie. Wiek mieszkańców rozkłada się:
Średnia wieku w mieście wynosi 36 lat. Na 100 kobiet przypada 91,9 mężczyzn, a na 100 kobiet, które ukończyły 18 lat, przypada 87,8 mężczyzn.

</doc>
<doc id="482794" url="https://pl.wikipedia.org/wiki?curid=482794" title="Olga Bończyk">
Olga Bończyk

Olga Bończyk, z domu Bocek (ur. 16 stycznia 1968 we Wrocławiu) – polska aktorka teatralna, filmowa i wokalistka. Związana m.in. z teatrami: Piosenki we Wrocławiu; Rampa, „Roma”, Kamienica, Projekt Teatr Warszawa, teatrem impresaryjnym Ale! Teatr i teatrem „Capitol” w Warszawie. Wraz z czołowymi polskimi jazzowymi muzykami koncertuje z autorskimi recitalami, m.in. „Piąta rano” i „Piosenki z klasą”.
Życiorys.
Ukończyła wrocławską Państwową Szkołę Muzyczną I i II stopnia im. K. Szymanowskiego w klasie fortepianu oraz jest absolwentką wydziału wokalno-aktorskiego Akademii Muzycznej we Wrocławiu. W 1999 wzięła udział w koncercie „Debiuty” podczas 36. Krajowego Festiwalu Polskiej Piosenki w Opolu.
W październiku 2006 została ambasadorem projektu „Dźwięki Marzeń” realizowanego przez Fundację Grupy TP. W 2007 w TVP2 prowadziła program "SmaczneGO!", a w 2008 zajęła czwarte miejsce w trzeciej edycji programu "Jak oni śpiewają". W 2012 zdobyła pierwszą nagrodę konkursu „Profesjonaliści Forbesa 2012” oraz poprowadziła cykl "On/a ma kota" emitowany w programie "Pytanie na śniadanie". W 2013 z utworem „Nie zatrzymuj się” wzięła udział w koncercie SuperPremiery podczas 50. KFPP w Opolu. Piosenką promowała swój album pt. "Piąta rano". W 2014 została współprowadzącą programu "Ocalić świat" na antenie TVP1. Jesienią 2016 wzięła udział w kulinarnym programie Polsatu "Top Chef. Gwiazdy od kuchni".
Przez wiele lat koncertowała z zespołem Spirituals Singers Band. Od 2021 należy do kabaretu PanDemon.
Życie prywatne.
Przez siedem lat była żoną aktora Jacka Bończyka, a przez dwa lata Tomasza Gorazdowskiego, dziennikarza radiowej Trójki. Zna język migowy (oboje jej rodzice byli niesłyszący). Jej starszy o cztery lata brat, Mirosław Bocek, jest koncertmistrzem (II skrzypce) w orkiestrze Agnieszki Duczmal.
Jest ambasadorką akcji profilaktyki raka piersi „Zdrowy Nawyk – Zdrowe Piersi”. Była twarzą marki "Art Deco". Jest ambasadorką marki "RevitaLash". Jako matka chrzestna dokonała odsłonięcia pomnika kota niezależnego Cyryla na warszawskim Gocławiu.

</doc>
<doc id="482795" url="https://pl.wikipedia.org/wiki?curid=482795" title="Maroni (rzeka)">
Maroni (rzeka)

Maroni (fran. "Maroni", hol. "Marowijne", kreol. "Marwina-liba") – rzeka na granicy Gujany Francuskiej i Surinamu, stanowiąca ich naturalną granicę, o długości 680 km. Źródła w górach Serra Tumucumaque (Gujana Francuska) na Wyżynie Gujańskiej. Przepływa przez obszar gęstych tropikalnych lasów deszczowych i uchodzi do Oceanu Atlantyckiego. Ze względu na występowanie licznych progów i wodospadów, zdatna do żeglugi tylko w dolnym biegu rzeki, na odcinku 80 km.
Największe dopływy: Tapanahoni (lewobrzeżny), Abounamy, Ouaqui
Największe miejscowości: Ouaqui, Grand Santi, Albina, Saint-Laurent-du-Maroni

</doc>
<doc id="482797" url="https://pl.wikipedia.org/wiki?curid=482797" title="Dekanat Katowice-Załęże">
Dekanat Katowice-Załęże

Dekanat Katowice-Załęże – jeden z 37 dekanatów katolickich w archidiecezji katowickiej. Liczy on około 72 200 katolików skupionych w 8 parafiach, które swoim zasięgiem obejmują północne dzielnice Katowic (Załęże, Os. Witosa, Os. Tysiąclecia, Dąb i Wełnowiec-Józefowiec), a także Załęską Hałdę-Brynów, położoną w zespole dzielnic zachodnich. 
Siedzibą dekanatu jest parafia św. Józefa, położona w katowickiej dzielnicy Załęże.

</doc>
<doc id="482798" url="https://pl.wikipedia.org/wiki?curid=482798" title="Czeremcha (województwo podkarpackie)">
Czeremcha (województwo podkarpackie)

Czeremcha – opuszczona osada w Polsce położona w województwie podkarpackim, w powiecie krośnieńskim, w gminie Jaśliska. W oficjalnym rejestrze podziału administracyjnego TERYT figuruje jako osada.
W miejscowości od 1 lipca 1997 r. do 21 grudnia 2007 r. funkcjonowało ze Słowacją na szlaku turystycznym przejście graniczne Czeremcha-Čertižné i w tym samym miejscu od 1 kwietnia 1999 r. małego ruchu granicznego Jaśliska-Čertižné.
Wieś prawa wołoskiego w latach 1501-1550. Na przełomie XVI i XVII wieku wieś "Czeremka" położona była w ziemi sanockiej województwa ruskiego. Wieś klucza jaśliskiego biskupów przemyskich.
Historia.
W 1527 roku lokacja wsi Lipowiec-Czeremcha na prawie wołoskim przez biskupa przemyskiego Andrzeja Krzyckiego. Zasadźcami byli: Ihnat Chłapiec i Michał Zubrzyn z Daliowej. W latach 1769-1772 stacjonowały we wsi oddziały konfederacji barskiej dowodzone przez Feliksa Łubieńskiego (wybudowano warowne szańce). W 1880 roku mieszkało tu 413 osób (68 domostw), z czego znaczną większość (380) stanowili Łemkowie. Głównym zajęciem ludności był wypas bydła. Wieś należała do uposażenia biskupstwa rzymskokatolickiego w Przemyślu. W 1883 r. wybudowano cerkiew greckokatolicką pw. Opieki Bogurodzicy.
W czasie I wojny światowej w 1914 r. cofające się oddziały austriackie spaliły znaczną część wsi. 
W okresie międzywojennym w miejscowości stacjonowała placówka Straży Granicznej I linii „Czeremcha”.
W 1938 roku we wsi znajdowały się 71 domy, cerkiew oraz posterunek Straży Granicznej wykorzystywany przez Niemców w czasie okupacji.
2 września 1939 – natarcie Niemców powstrzymywały potyczki w Czeremsze. Niemcy wkroczyli tu 10 września 1939 r.
20 grudnia 1943 r. strażnicę zaatakował oddział AK OP-15 ppor. Józefa Czuchry "Orskiego" w ramach akcji "Taśma" z przewodnikiem Janem Kopystyńskim "Jarząbkiem".
6 października 1944 r. przez Czeremchę na Słowację weszły oddziały AR i Czechosłowackie.
Po wojnie ludność wsi wysiedlono do ZSRR. Budynek cerkwi rozebrano w latach 50.
Dziś.
W dolinie zachowały się nieliczne ślady po dawnych mieszkańcach: cerkwisko, kilka nagrobków na dawnym cmentarzu, ruiny strażnicy.

</doc>
<doc id="482799" url="https://pl.wikipedia.org/wiki?curid=482799" title="Dekanat Knurów">
Dekanat Knurów

Dekanat Knurów – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="482800" url="https://pl.wikipedia.org/wiki?curid=482800" title="Przełęcz Tylicka">
Przełęcz Tylicka

Przełęcz Tylicka (, 683 m n.p.m.) – obniżenie między Beskidem Sądeckim i Beskidem Niskim pomiędzy szczytami Hory (716 m n.p.m.) a Jawora (810 m n.p.m.), przez które przebiega granica państwowa między Polską i Słowacją oraz droga krajowa nr 75 do granicy.
Od granicy do Bardiowa jest 15 km, a do Tylicza 6 km. Najbliższą miejscowością przygraniczną po polskiej stronie jest Muszynka (1 km), a po słowackiej Kurov (6 km), do którego trzeba zjechać z drogi prowadzącej do granicy. Dostęp do przełęczy od strony polskiej, doliną potoku Muszynka, jest łagodny (różnica wysokości liczona od Tylicza wynosi ok. 100 m), zaś od strony słowackiej droga pnie się bardziej stromo – 350 m różnicy wysokości od Tarnova w dolinie rzeki Topľa (8 km).
Na południowy zachód od Przełęczy Tylickiej znajdują się pozostałości okopów konfederatów barskich oraz Rezerwat przyrody Okopy Konfederackie.
Do 21 grudnia 2007 na przełęczy działało przejście graniczne Muszynka-Kurov ze Słowacją. Przez przełęcz biegnie słowacki szlak graniczny.

</doc>
<doc id="482801" url="https://pl.wikipedia.org/wiki?curid=482801" title="Przełęcz Beskid nad Czeremchą">
Przełęcz Beskid nad Czeremchą

Przełęcz Beskid nad Czeremchą (, 581 m) – przełęcz we wschodniej części Beskidu Niskiego leżąca na granicy Polski i Słowacji.
Przełęcz rozdziela szczyty Klin (687 m) i Fedorkov (766 m). Stanowi północno-zachodni kraniec Bruzdy Międzylaboreckiej ("Medzilaborecká brázda"). Nieco na północny wschód od przełęczy znajdują się źródła Laborca. Przez przełęcz przebiega droga łącząca polską wieś Jaśliska ze słowacką wsią Čertižné, prowadząca dalej do Medzilaborec (w Polsce droga lokalna, na Słowacji nr 559). Do 21 grudnia 2007 na przełęczy znajdowały się przejścia graniczne: małego ruchu granicznego Jaśliska-Čertižné i na szlaku turystycznym Czeremcha-Čertižné, obecnie przejazd przez przełęcz jest wolny. Na przełęczy znajdują się (2015): „Boża Męka” – drewniany krzyż z blaszaną figurą Chrystusa Ukrzyżowanego na kamiennym postumencie, drewniana wiata z ławami dla turystów oraz słowacki metalowy słupek drogowskazowy szlaków turystycznych.
Poprzednią (patrząc od zachodu) przełęczą w granicznym łańcuchu Karpat jest Przełęcz Dukielska, a następną – Przełęcz Radoszycka.
Przełęcz Beskid (alternatywnie Przełęcz Dukielska) miała niegdyś ważne znaczenie gospodarcze, leżąc na szlaku handlowym z Węgier do Polski: Budapeszt – Miszkolc – Koszyce – Preszów – Stropkov – Przełęcz Beskid nad Czeremchą – Jaśliska – Przełęcz Szklarska – Rymanów – Sanok.
Przez przełęcz biegną szlaki turystyczne:

</doc>
<doc id="482803" url="https://pl.wikipedia.org/wiki?curid=482803" title="Dekanat Kochłowice">
Dekanat Kochłowice

Dekanat Kochłowice – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="482805" url="https://pl.wikipedia.org/wiki?curid=482805" title="Dekanat Miedźna">
Dekanat Miedźna

Dekanat Miedźna – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="482807" url="https://pl.wikipedia.org/wiki?curid=482807" title="Jerzy I (król Wielkiej Brytanii)">
Jerzy I (król Wielkiej Brytanii)



</doc>
<doc id="482808" url="https://pl.wikipedia.org/wiki?curid=482808" title="Jerzy II (król Wielkiej Brytanii)">
Jerzy II (król Wielkiej Brytanii)



</doc>
<doc id="482809" url="https://pl.wikipedia.org/wiki?curid=482809" title="Jerzy III (król Wielkiej Brytanii)">
Jerzy III (król Wielkiej Brytanii)



</doc>
<doc id="482812" url="https://pl.wikipedia.org/wiki?curid=482812" title="Piotr Garlicki">
Piotr Garlicki

Piotr Garlicki (ur. 15 czerwca 1945 w Warszawie) – polski aktor filmowy i teatralny.
Życiorys.
W 1971 roku ukończył Państwową Wyższą Szkołę Teatralną w Warszawie. Wystąpił w teledysku Projektu Warszawiak pt. "Felek Zdankiewicz" w tytułowej roli.
Ojciec aktora Łukasza Garlickiego. Ma także młodszego syna, Kaspra (ur. 1993), który bierze udział w dubbingu.

</doc>
<doc id="482813" url="https://pl.wikipedia.org/wiki?curid=482813" title="Jerzy IV">
Jerzy IV



</doc>
<doc id="482814" url="https://pl.wikipedia.org/wiki?curid=482814" title="Sandro Mazzola">
Sandro Mazzola

Sandro Mazzola, właśc. Alessandro Mazzola (ur. 8 listopada 1942 w Turynie) – włoski piłkarz, pomocnik lub napastnik. Legenda Interu Mediolan.
Życiorys.
Jest synem tragicznie zmarłego Valentino Mazzoli, wielkiego piłkarza i kapitana AC Torino, który wraz z resztą zespołu zginął w katastrofie lotniczej w 1949. Mazzola był jednym z najlepszych piłkarzy Interu lat 60. i 70., całą swoją karierę związał z ekipę Nerazzurrich.
Mazzola debiutował w barwach Interu 10 czerwca 1961 w dotkliwie przegranym 1:9 spotkaniu z Juventusem i z rzutu karnego zdobył jedyną bramkę dla mediolańskiej drużyny. Gol dał nastolatkowi przepustkę do pierwszego zespołu Interu i już dwa lata później występował w nim regularnie, będąc jednym z najważniejszych ogniw słynnej ekipy Helenio Herrery.
Mazzola zdobył dla Interu 116 bramek w 417 ligowych spotkaniach, w Pucharze Włoch zaliczył 80 występów strzelając 24 gole, a na europejskich boiskach rozegrał 67 spotkań trafiając w nich 20 razy do siatki bramki rywali. W sumie w 565 spotkaniach zdobył 160 goli. Wraz z Interem Mazzola czterokrotnie zdobył Scudetto (1963, 1965, 1966, 1971), dwa Puchary Mistrzów (1964, 1965) i dwa Puchary Interkontynentalne (1964, 1965), a w 1965 roku został także królem strzelców Serie A.
W reprezentacji Włoch zagrał 70 razy i zdobył 22 bramki. Pierwszy mecz w koszulce Azzurrich rozegrał przeciwko Brazylii 12 maja 1963 – miał wówczas zaledwie 20 lat. Wziął udział w trzech finałowych turniejach MŚ (1966, 1970 i 1974), w 1970 zdobywając tytuł wicemistrzowski. Mazzola jest także mistrzem Europy z 1968.
Mazzola był dyrektorem sportowym Interu w latach 1995–2003. Był komentatorem stacji Rai Sport, dla której relacjonował m.in. Mistrzostwa Świata 1982. 

</doc>
<doc id="482816" url="https://pl.wikipedia.org/wiki?curid=482816" title="Wilhelm IV">
Wilhelm IV



</doc>
<doc id="482817" url="https://pl.wikipedia.org/wiki?curid=482817" title="Dekanat Mikołów">
Dekanat Mikołów

Dekanat Mikołów – jeden z 37 dekanatów katolickich w archidiecezji katowickiej. Funkcję dziekana pełni od 2021 ks. Grzegorz Borg. 
W skład dekanatu wchodzą następujące parafie:

</doc>
<doc id="482821" url="https://pl.wikipedia.org/wiki?curid=482821" title="Wiktoria (królowa)">
Wiktoria (królowa)



</doc>
<doc id="482827" url="https://pl.wikipedia.org/wiki?curid=482827" title="Arnold II (biskup poznański)">
Arnold II (biskup poznański)

Arnold (ur. ? – zm. 15 stycznia 1211) – biskup Kościoła rzymskokatolickiego.
Życiorys.
Prawdopodobnie już od 1196 (data śmierci jego poprzednika) był biskupem poznańskim, jednak pierwszy raz wspominany jest na tym urzędzie dopiero w bulli papieża Innocentego III z 2 sierpnia 1201. 
Od 1206 Arnold II był stronnikiem księcia Władysława Laskonogiego w jego sporze z arcybiskupem gnieźnieńskim Henrykiem Kietliczem, stając na czele wrogiej reformie części duchowieństwa. Nie zwracając uwagi na interdykt, jaki nałożył na jego diecezję arcybiskup – dalej udzielał posług religijnych wyklętemu księciu. Skończyło się to rzuceniem klątwy na Arnolda, zatwierdzonej bullą papieską 10 stycznia 1207. Brał udział w zjeździe książąt w Głogowie 25 grudnia 1208, gdzie zdjęto z niego kary kościelne. Wziął jeszcze udział w 1210 w zjeździe w Borzykowej. Zmarł 15 stycznia 1211.
Według niektórych badaczy jest identyczny z udokumentowanym w 1191 r. biskupem lubuskim i dopiero z tego biskupstwa został przeniesiony do Poznania. Hipoteza ta jest jednak niemożliwa do udowodnienia i wydaje się raczej mało prawdopodobna.

</doc>
<doc id="482828" url="https://pl.wikipedia.org/wiki?curid=482828" title="Cyprian (biskup wrocławski)">
Cyprian (biskup wrocławski)



</doc>
<doc id="482829" url="https://pl.wikipedia.org/wiki?curid=482829" title="Biskupi lubuscy">
Biskupi lubuscy



</doc>
<doc id="482830" url="https://pl.wikipedia.org/wiki?curid=482830" title="Ostankino">
Ostankino



</doc>
<doc id="482833" url="https://pl.wikipedia.org/wiki?curid=482833" title="Edward VIII">
Edward VIII



</doc>
<doc id="482839" url="https://pl.wikipedia.org/wiki?curid=482839" title="Flota skarbów">
Flota skarbów



</doc>
<doc id="482841" url="https://pl.wikipedia.org/wiki?curid=482841" title="Persepolis (komiks)">
Persepolis (komiks)

Persepolis – francuska autobiograficzna seria komiksowa autorstwa Marjane Satrapi, Francuzki irańskiego pochodzenia, opublikowana w oryginale po francusku w czterech tomach w latach 2000–2003 przez wydawnictwo L'Association. Po polsku ukazała się dwukrotnie: w latach 2006–2007 w dwóch tomach zbiorczych nakładem wydawnictwa Post i w 2015 w jednym albumie zbiorczym nakładem wydawnictwa Egmont Polska. 
Fabuła.
Jest to autobiograficzne dzieło ukazujące dzieciństwo i młodość autorki w Iranie oraz na emigracji w Austrii. W wyrazistych, czarno-białych, przepełnionych humorem rysunkach, Satrapi przedstawia losy swoje i swojej rodziny w czasie obalenia Szacha, zwycięstwa Rewolucji Islamskiej i katastrofalnej wojnie z Irakiem. Marjane jako 14-latka została wysłana przez rodziców do Wiednia, gdzie mierzy się z obcą rzeczywistością. Zachowuje niezależność, lecz płaci za to samotnością i odrzuceniem. 
Odbiór i ekranizacja.
Uproszczony styl rysunków, czarno-białe ilustracje (które zostały zachowane także w stylu filmu animowanego "Persepolis" z 2007), oraz gorzkie poczucie humoru sprawiły, że seria spotkała się wielkim uznaniem i została przetłumaczona na wiele języków. Porównywano ją do "Maus" Arta Spiegelmana. Komiks został wyróżniony między innymi nagrodą za najlepszy scenariusz na Międzynarodowym Festiwalu Komiksu w Angoulême w 2003.

</doc>
<doc id="482842" url="https://pl.wikipedia.org/wiki?curid=482842" title="Corantijn">
Corantijn

Corantijn (ang. "Courantyne"; hol. "Corantijn") – rzeka na granicy Gujany i Surinamu, stanowiąca ich naturalną granicę. 
Opis.
Źródła rzeki znajdują się w górach Serra Acarai (w Surinamie) na Wyżynie Gujańskiej. Corantijn przepływa przez obszar tropikalnych lasów deszczowych i uchodzi do Oceanu Atlantyckiego nieopodal miasta Nieuw Nickerie w Surinamie. Całkowita długość rzeki to 700 km. Corantijn stanowi naturalną granicę między Surinamem i Gujaną. 
Corantijn jest żeglowna tylko w dolnym biegu rzeki w pobliżu ujścia, na odcinku ok. 70 km, z uwagi na liczne progi i wodospady, które występują w środkowym i górnym biegu rzeki. Rzeka zasobna w wodę, o dużym potencjale hydroenergetycznym. Powierzchnia jej zlewni wynosi 6600 km². Jej średni przepływ u ujścia to 1572 m³/s.
Wody zamieszkują m.in. przedstawiciele diamentnikowatych, ukośnikowatych, "Chilodontidae", piraniowatych, "Loricariinae", "Hypostominae", "Heptapteridae", strumieniakowatych.

</doc>
<doc id="482843" url="https://pl.wikipedia.org/wiki?curid=482843" title="Hamlet (film 1990)">
Hamlet (film 1990)

Hamlet – dramat filmowy w reżyserii Franco Zeffirellego z 1990 roku, oparty na sztuce Williama Shakespeare’a pod tym samym tytułem. Mel Gibson występuje w roli tytułowej, Glenn Close w roli królowej Gertrudy, a Helena Bonham Carter w roli Ofelii.
Zdjęcia do filmu kręcono w Szkocji (na zamkach Dunnottar i Blackness, w Stonehaven) oraz w Anglii (na zamku w Dover).
Nagrody.
W 1991 roku film nominowany był do Oscara za najlepszą scenografię oraz za najlepsze kostiumy. W tym samym roku nominowano go również do nagrody BAFTA (Alan Bates za najlepszą rolę drugoplanową).

</doc>
<doc id="482844" url="https://pl.wikipedia.org/wiki?curid=482844" title="Piekielnica (rzeka)">
Piekielnica (rzeka)

Piekielnica (niem. "Höllenberger Bach") – potok górski w Sudetach Środkowych w Górach Sowich w woj. dolnośląskim.
Górski potok, lewy dopływ Włodzicy o długości około 8 km. Składa się z wielu małych potoczków, których źródła znajdują się na wysokości około 680–710 m n.p.m. na południowo-zachodnich stokach Gór Sowich w okolicy Przęłeczy Woliborskiej. Źródłowe potoczki łączą się ze sobą pod Garncarzem i tworzą jeden potok, który wypływając z Gór Sowich w Przygórzu opuszcza rozległe lasy świerkowo-bukowe regla dolnego, przekraczając równocześnie granicę Parku Krajobrazowego Gór Sowich, a dalej doliną Obniżenia Noworudzkiego płynie w kierunku ujścia do Włodzicy w Nowej Rudzie. Zasadniczy kierunek biegu Piekielnicy jest południowo-zachodni.
Jest to potok górski zbierający wody z południowo-zachodnich zboczy Gór Sowich. Potok w większości swojego biegu nieuregulowany o wartkim prądzie wody, średni spadek wynosi 13,3‰.
W okresach wzmożonych opadów i wiosennych roztopów, stwarza poważne zagrożenie powodziowe. Kilkakrotnie występował z brzegów, podtapiając przyległe do potoku tereny. Wzdłuż Piekielnicy prowadzi wąska widokowa droga lokalna Nowa Ruda – Przygórze. Potok w miejscowości Przygórze otrzymuje bardzo dużą dawkę ścieków komunalnych. W potoku nielicznie występuje pstrąg potokowy.
Miejscowości, przez które przepływa:

</doc>
<doc id="482845" url="https://pl.wikipedia.org/wiki?curid=482845" title="Pojezierze Warnowsko-Kołczewskie">
Pojezierze Warnowsko-Kołczewskie



</doc>
<doc id="482846" url="https://pl.wikipedia.org/wiki?curid=482846" title="Graf Hamiltonowski">
Graf Hamiltonowski



</doc>
<doc id="482849" url="https://pl.wikipedia.org/wiki?curid=482849" title="Ilona Łepkowska">
Ilona Łepkowska

Ilona Łepkowska (ur. 11 lipca 1954 w Warszawie) – polska scenarzystka i producentka filmowa i serialowa, pisarka.
Życiorys.
Urodziła i wychowała się w Warszawie jako druga córka Joanny i Tadeusza Łepkowskich. Jej ojciec był profesorem historii w Polskiej Akademii Nauk, a matka zajmowała się domem, wcześniej pracowała w drogerii. Ma dwoje rodzeństwa, starszą siostrę Ewę i młodszego brata Antoniego. Uczyła się w liceum im. Klementa Gottwalda w Warszawie. W latach 1972–1977 studiowała w Instytucie Zarządzania Uniwersytetu Warszawskiego.
W 1976 zagrała epizodyczne role w filmach "Człowiek z marmuru" Andrzeja Wajdy i "Barwy ochronne" Krzysztofa Zanussiego. Udzielała korepetycji z języka polskiego, była urzędniczką w Przedsiębiorstwie Transportu i Spedycji Przemysłu Mięsnego, pracowała jako asystentka kierownika produkcji w Wytwórni Filmów Dokumentalnych i Fabularnych oraz nauczycielka filmu i kultury filmowej w jednym z warszawskich liceów. W 1982 ukończyła dwuletnie Zaoczne Studium Scenariuszowe przy PWSFTViT w Łodzi, po którego ukończeniu pracowała jako organizatorka publiczności w Teatrze Ochoty, poza tym pisała teksty m.in. do czasopisma „Film”. Działała także w Kole Młodych przy Stowarzyszeniu Filmowców Polskich i pracowała w Studiu Filmowym Oko.
Za swój pierwszy scenariusz – "Gra" – zdobyła wyróżnienie na festiwalu „Młodzi i film” w Koszalinie. Zadebiutowała scenariuszem do filmu telewizyjnego "Wakacje z Madonną" (1983), który był jej pracą zaliczeniową na pierwszym roku studiów. Jest autorką lub współautorką popularnych komedii takich jak: "Och, Karol" (1985) i "Och, Karol 2" (2011), "Komedia małżeńska" (1993), "Nigdy w życiu!" (2004), "Nie kłam, kochanie" (2007), "Jeszcze raz" (2008) oraz serii „Kogel-mogel”, która jest określana mianem kultowej: "Kogel-mogel" (1988), "Galimatias, czyli kogel-mogel II" (1989), "Miszmasz, czyli kogel-mogel 3" (2019), "Koniec świata, czyli kogel-mogel 4" (2022). Przygotowała również scenariusze do filmów "Obywatel świata" (1991) Rolanda Rowińskiego i "Randka w ciemno" (2010) Wojciecha Wójcika, jednak po ich nakręceniu wycofała swoje nazwisko z listy twórców ze względu na niezadowolenie z efektów końcowych, wywołanych odmienną wizją reżyserską.
Pisała scenariusze do seriali: "Kacperek" (1985), "Radio Romans" (1994–1995), "Klan" (1997–1999), "Na dobre i na złe" (1999–2002) oraz "M jak miłość" (2000–2007), którego była też producentką (2000–2008). Jest autorką seriali "Barwy szczęścia" i "Wszystko przed nami", które współprodukowała i których była scenarzystką. Po zakończeniu pracy nad "Wszystko przed nami" zajmuje się głównie doradztwem scenariuszowym, kierownictwem literackim oraz produkcją filmową i telewizyjną.
Jest członkinią Stowarzyszenia Filmowców Polskich, Polskiej Akademii Filmowej i honorową członkinią Stowarzyszenia Autorów ZAiKS oraz wiceprzewodniczącą Rady tejże organizacji, w której była też szefem sekcji autorów dzieł filmowych. Ponadto jest przewodniczącą Gildii Polskich Scenarzystów. Kilkukrotnie była ekspertką Polskiego Instytutu Sztuki Filmowej zasiadającą w radzie przyznającej dofinansowania na produkcję filmów fabularnych. Pełniła funkcję prezesa Stowarzyszenia Twórców Telewizyjnych „Serial”.
Jest autorką lub współautorką książek nawiązujących do jej scenariuszy: "Nie kłam kochanie" (2008), "M jak miłość. Początki" (2013), "Tu jest jakby luksusowo" (2018). W 2010 ukazała się jej biografia pt. „Ł jak Łepkowska”, będąca zapisem rozmów Andrzeja Opaly z Łepkowską. W 2017 została wydana książka biograficzna Teresy Lipowskiej pt. „Nad rodzinnym albumem”, będąca wywiadem-rzeką przeprowadzonym przez Łepkowską z aktorką. Napisała powieści "Pani mnie z kimś pomyliła" (2016) oraz "Idealna rodzina" (2020); na podstawie drugiej książki zrealizowano film "Zołza" (2022), którego była scenarzystką i współproducentką.
W latach 2008–2010 występowała w niektórych sobotnich wydaniach magazynu satyryczno-publicystycznego TVN24 "Szkło kontaktowe", a w latach 2010–2021 była felietonistką telewizyjnego tygodnika „Tele Tydzień”.
Wpływ na popkulturę.
Ze względu na osiągnięcia telewizyjne nazywana jest „królową polskich seriali”, „pierwszą damą polskich seriali” czy „Midasem polskiego show–biznesu”. Anna Mucha w wywiadzie dla „Playboya” określiła Łepkowską mianem „Szekspira współczesnej telewizji”. 
Była wielokrotnie uwzględniana w rankingach na najbardziej wpływowe Polki i najbardziej wpływowych Polaków.
W 2007 otrzymała od Stowarzyszenia Integracja medal „Przyjaciel Integracji” za „wrażliwość i zaangażowanie w kreowanie właściwego wizerunku osób niepełnosprawnych w polskich serialach”, a w 2016 otrzymała międzynarodową nagrodę Tolerantia Award za aktywność na rzecz środowisk LGBT, tolerancji, równouprawnienia i walki z homofobią poprzez dodanie wątku pary gejów w serialu "Barwy szczęścia".
Życie prywatne.
Jest trzykrotnie rozwiedziona. Po raz pierwszy wyszła za mąż w okresie studiów. Następnie poślubiła Wojciecha, który był prawnikiem. Jej trzecim mężem był scenarzysta Andrzej Wojnach, z którym ma córkę Weronikę (ur. 1978), operatorkę filmową. Od 2009 jest związana z architektem i politykiem Czesławem Bieleckim, którego publicznie często nazywa „Sławkiem”.
Choruje na depresję leczoną psychoterapią i farmakoterapią.
Zajmuje się działalnością charytatywną, m.in. wspiera fundacje „Opiekuńcze Skrzydła” i „Domy Wspólnoty Chleb Życia” Małgorzaty Chmielewskiej, a także Fundację Św. Jana Jerozolimskiego.

</doc>
<doc id="482850" url="https://pl.wikipedia.org/wiki?curid=482850" title="Kraj rozwijający się">
Kraj rozwijający się

Kraj rozwijający się – termin określający kraj o niskim poziomie dóbr materialnych. Nie istnieje jednak ogólnie przyjęta definicja kraju rozwiniętego, a poziom rozwoju krajów rozwiniętych również może być zróżnicowany.
Niektóre organizacje, takie jak Bank Światowy, używają klasyfikacji numerycznej, traktując wszystkie kraje o niskim i średnim przychodzie jako rozwijające się. W najnowszej klasyfikacji gospodarki krajowe zostały podzielone według danych PKB per capita za 2008 rok – kraje o GNI per capita poniżej 11 905 USD zostały zaliczone do krajów rozwijających się. Inne instytucje używają mniej dokładnych definicji.
Kraje o rozwiniętej gospodarce, o których nie można jeszcze powiedzieć „kraje rozwinięte”, określane są jako „kraje nowo uprzemysłowione”.
Definicja.
Kofi Annan, były sekretarz generalny Narodów Zjednoczonych zdefiniował kraje rozwinięte jako: "A developed country is one that allows all its citizens to enjoy a free and healthy life in a safe environment" (tłum: „Kraje rozwinięte to te, które pozwalają swoim obywatelom cieszyć się wolnością i zdrowiem w bezpiecznym otoczeniu”).
Lecz według Departamentu Statystycznego Narodów Zjednoczonych nie ma ustalonych konwencji dla określenia "rozwinięty" czy "rozwijający się" w stosunku do krajów należących do ONZ.
Ponadto intencją używania określeń „rozwinięty” czy „rozwijający się” jest wyłącznie uzyskanie wygody w kontekście danych statystycznych; określenia te nie mają na celu wyrażania rzeczywistego poziomu rozwoju poszczególnych krajów
W obiegowym rozumieniu Japonia, Kanada, Stany Zjednoczone, Australia, Nowa Zelandia oraz Europa są postrzegane jako regiony "rozwinięte". W międzynarodowych statystykach dotyczących handlu: Południowoafrykańska unia celna oraz Izrael są postrzegane jako "rozwinięte". Państwa powstałe z rozpadu Jugosławii, z wyjątkiem Słowenii, są postrzegane jako kraje rozwijające się, natomiast kraje Europy wschodniej oraz WNP nie są zaliczane ani do "rozwiniętych" ani "rozwijających się" regionów.
Przed kwietniem 2004 roku, MFW nie zaliczał krajów Europy wschodniej (w tym krajów Europy środkowej, które wciąż należą do "Grupy wschodnioeuropejskiej" w instytucjach ONZ), krajów byłego ZSRR w środkowej Azji (Kazachstan, Uzbekistan, Kirgistan, Tadżykistan i Turkmenistan) oraz Mongolii ani do regionów "rozwiniętych" ani "rozwijających się", a określał je mianem "kraje w czasie transformacji". Mimo to międzynarodowe raporty traktowały te państwa jako "rozwijające się".
W XXI wieku cztery Azjatyckie tygrysy (Hongkong, Singapur, Korea Południowa i Tajwan) zaczęły być postrzegane jako „rozwinięte” regiony, a kraje takie jak Cypr, Izrael, Malta i Słowenia jako „nowo rozwinięte kraje”.
Według Hansa Roslinga pojęcie krajów rozwijających się od lat 80. XX wieku stopniowo traci sens ze względu na zmniejszanie się różnic w oczekiwanej długości życia, dzietności i dochodach.
Lista krajów rozwijających się.
Poniższe kraje zaliczane są przez Międzynarodowy Fundusz Walutowy do grupy „gospodarki wschodzące i rozwijające się” (ang. "Emerging and Developing Economies").

</doc>
<doc id="482852" url="https://pl.wikipedia.org/wiki?curid=482852" title="Wojciech Włodarczyk (polityk)">
Wojciech Włodarczyk (polityk)

Wojciech Józef Włodarczyk (ur. 5 lipca 1949 w Warszawie) – polski polityk, historyk sztuki i nauczyciel akademicki, poseł na Sejm I i III kadencji, w latach 1991–1992 minister-szef Urzędu Rady Ministrów.
Życiorys.
W 1972 ukończył studia na Wydziale Historycznym Uniwersytetu Warszawskiego ze specjalizacją w zakresie historii sztuki współczesnej. Uzyskał stopnie doktora i doktora habilitowanego nauk o sztuce. Objął stanowisko profesora Akademii Sztuk Pięknych w Warszawie, a także dziekana Wydziału Zarządzania Kulturą Wizualną tej uczelni. Był organizatorem i pierwszym kierownikiem warszawskiego Muzeum Akademii Sztuk Pięknych.
W czasach PRL był współpracownikiem Polskiego Porozumienia Niepodległościowego, w stanie wojennym został internowany na kilkanaście dni.
W 1990 został sekretarzem Komitetu Obywatelskiego przy Lechu Wałęsie, a w 1991 sekretarzem Komitetu Doradczego Prezydenta RP. W 1991 został posłem I kadencji jako bezpartyjny kandydat z listy Porozumienia Obywatelskiego Centrum. W rządzie Jana Olszewskiego pełnił funkcję ministra-szefa Urzędu Rady Ministrów, 20 czerwca 1992 został zwolniony z pełnienia obowiązków ministra. W 1992 z klubu parlamentarnego Porozumienia Centrum przeszedł do tworzonego przez byłego premiera Ruchu dla Rzeczypospolitej. W 1997 po raz drugi uzyskał mandat poselski na Sejm III kadencji z lubelskiej listy Ruchu Odbudowy Polski. 6 sierpnia 1999 został powołany w skład Rady Służby Cywilnej.
W 2001 nie kandydował do parlamentu, wkrótce wycofał się z bieżącej polityki. Oprócz działalności dydaktycznej, zajmuje się uprawą winorośli w winnicy Pańska Góra. Jest współtwórcą Polskiego Instytutu Winorośli i Wina oraz założycielem i honorowym prezesem Stowarzyszenia Winiarzy Małopolskiego Przełomu Wisły. W 2010 został prezesem Stowarzyszenia Historyków Sztuki.
W 2011 prezydent Bronisław Komorowski odznaczył go Krzyżem Kawalerskim, a w 2014 Krzyżem Oficerskim Orderu Odrodzenia Polski. W 2018 otrzymał Krzyż Wolności i Solidarności.

</doc>
<doc id="482853" url="https://pl.wikipedia.org/wiki?curid=482853" title="Ariel Ramirez">
Ariel Ramirez



</doc>
<doc id="482855" url="https://pl.wikipedia.org/wiki?curid=482855" title="Kogel-mogel (film)">
Kogel-mogel (film)

Kogel-mogel – polski film komediowy z 1988 roku w reżyserii Romana Załuskiego. Scenariusz napisał Załuski wraz ze scenarzystką Iloną Łepkowską.
W 1989 roku powstała kontynuacja filmu pt. "Galimatias, czyli kogel-mogel II", a 30 lat później, w 2019 roku – trzecia część pt. "Miszmasz, czyli kogel-mogel 3", natomiast w 2022 roku premierę miała czwarta część, zatytułowana "Koniec świata, czyli kogel-mogel 4".
Plenery: Warszawa (Stare Miasto, Trasa Łazienkowska, Dworzec Warszawa Centralna, Uniwersytet Warszawski, ul. Krakowskie Przedmieście, Ogród Saski, ul. Marszałkowska), Roszczep w powiecie wołomińskim – filmowe Grabowo.
Opis fabuły.
Akcja filmu rozpoczyna się latem 1987 roku, kiedy Katarzyna Solska (Grażyna Błęcka-Kolska) po egzaminach wstępnych na Wydział Pedagogiki Uniwersytetu Warszawskiego wraca do rodzinnej wsi Grabowo. Na miejscu dowiaduje się tego, że rodzice (Katarzyna Łaniewska i Jerzy Turek) bez jej wiedzy rozpoczęli przygotowania do zaręczyn z bogatym, ale mało urodziwym Staśkiem Kolasą (Jerzy Rogalski). Początkowo Kasia nie godzi się na ślub, ale po otrzymaniu mylnej informacji o tym, że nie dostała się na studia, przyjmuje zaręczyny.
W przeddzień ślubu Kasia otrzymuje oficjalnie zawiadomienie o przyjęciu na studia pedagogiczne, przez co postanawia uciec z domu. Wyjeżdża do Warszawy, gdzie otrzymuje pracę jako opiekunka nieznośnego Piotrusia Wolańskiego (Maciej Koterski), z którym od razu łapie dobry kontakt. Zamieszkuje w mieszkaniu państwa Wolańskich w wieżowcu mieszczącym się przy ul. Stawki. Tymczasem Barbara Wolańska (Ewa Kasprzyk) podejrzewa Kasię o romans ze swoim mężem Marianem (Zdzisław Wardejn), docentem i lektorem na Wydziale Pedagogiki Uniwersytetu Warszawskiego. Po namowach babci Wolańskiej (Małgorzata Lorentowicz) Kasia wraca do pracy jako opiekunka Piotrusia.
W jednej z restauracji Kasia zostawia torebkę, czego świadkiem był przystojny, 28-letni Paweł Zawada (Dariusz Siatkowski), absolwent Szkoły Głównej Gospodarstwa Wiejskiego. Po oddaniu zguby podrywa dziewczynę, ostatecznie para zakochuje się w sobie i wyjeżdżają do rodzinnej wsi Brzózki, gdzie mieszka Paweł. Tam, w obecności rodziców, ogłaszają to, że biorą ślub.

</doc>
<doc id="482856" url="https://pl.wikipedia.org/wiki?curid=482856" title="Świątynia Mentuhotepa II">
Świątynia Mentuhotepa II

Świątynia Mentuhotepa II – kompleks grobowy zbudowany przez Mentuhotepa II z XI dynastii, znajdujący się w dolinie Deir el-Bahari.
Kompleks obejmuje grobowiec (cenotaf) i świątynię grobową. Od Nilu prowadziła długa droga procesyjna o długości ok. 1 km, obudowana murami i wysadzana sztucznie plantowanymi drzewami. Dochodziła ona do kamiennej rampy, prowadzącej na pierwszy taras świątyni wsparty na portykach. Na nim znajdował się drugi, mniejszy taras, również wsparty na portykach. Zwieńczenie świątyni stanowiła prawdopodobnie mastaba, a nie, jak to powszechnie bywało, piramida.
Za budowlą tarasową znajdował się otwarty dziedziniec, otoczony z trzech stron portykami. Za nim wybudowano salę kolumnową, a pod skałami umieszczono celę z Ottonem i sanktuarium.
Pod dziedzińcem znajdował się skalny pasaż o długości 150 m, prowadzący do właściwej komory grobu, natomiast w budowli tarasowej pod mastabą, znajdował się posąg faraona, rzeźbiony w piaskowcu i zawinięty w bandaże.
Cały grobowiec wzniesiono z piaskowca i wapienia, jednak niektóre elementy wykonano z granitu. Ściany pokryte były reliefami.

</doc>
<doc id="482857" url="https://pl.wikipedia.org/wiki?curid=482857" title="Baranie">
Baranie

Baranie (słow. S"távok"; 754 m n.p.m.) – szczyt w Beskidzie Niskim, w paśmie Beskidu Dukielskiego.
Do jesieni 2005 na jej szczycie znajdowała się wieża obserwacyjna (stalowa), zbudowana w czasie II wojny światowej przez Niemców. Konstrukcja runęła zimą 1999/2000. Od jesieni 2005 do wiosny 2006 r. trwały prace nad nową wieżą widokową (drewnianą) wysokości ok. 17 m, którą wznieśli Słowacy (turyści ze Svidníka i okolic, członkowie stowarzyszenia "Nizke Beskydy"). Z wieży przy sprzyjających warunkach można było podziwiać Tatry, Bieszczady i Połoninę Równą. Z uwagi na zły stan techniczny wieża została podcięta pod koniec kwietnia 2019 roku.

</doc>
<doc id="482858" url="https://pl.wikipedia.org/wiki?curid=482858" title="Stowarzyszenie Żonatych Księży i Ich Rodzin">
Stowarzyszenie Żonatych Księży i Ich Rodzin

Stowarzyszenie Żonatych Księży i Ich Rodzin – stowarzyszenie byłych księży i osób zakonnych chrześcijańskich (głównie katolickich), którzy zdecydowali się na założenie własnych rodzin. Stowarzyszenie powstało w 1998 r. 
Celem stowarzyszenia nie jest, jak twierdzą jego członkowie, negowanie nauki Kościoła rzymskokatolickiego, czy instytucji celibatu, ale samookreślenie swojej roli w społeczeństwie jako ludzi powołanych przez Boga, do głoszenia słowa Bożego.

</doc>
<doc id="482861" url="https://pl.wikipedia.org/wiki?curid=482861" title="Mara (religie Wschodu)">
Mara (religie Wschodu)

Mara – w buddyzmie zasada niewiedzy, czyli podstawowego problemu, z jakim borykają się nieoświecone istoty. Jak większość spotykanych w buddyzmie rzeczy, nie jest żadną konkretną osobą (tak samo, jak jidamy w buddyzmie tybetańskim) tylko obrazowym wyrazem pewnej właściwości umysłu w zrozumiały dla ludzi sposób. Spotykamy się z nim głównie w opowieści o tym, jak Budda osiągnął Oświecenie pod drzewem Bodhi.

</doc>
<doc id="482862" url="https://pl.wikipedia.org/wiki?curid=482862" title="Przełęcz Mazgalica">
Przełęcz Mazgalica

Przełęcz Mazgalica (587 m n.p.m.) – przełęcz w Beskidzie Niskim, położona w głównym grzbiecie wododziałowym Karpat, pomiędzy szczytami Czerszli (731 m n.p.m.) na północnym wschodzie a Suchariny (Kačuráka) (ok. 690 m n.p.m.) na południowym zachodzie. Grzbietem przez przełęcz biegnie granica państwowa polsko-słowacka.
Poprzednią (patrząc od zachodu) ważną komunikacyjnie przełęczą w granicznym grzbiecie Karpat jest Przełęcz Beskid nad Ożenną, a następną – Porubské sedlo, natomiast bardziej znaną Przełęcz Dukielska.
Spod przełęczy w kierunku południowo-wschodnim spływa potok Mazgalica, prawobrzeżny dopływ Svidničanki, natomiast w kierunku północno-zachodnim potok Hucianka, lewobrzeżny dopływ Wilszni. W dolinie Hucianki, ok. 2 km od siodła przełęczy leżała dawna wieś Huta Polańska. Cała przełęcz jest zalesiona. Ze względu na niekorzystne warunki terenowe oraz brak bliskiej jednostki osadniczej po stronie słowackiej Mazgalica nie pełniła nigdy roli istotnego przejścia przez grzbiet karpacki.

</doc>
<doc id="482863" url="https://pl.wikipedia.org/wiki?curid=482863" title="SPL">
SPL



</doc>
<doc id="482865" url="https://pl.wikipedia.org/wiki?curid=482865" title="Burka (płaszcz)">
Burka (płaszcz)

Burka – płaszcz zrobiony z filcu lub karakułów (materiału zrobionego z sierści płodu owcy karakulskiej, którego matka jest zabijana specjalnie w tym celu). Z uwagi na cenę karakuły, burki zwykle szyto z filcu obrabianego tak, aby wyglądał jak karakuł. Burki były szyte z charakterystycznymi kwadratowymi ramionami, a noszące je osoby miały charakterystyczną sylwetkę z wysokimi ramionami.
Burka była tradycyjnym ubiorem noszonym przez wiele ludów zamieszkujących Kaukaz, ale została zaadaptowana przez kawalerię rosyjską i noszona jako część munduru wojskowego od połowy XIX wieku aż do lat 50. XX wieku.

</doc>
<doc id="482866" url="https://pl.wikipedia.org/wiki?curid=482866" title="Sfenodonty">
Sfenodonty

Sfenodonty, gady ryjogłowe (Sphenodontia) – rząd gadów z nadrzędu lepidozaurów, o prymitywnej budowie, w większości wymarłych (rozkwit przeżyły w erze mezozoicznej). Są grupą siostrzaną łuskonośnych (jaszczurek, amfisben i węży).
Morfologia.
Zachowały niektóre cechy wczesnych gadów: resztki struny grzbietowej, żebra skórne, rozmieszczenie zębów. Wymarłe gatunki miały niecały metr długości. Odżywiały się głównie owadami i mięczakami. Niektóre (rodzina Pleurosauridae) prowadziły ziemno-wodny tryb życia.
Dawniej łączono z nimi rynchozaury (Rhynchosauria), żyjącą w triasie grupę gadów o charakterystycznie zagiętym w dół przodzie pyska, spokrewnioną bliżej z archozaurami.
Ewolucja.
Sfenodonty i ich grupa siostrzana, łuskonośne, należą do nadrzędu lepidozaurów (Lepidosauria), jedynych współczesnych przedstawicieli kladu Lepidosauromorpha. Zarówno łuskonośne jak i hatteria, jedyny żyjący obecnie przedstawiciel sfenodontów, mają zdolność do odrzucania ogona w razie zagrożenia oraz poprzeczną szczelinę kloakalną. Początek sfenodontów miał miejsce prawdopodobnie w okresie rozejścia się linii ewolucyjnych diapsydów na lepidozauromorfy i archozauromorfy. Podobieństwo hatteriowatych do jaszczurek jest jedynie powierzchowne, gdyż przedstawiciele tej rodziny wykazują kilka cech niewystępujących u innych gadów. Kształt typowy dla jaszczurek występował powszechnie u wczesnych owodniowców – najstarszy znany gad, "Hylonomus", również przypominał współczesną jaszczurkę.
Linia ewolucyjna sfenodontów oddzieliła się od łuskonośnych prawdopodobnie około 250 mln lat temu. Przedstawiciele niektórych rodzajów mezozoicznych sfenodontów, takich jak "Clevosaurus", występowali na całym świecie.
Obecnie sfenodonty reprezentowane są przez jeden lub dwa gatunki z rodzaju "Sphenodon", zaliczanego do rodziny Sphenodontidae. Pozostałe wymarły około 60 mln lat temu.

</doc>
<doc id="482867" url="https://pl.wikipedia.org/wiki?curid=482867" title="Zapis jednościeżkowy">
Zapis jednościeżkowy



</doc>
<doc id="482869" url="https://pl.wikipedia.org/wiki?curid=482869" title="Przełęcz pod Zajęczym Wierchem">
Przełęcz pod Zajęczym Wierchem

Przełęcz pod Zajęczym Wierchem (też: "Przełęcz pod Dębim Wierchem"; 566 m n.p.m.) – płytka przełęcz w głównym grzbiecie wododziałowym Karpat, w zachodniej części Beskidu Niskiego. Grzbietem przez przełęcz biegnie granica państwowa polsko-słowacka.
Przełęcz znajduje się pomiędzy szczytami Panský vrch (pol. "Pański Wierch"; 617 m n.p.m.) na zachodzie a dość płaskim i szerokim odcinkiem grzbietu wododziałowego zaliczanym do masywu Dębiego Wierchu (664 m. n.p.m) na wschodzie. Stoki północne (polskie) łagodnie opadają ku dość szerokiej dolince źródłowych cieków Wisłoki, w której istniała dawniej wieś Radocyna, natomiast stoki południowe (słowackie) – nieco stromiej ku bezludnej dolince potoku, będącego lewobrzeżnym dopływem Ondawy. Obniżenie przełęczy pokryte jest mocno zarastającymi już łąkami, schodzącymi daleko w dolinę Wisłoki.
Nazwa przełęczy pochodzi stąd, że cały wydłużony fragment grzbietu, opadający ku południowemu wschodowi od kulminacji Pańskiego Wierchu, już na terenie Słowacji, nazywany jest "Zajęczym Wierchem" (słow. "Zajači vrch"). Nazwa jest bardzo młoda: nie pojawia się ona ani w podanym w „Bibliografii” przewodniku W. Krygowskiego ani nawet w wymienionym w niej przewodniku „Rewaszu”. Do użycia wprowadziła go dopiero podana w „Bibliografii” mapa wydawnictwa „Compass”.
Poprzednią (patrząc od zachodu) przełęczą w granicznym grzbiecie Karpat jest Przełęcz Dujawa, a następną – Przełęcz Beskid nad Ożenną.
Piesze szlaki turystyczne.
Grzbietem przez przełęcz biegną:
Po stronie polskiej z przełęczy sprowadza na północ wyraźna ścieżka, którą schodzą:

</doc>
<doc id="482870" url="https://pl.wikipedia.org/wiki?curid=482870" title="Surinam (rzeka)">
Surinam (rzeka)

Surinam w górnym biegu zwana Gran Rio (niderl. "Suriname Rivier") – rzeka w Surinamie o długości ok. 480 km.
Opis.
Rzeka przepływająca przez środkowy i wschodni Surinam, której źródła znajdują się na styku pasm Gór Wilhelminy i Eilerts de Haan na Wyżynie Gujańskiej. Surinam ma długość ok. 480 km i uchodzi do Oceanu Atlantyckiego na północ od Paramaribo. Jej głównym dopływem jest Commewijne. Powierzchnia jej zlewni wynosi około 16500 km². Przy ujściu średni przepływ wynosi 440 m³/s, a na jej 273 kilometrze – 224 m³/s.
W górnym biegu (nazywanym Gran Rio) występują liczne bystrza, wodospady i spiętrzenia. W środkowym biegu, na wysokości Afobaki, wybudowano sztuczny zbiornik Brokopondo. Posiada on powierzchnię 1600 km² i jest największym zbiornikiem wodnym w kraju.
Poniżej Afobaki rzeka Surinam płynie przez gęsto zaludnione obszary z aluwialnymi terenami zalewowymi, gdzie prowadzone są uprawy. Największe miejscowości położone nad rzeką to: Brokopondo, Nieuw Amsterdam i Paramaribo.
Surinam to jedyna rzeka w państwie, która jest uregulowana. Do miasta Paramaribo zdatna do żeglugi dla statków morskich. Brzegi rzeki w Paramaribo łączy wybudowany w 2000 roku most im. Jules’a Wijdenboscha (1504 m).
Wody rzeki zamieszkują m.in. przedstawiciele płaszczek słodkowodnych, ukośnikowatych, "Chilodontidae", pstrążeniowatych, piraniowatych, smukleniowatych, "Aspredinidae", kiryskowatych, "Loricariinae", "Hypostominae" czy "Pseudopimelodidae".

</doc>
<doc id="482874" url="https://pl.wikipedia.org/wiki?curid=482874" title="Przełęcz Beskid nad Ożenną">
Przełęcz Beskid nad Ożenną

Przełęcz Beskid nad Ożenną (590 m n.p.m.) – przełęcz w zachodniej części Beskidu Niskiego, położona pomiędzy szczytem Czeremchy (670 m n.p.m.) a nie posiadającymi nazwy wierzchołkami o wysokości 659 m n.p.m. i 667 m n.p.m. Na przełęczy kończy się droga wojewódzka nr 992 z Jasła.
Do 2007 roku działało tu turystyczne przejście graniczne na drodze gruntowej z polskiej wsi Ożenna do słowackiej wsi Nižná Polianka.
Poprzednią (patrząc od zachodu) przełęczą w granicznym grzbiecie Karpat jest Przełęcz pod Zajęczym Wierchem, a następną – Przełęcz Kuchtowska.

</doc>
<doc id="482875" url="https://pl.wikipedia.org/wiki?curid=482875" title="Garncarz (Góry Sowie)">
Garncarz (Góry Sowie)

Garncarz (niem. "Quingenberg", 657 m n.p.m.) – wzniesienie w południowo-zachodniej Polsce w Sudetach Środkowych, w Górach Sowich.
Wzniesienie położone w południowo-wschodniej części pasma Gór Sowich, na terenie Parku Krajobrazowego Gór Sowich, około 1,1 km na północny zachód od miejscowości Przygórze.
Kopulaste wzniesienie o stromych zboczach z wyraźnie podkreślonym szczytem, zbudowane z gnejsowych skał góruje nad dolinami potoków Piekielnicy. Poniżej szczytu na północno-zachodnim zboczu na wysokości około 640 m n.p.m. położona jest grupa gnejsowych skałek.
Całe wzniesienie łącznie ze zboczami pokryte jest lasem mieszanym regla dolnego z przewagą świerka.
Na szczycie relikty zamku Quingenburg z końca XIII wieku.

</doc>
<doc id="482879" url="https://pl.wikipedia.org/wiki?curid=482879" title="Las świerkowy">
Las świerkowy



</doc>
<doc id="482880" url="https://pl.wikipedia.org/wiki?curid=482880" title="Gran Rio">
Gran Rio



</doc>
<doc id="482883" url="https://pl.wikipedia.org/wiki?curid=482883" title="Nieuw Nickerie">
Nieuw Nickerie

Nieuw Nickerie – miasto w północno-zachodnim Surinamie przy granicy z Gujaną, położone nad rzeką Corantijn u jej ujścia do Oceanu Altantyckiego. Trzecie pod względem liczby mieszkańców miasto kraju. Ludność: około 13 tys. mieszkańców (2000). Ośrodek administracyjny dystryktu Nickerie.
Na drugim brzegu rzeki znajduje się gujańskie miasto Corriverton, do którego kursują promy rzeczne.

</doc>
<doc id="482884" url="https://pl.wikipedia.org/wiki?curid=482884" title="Smereczne">
Smereczne

Smereczne (w latach 1977–1981 Świerkowa) – niezamieszkała wieś łemkowska w Polsce położona w województwie podkarpackim, w powiecie krośnieńskim, w gminie Dukla. Leży w dolinie potoku Wadernik.
Historia.
W 1592 r. miejscowość posiadali Męcińscy, którzy dziedziczyli ją do końca XIX w. W 1889 roku wieś liczyła 158 mieszkańców (36 domostw): 148 grekokatolików, 8 Żydów, 2 rzymskich katolików[2].
Pod koniec XIX w. i w pierwszych dekadach XX sporo mieszkańców Smerecznego emigrowało za pracą i zarobkiem, głównie do USA.
Mieszkańcy wsi przeszli na prawosławie w konsekwencji Schizmy Tylawskiej i przyłączyli się do budowy cerkwi prawosławnej w sąsiedniej Wilszni, którą oddano do użytku tuż przed wybuchem II wojny światowej.
W 1936 r. mieszkańcy wybudowali pierwszą (i jedyną) szkołę w historii wsi. W 1940 r. wieś liczyła 37 gospodarstw. W czasie II wojny światowej, w 1943 r. Niemcy siłami mieszkańców Smerecznego i okolicznych wsi ukończyli budowę we wsi niemieckiej strażnicy granicznej, zwanej „kasarnią”. Do regulacji płynącego obok potoku wykorzystali kamienne macewy z kirkutu w Dukli. Obecnie część z nich można obejrzeć w muzeum w Zyndranowej. Przed wojną w górnej części wsi istniały szyby naftowe.
Latem 1944 r. oddział partyzancki Armii Krajowej OP-15 "Iwo" z Iwonicza pod dow. Antoniego Penara w ramach Akcji Taśma dokonał tu ataku na „kasarnię”, która „na dwóch przeciwległych rogach budynku (po przekątnej) miała bunkry obronne z grubego kamienia, wyposażone w karabiny maszynowe i szczeliny strzelnicze. Betonowe bunkry zostały tak skonstruowane, że pozwalały prowadzić ostrzał dookoła kasarni”.
We wrześniu 1944 r. wskutek walk frontowych większość chałup we wsi spłonęła, mieszkańcy ją opuścili i nigdy do niej nie wrócili – także za sprawą wysiedleń Łemków w ramach Akcji „Wisła” w roku 1947 i następnych.
Po II wojnie światowej grunty doliny Smerecznego użytkował kombinat rolniczy „Iglopol”, potem przeszły w ręce prywatne. Po dawnej wsi zachowały się do dziś widoczne: krzyż kamienny z końca XIX w., resztki niemieckiej strażnicy oraz wyrobiska po szybach naftowych.
Urodzony i żyjący w Smerecznem do 1944 r. Aleksander Chudyk (ps. Leszek Hrabski) odtworzył w swojej książce "Smereczne w Łemkowszczyźnie. Wspomnienia i relacje" szczegółową mapę wsi sprzed jej zniszczenia. 
----Szlaki piesze

</doc>
<doc id="482885" url="https://pl.wikipedia.org/wiki?curid=482885" title="Wilsznia">
Wilsznia

Wilsznia (j. łemkowski Вільшня, w latach 1977–1981 "Olszanka") – wieś w Polsce, niezamieszkała, położona w województwie podkarpackim, w powiecie krośnieńskim, w gminie Dukla. Leży 2 km na wschód od Olchowca i ok. 1,5 km na północ od granicy polsko-słowackiej. Nazwa pochodzi od słowa "wilchy" (ukr. olchy).
Historia.
Leżała w sercu Beskidu Niskiego, u źródeł potoku o tej samej nazwie. Wyodrębniona w XVII lub w XVIII w. W XIX w. wieś stanowiła własność rodziny Thonetów – właścicieli tartaku i fabryki mebli giętych w Barwinku. Mieszkańcy zajmowali się przeważnie wypasem bydła oraz furmanieniem: wozili głównie drewno do Barwinka, a nieraz aż do Krosna. Przed I wojną światową masowo emigrowali za pracą do USA.
W 1927 r. w wyniku schizmy tylawskiej cała ludność wsi (ponad 30 gospodarstw) przeszła na prawosławie. Od tego czasu zamiast do cerkwi greckokatolickiej w Olchowcu mieszkańcy uczęszczali na nabożeństwa do cerkwi prawosławnej w Mszanie. Dopiero w 1935 r. wybudowali własną cerkiew.
We wrześniu 1944 r. podczas tzw. Operacji dukielsko-preszowskiej toczyły się tu przez wiele dni krwawe walki. Miejscowa ludność schowała się do wąwozów bocznych potoków. Wielu mieszkańców zginęło, a prawie wszystkie budynki spłonęły od ostrzału artyleryjskiego. W 1945 r. mieszkańcy wsi, pozbawieni dobytku, dobrowolnie przenieśli się na Ukrainę, do wsi obwodu lwowskiego.
Szlaki piesze

</doc>
<doc id="482886" url="https://pl.wikipedia.org/wiki?curid=482886" title="Bitwa pod Prostkami">
Bitwa pod Prostkami

Bitwa pod Prostkami rozegrała się w pobliżu miejscowości Prostki w dzisiejszym powiecie ełckim, dnia 8 października 1656 r. pomiędzy sprzymierzonymi wojskami Rzeczypospolitej i Tatarów pod dowództwem hetmana polnego litewskiego Wincentego Gosiewskiego, a wojskami brandenbursko-szwedzkimi pod dowództwem generała Jerzego Fryderyka Waldecka z posiłkującą go jazdą Bogusława Radziwiłła.
Geneza.
Po wycofaniu wojsk szwedzkich i brandenburskich z Warszawy w 1656 r. zdecydowano się wysłać polskie wojska do Prus Książęcych, czego ubocznym skutkiem było zniszczenie Prus przez Tatarów i zmuszenie księcia pruskiego i elektora brandenburskiego Fryderyka Wilhelma do zerwania sojuszu ze Szwecją. Oprócz tego siły te miały za cel związanie sił wroga na tym terenie.
Na czele wojsk Rzeczypospolitej stanął hetman polny litewski Wincenty Aleksander Gosiewski, w charakterze doradcy wojskowego pułkownik Gabriel Wojniłłowicz, na czele 1 000 Tatarów zaś Subchan Ghazi aga. W skład oddziałów weszło wojsko litewskie, oddziały zaciężne koronne, pospolite ruszenie podlaskie, mazowieckie i płockie oraz Tatarzy. Była to głównie jazda, razem około 8 000-9 000. Oddziały te przekroczyły Narew (bród w Łomży lub Wiźnie) na początku października 1656 r. i ruszyły na Ełk.
Wieści o koncentracji na Podlasiu wojsk litewskich skłoniły Fryderyka Wilhelma do wysłania nad granicę z Koroną, w okolice Pisza i Ełku, grupy wojsk brandenburskich pod dowództwem generała Georga Friedricha von Waldeck. Karol X Gustaw skierował zaś w okolicę Tykocina grupę wojsk szwedzkich pod dowództwem Bogusława Radziwiłła. Do połączenia obu wojsk doszło 14 września pod Chorzelami. 25 września dywizja brandenbursko-szwedzka dotarła do Wizny, 29 września mijała nadgraniczną wieś Prostki gdzie Waldeck postanowił przygotować obronę, przeciwny temu był Bogusław Radziwiłł. Ostatecznie ustalono, że Brandenburczycy pozostaną pod Prostkami, a Radziwiłł pójdzie pod Rajgród. Już następnego dnia Bogusław założył obóz w pobliżu tego miasta. W obozie pod Rajgrodem przebywał książę do 5 października. Wtedy wobec wzrastającego zagrożenia ze strony Wincentego Gosiewskiego, Bogusław Radziwiłł postanowił przesunąć swoje wojska na zachód do nieodległych Mieczy, znajdując się tym samym bliżej ugrupowania Georga von Waldeck. Książę był w Mieczach już 6 października. Następnego dnia Radziwiłł otrzymał alarmujący list od komendanta Tykocina Dietricha Rosena, wysłany 5 października, informujący go o marszu głównych sił hetmana Gosiewskiego na północ. W tej sytuacji postanowił książę wycofać się do głównego zgrupowania brandenburskiego pod Prostki, gdzie znalazł się 8 października rano.
Siły zgromadzone przez sprzymierzonych pod Prostkami składały się z 9 regimentów i skwadronu rajtarii oraz regimentu i skwadronu dragonii. Do tego dochodziło kilka chorągwi pospolitego ruszenia szlachty pruskiej. Razem wojska te liczyły około 4 000 ludzi.
Bitwa.
Teren przyszłej bitwy znajdował się na samej granicy Podlasia i Prus Książęcych. Waldeck rozłożył swój tabor na lewym brzegu rzeki na terenie wsi Prostki tak, aby artyleria taborowa mogła panować nad dwoma położonymi na Ełku mostami. Na przeciwległym brzegu, na wysokości wsi Ostrokoły, rozłożyli swój obóz Szwedzi. Na tym brzegu, na wysokości wsi Bogusze, zajął pozycje Bogusław Radziwiłł. Do bitwy doszło tego samego dnia. Wobec pojawienia się od zachodu przeważających sił litewskich, dowodzący armią sprzymierzonych Waldeck, postanowił porzucić swe pozycje na lewym brzegu Ełku i wycofać się na drugi brzeg rzeki w celu połączenia się z maszerującymi z północy posiłkami, prowadzonymi przez pułkownika Heinricha von Wallenrodt.
W czasie opuszczania ufortyfikowanego obozu przez Brandenburczyków do ataku przystąpił Gosiewski, nakazując swym wojskom natarcie na przeciwnika. Po krótkim czasie udało im się opanować opuszczony tabor brandenburski, zdobyć jeden z mostów i przejść na drugą stronę rzeki. Jednocześnie w dole Ełku Tatarzy sforsowali brody i uderzyli na Szwedów i Bogusława Radziwiłła. Po kilku godzinach walki Brandenburczycy i Szwedzi zostali rozbici. Bogusław Radziwiłł dostał się do niewoli. Następnie Gosiewski rozpuścił Tatarów w celu grabieży posiadłości elektorskich.
Po bitwie.
Bitwa trwała około 5 godzin i zakończyła się rozbiciem wojsk szwedzko-brandenbursko-pruskich. Było to jednak zwycięstwo militarne niewykorzystane politycznie – zaraz po bitwie Gosiewski wysłał do elektora list z propozycją odstąpienia Szwedów, która nie została przyjęta.
Wojska Gosiewskiego pociągnęły na Litwę i Żmudź, Tatarzy zaś pod pretekstem odebrania im ważnego jeńca Bogusława Radziwiłła, postanowili wrócić na Krym. Jednak zanim to uczynili, splądrowali i zniszczyli nie tylko obszary Prus, ale i ziemię wiską i starostwo rajgrodzkie.
Po okresie pustoszenia Prus przez Tatarów pozostały pamiątki w postaci nazw miejscowych "Gościniec Tatarski" oraz "Tatarskie Góry".

</doc>
<doc id="482888" url="https://pl.wikipedia.org/wiki?curid=482888" title="Abel Salami">
Abel Salami

Abel Salami (ur. 15 grudnia 1979 w Ekpomie) – nigeryjski piłkarz występujący na pozycji napastnika. Nigeryjczyk ma za sobą występy w Ekstraklasie - w Stomilu Olsztyn i Szczakowiance Jaworzno.

</doc>
<doc id="482889" url="https://pl.wikipedia.org/wiki?curid=482889" title="Genndy Tartakovsky">
Genndy Tartakovsky

Genndy Tartakovsky (ros. Геннадий Борисович Тартаковский – Giennadij Borisowicz Tartakowskij, ur. 17 stycznia 1970 w Moskwie) – amerykański animator rosyjsko-żydowskiego pochodzenia. 
Jest synem dentysty. Gdy miał siedem lat jego rodzice wyjechali wraz z nim do Chicago. Studiował w Columbia College w Chicago i na kalifornijskiej uczelni sztuki. 
Jest autorem takich produkcji, jak "Laboratorium Dextera" ("Dexter’s Laboratory"), "Samuraj Jack" ("Samurai Jack"), "" ("Star Wars: Clone Wars"). Jest również współtwórcą serialu "Atomówki" ("The Powerpuff Girls"). W 2010 roku w Cartoon Network ukazała się jego nowa kreskówka "Tytan Symbionik".
W 2011 Tartakovsky podjął pracę w Sony Pictures Animation, gdzie wyreżyserował swój debiut filmowy: "Hotel Transylwania".
Wspólnie z Adult Swim stworzył w 2017 roku piąty sezon "Samuraja Jacka", a w 2019 roku serial animowany "Primal". Obie te produkcje przeznaczone są dla dorosłych widzów.

</doc>
<doc id="482891" url="https://pl.wikipedia.org/wiki?curid=482891" title="Sędziszów Młp.">
Sędziszów Młp.



</doc>
<doc id="482894" url="https://pl.wikipedia.org/wiki?curid=482894" title="Przełęcz Hałbowska">
Przełęcz Hałbowska

Przełęcz Hałbowska – przełęcz w zachodniej części Beskidu Niskiego, położona na wys. 540 m n.p.m. pomiędzy szczytami Kamienia oraz nie posiadającym nazwy o wysokości 567 m n.p.m. Przez przełęcz biegnie droga, łącząca Nowy Żmigród i Kąty z Krempną.
Na przełęczy znajduje się mogiła 1250 Żydów z getta w Nowym Żmigrodzie, zamordowanych tu przez hitlerowców 7 lipca 1942 r. W l. 80. XX w. została ona odnowiona staraniem rodziny Beerów z Niemiec.

</doc>
<doc id="482895" url="https://pl.wikipedia.org/wiki?curid=482895" title="Dzieci">
Dzieci



</doc>
<doc id="482896" url="https://pl.wikipedia.org/wiki?curid=482896" title="Aktywność nasycenia">
Aktywność nasycenia

Aktywność nasycenia – stan aktywności promieniotwórczej ciała osiągany gdy jest ono poddawane ciągłemu napromieniowywaniu (aktywację) a powstające jądra są radioaktywne.
Przy stałym poziomie aktywacji ciało dochodzi do stanu ustalonego w którym przyrost i ubytek jąder promieniotwórczych są sobie równe:
gdzie
Stan nasycenia może być osiągnięty dla izotopów, po odpowiednio długim napromieniowywaniu. Po czasie równym 10 okresom połowicznego rozpadu radionuklidu powstającego w trakcie aktywacji zmiany są niewielkie.

</doc>
<doc id="482897" url="https://pl.wikipedia.org/wiki?curid=482897" title="Dekanat Mysłowice">
Dekanat Mysłowice

Dekanat Mysłowice – jeden z 37 dekanatów katolickich w archidiecezji katowickiej utworzony w 1868 r. W skład dekanatu Mysłowice wchodzą następujące parafie:

</doc>
<doc id="482900" url="https://pl.wikipedia.org/wiki?curid=482900" title="Dekanat Niedobczyce">
Dekanat Niedobczyce

Dekanat Niedobczyce – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="482902" url="https://pl.wikipedia.org/wiki?curid=482902" title="Dekanat Orzesze">
Dekanat Orzesze

Dekanat Orzesze – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="482906" url="https://pl.wikipedia.org/wiki?curid=482906" title="Doktorzy honoris causa Uniwersytetu Jagiellońskiego">
Doktorzy honoris causa Uniwersytetu Jagiellońskiego

Doktorzy honoris causa UJ

</doc>
<doc id="482907" url="https://pl.wikipedia.org/wiki?curid=482907" title="Nieznajowa">
Nieznajowa

Nieznajowa (j. łemkowski Незнайова) – łemkowska wieś w Polsce położona w województwie małopolskim, w powiecie gorlickim, w gminie Sękowa, nad potokiem Zawoja dopływem Wisłoki.
Wieś królewska starostwa bieckiego w powiecie bieckim województwa krakowskiego w końcu XVI wieku.
W latach 1975–1998 miejscowość administracyjnie należała do województwa nowosądeckiego.
Historia.
Wieś była lokowana w 1546 r. na prawie wołoskim. W 1581 r. Nieznajowa składała się z 2 gospodarstw, w 1785 r. zamieszkiwało ją 296 grekokatolików i 7 żydów, w 1886 r. – 332 mieszkańców, zaś w 1936 r. – 250.
W 1780 r. wybudowano cerkiew greckokatolicką pw. śś Kosmy i Damiana. Użytkowano ją do 1930, kiedy wybudowano drugą cerkiew – prawosławną.
Wieś znana była w okolicy z odbywających się tu co 2 tygodnie targów (głównie handel bydłem) i jarmarków (4 razy do roku: na Wniebowstąpienie, 13 sierpnia, 10 września i 30 października). W 1928 r. greckokatoliccy mieszkańcy przeszli na prawosławie. W latach trzydziestych XX wieku działały tu dwa duże młyny. W 1938 r. we wsi było 60 domów, 2 cerkwie, kapliczka, poczta, leśniczówka, tartak parowy. Po II wojnie światowej większość mieszkańców (Łemkowie) została wysiedlona do ZSRR, reszta przeniosła się do pobliskiego Czarnego. Po dawnych mieszkańcach zostały do dziś tylko nieliczne ślady zabudowań i kamienne łemkowskie krzyże przydrożne, a także kilkanaście cmentarnych nagrobków. Nie ocalała natomiast drewniana cerkiew Świętych Kosmy i Damiana, jedna z ładniejszych w okolicy. Zawaliła się w 1964 r. Niektóre jej elementy znajdują się w cerkwi-muzeum w Bartnem. Cerkiew prawosławną rozebrano przed 1956 r.
Obecnie w miejscowości znajduje się kilka zabudowań, w tym czynna okresowo chatka studencka ("Chatka w Nieznajowej").
Szlaki piesze

</doc>
<doc id="482908" url="https://pl.wikipedia.org/wiki?curid=482908" title="Dekanat Pawłowice Śląskie">
Dekanat Pawłowice Śląskie

Dekanat Pawłowice Śląskie – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="482909" url="https://pl.wikipedia.org/wiki?curid=482909" title="Czwarty Świat">
Czwarty Świat

Czwarty Świat – powstała w wyniku sporów dotyczących klasyfikacji krajów rozwijających się grupa krajów o najmniejszym wskaźniku rozwoju społecznego. Grupa ta obejmuje około 50 państw, z czego według danych ONZ na rok 2006 najmniej rozwiniętym państwem świata jest Timor Wschodni.
W teorii konwergencji zakładano, że w przyszłości państwa Trzeciego Świata znajdą się na tej samej linii rozwoju co państwa Pierwszego i Drugiego Świata, co stworzyło problem z nazwaniem państw najwolniej rozwijających się lub prawie nierozwijających się, będących daleko od takich rokowań. Wiele państw Trzeciego Świata utrzymywało stały wzrost standardów życia, natomiast część, zwłaszcza te dotknięte klęskami żywiołowymi, nie wykazywała zmian w tym kierunku, pozostając na ostatnich miejscach rankingu rozwoju społecznego.
Obecnie pod pojęciem Czwartego Świata najczęściej rozumie się kraje najuboższe, o najniższym produkcie krajowym brutto i wskaźniku rozwoju społecznego, z wysoką umieralnością i niskim standardem życia, dotknięte najczęściej klęskami żywiołowymi, konfliktami zbrojnymi, niekiedy problemem masowego głodu obywateli. 
Kraje najsłabiej rozwinięte stanowią mniejszość świata w porównaniu z krajami rozwiniętymi lub wysoko rozwiniętymi – zarówno pod względem ich liczby oraz liczebności populacji, jak i powierzchni tych państw.

</doc>
<doc id="482910" url="https://pl.wikipedia.org/wiki?curid=482910" title="Dekanat Piekary Śląskie">
Dekanat Piekary Śląskie

Dekanat Piekary Śląskie – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="482911" url="https://pl.wikipedia.org/wiki?curid=482911" title="Dekanat Pogrzebień">
Dekanat Pogrzebień

Dekanat Pogrzebień – jeden z 37 dekanatów katolickich w archidiecezji katowickiej. W jego skład wchodzą następujące parafie:
Historia.
Pierwszy dekanat pogrzebieński powołany w 1738 r., został 10 kwietnia 1924 r. połączony z parafią w Pszowie w dekanacie wodzisławskim, którą to ustalono jako siedzibę nowego dekanatu pszowskiego. Ponownie dekanat pogrzebieński reaktywowano w II. poł. XX w.

</doc>
<doc id="482913" url="https://pl.wikipedia.org/wiki?curid=482913" title="Wskaźnik Rozwoju Społeczeństwa">
Wskaźnik Rozwoju Społeczeństwa



</doc>
<doc id="482914" url="https://pl.wikipedia.org/wiki?curid=482914" title="Hamlet (film 1996)">
Hamlet (film 1996)

Hamlet () – adaptacja filmowa sztuki Williama Shakespeare’a pod tym samym tytułem, wyreżyserowana w 1996 roku przez Kennetha Branagha, który wystąpił również w roli tytułowej. Derek Jacobi i Julie Christie wystąpili w rolach króla Klaudiusza i królowej Gertrudy, Kate Winslet w roli Ofelii, Richard Briers w roli Poloniusza, a Nicholas Farrell w roli Horacja.
Trwający prawie cztery godziny film jest pierwszą pełną ekranizacją sztuki Szekspira, zawiera nawet jedną dodatkową kwestię ('Attack!' – „Do ataku!”) nie pojawiającą się w żadnej z wersji tekstu sztuki.
Branagh osadził akcję filmu w epoce wiktoriańskiej. Blenheim Palace zbudowany na początku XVIII wieku pełni w filmie rolę zamku w Elzynorze.
Film jest bardzo widowiskowy, większość z licznych monologów przedstawiana jest z wykorzystaniem niemych scen o charakterze retrospekcji lub sekwencji snów obrazujących wydarzenia, o których mowa w monologu. Na przykład dla ilustracji monologu, w którym Hamlet wspomina błazna Yoricka, użyto w filmie sceny retrospektywnej z Yorickiem zabawiającym Hamleta. Film jest również ostatnim, jaki nakręcono całkowicie przy użyciu taśmy 70 mm (dane na styczeń 2006).
Retrospekcje i sceny snów pozwoliły na pojawienie się w filmie postaci tylko wspominanych w sztuce, np. John Gielgud i Judi Dench odgrywają Priama i Hekubę wspominanych tylko w monologu jednego z aktorów po przybyciu do Elzynoru, a Ken Dodd pojawia się w roli Yoricka również tylko wspominanego w sztuce. Inni aktorzy gościnnie występujący w filmie to: Charlton Heston jako pierwszy aktor, Robin Williams jako dworzanin Ozryk, Richard Attenborough jako angielski ambasador, Brian Blessed jako duch ojca Hamleta, Jack Lemmon jako Marcellus strażnik pałacowy i Billy Crystal jako grabarz.
Nagrody i nominacje.
Amerykańska Akademia Sztuki i Wiedzy Filmowej – Oscar
Brytyjska Akademia Sztuk Filmowych i Telewizyjnych – BAFTA
Międzynarodowa Akademia Prasy – Złota Satelita
Amerykańska Gildia Scenografów
Międzynarodowy Festiwal Sztuki Autorów Zdjęć Filmowych Plus Camerimage - Złota Żaba

</doc>
<doc id="482915" url="https://pl.wikipedia.org/wiki?curid=482915" title="Dekanat Pszczyna">
Dekanat Pszczyna

Dekanat Pszczyna – jeden z 37 dekanatów katolickich w archidiecezji katowickiej.
W jego skład wchodzą obecnie następujące parafie:
Historia.
Dekanat powstał ok. 1350 z wydzielenia części parafii dekanatu Oświęcim: Pszczyna, Wisła (Mała), Ćwiklice, Studzionka, Miedźna, Suszec, Woszczyce, Brzeźce (przejściowo również inne). Przez następne stulecia pozostawał podległy diecezji krakowskiej.
Po soborze trydenckim pierwszej wizytacji dokonał archidiakon krakowski Krzysztof Kazimirski na zlecenie biskupa Jerzego Radziwiłła w listopadzie 1598. Większość kościołów dekanatu znajdowała się w rękach luteran, jedynie kościoły parafialne w Lędzinach (z Chełmem) i Bojszowach były w rękach katolickich.
Wizytacje z 1611, za biskupa Piotra Tylickiego, pominęły dekanat pszczyński, który został wizytowany następnie w 1619 przez archidiakona krakowskiego Jana Foxa, na zlecenie biskupa Marcina Szyszkowskiego. Po nich odbyła się wizytacja w 1657, a ostatnia w 1720.
W latach 1747–1749 dekanat obejmował 15 parafii. Ówczesną liczbę katolików szacuje się 20 037, żydów na 150, protestantów na 1334 (1324 luterani i 10 kalwinów). W 1770 ponad 300 kalwinów wyemigrowało z pobliskich Kóz aby założyć na terenie dekanatu Pszczyna kolonię Hołdunów.
Od 1811 roku dekanat znajdował się pod zarządem diecezji wrocławskiej, a ostatecznie przyłączony do niej został na mocy bulli papieża Piusa VII De salute animarum z 16 lipca 1821. Diecezję katowicką utworzono w 1925.

</doc>
<doc id="482918" url="https://pl.wikipedia.org/wiki?curid=482918" title="Przełęcz Małastowska">
Przełęcz Małastowska

Przełęcz Małastowska (604 m n.p.m.) – przełęcz w masywie Magury Małastowskiej w Beskidzie Niskim.
Przez przełęcz prowadzi droga wojewódzka nr 977 do przejścia granicznego Konieczna-Becherov.
Na przełęczy znajduje się cmentarz wojenny nr 60 z czasów I wojny światowej zaprojektowany przez Dušana Jurkoviča, na którym spoczywa 174 żołnierzy. Uwagę zwraca stojąca w głębi masywna budowa z bali kryta gontem, z ażurową kompozycją z drewnianych krzyży na szczycie i malowanym wizerunkiem Matki Boskiej.

</doc>
<doc id="482919" url="https://pl.wikipedia.org/wiki?curid=482919" title="Rudolf Habsburg">
Rudolf Habsburg



</doc>
<doc id="482920" url="https://pl.wikipedia.org/wiki?curid=482920" title="Dekanat Ruda Śląska">
Dekanat Ruda Śląska

Dekanat Ruda Śląska – jeden z 37 dekanatów katolickich w archidiecezji katowickiej. W jego skład wchodzą następujące parafie:
Nieistniejące parafie:

</doc>
<doc id="482922" url="https://pl.wikipedia.org/wiki?curid=482922" title="Przełęcz Owczarska">
Przełęcz Owczarska

Przełęcz Owczarska (501 m n.p.m.) – przełęcz w północno-zachodniej części Beskidu Niskiego, położona pomiędzy szczytami Brusów (594 m n.p.m.) oraz Ostrego Działu (675 m n.p.m.). Przez przełęcz biegnie stara droga, łącząca Owczary z Małastowem.

</doc>
<doc id="482924" url="https://pl.wikipedia.org/wiki?curid=482924" title="Poziom glebowy">
Poziom glebowy



</doc>
<doc id="482925" url="https://pl.wikipedia.org/wiki?curid=482925" title="Dekanat Pszów">
Dekanat Pszów

Dekanat Pszów – jeden z 37 dekanatów katolickich w archidiecezji katowickiej. W jego skład wchodzą następujące parafie:
Historia.
Utworzony 10 kwietnia 1924 r. z połączenia dekanatu pogrzebieńskiego z parafią w Pszowie w dekanacie wodzisławskim, którą to ustalono jako siedzibę nowego dekanatu.

</doc>
<doc id="482928" url="https://pl.wikipedia.org/wiki?curid=482928" title="Dekanat Rybnik">
Dekanat Rybnik

Dekanat Rybnik – jeden z 37 dekanatów katolickich w archidiecezji katowickiej, powołany w 1924 r. W jego skład wchodzą następujące parafie:
Historia.
Wydzielony w 1924 r. z parafii w dekanacie żorskim i jednej w dekanacie wodzisławskim, dekanat rybnicki wszedł w skład powołanej rok później diecezji katowickiej.

</doc>
<doc id="482929" url="https://pl.wikipedia.org/wiki?curid=482929" title="Józef Kraszewski">
Józef Kraszewski



</doc>
<doc id="482930" url="https://pl.wikipedia.org/wiki?curid=482930" title="Dekanat Siemianowice Śląskie">
Dekanat Siemianowice Śląskie

Dekanat Siemianowice Śląskie – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="482931" url="https://pl.wikipedia.org/wiki?curid=482931" title="Dekanat Świętochłowice">
Dekanat Świętochłowice

Dekanat Świętochłowice – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="482933" url="https://pl.wikipedia.org/wiki?curid=482933" title="Basico">
Basico



</doc>
<doc id="482934" url="https://pl.wikipedia.org/wiki?curid=482934" title="Klatka piersiowa">
Klatka piersiowa

W anatomii człowieka klatka piersiowa (łac. "thorax") – część tułowia między szyją i jamą brzuszną. Chroni ona narządy wewnętrzne (głównie serce i płuca) i umożliwia proces wymiany gazowej.
Klatka piersiowa człowieka.
Anatomia klatki piersiowej.
Szkielet kostny.
Szkielet kostny tworzą: 
Anatomiczne granice.
Stworzone z powyższych kości rusztowanie kostne ograniczają następujące struktury:
Jamę klatki piersiowej od jamy brzusznej odgradza przepona.
Jama klatki piersiowej.
Klatka piersiowa od wewnątrz pokryta jest opłucną i w ten sposób tworzy przestrzeń zwaną jamą klatki piersiowej (łac. "cavum thoracis"), w której mieszczą się:
Mięśnie klatki piersiowej.
Od zewnątrz kostne rusztowanie klatki piersiowej pokryte jest mięśniami:
Grupa mięśni klatki piersiowej pokryta jest skórą w której widoczne są sutki, brodawki sutkowe widoczne są u mężczyzn na wysokości IV międzyżebrza, natomiast u kobiet na wysokości od III do VII międzyżebrza i zlokalizowane są bardziej bocznie (w kierunku linii pachowej przedniej).
Patologia klatki piersiowej.
Znane są różne odchylenia budowy klatki piersiowej:

</doc>
<doc id="482937" url="https://pl.wikipedia.org/wiki?curid=482937" title="Dekanat Tychy Nowe">
Dekanat Tychy Nowe

Dekanat Tychy Nowe – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="482938" url="https://pl.wikipedia.org/wiki?curid=482938" title="Oleksiej Michajliczenko">
Oleksiej Michajliczenko



</doc>
<doc id="482940" url="https://pl.wikipedia.org/wiki?curid=482940" title="Dekanat Tychy Stare">
Dekanat Tychy Stare

Dekanat Tychy Stare – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="482942" url="https://pl.wikipedia.org/wiki?curid=482942" title="Carde">
Carde



</doc>
<doc id="482944" url="https://pl.wikipedia.org/wiki?curid=482944" title="ATD Czwarty Świat">
ATD Czwarty Świat

ATD Czwarty Świat (, tłum. Pomoc wobec każdego nieszczęścia – Czwarty Świat; obecnie skr. ATD oznacza – , tłum. „Razem postawmy na godność”) – międzynarodowy ruch humanitarny i organizacja non-profit mające na celu walkę z nędzą i ubóstwem. Prowadzi działalność charytatywną oraz realizuje projekty badawczo-naukowe dotyczące mechanizmów nędzy i wykluczenia społecznego. 
ATD zawiązało swoją działalność w 1957 roku pod Paryżem z inicjatywy ojca Józefa Wrzesińskiego oraz rodziny z obozowiska dla bezdomnych w Noisy-le-Grand. Termin „Czwarty Świat” pojawia się dopiero około 1968 roku, kiedy to ojciec Wrzesiński określa ATD mianem w formie znaczącej początkowo „Czwarty Stan” lub "Quatrième Ordre" używanym w czasie Rewolucji Francuskiej jako określenie „nieszczęśników, biedaków i tych, którzy nie są nigdzie reprezentowani”. Nazwa „Czwarty Świat” dotyczy warstwy ludzi najbiedniejszych, która istnieje we wszystkich krajach świata, zarówno bogatych, jak i biednych.
W latach 1964–1998 na czele ruchu stała Geneviève de Gaulle-Anthonioz, która w 1988 roku po śmierci Józefa Wrzesińskiego stanęła na czele ruchu. Jej udział nadał ruchowi ATD rozgłosu i ułatwił prowadzenie działalności.
W Polsce Ruch ATD Czwarty Świat rozpoczął swoją działalność w 1998 roku w Kielcach od spotkania wolontariuszy z bezdomnymi na dworcu PKP i w noclegowni. Od tego czasu trwają regularne spotkania i coroczne obchody Międzynarodowego Dnia Walki z Ubóstwem, 17 października. W 2002 roku przy dworcu PKP w Kielcach ustawiono krzyż upamiętniający zmarłych bezdomnych. Rok później zorganizowane zostały warsztaty artystyczne w Kałkowie k. Kielc.
W Warszawie ATD Czwarty Świat rozpoczął działalność w 2004 roku. W salach Uniwersytetu Warszawskiego odbył się Ósmy Uniwersytet Powszechny, gdzie spotkali się ludzie najubożsi, wolontariusze i politycy z całej Europy, by wspólnie dyskutować o godności człowieka oraz o walce z nędzą i wykluczeniem społecznym.

</doc>
<doc id="482945" url="https://pl.wikipedia.org/wiki?curid=482945" title="Adam Landman">
Adam Landman

Adam Landman (ur. 25 czerwca 1902, zm. 1 marca 1969 w Warszawie) – polski filozof, tłumacz i znawca klasycznej filozofii niemieckiego idealizmu (przetłumaczył m.in. korpus dzieł G.W.F. Hegla). Przed 1939 rokiem osadzony w obozie w Berezie Kartuskiej. Po II wojnie światowej członek Polskiej Zjednoczonej Partii Robotniczej. Pochowany na Cmentarzu Wojskowym na Powązkach w Warszawie (kwatera D 6 rz. 5 m. 20).

</doc>
<doc id="482946" url="https://pl.wikipedia.org/wiki?curid=482946" title="Dekanat Wodzisław Śląski">
Dekanat Wodzisław Śląski

Dekanat Wodzisław Śląski również (dekanat wodzisławski) – jeden z 37 dekanatów katolickich w archidiecezji katowickiej, powołany w XVI w. Obecnie w jego skład wchodzą następujące parafie:
Historia.
Archiprezbiterat (odpowiednik dekanatu w dawnej diecezji wrocławskiej) w Wodzisławiu powstał w 1592 i jako pierwszy nowy powiększył liczbę najstarszych dwunastu na jakie w średniowieczu dzielił się archidiakonat opolski diecezji wrocławskiej. Początkowo składało się nań 14 parafii. Wizytacja kościelna przeprowadzona w 1652 sporządziła sprawozdania z odwiedzin parafii w Wodzisławiu (z filiami w Radlinie i Marklowicach), Jedłowniku, Pszowie, Rydułtowach, Połomi (z filią w Świerklanach), Jastrzębiu, Ruptawie (z filią w Moszczenicy), Mszanie (z filią w Łaziskach), Skrzyszowie (z filią w Godowie).
W 1654 podporządkowany został komisariatowi kościelnemu w Cieszynie.
Po podziale Górnego Śląska w 1922 r. oddzielony od diecezji wrocławskiej, w 1925 r. wraz z 12 innymi dekanatami współtworzył nową diecezję katowicką.
W 1970 z części dekanatu wodzisławskiego wydzielono Dekanat Gorzyce Śląskie.

</doc>
<doc id="482948" url="https://pl.wikipedia.org/wiki?curid=482948" title="Da Costa Jair">
Da Costa Jair



</doc>
<doc id="482949" url="https://pl.wikipedia.org/wiki?curid=482949" title="Dekanat Żory">
Dekanat Żory

Dekanat Żory – jeden z 37 dekanatów katolickich w archidiecezji katowickiej.
W jego skład wchodzą następujące parafie:
Historia.
Archiprezbiterat (odpowiednik dekanatu w dawnej diecezji wrocławskiej) w Żorach był jednym z dwunastu na jakie w średniowieczu dzielił się archidiakonat opolski diecezji wrocławskiej.
W sprawozdaniu z poboru papieskiej dziesięciny sporządzonym przez Galharda z Cahors w latach 1335-1342 wymieniono 7 jego parafii: Bzie (Goltmansdorff), Pielgrzymowice (Peregrini), Godów (Gdow), Rybnik (Ribnicz), Boguszowice (Boguslavicz), Dębieńsko (Dambin), "Birkindorf" (najpewniej Brzezie - dzielnica Raciborza). Z pewnością nie wymienione zostały wszystkie wówczas istniejące, a tylko te parafie, które wcześniej nie uiściły papieskiej dziesięciny.
Według kolejnego zachowanego sprawozdania z poboru świętopietrza, tym razem sporządzonego przez archidiakona opolskiego Mikołaja Wolffa w 1447 na dekanat żorski składały się następujące parafie: Żory (Zarn), Wodzisław (Loslaw), Rybnik (Reybnik), Pszów (Pschw), Krzyżowice (Creyschdorff), Godów (Godaw), Bzie (Goltmansdorff), Jedłownik (Gedlaw), Połomia (Polom), Mszana (Mischna), Rogów (Rogaw), Jastrzębie (Hermansdorff), Gorzyce (Bestimdorff), Szeroka (Tunsdorff), Boguszowice (Boguschowicz), Bełk (Belk), Pielgrzymowice (Pilgremsdorff), Pawłowice (Pawlowicz), Dębieńsko (Dambensko), Brzezie (najpewniej Brzezie), Skrzyszów (Krischaw), Warszowice (Varschowicz), Moszczenica (Mostnicz), Radziejów (Popielów) (Radzcow), Leszczyny (Leschczina).
Jako pierwszy od dekanatu żorskiego oddzielił się dekanat wodzisławski, stało się to jeszcze w XVI w.

</doc>
<doc id="482951" url="https://pl.wikipedia.org/wiki?curid=482951" title="Słoneczne Skałki (Góry Sowie)">
Słoneczne Skałki (Góry Sowie)

Słoneczne Skałki (niem. "Sonnenstein") – gnejsowe skałki w Sudetach Środkowych w środkowej części pasma Gór Sowich.
Położenie i opis.
Formy skalne położone na terenie Parku Krajobrazowego Gór Sowich, w środkowej części pasma Gór Sowich, na zachodnim stoku Słonecznej, około 2,5 km na północny wschód od centrum miejscowości Jugów.
Niewielkie skałki gnejsowe pod wierzchołkiem Kalenicy na zachodnim zboczu, ciągnące się w postaci wychodni, złożonej z poszarpanych, nieregularnych bloków skalnych na wysokości około 940-945 m n.p.m. Dawniej kilkumetrowe skałki stanowiły punkt widokowy, obecnie są zasłonięte drzewami.
Turystyka.
Obok Słonecznych Skałek przechodzą szlaki turystyczne:

</doc>
<doc id="482955" url="https://pl.wikipedia.org/wiki?curid=482955" title="Dekanat Jastrzębie Górne">
Dekanat Jastrzębie Górne

Dekanat Jastrzębie Górne – jeden z 37 dekanatów katolickich w archidiecezji katowickiej. Wydzielony z dekanatu Jastrzębie Zdrój, który obejmował parafie dawnych dekanatów żorskiego i wodzisławskiego
W jego skład wchodzą następujące parafie:

</doc>
<doc id="482956" url="https://pl.wikipedia.org/wiki?curid=482956" title="Rauma (dialekt)">
Rauma (dialekt)

Dialekt Rauma ("rauman giäl") – dialekt języka fińskiego, używany przez mieszkańców miasta Rauma (zachodnia Finlandia) i uważany przez nich za osobny język. Charakteryzuje się słownictwem wywodzącym się w dużej części z języków germańskich, głównie języka szwedzkiego.

</doc>
<doc id="482957" url="https://pl.wikipedia.org/wiki?curid=482957" title="Dekanat Katowice Panewniki">
Dekanat Katowice Panewniki



</doc>
<doc id="482958" url="https://pl.wikipedia.org/wiki?curid=482958" title="Plati">
Plati



</doc>
<doc id="482960" url="https://pl.wikipedia.org/wiki?curid=482960" title="Amina 9D-178">
Amina 9D-178

Amina 9D-178 – mieszanina rozgałęzionych amin drugorzędowych, w których jednym z podstawników jest grupa dodecenylowa, a drugim – trialkilometylowa (12–15 atomów węgla). Wykorzystywana jako rozpuszczalnik przy ekstrakcji uranu i plutonu. Jest składnikiem "Amberlite LA-1".

</doc>
<doc id="482961" url="https://pl.wikipedia.org/wiki?curid=482961" title="Amberlite LA-1">
Amberlite LA-1



</doc>
<doc id="482962" url="https://pl.wikipedia.org/wiki?curid=482962" title="San Giovanni">
San Giovanni

Miejscowości we Włoszech:

</doc>
<doc id="482963" url="https://pl.wikipedia.org/wiki?curid=482963" title="Amina 21F81">
Amina 21F81

Amina 21F81 – organiczny związek chemiczny z grupy amin pierwszorzędowych. Może być stosowana jako rozpuszczalnik przy ekstrakcji tytanu(IV) z roztworów siarczanowych i pierwiastków ziem rzadkich, m.in. ceru, toru, lantanu, prazeodymu, neodymu i samaru z roztworzonego monacytu. Wykorzystuje się ją przy tym rozcieńczoną w rozpuszczalnikach węglowodorowych (kerozynie), także z dodatkiem innych substancji, np. oktanolu.

</doc>
<doc id="482964" url="https://pl.wikipedia.org/wiki?curid=482964" title="E262 (trasa europejska)">
E262 (trasa europejska)

E262 − oznaczenie europejskiej trasy łącznikowej (kategorii B), biegnącej przez wschodnią Litwę, wschodnią Łotwę i zachodnią Rosję.
E262 zaczyna się w Kownie, gdzie odbija od tras europejskich E67 i E85. Na Litwie biegnie szlakiem drogi krajowej A6 przez Wiłkomierz i Ucianę do granicy państwowej Smelyne - Medumi.
Na Łotwie E262 biegnie szlakiem drogi krajowej A13 przez Dyneburg i Rzeżycę (skrzyżowanie z E22) do przejścia granicznego Grebneva - Ubylinka.
W Rosji E262 biegnie szlakiem drogi A116 do Ostrowa, gdzie łączy się z trasą europejską E95.
Ogólna długość trasy E262 wynosi około 417 km, z czego 184 km na Litwie, 168 km na Łotwie i 65 km w Rosji.

</doc>
<doc id="482965" url="https://pl.wikipedia.org/wiki?curid=482965" title="San Giorgio">
San Giorgio

Miejscowości we Włoszech:
Wyspy włoskie:

</doc>
<doc id="482966" url="https://pl.wikipedia.org/wiki?curid=482966" title="Amina S-24">
Amina S-24

Amina S-24 – organiczny związek chemiczny z grupy amin wielkocząsteczkowych, rozpuszczalnik ekstrakcyjny produkowany przez Union Carbide Chemicals Co. (USA).

</doc>
<doc id="482969" url="https://pl.wikipedia.org/wiki?curid=482969" title="Jurgen Klinsmann">
Jurgen Klinsmann



</doc>
<doc id="482971" url="https://pl.wikipedia.org/wiki?curid=482971" title="San Martino Dall'argine">
San Martino Dall'argine



</doc>
<doc id="482972" url="https://pl.wikipedia.org/wiki?curid=482972" title="Andrzej Lipko">
Andrzej Lipko

Andrzej Lipko (ur. 1952 w Lublinie) – polski inżynier górnik, były kierownik Ministerstwa Przemysłu i Handlu oraz były prezes zarządu Polskiego Górnictwa Naftowego i Gazownictwa.
Życiorys.
Ukończył Politechnikę Śląską, specjalizując się w zakresie technicznej eksploatacji złóż.
W latach 1974–1991 pracował w Kopalni Węgla Kamiennego „Sośnica”, początkowo na stanowisku robotniczym, później jako kierownik działu ekonomicznego kopalni. Od 1990 pełnił także funkcję przewodniczącego Krajowej Komisji Górnictwa NSZZ „Solidarność”. Od 13 lutego do 29 lipca 1991 oraz od 6 września 1991 do 2 lutego 1993 był podsekretarzem stanu w Ministerstwie Przemysłu. Od 23 grudnia 1991 do 11 lipca 1992 w rządzie Jana Olszewskiego był kierownikiem tego resortu. Od 1993 do 1999 zajmował stanowisko prezesa zarządu TERMKOM Sp. z o.o. w Gliwicach. Został następnie wiceprezesem zarządu Polskiego Górnictwa Naftowego i Gazownictwa, a w czerwcu objął stanowisko prezesa zarządu tego przedsiębiorstwa. Zajmował je do jesieni 2001. Był później członkiem zarządu Partii Centrum.

</doc>
<doc id="482974" url="https://pl.wikipedia.org/wiki?curid=482974" title="Chaetodon austriacus">
Chaetodon austriacus

Motyl czarnoogoniasty
Chaetodon austriacus – gatunek morskiej ryby z rodziny chetonikowatych (Chaetodontidae).
Występowanie.
Morze Czerwone i Zatoka Adeńska oraz na śródziemnomorskim wybrzeżu Izraela, najwyraźniej jako migrant przez Kanał Sueski.
Dorasta do 14 cm długości.
Występuje zwykle na obszarach bogatych w koralowce na głębokości od 0,5 do 20 m, na rafach, w lagunach lub zatokach. Dorosłe osobniki są zazwyczaj spotykane w parach patrolujących terytorium, podczas gdy osobniki młodociane żyją wśród koralowców. Gatunek ten żywi się polipami koralowymi i mackami ukwiałów.

</doc>
<doc id="482976" url="https://pl.wikipedia.org/wiki?curid=482976" title="Kvinnemuseet">
Kvinnemuseet

Kvinnemuseet (Muzeum Kobiet) w Kongsvinger zostało założone w willi "Rolighed" – domu rodzinnym pisarki Dagny Juel Przybyszewskiej. 
Historia.
Budynek został zbudowany w 1857 w stylu szwajcarskim. Jego pierwszym właścicielem był kupiec Sigward Irgens Rynning. Po jego śmierci dom został sprzedany. W 1875 roku kupili go Minda i Hans Lemmich Juellowie. Hans Lemmich Juell był lekarzem. Mieli 4 córki. Najbardziej znaną była Dagny Juel Przybyszewska. Po śmierci męża Minda sprzedała dom. Pełnił on rolę plebanii, a po II wojnie światowej gmina będąca właścicielem kwaterowała tam osoby nie mające mieszkań. W latach 1954–1983 mieściła się tu stolarnia. Po jej wyprowadzce budynek stał pusty i planowano jego wyburzenie. 
W 1988 roku zrodziła się idea utworzenia w zdewastowanym domu muzeum związanego z Dagny Juel Przybyszewską i kwestią emancypacji kobiet. Muzeum Kongsvinger wykupiło w 1989 roku zniszczony budynek i przystąpiło do odbudowy. Wymieniono wszystkie okna, a ganek, który się zawalił odrestaurowano na podstawie zachowanych fotografii. 31 maja1995 roku uroczystego otwarcia dokonała norweska królowa Sonja. W 1997 roku muzeum uzyskało status muzeum narodowego. 
Swoją działalność Muzeum Kobiet (bo tak nazwano instytucję usytuowaną w "Rolighed") zainaugurowało wystawą "Kvinnesjebner" ("Losy kobiet"). Obecnie w muzeum mieści się stała wystawa poświęcona Dagny Juel Przybyszewskiej oraz wystawy czasowe. Muzeum organizuje koncerty i wystawy współczesnych artystów norweskich. W archiwum muzeum znaleźć można materiały dotyczące Dagny Juel Przybyszewskiej oraz historii norweskiego ruchu emancypacyjnego.
1 czerwca 2017 roku muzeum zostało ponownie otwarte po rocznej przerwie. Została zmieniona ekspozycja. W 2020 roku Muzeum otrzymało dotację 100 tysięcy koron norweskich z Archiwum Narodowego (Arkivverket) na digitalizację i uporządkowanie zbiorów dotyczących trzech norweskich kobiet: Berit Ås, Torild Skard i Trine Eklund.

</doc>
<doc id="482977" url="https://pl.wikipedia.org/wiki?curid=482977" title="San Martino">
San Martino

Miejscowości we Włoszech:

</doc>
<doc id="482978" url="https://pl.wikipedia.org/wiki?curid=482978" title="San Pietro">
San Pietro

Miejscowości we Włoszech:
Inne:

</doc>
<doc id="482979" url="https://pl.wikipedia.org/wiki?curid=482979" title="Józef Wrzesiński">
Józef Wrzesiński

Józef Wrzesiński (we Francji znany jako Joseph Wresinski, ur. 12 lutego 1917 w Angers; zm. 14 lutego 1988 w Suresnes) – francuski duchowny, działacz społeczny, założyciel międzynarodowego ruchu pomocy "ATD Czwarty Świat". Jego ojciec był emigrantem z Polski, a matka z Hiszpanii. Po opuszczeniu rodziny przez ojca który wrócił do kraju, wyrastała ona w biedzie skazana na zapomogi od zamożniejszych rodzin francuskich.
Józef Wrzesiński przyjął święcenia kapłańskie 29 czerwca 1946 w Soissons. Przez kolejne dziesięć lat pozostawał proboszczem w kilku wiejskich parafiach w departamencie Aisne. W 1956 roku dostał od biskupa miejscowego propozycję dołączenia do obozowiska dla bezdomnych w Noisy-le-Grand pod Paryżem, do którego dołączył 14 lipca 1956 biorąc pod opiekę 252 rodzin.
Wraz z rodzinami z obozu dla bezdomnych Noisy-le-Grand o. Józef założył w 1957 r. stowarzyszenie charytatywne "ATD", co w tłumaczeniu znaczy: "Aide à Toute Détresse", „Pomoc wobec każdego nieszczęścia”, które z czasem przekształciło się w ruch międzynarodowy prowadzący działalność dobroczynną oraz realizujący projekty badawczo-naukowe dotyczące mechanizmów nędzy i wykluczenia społecznego.
W 1958 roku rozpoczął współpracę z Geneviève de Gaulle-Anthonioz (siostrzenicą Charles de Gaulle-a), która nadała rozgłosu działalności ruchu ATD a po śmierci Wrzesińskiego przejęła kierownictwo ruchu. 
Proces beatyfikacyjny ojca Józefa Wrzesińskiego rozpoczął się w roku 1997 w Soissons i zakończył się na szczeblu diecezjalnym w roku 2003. Dokumentacja beatyfikacyjna została następnie przekazana do Rzymu, gdzie Kongregacja Spraw Kanonizacyjnych wydała 2 czerwca 2007 r. dekret zatwierdzający. Postulatorem procesu jest o. Marc Leclerc, profesor filozofii na Uniwersytecie Gregoriańskim w Rzymie.
17 października 1987 jest datą odsłonięcia płyty upamiętniającej wszelkich ofiar nędzy w Paryżu na Placu Wolności i Praw Człowieka z inicjatywy o. Wrzesińskiego. W 1992 dzień 17 października ogłoszony został przez Zgromadzenie Ogólne ONZ "Międzynarodowym Dniem Walki z Ubóstwem".
Od chwili kiedy "Międzynarodowy Dzień" został oficjalnie uznany przez ONZ, podjęto w Polsce próby obchodzenia tego dnia, ale dopiero na przełomie lat 1997/98 zostały one publicznie nagłośnione z inicjatywy rozmaitych działaczy w miastach począwszy od Kielc, a następnie w Warszawie, Poznaniu i Bydgoszczy. W 2011 roku powstał film biograficzny "Joseph l'insoumis", "Józef nie poddany".

</doc>
<doc id="482980" url="https://pl.wikipedia.org/wiki?curid=482980" title="DW473">
DW473



</doc>
<doc id="482982" url="https://pl.wikipedia.org/wiki?curid=482982" title="Pojezierza Polski">
Pojezierza Polski



</doc>
<doc id="482983" url="https://pl.wikipedia.org/wiki?curid=482983" title="DW223">
DW223



</doc>
<doc id="482985" url="https://pl.wikipedia.org/wiki?curid=482985" title="Mirosław Sajewicz">
Mirosław Sajewicz

Mirosław Sajewicz (ur. 24 kwietnia 1956 w Przemyślu, zm. 29 stycznia 2016 w Dusznikach-Zdroju) – polski piłkarz.
Bronił barw następujących klubów: Pogoń Duszniki-Zdrój, Ślęza Wrocław, Odra Wrocław, Włókniarz Pabianice, Widzew Łódź, Motor Lublin, Radomiak Radom, Stal Mielec, GKS Bełchatów, Metalowiec Łódź, Polonia Kępno, Start Łódź oraz fińskich OTP Oulu i Mikkelin Palloilijat.
Grając w łódzkim Widzewie dwukrotnie zdobył tytuł mistrza Polski. 
Po zakończeniu kariery mieszkał w Dusznikach-Zdroju. Współtworzył zespół oldbojów Widzewa oraz jako pierwszy otworzył sklep z gadżetami dla kibiców łódzkiego klubu.
2 lutego 2016 został pochowany na cmentarzu w Dusznikach-Zdroju.

</doc>
<doc id="482987" url="https://pl.wikipedia.org/wiki?curid=482987" title="Santo Stefano">
Santo Stefano

Miejscowości we Włoszech:
Inne:
Zobacz też:

</doc>
<doc id="482990" url="https://pl.wikipedia.org/wiki?curid=482990" title="Shiva Naipaul">
Shiva Naipaul

Shiva Naipaul (Shivadhar Srivinasa Naipaul) (ur. 1945 w Port-of-Spain, zm. 1985) – trynidadzki pisarz, młodszy brat V.S. Naipaula.
Uczęszczał do Queen’s Royal College i St Mary’s College na Trynidadzie. Studiował sinologię na Uniwersytecie Oksfordzkim. Po ukończeniu studiów pracował jako dziennikarz. Swoje teksty publikował w „The Spectator”.
Zginął w wypadku samochodowym, w wieku 40 lat. Po jego śmierci czasopismo “The Spectator” ustanowiło nagrodę (Shiva Naipaul Memorial Prize) dla ”pisarza, który potrafi najlepiej opisać podróż, ludzi i kulturę w obcym kraju”

</doc>
<doc id="482994" url="https://pl.wikipedia.org/wiki?curid=482994" title="Villanova (ujednoznacznienie)">
Villanova (ujednoznacznienie)

W muzyce:
Miejscowości we Francji:
Miejscowość w Hiszpanii:
Miejscowości we Włoszech:

</doc>
<doc id="482995" url="https://pl.wikipedia.org/wiki?curid=482995" title="Marek Sadowski (piłkarz)">
Marek Sadowski (piłkarz)

Marek Sadowski (ur. 8 marca 1959 w Sławatyczach) – polski piłkarz, obrońca, jednokrotny reprezentant B-kadry Polski (mecz z Czechosłowacją w 1985 roku), działacz sportowy.
Kariera piłkarska.
Karierę piłkarza rozpoczynał w Lubliniance. W swojej karierze występował w polskiej ekstraklasie, gdzie rozegrał 70 meczów i strzelił 5 bramek. W ekstraklasie reprezentował barwy trzech klubów: Radomiaka Radom, Motoru Lublin i Siarki Tarnobrzeg. Występował również na boiskach w Finlandii - PPT Pori i w Stanach Zjednoczonych - New Jersey Imperial.
Kariera trenerska.
Trenował kilka klubów w niższych klasach rozgrywkowych: Polonię Przemyśl, Legion Tomaszowice, Czarnych Dęblin i Granicę Lubyczę Królewską. W 2005 roku został trenerem beniaminka V ligowej Łady Biłgoraj, gdzie największe sukcesy odniósł właśnie z biłgorajskim klubem, awansując w sezonie 2006/2007 ponownie do III ligi. Później trenował takie kluby jak: Orlęta Radzyń Podlaski, POM Iskra Piotrowice, Lublinianka Wieniawa Lublin, Orion Niedrzwica Duża i Tomasovii Tomaszów Lubelski.
W grudniu 2019 został trenerem Unii Hrubieszów.

</doc>
<doc id="482998" url="https://pl.wikipedia.org/wiki?curid=482998" title="Tuileries">
Tuileries

Tuilerie (Les Tuileries) – dzielnica znajdująca się w sercu Paryża, między Luwrem, placem Zgody (place de la Concorde) i Sekwaną. Do czasów Komuny Paryskiej stał tam zniszczony w maju 1871 ogromny pałac renesansowo-barokowy, paryska rezydencja walezyjskich i burbońskich królów i napoleońskich cesarzy Francji.
Czasy Walezjuszów.
Na terenach Tuilerii znajdowała się do połowy XVI wieku fabryka dachówek (fr. "tuile") – stąd nazwa. W roku 1564 parcelę zakupiła królowa Katarzyna Medycejska, która zleciła budowę nowego pałacu architektom Delorme i Bullantowi. Wznieśli oni centralny pawilon, tzw. Zegarowy ("Pavillon d'Horloge"), nakryty kopułą, i dwa niższe boczne skrzydła. Królowa Katarzyna, przesądna Włoszka, nigdy nie zamieszkała w pałacu, gdyż kiedyś wywróżono jej, że umrze niedaleko od Saint-Germain, a kościół Saint Germain l’Auxerrois znajduje się w pobliżu Tuilerii.
Za panowania Karola IX połączono Tuilerie i Luwr wielką Galerią Południową idącą nad Sekwaną. Brat i następca Karola IX, Henryk III, nie mieszkał w Tuileriach, ale wydawał w ich ogrodach huczne przyjęcia.
Czasy Burbonów.
Henryk IV ostatecznie zbliżył Luwr do Tuilerii poprzez budowę nowej galerii na stronie północnej; do istniejącej już galerii nad Sekwaną dobudowano istniejący do dziś „Pawilon Flory”. Ludwik XIV wzniósł po przeciwnej stronie „Pawilon Marsana”, który także ocalał z pożogi roku 1871, a w środku pałacu polecił skonstruować „La Salle des Machines”, salę teatralną, która potem w XVIII wieku służyła Operze Paryskiej po pożarze jej gmachu, a później do mn. w. 1780 teatrowi narodowemu „Comédie Française”. Pałac służył Ludwikowi XIV jako rezydencja do chwili przeniesienia dworu do Wersalu, potem Ludwikowi XV w czasach jego małoletniości, po czym do czasów Rewolucji sale paradne były zamknięte, a inne pomieszczenia zamieszkiwane przez emerytowanych dworzan.
6 października 1789 król Ludwik XVI, zmuszony przez Zgromadzenie Narodowe do opuszczenia Wersalu, zamieszkał wraz z rodziną w Tuileriach i przebywał tam do chwili obalenia monarchii 10 sierpnia 1792. W szturmie pałacu rozwścieczony motłoch paryski wymordował wszystkich żołnierzy królewskich z Gwardii Szwajcarskiej i obrabował pałac biorąc wszystko, co dało się wynieść. Rodzina królewska schroniła się najpierw w sali obrad parlamentu, a potem została uwięziona w dawnej wieży paryskich templariuszy, ponurym więzieniu Temple.
Czasy Rewolucji, Napoleona I i restauracji burbońskiej.
Po śmierci króla i królowej na szafocie, w Tuileriach mieściły się różne organy władzy państwowej, tak jak osławiony Komitet Ocalenia Publicznego Robespierre’a, a później Rada Pięciuset. 19 lutego 1800 do odrestaurowanych Tuilerii przeprowadził się Pierwszy Konsul Napoleon Bonaparte i zamieszkał w dawnych apartamentach królewskich, gdzie pozostał także po ogłoszeniu się cesarzem. W Tuileriach urodził się jego syn, późniejszy książę Reichstadtu.
Po upadku Napoleona królowie burbońscy Ludwik XVIII i Karol X nie powrócili do Wersalu, lecz rezydowali w Tuileriach do chwili rewolucji lipcowej roku 1830, która doprowadziła do obalenia monarchii legitymistycznej.
Monarchia lipcowa i czasy Napoleona III.
Król Ludwik Filip I przeprowadził się – bardzo niechętnie – do Tuilerii dopiero w roku 1831, wolał życie rodzinne w przytulniejszej rezydencji Palais-Royal. Dokonał przebudowy pałacu, wznosząc reprezentacyjną klatkę schodową w centralnej części budowli. Jego następca, cesarz Napoleon III, przeprowadził kompletny remont Tuilerii i uczynił je, obok pałacu Saint-Cloud koło Paryża, rezydencją cesarską. Zaślubił tam Eugenię de Montijo i tam się urodził jego syn Napoleon.
Po klęsce francuskiej pod Sedanem, cesarzowa Eugenia, pamiętna losu Ludwika XVI i jego rodziny, opuściła z paroma zaufanymi pałac wczesnym rankiem 4 września 1870 i nigdy tam już nie wróciła, ale przyjeżdżając po latach do Francji jako osoba prywatna zawsze wynajmowała pokoje w hotelu przy Place de la Concorde z widokiem na ogrody Tuilerii.
Komuna Paryska.
W okresie Komuny Paryskiej Tuilerie były używane przez komunardów w maju 1871 jako miejsce przedstawień teatralnych i koncertów, gdzie wstęp był darmowy dla wszystkich. Komunardzi mieli przy tym ukryty cel – chcieli pokazać ludowi, w jakim przepychu żyli feudałowie i zdobyć poparcie dla idei zniszczenia pałacu. Około 20 maja bojownicy Komuny zaczęli oblewać sale pałacu naftą i terpentyną, znosić tam baryłki prochu. 23 maja wieczorem podpalono pałac, po którym po parodniowym pożarze zostały gołe mury.
Późniejsze losy.
Po upadku Komuny, od roku 1872, dyskutowano gorąco projekt odbudowy pałacu, ale parlament, bojąc się kosztów, po nieskończonych debatach zdecydował w roku 1879 rozebrać ruiny, czego dokonano rok później.
W roku 1989 w ogrodach Tuileries Nicolas Normier i Jean-Marie Hennin zbudowali postmodernistyczną Wieżę Wolności inspirowaną mewą i aeroplanem z okazji 200. rocznicy wybuchu rewolucji francuskiej. Budowla ze stali i szkła została przeniesiona po roku do Saint-Dié.
W roku 2003 stworzono Narodowy Komitet Odbudowy Tuilerii. Koszt obliczono na 300 milionów €, środki na rekonstrukcję mają być zdobyte poprzez składki i darowizny, bez udziału państwa francuskiego czy miasta Paryża. Ponieważ cesarzowa Eugenia uratowała w 1870 roku wszystkie cenniejsze meble i obrazy z wnętrz Tuilerii, bojąc się spodziewanego oblężenia Paryża przez wojska niemieckie i przenosząc zbiory w bezpieczne miejsca, odbudowane Tuilerie stałyby się cennym uzupełnieniem muzeum w Luwrze, któremu brakuje lokali na ekspozycję zbiorów.
Linki zewnętrzne.
Comité national pour la reconstruction des Tuileries (Homepage, fr.)

</doc>
<doc id="483001" url="https://pl.wikipedia.org/wiki?curid=483001" title="Wisełka (jezioro)">
Wisełka (jezioro)

Wisełka – jezioro rynnowe, położone w północnej części wyspy Wolin, w gminie Wolin, w powiecie kamieńskim, na południu wsi o tej samej nazwie.
Jezioro otoczone jest lasem i domami, ma piaszczyste łatwo dostępne brzegi. Przy zejściu na plażę można wypożyczyć łódki i żaglówki. Można w nim łowić szczupaki i okonie, węgorze, leszcze i liny.
Nazwę Wisełka wprowadzono urzędowo w 1949 roku, zastępując poprzednią niemiecką nazwę jeziora – "Neuendorfer See".

</doc>
<doc id="483005" url="https://pl.wikipedia.org/wiki?curid=483005" title="Shin Fein">
Shin Fein



</doc>
<doc id="483008" url="https://pl.wikipedia.org/wiki?curid=483008" title="Blytta-Sernandera klasyfikacja">
Blytta-Sernandera klasyfikacja



</doc>
<doc id="483010" url="https://pl.wikipedia.org/wiki?curid=483010" title="Klawiatura multimedialna">
Klawiatura multimedialna

Klawiatura multimedialna – klawiatura komputerowa wzbogacona o dodatkowe funkcje. Klawiatury multimedialne różnią się od standardowych w mniejszym lub większym stopniu – posiadają dodatkowe przyciski (np. Play, Stop, Internet, Shutdown czy uruchamiające jakąś aplikacje) oraz, nierzadko, dostarczone przez producenta dodatkowe oprogramowanie, pozwalające bardziej spersonalizować urządzenie.

</doc>
<doc id="483011" url="https://pl.wikipedia.org/wiki?curid=483011" title="Hektokotylus">
Hektokotylus

Hektokotylus – narząd kopulacyjny większości głowonogów (z wyjątkiem łodzików z rodzaju "Nautilus", u których występuje spadiks), przekształcona część jednego z ramion samców. Służy ono do umieszczania spermatoforów w jamie płaszczowej samicy.
Narząd ten, znaleziony w XIX wieku w jamie płaszczowej samicy żeglarka z rodzaju "Argonauta", został uznany za pasożyta i opisany przez Georges'a Cuviera pod nazwą rodzajową "Hectocotylus".

</doc>
<doc id="483012" url="https://pl.wikipedia.org/wiki?curid=483012" title="Oranje-Nassau">
Oranje-Nassau



</doc>
<doc id="483013" url="https://pl.wikipedia.org/wiki?curid=483013" title="Grand Prix na Żużlu 2006">
Grand Prix na Żużlu 2006

Grand Prix IMŚ na żużlu – coroczny cykl turniejów rozgrywany od 1995 roku, prowadzony przez Międzynarodową Federację Motocyklową (FIM). Turnieje te wyłaniają indywidualnego mistrza świata. Cykl ten zastąpił rozgrywane wcześniej finały jednodniowe. W sezonie 2006 15 żużlowców zmagało się o tytuł Mistrza Świata podczas 10 rund.
Zasady.
W każdej rundzie startuje 15 stałych zawodników i jeden z tzw. „dziką kartą” (zawodnik z kraju organizatora) oraz dwóch tzw. „rezerwy toru”. Zawody składają się z tradycyjnej dwudziestobiegówki. Po niej ośmiu najlepszych przystępuje do biegów półfinałowych, a następnie do finału. Uczestnicy finału do klasyfikacji generalnej otrzymują kolejno 25, 20, 18 i 16; pozostali zawodnicy otrzymują tyle punktów, ile zgromadzili w swoich wcześniejszych startach.
Zawodnicy.
Zawodnicy z numerami 1-15 w sezonie 2006 wystartują we wszystkich turniejach. Pierwsza dziesiątka to kolejno najlepsi żużlowcy z poprzedniego sezonu. Kolejna piątka otrzymała tzw. „stałe dzikie karty”, które przyznaje BSI (angielska firma mająca prawa do organizacji Grand Prix) na podstawie wyników żużlowców z poprzedniego roku. Żużlowcy z numerami 19-24 to rezerwowi, którzy otrzymają nominację np. w przypadku kontuzji któregoś z podstawowych zawodników.
Terminarz i wyniki.
Sezon 2006 składał się z 10 rund, które odbyły się w 8 krajach (po dwie rundy w Szwecji i Polsce).

</doc>
<doc id="483014" url="https://pl.wikipedia.org/wiki?curid=483014" title="Miodunka plamista">
Miodunka plamista

Miodunka plamista, m. lekarska ("Pulmonaria officinalis" L.) – gatunek roślin z rodziny ogórecznikowatych ("Boraginaceae"). Występuje naturalnie w niemal całej Europie. Ponadto jest uprawiany jako roślina ozdobna.
Rozmieszczenie geograficzne.
Gatunek występuje w Europie Środkowej. Na wschodzie sięga do Białorusi i zachodniej Ukrainy, wzdłuż Karpat schodzi na Bałkany sięgając na południu do północnej Grecji. Występuje w północnych Włoszech, we wschodniej Francji i w Anglii. Na północy sięga po Danię i południową Szwecję. W Polsce występuje głównie w zachodniej części kraju.
Biologia i ekologia.
Hemikryptofit. Siedlisko: Lasy liściaste, zarośla (zwłaszcza nadrzeczne). Najczęściej rośnie na glebach próchniczych, dobrze przewietrzanych. Jest cieniolubnym hemikryptofitem. W klasyfikacji zbiorowisk roślinnych gatunek charakterystyczny dla O. "Fagetalia". Kwitnie wczesną wiosną – od marca do maja. Kwiaty zapylane przez błonkówki. Jeden z rodzimych dla Polski gatunków zakwitających i rozwijających liście wczesną wiosną, jeszcze przed rozwinięciem liści przez drzewa, pod którymi rośnie.
Uprawa.
Najlepiej rośnie w półcieniu, na żyznej, bogatej w próchnicę glebie. Dodatkowo gleba powinna być przepuszczalna oraz wilgotna. Roślina jest mrozoodporna (strefy 6-9)(egzemplarze sadzone na koniec lata lub jesienią w celu ochrony przed mrozem przykrywa się gałęziami roślin iglastych). Rozmnaża się ją przez nasiona, sadzonki lub podział. Miodunka może być porażana przez mączniaka prawdziwego.

</doc>
<doc id="483019" url="https://pl.wikipedia.org/wiki?curid=483019" title="Slatina (okręg Ardżesz)">
Slatina (okręg Ardżesz)

Slatina – wieś w Rumunii, w okręgu Ardżesz, w gminie Nucșoara. W 2011 roku liczyła 524 mieszkańców.

</doc>
<doc id="483021" url="https://pl.wikipedia.org/wiki?curid=483021" title="Gimnastyka artystyczna mężczyzn">
Gimnastyka artystyczna mężczyzn

Gimnastyka artystyczna mężczyzn, to dyscyplina prawie nieznana w Polsce. Narodziła się w Japonii i najdynamiczniej rozwija się tam oraz w Rosji. Do ćwiczeń, z przyborów tradycyjnej gimnastyki artystycznej wykorzystywane są tylko skakanka i maczugi. Układy bardziej przypominają ćwiczenia wolne na macie gimnastyczek sportowych. 
W listopadzie 2003 odbyły się pierwsze Mistrzostwa Świata w tej dyscyplinie. Wystartowali w nich reprezentanci Rosji, Korei, Malezji, Kanady, Stanów Zjednoczonych, Meksyku i Australii.

</doc>
<doc id="483022" url="https://pl.wikipedia.org/wiki?curid=483022" title="Łazarz">
Łazarz

Miejscowości w Polsce:

</doc>
<doc id="483025" url="https://pl.wikipedia.org/wiki?curid=483025" title="CAPTCHA">
CAPTCHA

CAPTCHA ("Completely Automated Public Turing test to tell Computers and Humans Apart") – rodzaj techniki stosowanej jako zabezpieczenie na stronach www, celem której jest dopuszczenie do przesłania danych tylko wypełnionych przez człowieka.
Technika ta chroni m.in.:
Rodzaje.
System weryfikuje, rozpoznaje człowieka poprzez zadawanie zadań i oczekując ich rozwiązania.
Najczęściej stosowanym zabezpieczeniem jest odczytywanie treści z obrazka (zazwyczaj losowo dobranych znaków bądź krótkiego wyrazu). Obrazek ten jest możliwy do odczytania przez człowieka, natomiast odczytanie go przez program komputerowy jest, przynajmniej w założeniu, bardzo trudne.
Odmianą graficznego CAPTCHA jest system Asirra, w którym należy spośród zdjęć różnych zwierząt wybrać np. kota.
Inną metodą implementacji zabezpieczenia CAPTCHA jest podawanie zadania tekstowego, np. „Oblicz ile to jest dwa plus dwa”, „Podaj rok bitwy pod Grunwaldem”, „Podaj wzór chemiczny wody”.
Istnieje wiele implementacji i odmian CAPTCHA, w tym rozwiązania dźwiękowe (system odczytuje zadanie) oraz inne mieszane wyżej wymienionych - np. połączenie graficznych i tekstowych. System może zadać pytanie dźwiękowe „podaj jakiego koloru jest czapka na podanym zdjęciu”. Istnieją także systemy wykorzystujące sekwencje wideo (NuCAPTCHA).
Problemy.
Przeciwnicy stosowania tej techniki uważają, że CAPTCHA jest utrudnieniem dla użytkowników. W przypadku graficznych CAPTCHA mogą to być użytkownicy niewidomi, a także ci, którzy mają wyłączone wyświetlanie obrazków w swoich przeglądarkach, bądź też korzystają z przeglądarek tekstowych (np. Links, Lynx). 
Typowym błędem technicznym CAPTCHA jest taka konstrukcja obrazów, że są one trudne albo wręcz niemożliwe do odczytania przez ludzi. W przypadku zadań tekstowych miewają one taki poziom trudności, który wymusza skorzystanie z encyklopedii.
Bezpieczeństwo.
Istnieją doniesienia o udanych atakach na systemy CAPTCHA.
Ataki technologiczne (np. PWNtcha), polegają na wykorzystaniu oprogramowania OCR lub rozpoznawania obrazów opartego np. o sztuczne sieci neuronowe.
Ataki socjotechniczne polegają na posłużeniu się dużą liczbą osób, które rozwiązują zadania CAPTCHA w przekonaniu, że rozwiązywane testy są elementami serwisów innych niż docelowo zaatakowane. Atak socjotechniczny wymaga przechwycenia (lub sprawowania) kontroli nad popularnym lub szybko zdobywającym popularność serwisem (najczęściej prezentującym treści erotyczne). Zadania CAPTCHA są kopiowane z systemu docelowo atakowanego na system kontrolowany, zaś rozwiązania (wprowadzane na bieżąco przez rzeszę użytkowników kontrolowanego serwisu) są wykorzystywane w ataku docelowym.
Do rozwiązywania zadań CAPTCHA zatrudniane bywają osoby z biednych rejonów Azji i Rosji. Średni koszt rozwiązania tysiąca zadań CAPTCHA nie przekracza kilku dolarów dla zleceniodawcy.

</doc>
<doc id="483029" url="https://pl.wikipedia.org/wiki?curid=483029" title="Filip Nereusz Lichocki">
Filip Nereusz Lichocki

Filip Nereusz Lichocki (ur. 28 maja 1749, zm. 28 sierpnia 1806 w Krakowie) – prezydent Krakowa z ramienia konfederacji targowickiej w 1794 i 1798-1802.
Pochodził z krakowskiej rodziny mieszczańskiej, z wykształcenia prawnik. Studia odbył w Akademii Krakowskiej. Od 1776 r. był syndykiem miejskim. W sierpniu 1788 wraz z Maciejem Bajerem został posłem Krakowa na sejmik proszowicki. Później bronił interesów Krakowa jako delegat miasta na obrady Sejmu Czteroletniego. W 1792 r. został członkiem krakowskiej rady miejskiej. Po II rozbiorze Polski w 1793 r. i obradach sejmu w Grodnie w listopadzie 1793 r., który uchwalił ustawę "Miasta wolne Rzeczypospolitej" w wyniku rozpisanych na początku marca 1794 wyborach nowych władz miejskich Lichocki został prezydentem Krakowa wybranym na 4-letnią kadencję. Rządy w mieście objął 6 marca 1794 i sprawował do 24 kwietnia 1794. Pozbawiony urzędu wskutek przywrócenia przez Tadeusza Kościuszkę władz miejskich usuniętych pod rządami konfederacji targowickiej. Po zajęciu Krakowa przez wojska pruskie w czerwcu 1794 wobec nieobecności Lichockiego, który zbiegł do Karlsbadu prezydenturę miasta powierzono Maciejowi Bajerowi. Lichocki po powrocie ponownie znalazł się we władzach miejskich wybrany prezydentem Krakowa po ustąpieniu Macieja Bajera. Urzędowanie rozpoczął 1 listopada 1798 i sprawował przez 4 lata do 31 sierpnia 1802. Za zasługi nagradzany przez władze austriackie otrzymując tytuł konsyliarza Jego Cesarskiej Mości. W swoich pamiętnikach, które wydano w 1862 r. i powtórnie w roku 1891, nie ukrywał niechętnego stanowiska wobec powstania kościuszkowskiego. Nagrobek Filipa Lichockiego wykonany z czarnego marmuru z alabastrowym medalionem portretowym znajduje się w kościele oo. Kapucynów.

</doc>
<doc id="483037" url="https://pl.wikipedia.org/wiki?curid=483037" title="Parafia Wniebowzięcia Najświętszej Maryi Panny w Chorzowie-Batorym">
Parafia Wniebowzięcia Najświętszej Maryi Panny w Chorzowie-Batorym

Parafia Wniebowzięcia Najświętszej Maryi Panny w Chorzowie-Batorym – rzymskokatolicka parafia w Chorzowie, należąca do archidiecezji katowickiej.
Historia parafii.
Wokół powstałej w 1872 r. huty „Batory” rozwinęły się dwa osiedla – Górne i Dolne Hajduki. W 1903 roku połączono je i ten sposób powstała wiejska gmina „Wielkie Hajduki”. Na jej terenie w latach 1898–1901 powstał kościół pw. Wniebowzięcia NMP. Autorem projektu kościoła był znany śląski architekt – Ludwig Schneider. Samodzielną parafią Hajduki stały się dopiero w roku 1908. 
Kościół parafialny.
Powstał neogotycki kościół wybudowany z cegły profilowanej i glazurowanej, którego wieża liczy 74 m wysokości. Kościół wyróżnia się dodatnio wśród XIX- i XX-wiecznej architektury Chorzowa. Koszty jego budowy, jak na ówczesne czasy, były ogromne – ok. 300 tys. marek. Roboty murarskie wykonywała firma „Wieczorek” z Królewskiej Huty. Budowa kościoła trwała niespełna trzy lata. 15 września 1901 roku – kardynał Georg Kopp poświęcił kościół.
Godny uwagi we wnętrzu kościoła jest obraz Matki Boskiej Wniebowziętej umieszczony w ołtarzu głównym, ufundowany przez żonę dyrektora huty Kollmana, a namalowany przez bliżej nieznanego włoskiego malarza. Plebanię zbudowano w latach 1905–1906. 
Duszpasterze parafii.
Pierwszym duszpasterzem przy kościele tzw. kuratusem – został 18 listopada 1903 roku ks. Augustyn Schwierk (Świerk), dotychczasowy wikary parafii św. Jadwigi w Królewskiej Hucie.

</doc>
<doc id="483040" url="https://pl.wikipedia.org/wiki?curid=483040" title="Guided by Voices">
Guided by Voices

Guided by Voices (często skracane do GBV) – amerykańska grupa indierockowa z Dayton w stanie Ohio.
Skład grupy zmieniał się przez lata, lecz zawsze uwzględniał obecność wokalisty i twórcy piosenek, Roberta Pollarda, byłego nauczyciela. Pollard jest wielkim fanem muzyki rockowej. W twórczości Guided by Voices objawia się jego zamiłowanie do The Beatles, The Who, garage rocka, psychodelii czy rocka progresywnego, jak również punk rocka i post punka. Guided by Voices został początkowo rozwiązany w 2004 r, a jego członkowie zajęli się rozwijaniem swoich solowych karier i realizowaniem innych projektów.
Zespół zyskał zainteresowanie także dzięki swojej produktywności – do roku 2020 wydał 32 albumy studyjne. Większość piosenek zamyka się w czasie dwóch minut, wiele z nich trwa jednak krócej; często kończą się one nagle lub są zakłócane efektami dźwiękowymi.
W 2010 roku, „klasyczny skład” z Guided By Voices zjednoczył się, aby wystąpić na imprezie z okazji 21 rocznicy powstania Matador Records, a następnie rozpoczął trasę koncertową. Od powrotu zespół wydał już 3 nowe albumy.
Początki (1983-1991).
Założony w Dayton w stanie Ohio, w 1980 roku. Guided by Voices rozpoczął swoją karierę jako zespół grający „do kotleta”, w barach, dla lokalnych społeczności, jednak dzięki Pollardowi rozwinął się i w 1987 roku rozpoczął nagrywanie albumów studyjnych. Z tego okresu pochodzą albumy: "Devil Between My Toes", "Sandbox", "Self-Inflicted Aerial Nostalgia" czy "Same Place the Fly Got Smashed".
Lo-fi (1992-1996).
Wraz z wydaniem albumu Propeller w 1992 (tylko 500 egzemplarzy weszło do obiegu, każdy z unikalną, ręcznie robioną okładką), Guided By Voices po raz pierwszy zyskał uznanie poza ich rodzinnym miastem. Stało się to po części dzięki aprobacie fanów college rocka i zespołów takich jak Sonic Youth, R.E.M. i The Breeders. Nowy Jork i Filadelfia były gospodarzami powrotu zespołu do wystąpień na żywo (oraz pierwszego występu poza Ohio) w 1993.
W tym czasie zespół tworzyli: Robert Pollard – wokalista, gitarzyści Tobin Sprout i Mitch Mitchell, basista Greg Demos i perkusista Kevin Fennell. Sprout, który był na krótko w zespole we wczesnych latach 80 ponownie dołączył do zespołu w trakcie nagrywania albumu Propeller i szybko stał się podstawowym członkiem zespołu. W 1993 ukazał się album Vampire on Titus. W ciągu następnego roku, zespół zyskał zainteresowanie mediów krajowych takich jak magazyn Spin.
W 1994 roku został wydany album Bee Thousand (w wytwórni Scat Records, ale wraz z umową dystrybucyjną z Matador Records). Wkrótce zespół oficjalnie podpisał kontrakt z Matador, jednocześnie Pollard i jego koledzy z zespołu zrezygnowali z pracy w pełnym wymiarze godzin. Zespół zaskoczył wczesnych odbiorców, przyzwyczajonych do dość wolnych piosenek czy lo-fi, jakością dokumentacji z ich energetycznego koncertu.
Zespół rozpoczął współpracę z wytwórnią Matador wraz z albumem Alien Lanes, który pomimo innych możliwości został nagrany w amatorskim, domowym studiu. Zaplecze zespołu wciąż się rozrastało, a zespół został dostrzeżony min. przez MTV i magazyn Rolling Stone. Zespół zaprzestał prac nad albumem zatytułowanym The Power of Suck i zmontował w 1996 roku Under the Bushes Under the Stars, składający się z 24 piosenek studyjny album, nagrywany min. z Kim Deal i Steve’em Albinim.
Intensywne koncertowanie doprowadziło do zmian w składzie zespołu. Tobin Sprout zdecydował się odejść. Chciał opiekować się swoim dzieckiem, malować i rozwijać swoją solową karierę.
Sprout i Pollard wydali swoje solowe albumy w tym samym dniu, w 1996 roku: Sprout – Carnival Boy, Pollard – Not in My Airforce. Pollard pojawił się gościnnie na albumie Sprouta, a Sprout na Pollarda. Pollard jednocześnie rozwijał solową karierę i grał w Guided by Voices.
Wytwórnia (1997-2001).
W 1997 roku Pollard stworzył nowe brzmienie Guided By Voices współpracując z zespołem Cobra Verde. Album Mag Earwhig! to nowe hardrockowe brzmienie, z klasycznym lo-fi w „Jane from Waking Universe”, który jest ostatnim utworem ze starym brzmieniem. Po kolejnym roku koncertowania, w 1997 roku Pollard ogłosił, że przy następnym projekcie w zespole pojawią się nowi członkowie. W nowym składzie pojawili się Doug Gillard, basista Greg Demos, perkusista Jim Macpherson, gitarzysta Nate Farley. Zespół odszedł od wytwórni Matador, a skład (bez Farleya) pracował z producentem Ric Ocasek. Album Do Collapse był wielokrotnie opóźniany i wreszcie wydany w połowie 1999 roku przez wytwórnię TVT. Spotkał się on ze średnio dobrymi recenzjami. Dzięki tournée w roku 1999 i 2000, występy na żywo zespołu Guided By Voices stały się wręcz legendarne. W 2000 roku po raz pierwszy i ostatni zespół zawitał do Australii i Japonii.
W 2001 został nagrany Isolation Drills z Robem Schnapfem, który miał na celu uchwycić jeszcze żywszy dźwięk niż zrobił Ocasek. Choć album zadebiutował w Billboard Top 200 i otrzymał lepsze recenzje niż jego poprzednik, nie osiągnął oczekiwanego przełomu radiowego.
Późniejsze lata (2002-2004).
Po odejściu z TVT w 2002 roku, Guided by Voices powrócił do Matador i wydał album Universal Truths and Cycles, było to odejście od poprzednich dwóch albumów aspirujących o rozgłos radiowy i powrót do brzmień zespołu z połowy lat 90. W roku 2003 wydany został album Earthquake Glue.
W 2004 roku Pollard ogłosił rozpad zespołu. 9 listopada 2004 Guided by Voices zagrał na scenie Austin City Limits, występ został wyświetlony przez PBS w dniu 22 stycznia 2005 roku. Ich ostatni występ telewizyjny odbył się 2 grudnia 2004 roku. Grali singiel „Everybody Thinks I’m a Raincloud (When I’m Not Looking)”. Po zagraniu ostatnich koncertów w USA, Guided By Voices zagrał swój ostatni koncert w The Metro w Chicago, 31 grudnia 2004 roku. Czterogodzinny, 63-piosenkowy maraton został udokumentowany na DVD The Electrifying Conclusion.
W czasie rozpadu (2005-2009).
W 2006 roku Pollard wydał podwójny album w Merge Records. Zaprzeczał możliwości reaktywacji zespołu argumentując to faktem, że jego solowe kawałki i te z Guided by Voices są praktycznie takie same.
W 2008 roku Pollard przyznał się, że prawie wprowadził GBV do jego albumu Robert Pollard Is Off to Business, ale zrezygnował z tego, w zamian, utworzył wytwórnię Guided By Voices Inc.
Skład z 1998–1999 zjednoczył się w 2007 roku by nagrać kilka piosenek na 50 urodziny Pollarda.
W październiku 2008 roku ogłoszono, że muzyka zespołu Guided By Voices będzie użyta w muzycznym filmie 3-D o życiu Kleopatry, w reżyserii Stevena Soderbergha. Scenariusz napisał były członek GBV, Jim Greer.
Powrót (od 2010).
W czerwcu 2010 Matador Records ogłosił, że zespół się zjednoczy i wystąpi w październiku w Las Vegas na imprezie z okazji 21 rocznicy założenia wytwórni Matador Records. Zespół udał się w trasę koncertową.
W dniu 21 września 2011 roku ogłoszono, że nowy album GBV, Let’s Go Eat the Factory, zostanie wprowadzony do sprzedaży w styczniu 2012 roku. W dniu 4 stycznia 2012 roku, zespół zagrał swój singiel „The Unsinkable Fats Domino” w Late Show with David Letterman promując płytę Let’s Go Eat the Factory.
Zespół odwołał swój występ na festiwalu „I’ll Be Your Mirror” w Alexandra Palace w Londynie w maju 2012, jak również pojawienie się na festiwalu Primavera Sound w Barcelonie.
Menadżer zespołu zaprzeczył plotkom, że odwołania występów były spowodowane ponownym rozpadem zespołu i potwierdził, że skład nadal pracuje nad nowym materiałem.
Zespół wydał album Class Clown Miejsca UFO w dniu 12 czerwca 2012 roku. A w listopadzie tego samego roku – The Bears for Lunch. Następnie, we wrześniu 2012 roku, GBV ponownie rozpoczął tournée. Zespół wystąpił w Dayton, w stanie Ohio, Cleveland, Pittsburghu, Karolinie Północnej, Florydzie, Georgii, Nowym Orleanie, Teksasie (Houston i Austin), Missouri, Kansas, z końcowym koncertem w dniu 29 września 2012 w Saint Louis. Kolejny album, English Little League, ma się ukazać w 2013 roku.

</doc>
<doc id="483041" url="https://pl.wikipedia.org/wiki?curid=483041" title="Kędzierzyn-Koźle (stacja kolejowa)">
Kędzierzyn-Koźle (stacja kolejowa)

Kędzierzyn-Koźle – stacja kolejowa w Kędzierzynie-Koźlu, jedna z największych w województwie opolskim. Według klasyfikacji PKP ma kategorię dworca regionalnego.
Pasażerowie.
W roku 2017 wymiana pasażerska wyniosła 876 tys. osób (2,4 tys. dziennie).
W roku 2018 stacja obsługiwała 2,7 tys. pasażerów na dobę (łącznie 986 tys. osób).
W roku 2019 wymiana pasażerska wyniosła 949 tys. osób (2,6 tys. dziennie).
W roku 2020 wymiana pasażerska wyniosła 512 tys. osób (1,4 tys. dziennie).
W roku 2021 wymiana pasażerska wyniosła 584 tys. osób (1,6 tys. dziennie).
Opis.
Kędzierzyn Koźle to stacja węzłowa o dużym znaczeniu w ruchu pasażerskim i towarowym. Posiada ona kilka grup torowych. Na wyjeździe w kierunku Nysy i Opola znajduje się część pasażerska – 5 peronów dla podróżnych oraz dwa perony bagażowe. Tory wraz z peronami znajdują się na nasypie, zaś poniżej nasypu istnieje budynek dworca. Za peronami w kierunku Gliwic i Raciborza rozciąga się część towarowa stacji – rejony KKB, KKC i KKD. Częścią pasażerską zarządza nastawnia KKA z nastawnią wykonawczą KK5. W części towarowej mieści się też lokomotywownia wraz z wagonownią. W jej rejonie znajduje się też peron przystanku służbowego. W wyniku ograniczenia przewozów przez PKP rozebrano jedną grupę torów w rejonie KKB – pozostawiono jedynie możliwość przejazdu w kierunku posterunku Nowa Wieś. Istnieje tu wielu bezkolizyjnych skrzyżowań linii kolejowych, a także oddzielenie ruchu pasażerskiego od towarowego. Na podejściach przed stacją znajdują się posterunki odgałęźne Nowa Wieś, Kłodnica, Żabieniec i Stare Koźle ułatwiające prowadzenie ruchu pociągów.
Historia.
W 1845 uruchomiono linię kolejową Opole – Gliwice (stacja kolejowa w Kędzierzynie nazywała się wówczas "Kozel-Kandrzin"). Przyśpieszyło to rozwój gospodarczy całego regionu.
W 1861 wybudowano bocznicę kolejową do przystani przy Kanale Kłodnickim.
W 1915 wybudowano nowy dworzec kolejowy.
W 1961 zelektryfikowano linię z Kędzierzyna przez Gogolin do Opola, w 1962 do Gliwic, a w latach 1969-1970 do Raciborza i Rybnika. Kędzierzyn był wówczas jednym z najważniejszych węzłów kolejowych na Górnym Śląsku.
W maju 2014 PKP podpisało z konsorcjum firm Eko-Bud i Chem-Bud umowę na remont dworca. Pod koniec 2014 roku PKP zerwało ją ze względu na 3-miesięczne opóźnienie. W maju 2015 PKP podpisało z firmą SKB Development umowę na dokończenie remontu. W ramach remontu dokonano renowacji elewacji, wymiany drzwi i okien oraz remontu wnętrza budynku. W budynku pojawiły się też nowy system informacji pasażerskiej, monitoring i przewijaki dla niemowląt, a przed dworcem stojaki na rowery. Dworzec został w pełni dostosowany do potrzeb osób niepełnosprawnych. 17 grudnia odbyło się oficjalne otwarcie odnowionego obiektu.

</doc>
<doc id="483042" url="https://pl.wikipedia.org/wiki?curid=483042" title="Guided By Voices">
Guided By Voices



</doc>
<doc id="483043" url="https://pl.wikipedia.org/wiki?curid=483043" title="Arytmia">
Arytmia



</doc>
<doc id="483044" url="https://pl.wikipedia.org/wiki?curid=483044" title="Beatles">
Beatles



</doc>
<doc id="483046" url="https://pl.wikipedia.org/wiki?curid=483046" title="Fukui">
Fukui

 – miasto w Japonii, ośrodek administracyjny prefektury Fukui, w środkowej części wyspy Honsiu, na wybrzeżu Morza Japońskiego, w strefie przemysłowej Hokuriku. 

</doc>
<doc id="483049" url="https://pl.wikipedia.org/wiki?curid=483049" title="Jezioro Żółwińskie">
Jezioro Żółwińskie

Jezioro Żółwińskie – jezioro rynnowe, położone jest w centralnej części wyspy Wolin w woj. zachodniopomorskim przy miejscowości Żółwino.
Brzegi jeziora są porośnięte trzciną. Podczas prac archeologicznych w okolicach zbiornika odnaleziono ślady cmentarzyska kultury łużyckiej z przełomu epoki brązu i żelaza.

</doc>
<doc id="483050" url="https://pl.wikipedia.org/wiki?curid=483050" title="Las Vegas">
Las Vegas

Las Vegas // – najbardziej zaludnione miasto w amerykańskim stanie Nevada, w hrabstwie Clark. Na świecie kojarzone jest przede wszystkim z grami hazardowymi, zakupami oraz wyszukanymi restauracjami i luksusowymi hotelami. Las Vegas, które samo siebie określa mianem światowej stolicy rozrywki, słynie z ogromnych kasyn i powiązanych z nimi atrakcji. Tolerancja dla różnych form rozrywki dla pełnoletnich przypisała Las Vegas tytuł miasta grzechu.
Zgodnie z danymi U.S. Census Bureau, w 2009 roku populacja Las Vegas wyniosła 583 756 mieszkańców, co pozwoliło na zajęcie 28. miejsca na liście najbardziej zaludnionych miast w Stanach Zjednoczonych. W 2010 roku obszar metropolitalny Las Vegas zamieszkiwało 1 951 269 osób.
Założone w 1905 roku, Las Vegas oficjalnie nabyło prawa miejskie w 1911 roku. Pod koniec XX wieku, Las Vegas było najgęściej zaludnionym amerykańskim miastem powstałym w tymże stuleciu.
Nazwy Las Vegas bardzo często używa się również w szerszym zakresie, obejmującym nie posiadające praw miejskich obszary hrabstwa Clark otaczające miasto, a w szczególności Las Vegas Strip. Odcinek Las Vegas Boulevard o długości 6,8 kilometra, znany jako the Strip, obejmuje głównie jednostki osadnicze w postaci m.in.: Paradise, Winchester oraz Enterprise.
Historia.
Pierwszym odnotowanym przybyszem z Europy w Las Vegas Valley był Raphael Rivera w 1829 roku. Nazwa Las Vegas została wymyślona przez hiszpańskiego badacza i handlarza, Antonio Armijo, który podróżował z Teksasu na północno-zachodnie tereny Stanów Zjednoczonych, zgodnie ze szlakiem Old Spanish Trail. Przemierzając trasę, natrafił na obszar dzisiejszego Las Vegas, w którym pustynny krajobraz wyparty został przez artezyjskie studnie i rozległe tereny strumieni oraz zielonych łąk ("vegas" w języku hiszpańskim); stąd wzięła się nazwa miasta.
3 maja 1844 roku do Las Vegas Valley, pozostającego częścią Meksyku, dotarł John C. Frémont. Stał on na czele grupy naukowców, wojskowych oraz obserwatorów Korpusu Inżynieryjnego Armii Stanów Zjednoczonych. 10 maja 1855 roku, po aneksji ziem meksykańskich przez Stany Zjednoczone, Brigham Young oddelegował 30 misjonarzy Kościoła Jezusa Chrystusa Świętych w Dniach Ostatnich, prowadzonych przez Williama Bringhursta, na te tereny, by nawracać Pajutów na mormonizm. W pobliżu obecnego centrum miasta wybudowano fort, który służył jako przystanek dla podróżujących wzdłuż szlaku, zwanego „Korytarzem Mormońskim” pomiędzy Salt Lake City a San Bernardino. Mormoni opuścili Las Vegas w 1857 roku z powodu wybuchu wojny w Utah. Las Vegas zostało założone jako miasto kolejowe 15 maja 1905 roku, kiedy to 45 hektarów ziemi, należącej dotychczas do korporacji San Pedro, Los Angeles and Salt Lake Railroad zostało wystawionych na aukcję. Las Vegas było częścią hrabstwa Lincoln, aż do 1908 roku, gdy weszło w skład nowo utworzonego hrabstwa Clark. W 1910 roku, w Las Vegas wybudowany został kościół katolicki pod wezwaniem św. Joanny D’Arc. 16 marca 1911 roku Las Vegas zyskało status miasta wydzielonego; jego pierwszym burmistrzem był Peter Buol.
Las Vegas było początkowo przystankiem dla podróżujących na zachód, dlatego też na początku XX wieku stało się popularnym miastem kolejowym. Było jednocześnie postojowym punktem dla okolicznych kopalń, a zwłaszcza tych wokół miasta Bullfrog, które dostarczały towary do reszty kraju. Wraz z rozprzestrzenianiem się kolei, Las Vegas traciło na ważności, jednak sąsiedztwo zapory Hoovera spowodowało, że w latach 30. zwiększyła się liczba mieszkańców miasta, a także liczba turystów je odwiedzających. Budowie zapory, położonej w odległości 48 kilometrów na południowy wschód od miasta, towarzyszyło formowanie Mead – największego sztucznego jeziora w Stanach Zjednoczonych. Legalizacja hazardu w 1931 roku doprowadziła do budowy kompleksów rozrywkowych w postaci kasyn/hoteli, z których słynie Las Vegas. Największy rozwój w tym aspekcie miał miejsce w latach 40. i związany był z napływem do miasta naukowców związanych z Manhattan Project – projektem naukowo-badawczym, zmierzającym do konstrukcji i produkcji bomby atomowej. Pod koniec lat 40., aż do lat 60., Las Vegas stało się „kopalnią złota” dla organizacji przestępczych. Większość oryginalnych, ogromnych kasyn została wybudowana lub była zarządzana przez członków klanów mafijnych, a w tym między innymi przez Benjamina „Bugsy’ego” Siegela oraz Meyera Lansky’ego. Szybki rozwój Las Vegas w latach 50. wiązał się również z faktem, że dotychczasowe stolice hazardu, a w tym Galveston i Hot Springs, stopniowo zaostrzały przepisy, aż w końcu wprowadziły całkowite zakazy hazardu. W latach 60., głównie za sprawą działalności Howarda Hughesa, Las Vegas zaczęło odchodzić od korzeni „Dzikiego Zachodu”, transformując w kosmopolityczne miasto. W 1989 roku, wraz z otwarciem The Mirage, doszło do przełomu w historii nowoczesnego Las Vegas. Obiekt, zawierający pozłacane okna, wyznaczył nowe standardy luksusu i zapoczątkował erę megakompleksów. Jego właściciel, inwestor Steve Wynn, uważany jest za „ojca współczesnego Las Vegas”.
Geografia i klimat.
Las Vegas położone jest w suchym basenie – dolinie, znajdującej się na środku pustyni, otoczonej przez suche góry. Na zachód od miasta leżą Spring Mountains. Większość krajobrazu okolicy jest kamienista i zakurzona; pustynna roślinność i dzikie zwierzęta dominują w środowisku, zaś sam obszar jest przedmiotem gwałtownych powodzi. Miasto znajduje się na wysokości około 620 metrów nad poziomem morza. Według United States Census Bureau, Las Vegas zajmuje powierzchnię 340 km², z czego 340 km² to ziemia, zaś 0,26 km² (0,04%) to wody.
Na terenie miasta znajdują się liczne trawniki, drzewa i inne typy zieleni. Ze względu na problemy z zasobami wody, w Las Vegas realizowany jest program xeriscapingu. Zgodnie z jego założeniami, organizacja krajobrazu i ogrodnictwa przebiega w sposób, który zmniejsza lub eliminuje potrzebę dodatkowego korzystania z systemu nawadniania; tworzone są zatem takie projekty otoczenia, które wymagają jak najmniejszych ilości wody. Oprócz tego, istnieją również inne ruchy mające na celu ochronę zasobów wód, zakładające między innymi ściśle określoną organizację podlewania krajobrazu mieszkalnego. W 2008 roku Amerykańska Agencja Ochrony Środowiska sfinansowała program analizy oraz prognozy zmian i wpływów na lokalne środowisko do roku 2019. Badanie to spowodowało zwiększenie pojemności oczyszczalni ścieków, co umożliwiło szybszy wzrost liczby ludności.
Klimat.
Las Vegas leży w strefie klimatu subtropikalnego typu pustynnego (klasyfikacja Köppena – "BWh"), charakterystycznego dla pustyni Mojave, na której się znajduje. W mieście przez cały rok świeci słońce: średnio 310 dni rocznie to dni słoneczne, co w konsekwencji powoduje ponad 3800 godzin słonecznych.
Miesiące letnie, od czerwca do września, są bardzo gorące i w większości suche, ze średnimi temperaturami od 34 °C do 40 °C w ciągu dnia i od 21 °C do 26 °C nocą. Średnio 133 dni w roku mają temperaturę powyżej 32 °C, natomiast średnia temperatura 72 dni przekracza 38 °C. W lipcu i sierpniu temperatura przewyższa te wartości. Wilgotność powietrza ma bardzo niski poziom, często wynoszący poniżej 10%.
Zimy w Las Vegas są krótkotrwałe i na ogół łagodne, ze średnią temperaturą około 14 °C w ciągu dnia i 4 °C nocą. Góry, które otaczają miasto gromadzą śnieg, jednak w samym Las Vegas Valley jest on rzadkością. Temperatury mogą spaść do 0 °C, jednak nieczęsto zdarza się, by nocą wynosiły poniżej –1 °C.
Roczne opady w Las Vegas wynoszą około 110 mm i przypadają na średnio 27 dni w ciągu roku. Większość opadów notowana jest zimą, jednak w najsuchszym miesiącu (czerwiec) średnia liczba dni z opadami jest niższa o zaledwie 2,9, niż w przypadku miesiąca o najwyższej wilgotności (marzec).
Demografia.
Według spisu powszechnego z 2010 roku, kompozycja ludności Las Vegas była następująca:
Zgodnie ze spisem powszechnym z 2009 roku, Las Vegas liczy 583 756 mieszkańców, 211 689 gospodarstw domowych i 117 538 rodzin. Gęstość zaludnienia wynosi 1 630,3/km².
W 2006 roku, w Las Vegas funkcjonowało 176 750 gospodarstw domowych, z których 48,3% stanowiły mieszkające razem małżeństwa, 12,2% było domami prowadzonymi samodzielnie przez kobiety (bez obecnego męża), 33,5% zamieszkiwały nie-rodziny, zaś 31,9% właścicieli gospodarstw domowych posiadało dzieci poniżej 18 roku życia. 25% gospodarstw domowych składało się wyłącznie z osób indywidualnych (na przykład niepozostających w związkach), natomiast w 7,5% mieszkali ludzie samotni, którzy ukończyli co najmniej 65 lat. Średnia wielkość rodziny wynosiła 3,2, natomiast średnia wielkość gospodarstwa domowego 2,66.
Według kryterium wiekowego, populacja miasta w 2006 roku składała się w 25,9% z osób poniżej 18 roku życia, w 8,8% z osób w wieku 18–24 lat, w 32% z osób w wieku 25-44, 21,7% z osób w wieku 45-64 oraz w 11,6% z osób w wieku co najmniej 65 lat. Średni wiek wynosił 34 lata. Według kryterium płci, na 100 kobiet przypadało 103,3 mężczyzn. Z kolei w przedziale wiekowym 18+, na 100 kobiet przypadało 102,5 mężczyzn.
Średni dochód jednego gospodarstwa domowego w Las Vegas wynosił w 2008 roku 53 tysiące dolarów, natomiast średni dochód przypadający na jedną rodzinę równy był 58,465 dolarów. Mężczyźni generowali średni dochód w wysokości 35,511 dolarów, zaś kobiety 27,554 dolarów. Dochód per capita równał się 22 060 dolarów. Około 6,6% rodzin oraz 8,9% całej populacji miasta żyło poniżej relatywnej granicy ubóstwa; 5,4% osób z tej grupy osób nie ukończyło 18 roku życia, natomiast 6,3% miało co najmniej 65 lat.
Las Vegas posiada jeden z najwyższych współczynników samobójstw oraz rozwodów w Stanach Zjednoczonych. Badania przeprowadzone w 2008 roku wykazały, że szanse mieszkańców Las Vegas na popełnienie samobójstwa spadają o 40% w przypadku, gdy opuszczą oni miasto. Natomiast wśród przyjezdnych do Las Vegas szanse na popełnienie samobójstwa są dwukrotnie większe, niż gdy przebywają w innym miejscu. Wysoki wskaźnik rozwodów w Las Vegas nie jest powiązany wyłącznie z mieszkańcami miasta. Procedury rozwodowe w stanie Nevada są łatwiejsze niż w większości pozostałych stanów, dlatego na rozwody w Las Vegas decyduje się duża liczba małżeństw z całego państwa.
Z podobnych powodów Las Vegas posiada jeden z najwyższych współczynników zawierania małżeństw ze wszystkich miast amerykańskich. Wpływa na to popularność ślubów w Las Vegas wśród Amerykanów oraz turystów z całego świata.
Gospodarka.
Jednym z najważniejszych filarów gospodarki Las Vegas jest turystyka, gry hazardowe oraz konwencje, które wspierają branżę handlową i restauracyjną.
Przebudowy.
Otwarcie The Mirage w 1989 roku zapoczątkowało trend, zgodnie z którym największe kompleksy rozrywkowo-wypoczynkowe powstają przy południowym krańcu Las Vegas Strip, poza miastem. To spowodowało spadek wpływów turystycznych w centrum Las Vegas. Jednak z drugiej strony, najnowsze projekty oraz konstrukcje apartamentowców i hoteli apartamentowych zwiększyły liczbę gości w śródmieściu.
W obliczu tej sytuacji władze miasta podjęły kroki, mające na celu dywersyfikację ekonomii Las Vegas, przez przyciąganie do centrum branż przemysłu lekkiego, bankowości i innych komercyjnych interesów. Brak podatku dochodowego i łatwe procedury inkorporacyjne przyczyniły się do sukcesu tych działań.
Miasto skutecznie przekonało Internal Revenue Service do zajęcia nowego obiektu w centrum Las Vegas, otwartego w 2005 roku; początkową siedzibą agencji bowiem zachodnia część miasta. Oczekiwano, że przenosiny IRS wytworzą zapotrzebowanie na dodatkowe przedsiębiorstwa w okolicy, zwłaszcza działające w godzinach dziennych. Renowacjom poddany został Fremont Street Experience, który miał przenieść turystów do ery dawnego Las Vegas i zachęcić ich do wizyt w śródmieściu. W wyniku recesji, która rozpoczęła się w 2008 roku, zamkniętych zostało wiele sklepów. Dla przykładu, w kompleksie Neonopolis działalność zakończyło 11 teatrów i niemal wszystkie lokale detaliczne. Konstrukcja kilku wysokobudżetowych projektów została wstrzymana, a część z nich, jak na przykład The Streamline Towers, ogłosiła bankructwo.
W 1995 roku miasto wykupiło od Union Pacific Railroad 61 akrów ziemi, dążąc do konstrukcji czegoś, co przyciągnęłoby ludzi do śródmieścia. Dziesięć lat później na części tego obszaru otwarty został World Market Center, showroom i salon sprzedaży mebli o powierzchni 460,000 m². Wybudowany został jako obiekt konkurencyjny dla przemysłu meblarskiego z High Point w Karolinie Północnej. W 2004 roku burmistrz Las Vegas, Oscar Goodman, ogłosił plany budowy Symphony Park, który miał składać się z wieżowców biurowych i mieszkalnych, Lou Ruvo Center for Brain Health, akademickiego centrum medycznego, Smith Center for the Performing Arts oraz hotelu butikowego i kasyna. Po nieudanych negocjacjach z The Related Co., władze miasta wytypowały Newland Communities na nowego dewelopera projektu. W 2005 roku na części 61 akrów ziemi należącej do miasta powstał World Market Center. W 2009 roku skompletowana została budowa instytutu Lou Ruvo Center for Brain Health. 23 października 2006 roku przedstawiono koncept budowy World Jewelry Center w Symphony Park. W założeniach miał to być obiekt podobny do World Market Center, pełniący funkcję „przystanku” dla targów biżuterii z całego świata. Plany konstrukcji 57-piętrowej wieży zostały jednak wstrzymane.
W 2004 roku miasto podjęło współpracę z Cheetah Wireless Technologies i MeshNetwork w celu wprowadzenia rozległego mobilnego systemu szerokopasmowego. Pilotażowy system zainstalowany został w centrum miasta, w okolicy Fremont Street Experience.
Pod koniec lat 00. XXI wieku, władze Las Vegas zdecydowały o budowie nowego ratusza, co niosło ze sobą kilka konsekwencji. Las Vegas Metropolitan Police Department, który zajmował część dawnego ratusza, był zmuszony do poszukiwań nowej lokacji dla swojej siedziby. Obawiano się również, że opuszczony budynek miejski mógłby wywrzeć negatywny wpływ na obszar centrum. Problem ten został jednak rozwiązany; zawarto porozumienie, zgodnie z którym w starym ratuszu swoją siedzibę utworzy Zappos.com.
Turystyka.
Największą atrakcją Las Vegas są kasyna i hotele. Obiekty te znajdują się między innymi w ścisłym centrum miasta, które było najważniejszym punktem branży hazardowej w pierwszych fazach jej funkcjonowania. Większość hoteli/kasyn śródmieścia położonych jest w sąsiedztwie Fremont Street Experience; wyjątek stanowi na przykład The Stratosphere.
Najbardziej luksusowe obiekty leżą przy bulwarze Las Vegas Strip, który jednak w większości wykracza poza granice miasta Las Vegas. To właśnie przy Strip działa 19 z 25 największych hoteli świata pod względem liczby pokoi.
Las Vegas jest popularnym celem podróży wśród Hawajczyków. W 2002 roku wśród mieszkańców Las Vegas wyróżnić można było 80 tysięcy osób wywodzących się z Hawajów, które na stałe zamieszkiwały obszar miasta. Ponadto w każdym tygodniu Las Vegas odwiedzane było przez około 3 tysiące Hawajczyków. Z tego powodu, Las Vegas nazywane jest niekiedy dziewiątą wyspą Hawajów.
Kasyna w centrum miasta.
Pierwszym kasynem w Las Vegas był otwarty w 1931 roku Northern Club (obecnie La Bayou). W pierwszych latach rozwoju tej branży w mieście, najpopularniejszym kasynem pozostawało Binion’s Horseshoe (obecnie Binion’s Gambling Hall and Hotel), prowadzone przez Benny’ego Biniona.
Obecnie w centrum miasta dominują obiekty zarządzane przez korporację Boyd Gaming, a więc: California Hotel and Casino, Fremont Hotel and Casino oraz Main Street Casino. Golden Gate Hotel and Casino jest najstarszym hotelem/kasynem, który działa przy Fremont Street Experience. Z kolei Golden Nugget jest największym hotelem/kasynem w śródmieściu. Wśród innych obiektów działających w centrum Las Vegas są m.in.: Plaza Hotel &amp; Casino, El Cortez, Fitzgeralds, Four Queens, Gold Spike Hotel and Casino i Las Vegas Club.
Transport.
RTC Transit, jako system transportu publicznego, zapewnia połączenia autobusowe w Las Vegas, Henderson, North Las Vegas i pozostałych obszarach podmiejskich. Za międzymiastowy transport autobusowy odpowiada przede wszystkim Greyhound, a także przewoźnicy czarterowi i kilka linii autobusowych Chinatown. Korporacja Amtrak, za pośrednictwem Thruway Motorcoach, oferuje kilka połączeń komunikacyjnych do Las Vegas (a w tym popularne: Salt Lake City-Las Vegas, Los Angeles-Las Vegas).
W mieście funkcjonuje szybka linia autobusowa o nazwie Strip &amp; Downtown Express (wcześniej ACE Gold Line), która zatrzymuje się tylko na niektórych przystankach i obejmuje trasą centrum Las Vegas, the Strip, Las Vegas Convention Center i Town Square.
Z pewnymi wyjątkami, a w tym Las Vegas Boulevard, Boulder Highway (SR 582) i Rancho Drive (SR 599), większość ulic w Las Vegas położonych jest w siatce wzdłuż linii przekroju systemu Public Land Survey System. Wiele z nich posiada status dróg stanowych, przez co zarządzane są przez departament transportu stanu Nevada.
Dwie główne drogi ekspresowe – Interstate 15 oraz Interstate 515/U.S. Route 95 krzyżują się w centrum Las Vegas. I-15 prowadzi z Las Vegas w kierunku południowo-zachodnim do Los Angeles, a w kierunku północno-wschodnim do Salt Lake City. I-515 przebiega przez Henderson, gdzie kontynuowana jest przez US 93, prowadzącą do Phoenix. US 95 łączy Las Vegas z północno-zachodnią Nevadą, a w tym z Carson City oraz Reno. US 93 odłącza się od I-15 i prowadzi na północ przez wschodnią część stanu, przebiegając przez Ely i Wells. US 95 odcina się od US 93 w pobliżu Henderson i dociera do wschodniej Kalifornii. Aby usprawnić ruch, wybudowana została obwodnica Las Vegas Beltway, obejmująca autostradę Interstate 215 oraz drogę stanową Clark County 215.
Port lotniczy Las Vegas-McCarran przyjmuje międzynarodowe oraz krajowe loty do Las Vegas Valley. Lotnisko obsługuje również prywatne maszyny, jak i loty towarowe/ładunkowe. Większość ogólnego ruchu lotniczego wykorzystuje jednak mniejsze lotniska, North Las Vegas i Henderson Executive Airport.
Union Pacific Railroad jest jedynym przewoźnikiem, który świadczy usługi transportu kolejowego do Las Vegas. Do 1997 roku, przez miasto podróżowały również pociągi Desert Wind operatora Amtrak, wykorzystując tory Union Pacific Railroad. Stacja Amtrak znajdowała się w Plaza Hotel; była to jedyna stacja kolejowa w Stanach Zjednoczonych, która funkcjonowała w kasynie. Pod koniec lat 90. rozważano możliwość przywrócenia ruchu kolejowego przez Amtrak na trasie Los Angeles – Las Vegas przy użyciu pociągów Talgo, jednak plany te nie zostały zrealizowane. Obecnie Amtrak oferuje transport do Las Vegas w postaci podróży pociągowej do Needles w Kalifornii, kontynuowanej następnie autobusami Thruway Motorcoach bezpośrednio do Las Vegas.
Kultura.
W Las Vegas funkcjonują liczne muzea, a wśród nich m.in.: Muzeum przestępczości zorganizowanej i porządku publicznego, Muzeum Historii Naturalnej, Lied Discovery Children's Museum, Old Las Vegas Mormon State Historic Park, a także Neon Museum, w którym eksponowane są historyczne znaki neonowe, w przeszłości stojące na terenie Las Vegas Valley.
W pierwszy piątek każdego miesiąca, w Las Vegas celebruje się tzw. „First Friday”, który polega na promocji prac lokalnych artystów oraz muzyków. Wydarzenia te odbywają się w określonej sekcji centrum miasta, zwanej „Dystryktem Sztuki”.
W Las Vegas znajduje się Southern Nevada Zoological-Botanical Park, znany również jako Las Vegas Zoo, który zamieszkuje ponad 150 gatunków zwierząt i roślin.
Na 2012 roku planowane jest otwarcie wartego 485 milionów dolarów Smith Center for the Performing Arts, które znajduje się na terenie Symphony Park. Centrum wystawiać będzie sztuki broadwayowskie i opery, a także występy orkiestr i grup tanecznych.
Miasto organizuje wiele dorocznych festiwali, a w tym między innymi Helldorado Days.
Religia.
Według danych z 2010 roku na obszarze metropolitalnym Las Vegas do największych związków wyznaniowych należeli:
Sport.
Las Vegas nie posiada własnych reprezentantów w 3 z 4 najwyższych lig sportów profesjonalnych: MLB, NBA, NFL, mimo iż populacja metropolii jest większa, niż części miast, które wystawiają w nich swoje zespoły. Dwie główne przyczyny takiego stanu rzeczy, to kwestie związane z legalnymi zakładami sportowymi, a także obawy, że sport mógłby stanowić konkurencję dla dotychczasowej rozrywki, koncentrującej się wokół wydawania pieniędzy w kasynach. Jedynymi profesjonalnymi drużynami sportowymi w Las Vegas są Vegas Golden Knights w NHL, oraz baseballowa Las Vegas 51s, grająca w lidze AAA MLB Pacific Coast League.
W mieście rozgrywany jest kobiecy turniej tenisowy, pod nazwą "Red Rock Pro Open", zaliczany do rangi ITF, z pulą nagród 60 000 $.
Parki i rekreacja.
W Las Vegas znajdują się liczne parki (a w tym Las Vegas Springs Preserve oraz Floyd Lamb Park at Tule Springs), a także obiekty rekreacyjne i edukacyjne. Na terenie miasta istnieją 4 pola golfowe (Angel Park Golf Clu, Desert Pines Golf Course, Durango Hills Golf Club oraz Las Vegas Municipal Golf Course), 5 psich parków, 9 domów kultury, 8 klubów seniora, a także 20 obiektów sportowych, włączając w to 9 skateparków i 6 pływalni.
Władze miasta.
W Las Vegas obowiązuje forma rządów "council-manager". Burmistrz formalnie jest członkiem rady miasta i przewodniczy wszystkim jej obradom. W przypadku, gdy nie jest on w stanie wykonywać tej czynności, jego obowiązki przejmuje wybrany członek rady, który staje się tzw. burmistrzem pro tempore. Zgodnie z systemem council-manager, rola burmistrza jest ograniczona i sprowadza się niemal w większości do funkcji ceremonialnych. Zamiast tego, istnieje funkcja profesjonalnego menedżera miasta (ang. "City Manager"), który odpowiada za administrację i zarządzanie, kontrolę działalności rady miejskiej oraz pomoc we wcielaniu w życie jej postanowień, a także monitorowanie funkcjonowania służb miejskich. Ponadto menedżer utrzymuje międzyrządowe relacje z władzami federalnymi, stanowymi oraz z władzami hrabstwa i innych lokalnych jednostek. Teoretycznie osoba piastująca funkcję menedżera miasta powinna być apolityczna.
Duża część obszaru metropolitalnego Las Vegas należy do sąsiednich miast municypalnych i niemunicypalnych. Około 700 tysięcy osób mieszka na terenach niemunicypalnych, zarządzanych przez władze hrabstwa Clark, a kolejne 465 tysięcy zamieszkuje miasta municypalne, takie jak North Las Vegas, Henderson oraz Boulder City. Las Vegas i niemal wszystkie jednostki obszaru metropolitalnego łączy wspólny departament policji, Las Vegas Metropolitan Police Department. Jednakże chociażby North Las Vegas, Henderson i Boulder City posiadają własne departamenty policji.
Las Vegas, jako stolica hrabstwa oraz siedziba sądu okręgowego Lloyd D. George Federal District Courthouse, reguluje kwestie związane z czynnościami i usługami prawnymi, wśród których są między innymi podatki, procesy inkorporacyjne, zawieranie małżeństw oraz rozwody.
Edukacja.
Szkolnictwo podstawowe i średnie.
Edukacja publiczna w zakresie szkolnictwa podstawowego i średniego leży w kompetencjach okręgu szkolnego hrabstwa Clark. Jest to piąty pod względem liczebności okręg szkolny w Stanach Zjednoczonych (w roku szkolnym 2007–2008 do klas w kategorii K-12 uczęszczało 314 tysięcy uczniów).
Uczelnie.
College of Southern Nevada, jako największy college w stanie Nevada i trzeci pod względem wielkości w Stanach Zjednoczonych, jest najważniejszą szkołą wyższą w Las Vegas. Do innych instytucji edukacji wyższej należą m.in.: University of Nevada School of Medicine, prywatny Le Cordon Bleu College of Culinary Arts, University of Nevada, Las Vegas, Nevada State College, Desert Research Institute, The International Academy of Design &amp; Technology Las Vegas, Touro University Nevada oraz University of Southern Nevada.

</doc>
<doc id="483051" url="https://pl.wikipedia.org/wiki?curid=483051" title="Solidaryzm">
Solidaryzm

Solidaryzm – kierunek społeczno-polityczny powstały w II połowie XIX wieku, głoszący naturalną wspólnotę interesów różnych grup i warstw społecznych w państwie, niezależną od ich statusu ekonomicznego lub zawodowego i związanych z nimi różnic interesów. Stoi w opozycji do liberalizmu, któremu zarzuca przekładanie jednostki i jej dobra nad interesy społeczeństwa jako całości.
Historia.
Idee solidaryzmu pojawiały się wielokrotnie w licznych koncepcjach społeczno-politycznych starożytności, średniowiecza i czasów nowożytnych. Elementy solidaryzmu były wykorzystywane przy tworzeniu nauk społecznych Kościoła katolickiego, stały u podstaw korporacjonizmu. Na gruncie solidaryzmu społecznego stanął papież Leon XIII w encyklice "Rerum novarum", przyznając robotnikom prawo do własnych organizacji zawodowych, dopuszczając interwencjonizm państwowy. Przez partie reformistyczne obwołany „papieżem robotniczym”, starał się zająć postawę pośredniczącą między pracodawcami i warstwą robotniczą. Przeniesienia idei solidaryzmu na grunt nauk ekonomicznych dokonał Heinrich Pesch.
Współcześnie liczne akcenty idei solidaryzmu pojawiają się w doktrynach politycznych chadecji, socjaldemokracji i syndykalizmu.
Solidaryzm a solidarność w socjologii.
Za głównych twórców współczesnych teorii solidaryzmu uważa się Emila Durkheima, Leona Duguita i Georges'a Gurvitcha. Podstawową kategorią teorii solidaryzmu jest według Durkheima koncepcja świadomości zbiorowej i społeczeństwa. Wyrazem solidarności społecznej jest jedność myśli i działań członków społeczeństwa. Konieczność współpracy jest konsekwencją podziału pracy. Durkheim wyróżniał dwa rodzaje solidarności: mechaniczną (reprezentowaną w szczególności przez prawo karne i opartą na represji) i organiczną (wyrażaną przez prawo rodzinne, konstytucyjne, administracyjne oraz służącą przede wszystkim przywróceniu stanu poprzedniego – sankcje restutywne). 

</doc>
<doc id="483053" url="https://pl.wikipedia.org/wiki?curid=483053" title="Don Diamont">
Don Diamont

 
Don Diamont, właściwie Donald Feinberg (ur. 31 grudnia 1962 w Nowym Jorku) – amerykański aktor telewizyjny i filmowy.
Życiorys.
Wczesne lata.
Urodził się w Nowym Jorku w żydowskiej rodzinie Judy (z domu Diamont, zm. 2006) i Alberta Feinberga (zm. 1987). Wychowywał się w Los Angeles wraz z dwiema siostrami - Bette (zm. 1998) i Eleną oraz bratem Jackiem (zm. 1989). Uczył się aktorstwa pod kierunkiem Niny Foch i uczęszczał do jej miejscowej klasy aktorskiej.
Kariera.
Swoją karierę na małym ekranie rozpoczął od roli Carla Forenza w operze mydlanej NBC "Dni naszego życia" ("Days of Our Lives", 1984), za którą w magazynie "Daytime TV" otrzymał tytuł „Najlepszego Debiutanta”. Potem wystąpił w serialu ABC "Upadły chłopak" ("The Fall Guy", 1985) z Lee Majorsem. Sławę międzynarodową zyskał jako Brad Carlton w operze mydlanej CBS "Żar młodości" ("The Young and the Restless", (1985–96, 1999–2009).
W 1988 i 1995 roku pozował do magazynu „Playgirl”. W 1990 roku trafił na listę 50. najpiękniejszych ludzi świata wybranych przez czytelników magazynu "People".
W operze mydlanej CBS "Moda na sukces" ("The Bold and the Beautiful") wcielił się w dwie role. W 1993 roku wystąpił gościnnie jako Brad Carlton, natomiast od 2009 roku występuje w roli Billa Spencera Jr.
Można go było dostrzec także w komedii "Magiczna bańka" ("Unbecoming Age", 1992) u boku George’a Clooneya, telewizyjnej adaptacji powieści Toma Clancy NBC "OP Center" (1995) i serialu "Słoneczny patrol" ("Baywatch", 1998). Wcielił się w tytułową rolę w dramacie "Marco Polo" ("Incredible Adventures of Marco Polo", 1998).
Jest laureatem nagrody Ambasadora Roku 2001 w uznaniu za jego wysiłki w sprawie Krajowego Stowarzyszenia Stwardnienia Rozsianego (National Multiple Sclerosis Society).
Życie prywatne.
Spotykał się z Glorią Loring (1984). Był żonaty z Rachel Braun (od 5 marca 1994 do 2002), z którą ma czterech synów: Laurena (ur. 1988), Sashę (ur. 1991), Alexandra (ur. 1995) i Luca (ur. 2000). 12 czerwca 2012 roku poślubił aktorkę Cindy Ambuehl, z którą ma bliźniaki: Antona i Davisa (ur. w styczniu 2003). 
Linki zewnętrzne.
 

</doc>
<doc id="483056" url="https://pl.wikipedia.org/wiki?curid=483056" title="Mieczysław Czajko">
Mieczysław Czajko

Mieczysław Czajko (ur. 20 lutego 1946 w Brześciu) – duchowny zielonoświątkowy, polonista, w latach 2000–2008 biskup i prezbiter naczelny (zwierzchnik) Kościoła Zielonoświątkowego w RP, publicysta, ekumenista. Brat Edwarda Czajki.
Życiorys.
Urodził się podczas podróży jego rodziców na Ziemie Odzyskane. Jest przedstawicielem drugiego pokolenia zielonoświątkowców, jego starszym bratem jest Edward Czajko. Dzieciństwo spędził w Jędrzejewie, a w 1960 zamieszkał w Szczecinie. W latach 1965-1970 studiował na Uniwersytecie Wrocławskim. W 1971 podjął pracę naukową na Wyższej Szkole Nauczycielskiej, filii Uniwersytetu im. Adama Mickiewicza w Poznaniu, gdzie wykładał wszystkie przedmioty teoretyczno-literackie. Doprowadził do reaktywowania Szczecińskiego Oddziału Towarzystwa Literackiego im. Adama Mickiewicza, którego był prezesem w latach 1974-1983.
5 marca 1967 przeżył „chrzest w Duchu Świętym”. Odtąd zaangażował się w pracę zborową, rozpoczął służbę kaznodziejską. W swej autobiografii stwierdził, że ważną rolę w jego rozwoju duchowym odegrały książki Billy'ego Grahama: "Pokój z Bogiem" i "Musicie się na nowo narodzić". W 1978 roku podczas wizyty Billy’ego Grahama w Polsce brał udział w specjalnym spotkaniu dla duchownych.
Kariera duchownego.
W latach 1982-2016 był pastorem zboru „Betania” w Szczecinie. Do 1988 roku był przewodniczącym regionalnego oddziału Polskiej Rady Ekumenicznej w Szczecinie.
W latach 1981-1987 był członkiem Rady ZKE, w latach 1987-1992 był wiceprzewodniczącym Naczelnej Rady Kościoła Zielonoświątkowego, w latach 1992-1996 był członkiem Prezydium NRK i prezbiterem okręgowym.
Od 12 października 2000 r. do 19 października 2008 był biskupem i zwierzchnikiem Kościoła Zielonoświątkowego. Po roku 2000 w polskim pentekostalizmie pojawiły się nowe prądy teologiczne i pobożnościowe, które występowały przeciwko każdemu rodzajowi instytucjonalizacji kościoła. Problemem był zwłaszcza „ruch wstawienników”, ponadto chrzest dzieci, błogosławieństwo dzieci oraz eucharystia. Za jego kadencji dokonano zmian w kierownictwie WST. Zachęcał duchownych kościoła do kształcenia się, w rezultacie za jego kadencji kilkunastu duchownych Kościoła rozpoczęło studia doktoranckie na ChAT. Jako zwierzchnik Kościoła popierał ekumenizm, w czym nie zawsze był właściwie rozumiany przez współwyznawców. Dążył do tego, aby Kościół Zielonoświątkowy był postrzegany jako „przyjazny, przewidywalny i łatwy do społecznego zaakceptowania”. Wprowadzał młodych ludzi do przywództwa Kościoła, a siedmioosobowe Prezydium miało czterech prezbiterów w wieku poniżej 43 lat.
Według opinii Marka Kamińskiego na urzędzie prezbitera naczelnego nie był typem charyzmatycznego wizjonera jak Michał Hydzik, lecz pragmatycznego stratega.
Działalność pisarska.
W latach 1982-1988 redaktor naczelny miesięcznika „Chrześcijanin”.
Jest autorem książki „Życie, życie moje...” (2011). 18 stycznia 2012 w siedzibie Instytutu Polonistyki i Kulturoznawstwa odbyła się dyskusja nad tą książką. Dyskusja została przygotowana przez Szczeciński Oddział Towarzystwa Literackiego im. Adama Mickiewicza. W 2014 roku ukazało się drugie, poszerzone wydanie książki. Książka ma charakter autobiograficzny i jest zwrócona przede wszystkim do współwyznawców. Ukazuje powojenne losy Kościoła, opowiada o swoich kontaktach z władzami. Wedle oceny profesora Jana Domki biografia przypomina czasem powieść kryminalną lub sensacyjną (przewóz nielegalnych pieniędzy, tragiczne zdarzenia, katastrofy, agenci różnych służb). Motywem kompozycyjnym, który spaja książkę jest pociąg.

</doc>
<doc id="483057" url="https://pl.wikipedia.org/wiki?curid=483057" title="Wire">
Wire

Wire – brytyjska grupa punkrockowa, a później postpunkowa i eksperymentalna, założona w 1976 roku przez Colina Newmana (wokal, gitara), Bruce'a Gilberta (gitara), Grahama Lewisa (bas, wokal) i Roberta Gotobeda (perkusja). Obecny skład zespołu tworzą: Colin Newman (g. wok.), Graham Lewis (b., wok.), Robert Gotobed (perk.) i Matthew Simms (g.)
Muzyka zespołu charakteryzuje się specyficznym, klimatycznym brzmieniem i nietypowymi, niepokojącymi tekstami. Do inspiracji Wire przyznawali się m.in. Ian MacKaye z Minor Threat i Fugazi oraz grupa R.E.M. Przeróbki utworów Wire mieli w swym repertuarze m.in. Minor Threat i Henry Rollins.
Bruce Gilbert i Graham Lewis założyli duet Dome, Colin Newman nagrywał albumy solowe, ponadto członkowie zespołu udzielali się w licznych projektach muzycznych wśród, których wymienić można: Cupol, Duet Emmo (Lewis, Gilbert), Githead (Newman), He Said (Lewis), 27#11 (Lewis) i It Hugs Back (Simms).
Grupa w Polsce po raz pierwszy zagrała 9 sierpnia 2009 roku podczas Off Festivalu w Mysłowicach.
Zespół drugi raz zagrał w Polsce 9 listopada 2013 roku podczas Wroclaw Industrial Festival we Wrocławiu

</doc>
<doc id="483058" url="https://pl.wikipedia.org/wiki?curid=483058" title="Władysław Polok">
Władysław Polok

Władysław Polok (ur. 27 marca 1939 w Cisownicy) – pastor adwentystyczny, publicysta, w latach 1988–2003 zwierzchnik Kościoła Adwentystów Dnia Siódmego w Polsce. 
Życiorys.
Uczył się w Liceum Ogólnokształcącym dla dorosłych w Bielsku Białej (wybór szkoły podyktowany był tym, że nie było w niej zajęć w sobotę). W latach 1958–1959 uczył się w seminarium duchownym w Bielsku-Białej, w latach 1959–1964 studiował historię na Uniwersytecie Jagiellońskim. 1 września 1964 rozpoczął pracę w Kościele Adwentystów Dnia Siódmego, najpierw w Warszawie, potem w Poznaniu. Od jesieni 1966 pracował w seminarium duchownym w Podkowie Leśnej, jako wykładowca przedmiotów biblijnych i wychowawca, zaś w latach 1969–1976 pełnił funkcję dyrektora seminarium. Następnie był dyrektorem Korespondencyjnej Szkoły Biblijnej oraz pełnił funkcję pastora-seniora. Od 1982 roku pracował w zarządzie Kościoła Adwentystów Dnia Siódmego w Polsce, zaś w latach 1988–2003 był jego zwierzchnikiem. Jego następcą na tym stanowisku był Paweł Lazar.
Pełni funkcję Prorektora Wyższej Szkoły Teologiczno-Humanistycznej w Podkowie Leśnej. W czerwcu 2007 roku w Chrześcijańskiej Akademii Teologicznej w Warszawie obronił pracę doktorską poświęconą początkom adwentyzmu w Europie.
Jest autorem 10 książek i ok. 500 artykułów.
Poglądy.
Ruch charyzmatyczny uznał za jedno z wielu zwiedzeń czasów eschatologicznych inspirowanych przez duchy nieczyste. Ruch zielonoświątkowy jest „sprytnie zakamuflowanym zwiedzeniem szatańskim, jest jednocześnie czynnikiem zespalającym wszystkie odstępcze systemy religijne, prowadząc je do ostatecznej walki z Bogiem i ludem wyznającym Jego prawdy”.

</doc>
<doc id="483059" url="https://pl.wikipedia.org/wiki?curid=483059" title="Daphne Zuniga">
Daphne Zuniga

Daphne Eurydice Zuniga (ur. 28 października 1962 w Berkeley) – amerykańska aktorka, producentka i reżyserka filmowa. Odtwórczyni roli Victorii Davis w serialu The CW "Pogoda na miłość" ("One Tree Hill", 2008–2012).
Życiorys.
Wczesne lata.
Urodziła się w Berkeley w stanie Kalifornia jako córka Agnes A. (z domu Janawicz), polsko-fińskiego pochodzenia unitariańskiej minister, i Joaquína Alberto Zúñigi Mazariegosa, urodzonego w Gwatemali profesora filozofii. Wychowywała się z dwiema siostrami: Jennifer i Rosario. W wieku 12 lat po raz pierwszy wystąpiła na scenie w roli admirała w produkcji muzycznej "H.M.S. Pinafore" W.S. Gilberta i Arthura Sullivana. 
W 1980 ukończyła Woodstock Union High School. Przez cztery lata mieszkała w Woodstock w stanie Vermont, gdzie kontynuowała naukę aktorstwa jako członek Newhouse Players i Young Actors Company. Jako nastolatka ukończyła roczny program Young Conservatory w American Conservatory Theater w San Francisco. Później uczęszczała na trzyletni program teatralny przy University of California, Los Angeles (1980-83). We wczesnych latach 80. dzieliła swój pokój z Meg Ryan. Dodatkowo spędziła cztery lata w Loft Studio, studiując aktorstwo pod kierunkiem Larry’ego Mossa i Peggy Feury, a także Gary’ego Austina.
Kariera.
Po ukończeniu studiów spędziła czas w letnim teatrze Vermont's Green Mountain Guild. Wkrótce potem brała udział w trzyletnim kursie dramatycznym na UCLA, gdzie poznała aktora Tima Robbinsa. Oboje wystąpili w dramacie telewizyjnym CBS "Księżniczka futbolu" ("Princess Quarterback", 1983) z Helen Hunt i komedii romantycznej Roba Reinera "Pewna sprawa" ("The Sure Thing", 1985) u boku Johna Cusacka.
Pojawiła się także w dwóch odcinkach sitcomu NBC "Więzy rodzinne" ("Family Ties", 1984) jako Rachel Miller, przyjaciółka postaci granej przez Michaela J. Foxa. W parodystycznym filmie SF Mela Brooksa "Kosmiczne jaja" ("Spaceballs", 1987) wystąpiła jako księżniczka Vespa obok Ricka Moranisa, Billa Pullmana i Johna Candy.
Wzięła też udział w teledysku do piosenki Boba Segera „Night Moves” (1994) z Mattem LeBlanc. Zaskarbiła sobie sympatię telewidzów jako fotograf Jobeth „Jo” Reynolds w operze mydlanej Fox "Melrose Place" (1992–96, 2009–10) i "Agencja modelek" ("Models Inc.", 1994). Można ją było także dostrzec w serialu ABC "Piękni" ("Beautiful People", 2005-2006) w roli Lynn, projektantki mody.
Życie prywatne.
Związana była z Jasonem Gedrickiem (1986) i Emilio Estevezem (1988).
W wolnych chwilach malowała obrazy węglem. Jest członkiem Environmental Communications Office. Zamieszkała w Los Angeles.
W 2004 Zuniga cierpiała na zatrucie rtęcią w efekcie nadmiernej konsumpcji ryb. Powiedziała, że jadła sushi cztery razy w tygodniu, zanim trafiła na pogotowie, a jej objawy obejmowały słabą pamięć, bóle głowy, napady płaczu, wysypki skórne i łagodną depresję. Po diagnozie, Zuniga zaprzestała spożywania ryb.
W 2006 na randce w ciemno poznała biznesmena Davida Mleczkę. Para pobrała się 8 czerwca 2019 podczas prywatnej ceremonii w Cambridge w Massachusetts.

</doc>
<doc id="483066" url="https://pl.wikipedia.org/wiki?curid=483066" title="Zum Schwarzen Ferkel">
Zum Schwarzen Ferkel

Zum Schwarzen Ferkel (Pod Czarnym Prosiakiem) – gospoda (winiarnia / piwiarnia) prowadzona pod koniec XIX wieku przez szynkarza Gustava Türke, mieszcząca się w Berlinie przy skrzyżowaniu ulic Unter den Linden i Wilhelmstraße. Nazwę nadał lokalowi August Strindberg, któremu wiszące nad drzwiami godło (sczerniałe bukłaki po winie), przypominało sylwetkę czarnego prosiaka. Bywalcami Zum Schwarzen Ferkel byli m.in. Edvard Munch, Stanisław Przybyszewski, Dagny Juel Przybyszewska i wielu innych artystów i mecenasów niemieckiej i skandynawskiej cyganerii. Budynek, w którym mieścił się lokal, został zburzony w XX wieku.

</doc>
<doc id="483067" url="https://pl.wikipedia.org/wiki?curid=483067" title="Kyle Secor">
Kyle Secor

Kyle Ivan Secor (ur. 31 maja 1957 w Tacoma) – amerykański aktor telewizyjny i filmowy.
Życiorys.
Urodził się w Tacoma, w stanie Waszyngton jako najmłodszy z trójki synów Shirley Avis (z domu Waite) i Jamesa Waltera „Jima” Secora, ekspedienta sklepu Beechnut. Jego rodzina miała pochodzenie angielskie, irlandzkie, francuskie, norweskie i holenderskie. W 1975 ukończył Federal Way High School w Federal Way. Dorastał, uprawiając sport, grając w piłkę nożną i koszykówkę w szkole, jak kung-fu i karate, a potem zainteresował się jogą.
Po ukończenie studiów pracował przy Shakey's Pizza Parlor, aż został wicedyrektorem. Spróbował swoich sił jako pilot samolotu, ale jego słaby wzrok uniemożliwił to zajęcie. Oczarowany przedstawieniem "Hello Dolly" podjął decyzję o zostaniu aktorem. W 1981 wyjechał do Los Angeles i zdobył wykształcenie aktorskie, studiując w Green River Community College. Przez pierwsze 5–6 lat pobytu w Los Angeles sprzątał mieszkania, pracował jako kierowca, instruktor jogi i bileter. Nocował wówczas w mieszkaniu przyjaciół. 
Zagrał rolę Briana Bradforda w serialu NBC "Santa Barbara" (1986–1987) i postać pacjenta chorego na AIDS w serii "St. Elsewhere" (1987). Zwrócił na siebie uwagę rolą detektywa Timothy’ego „Tima” Baylissa w serialu kryminalnym "Homicide: Life on the Street" (1993–1999).
W 1987 wystąpił w Los Angeles Theatre Center jako Oktawian August w sztuce Williama Shakespeare’a "Antoniusz i Kleopatra".
Życie prywatne.
19 sierpnia 1979 ożenił się z Michele Gilbert. 20 marca 1982 rozwiedli się. 28 stycznia 2002 poślubił aktorkę Kari Coleman. Mają dwie córki: Emery i Harper.

</doc>
<doc id="483068" url="https://pl.wikipedia.org/wiki?curid=483068" title="Standardowe wyjście">
Standardowe wyjście



</doc>
<doc id="483069" url="https://pl.wikipedia.org/wiki?curid=483069" title="Auguste Mariette">
Auguste Mariette

Auguste Ferdinand François Mariette (ur. 11 lutego 1821 w Boulogne-sur-Mer, zm. 19 stycznia 1881 w Kairze) – francuski historyk, archeolog i egiptolog, założyciel Muzeum Egipskiego w Kairze.
Życiorys.
Był utalentowanym kreślarzem i projektantem, dorabiającym pisaniem artykułów o tematyce historycznej i archeologicznej w lokalnych periodykach. Po śmierci kuzyna, Nestora L'Hote, współpracownika i przyjaciela Champolliona, podczas sortowania i porządkowania jego osobistych zapisków i dokumentów zainteresował się tematyką Starożytnego Egiptu. Rozpoczął zgłębianie wiedzy na temat hieroglifów egipskich i pisma koptyjskiego. Wykonany w 1847 roku katalog kolekcji egipskiej z muzeum w Boulogne-sur-Mer przyniósł mu uznanie ze strony pracowników Muzeum w Luwrze.
W 1850 roku został wysłany do Egiptu z misją poszukiwania i pozyskiwania do kolekcji w Luwrze, manuskryptów koptyjskich, arabskich, syryjskich i etiopskich. Zaraz po przyjeździe, kierując się wskazówkami greckiego geografa Strabona, rozpoczął w Sakkarze poszukiwania Serapeum – podziemnego cmentarzyska świętych byków Apisów. Już na początku prac odkryto wspaniałą aleję sfinksów, liczącą 141 rzeźb. Następnie dokonano odkrycia zespołu hellenistycznych rzeźb – tzw. Hemicykl poetów i filozofów. Kopiąc dalej, 1 listopada 1850 roku, odkrywcy dotarli do wejścia do ogromnego hypogeum. Wewnątrz odkryto 28 krypt, z których 24 zawierały ogromne lecz puste sarkofagi. W znajdującym się obok drugim podziemiu, w kompleksie mniejszych krypt, odkryto 28 mumii świętych byków Apisów.
W trakcie kontynuowania prac, w 1852 roku odkryto w Serapeum, obok grobowców świętych byków, komorę grobową zawierającą szczątki księcia Chaemuaseta, syna Ramzesa II, Wielkiego Kapłana Sem boga Ptaha. Program poszukiwania manuskryptów natychmiast zarzucono, a całą uwagę skupiono na dalszych poszukiwaniach wspaniałych eksponatów, mających wzbogacić kolekcje w Luwrze.
Po powrocie do Paryża, Mariette powierzono stanowisko asystenta konserwatora w Muzeum w Luwrze. W 1858 roku przeniósł się wraz z rodziną do Kairu, gdzie objął stanowisko konserwatora zabytków, stworzone specjalnie dla niego. Od tego momentu jego kariera rozwijała się błyskawicznie, a znaczą ją sukcesy i powszechne uznanie. W tym samym roku utworzył w Bulak (północna dzielnica Kairu) pierwsze muzeum w Egipcie, zaczątek późniejszego Muzeum Egipskiego, które miało powstrzymać niekontrolowane wykopaliska, dokonywane przez samozwańczych archeologów, i wywóz z Egiptu znalezionych eksponatów, który stał się niepokojąco częstym zjawiskiem.
Mariette brał udział w eksploracji nekropoli w Meidum, Abydos i Tebach. Przebadał wielką świątynię w Denderze. W 1860 roku odkopał z piasków wielką świątynię w Edfu. Prowadził prace w Karnaku, odkopał Medinet Habu, a 1858 roku w Deir el-Bahari odkrył skrytkę, zawierająca 71 sarkofagów kapłanów Montu. W 1863 roku odkopał w Tanis słynną "Stelę roku 400" – poświęconą czterechsetnej rocznicy panowania Seta – założenia świątyni Seta w Awaris, później zakopaną i odkrytą ponownie w 1933 roku. Odkopał z piasków okolice Wielkiego Sfinksa, odsłaniając zbudowaną z granitu i wapienia Świątynię Sfinksa w Gizie. W jej przedsionku, pośród wielu fragmentów, w głębokim szybie odkryto wspaniałą statuę Chefrena, siedzącego na tronie pod opieką Horusa, obejmującego szyję króla, jedną z najpiękniejszych rzeźb z kolekcji Muzeum Egipskiego w Kairze.
W 1880 roku, za namową Gastona Maspero zezwolił na eksploracje ruin piramidy Merenre I, w wyniku której Maspero odkrył słynne Teksty Piramid. Całą swoją działalnością przyczynił się do ochrony i uratowania wielu bezcennych skarbów kultury i sztuki Starożytnego Egiptu. Był wieloletnim szefem Służby Starożytności i Muzeum Egipskiego. Zmarł w Kairze w wieku 60 lat.

</doc>
<doc id="483070" url="https://pl.wikipedia.org/wiki?curid=483070" title="Uji (miasto)">
Uji (miasto)

 – miasto w Japonii, na wyspie Honsiu ("Honshū"), w prefekturze Kioto ("Kyōto"), nad rzeką Uji, w okręgu przemysłowym Hanshin.
Położenie.
Miasto leży w południowej części prefektury Kioto, w połowie odległości pomiędzy Kioto i Nara, dwoma najsłynniejszymi japońskimi centrami historycznymi i kulturowymi. Bliskość tych dwóch dawnych stolic zaowocowała wczesnym rozwojem Uji jako samodzielnego centrum kulturalnego.
Miasto herbaty.
Uji słynie z zielonej herbaty. Podczas gdy świątynia Kōzan-ji w Kioto uważana jest za pierwotne miejsce uprawy herbaty w Japonii, to herbata Uji stała się znana ze swojej najwyższej jakości już w 1100 roku. W pierwszą niedzielę października odbywa się w świątyni Kōshō-ji Festiwal Herbaty Uji. Podczas festiwalu kapłani składają ofiary w postaci ceremonialnych misek herbaty przed posągami postaci, które pomogły uczynić Uji miastem herbaty.
W Uji (tuż przy moście Uji, na wschodnim brzegu) znajduje się najstarszy sklep z herbatą (i herbaciarnia) w Japonii o nazwie Tsūen. Działa on na rynku od 1160 roku i jest obecnie zarządzany przez 24. pokolenie tej samej rodziny. Serwowane są także desery (rodzaj matcha parfait) i pierożki gyōza.
Opowieść o Genjim.
Miasto Uji jest miejscem wielu wydarzeń opisanych w ostatnich dziesięciu rozdziałach („Dziesięć zwojów z Uji”, "Uji-jūjō") arcydzieła literackiego z XI wieku "Genji monogatari" autorstwa damy dworu Murasaki Shikibu zaliczonej do Trzydziestu Sześciu Mistrzyń Poezji. Jednym z obiektów wymienionych w opowieści jest główny most nad rzeką Uji. Został on po raz pierwszy zbudowany około 646 roku, ale był wielokrotnie niszczony i wymieniany. Jego stan obecny oddaje niektóre z jego historycznych elementów, a na terenie miasta, dla uhonorowania jego roli w powieści, znajduje się wiele posągów i tablic wskazujących miejsca, w których miały miejsce opisane wydarzenia. Jednym z nich jest posąg Murasaki Shikibu usytuowany obok tego mostu. 
W 1998 roku otwarto Genji Monogatari Museum ("Uji-shi Genji Monogatari Myūjiamu"), udostępniając publiczności materiały dotyczące tej opowieści. Można się tam również zapoznać z życiem dworu w okresie Heian.
Historia.
Uji zostało założone w IV wieku przez półlegendarnego cesarza Ōjina, który podobno zbudował tu pałac. Miasto zyskało na znaczeniu, gdy siogun Yoshimitsu Ashikaga (1358–1408) doprowadził do zwiększenia uprawy i produkcji herbaty na tym obszarze. 
Wczesny okres rozwoju miasto zawdzięcza także korzystnemu położeniu nad rzeką Uji, która była w przeszłości ważnym szlakiem wodnym. Budowa mostu w Uji w 646 roku przez buddyjskiego mnicha Dōtō umocniła znaczenie osady. Kiedy w 794 roku stolica została utworzona w Heian-kyō, położona w pobliżu, malownicza miejscowość stała się popularnym miejscem dla budowy rezydencji arystokracji.
U szczytu potęgi klanu Fujiwara w okresie Heian (794–1185/1192) powstały takie budowle, jak: świątynia buddyjska Byōdō-in i chram shintō Ujigami-jinja (najstarszy zachowany w Japonii).
Miasto w obecnym kształcie administracyjnym (Uji-shi) utworzono 1 marca 1951 roku poprzez połączenie kilku mniejszych jednostek terytorialnych.

</doc>
<doc id="483071" url="https://pl.wikipedia.org/wiki?curid=483071" title="Kołczewo (jezioro)">
Kołczewo (jezioro)

Kołczewo – jezioro w północnej części wyspy Wolin, położone w gminie Wolin, w woj. zachodniopomorskim, na południe od miejscowości Kołczewo.

</doc>
<doc id="483073" url="https://pl.wikipedia.org/wiki?curid=483073" title="Nauczanie integracyjne">
Nauczanie integracyjne



</doc>
<doc id="483074" url="https://pl.wikipedia.org/wiki?curid=483074" title="Mandalaj">
Mandalaj

Mandalaj (birm. //, ) – miasto w środkowej Mjanmie, nad rzeką Irawadi, ośrodek administracyjny prowincji Mandalaj. Liczba mieszkańców przekracza milion i jest to drugie co do wielkości miasto kraju. Przedmieściem Mandalaj jest Amayabuya. Miasto było stolicą Birmy w latach 1857–1885.
Toponimia.
Nazwa wzgórza pochodzi prawdopodobnie od słowa palijskiego, chociaż dokładny źródłosłów nie jest pewny. Pod uwagę brane są między innymi: "Mandala" (oznaczające okrągłą płaszczyznę), "Mandare" (oznaczające prawdopodobnie „pomyślną ziemię”) lub "Mandara" (góra z mitologii hinduistycznej). Istnieją też wyjaśnienia łączące nazwę z imieniem "Mingalay". Takie imię nosił na przykład wygnany syn króla Paganu Shin Saw Mingalay, który według legendy miał przez jakiś czas zamieszkiwać Wzgórze Mandalaj. Inna legenda wspomina o odwiedzeniu wzgórza przez księżniczkę Pyu o imieniu Mingalay.
Po założeniu w roku 1857, królewska stolica otrzymała oficjalną nazwę Yadanabon (birm. ရတနာပုံ //), będącą birmańską wersją jej palijskiej nazwy Ratanapura, oznaczającej „Miasto Drogocennych Kamieni”. Nazywana była też "Lay Kyun Aung Myei" (birm. လေးကျွန်းအောင်မြေ //; ) a pałac królewski – "Mya Nan San Kyaw" (birm. မြနန်းစံကျော် //; ).

</doc>
<doc id="483076" url="https://pl.wikipedia.org/wiki?curid=483076" title="Zenon Przybyszewski Westrup">
Zenon Przybyszewski Westrup

Zenon Przybyszewski Westrup, Zenon P. Westrup (ur. 28 września 1895 w Kongsvinger, zm. 27 listopada 1988 w Middelfart) – szwedzki dyplomata, syn Stanisława i Dagny Przybyszewskich. Brat Iwy ("primo voto" Bennet, "secundo voto" Dahlin).
Po śmierci matki (1901) znajdował się pod opieką Laury Pytlińskiej, aktorki, córki Marii Konopnickiej. Adoptowany przez siostrę Dagny Gudrun Westrup i jej męża Wilhelma, wychował się w Szwecji. Ze swoim ojcem nawiązał kontakt korespondencyjny dopiero kilka lat przed śmiercią Stanisława.
Studiował na Uniwersytecie Oksfordzkim w Pembroke College. Karierę dyplomatyczną rozpoczął w 1920 roku. Pracował w szwedzkich placówkach dyplomatycznych w Paryżu, Brukseli i Hadze, w 1927 roku został wicekonsulem w Londynie. Był członkiem delegacji szwedzkiej na konferencję rozbrojeniową w Genewie (1932). W latach 1940-1946 był posłem nadzwyczajnym w Bernie.
Był właścicielem dóbr ziemskich. Uprawiał czynnie jazdę konną. Ożenił się z baronessą Anną De Geer. Jest autorem wspomnień "Jag har varit i Arkadien".

</doc>
<doc id="483077" url="https://pl.wikipedia.org/wiki?curid=483077" title="Noise rock">
Noise rock

Noise rock, Noise punk – styl w muzyce rockowej, który wyewoluował z punk rocka (szczególnie post punku i no wave). Wykonawcy tego nurtu wykorzystują tradycyjne rockowe instrumentarium, podobne co w innych odmianach rocka podziały rytmiczne, jednocześnie używając dużej ilości szumów, zgrzytów, pisków i dysonansów charakterystycznych dla muzyki noise.
Za protoplastów noise rocka można uznać wykonawców protopunkowych (np. The Stooges, The Velvet Underground czy Captain Beefheart and His Magic Band) oraz niektórych wykonawców z nurtu rocka progresywnego (nagrania King Crimson), a także The Who i Jimiego Hendrixa z jego zamiłowaniem do nietypowych technik grania na gitarze elektrycznej, sprzężeń i dźwięków elektronicznie modulowanych. Z drugiej strony słychać silne wpływy japońskiej sceny awangardowej (Merzbow, Karkowski), czy muzyków kraut rockowych.
Za najbardziej znanych wykonawców noise rockowych uchodzą Sonic Youth, Swans, Half Japanese, Unwound, Lightning Bolt, The Jesus Lizard, Flipper, Today is the Day, Melt Banana, The Ex, Shellac czy Big Black. Elementy noise rocka widoczne są także w twórczości niektórych grup grunge’owych (np. album „In Utero” Nirvany, TAD, Mudhoney), mathcore’owych (Botch, Converge, The Dillinger Escape Plan) czy metal (Sunn O))), Kobong).
Wśród polskich wykonawców największą popularność zdobyły zespoły Tissura Ani, Something Like Elvis i Ewa Braun.

</doc>
<doc id="483078" url="https://pl.wikipedia.org/wiki?curid=483078" title="Noise pop">
Noise pop

Noise pop – gatunek muzyczny, powstały w połowie lat 80. w Wielkiej Brytanii. Łączy w sobie proste, popowe melodie z efektem overdrive i gitarowym hałasem. Jest więc połączeniem noise rocka z popem. Stał się inspiracją dla stylu shoegaze.
Przyjmuje się, że gatunek stworzyła szkocka grupa The Jesus and Mary Chain z albumem Psychocandy (1985). Innym ważnym reprezentantem gatunku jest amerykański zespół Yo La Tengo.
Przedstawiciele gatunku.
Na podstawie źródła:
Archers of Loaf, Mercury Rev, Modest Mouse (początkowo), My Bloody Valentine, Ride, Sparklehorse, Spiritualized, The Jesus and Mary Chain, The Verve, Yo La Tengo.

</doc>
<doc id="483079" url="https://pl.wikipedia.org/wiki?curid=483079" title="Luanshya">
Luanshya

Luanshya – miasto w Zambii, w prowincji Pasa Miedzionośnego, w obszarze Pasa Miedzionośnego. Około 132,3 tys. mieszkańców.
W mieście rozwinął się przemysł metal., materiałów budowlanych, drzewny, odzieżowy, spożywczy oraz hutniczy.

</doc>
<doc id="483080" url="https://pl.wikipedia.org/wiki?curid=483080" title="Brad Johnson">
Brad Johnson

Brad William Johnson (ur. 24 października 1959 w Tucson, zm. 18 lutego 2022 w Fort Worth) – amerykański aktor telewizyjny i filmowy, model.
Życiorys.
Wczesne lata.
Urodził się na małym rancho w Tucson w stanie Arizona jako syn trenerów koni i sprzedawców samochodów – Virginii (ur. 1922) i kowboja Grove’a (ur. 1920) Johnsonów. Dorastał z siostrą Beth. Studiował biznes w Southern Oregon State College w Ashland w stanie Oregon. Uczęszczał także do College of Southern Idaho w Twin Falls w stanie Idaho. W roku 1984 spróbował zostać kowbojem i jako fachowiec od jeździectwa okrążał rodeo.
Kariera.
W 1985 postanowił poświęć się aktorstwu i przeniósł się do Hollywood, gdzie zaczął występować w telewizji. Pracował jako model dla Calvina Kleina. W 1987 wziął udział w kampanii reklamowej papierosów Marlboro.
Debiutem kinowym był romantyczny film przygodowy Stevena Spielberga "Na zawsze" ("Always", 1989), gdzie zagrał sugestywnie postać Teda Bakera, pilota samolotu i męża Dorindy (w tej roli Holly Hunter). Rolę pilota zagrał także w późniejszych produkcjach filmowych: "Lot Intrudera" ("Flight of the Intruder", 1991), "Eksperyment Filadelfia II" ("Philadelphia Experiment II", 1993), a także cyklu filmów chrześcijańskich: "Pozostawieni w tyle" ("Left Behind", 2000, 2002 i 2005).
W 1990 znalazł się na liście najpiękniejszych osób na świecie magazynu „People”.
Ze swoim amerykańskim prawym spojrzeniem i genealogią kowboja, Brad Johnson został obsadzany w późnych latach 80. i na początku lat 90. XX wieku w serialach CBS z gatunku westernu; "Ned Blessing" (1993) jako tytułowy bandyta, kowboj i były szeryf oraz "Courthouse" (1995) w roli sędziego przetransportowanego do Nowego Jorku, który wniósł poczucie sprawiedliwości. Był agresywnym policjantem i mężem Jaclyn Smith w dramacie "Ofiara gniewu" ("Cries Unheard: The Donna Yaklich Story", 1994) i romantycznym partnerem Farrah Fawcett w melodramacie CBS "Jedwabna nadzieja" ("Silk Hope", 1999). Pojawił się w serialu ABC "Melrose Place" (1996) jako doktor Dominick O’Malley, ekspert od dzieci, romansujący z Jo (Daphne Zuniga).
Życie prywatne.
11 października 1986 ożenił się z modelką Laurie (ur. 1962). Mieli sześć córek i dwóch synów.
Śmierć.
Zmarł 18 lutego 2022 w Fort Worth w Teksasie, w wieku 62 lat w wyniku infekcji COVID-19.

</doc>
<doc id="483089" url="https://pl.wikipedia.org/wiki?curid=483089" title="Pyain">
Pyain

Pyain (birm. "Pyain"; ang. "Pyay"; hist. "Prome", "Pyi") – miasto w południowej Mjanmie, w prowincji Pegu na lewym brzegu Irawadi. Około 83 tys. mieszkańców.

</doc>
<doc id="483091" url="https://pl.wikipedia.org/wiki?curid=483091" title="Brad Pennington">
Brad Pennington

Brad Pennington, właśc. Bradley Pennington (ur. 4 maja 1978 w Saint Louis) – amerykański aktor telewizyjny.
W 1996 ukończył St. Louis University High School. Następnie za pieniądze ze stypendium futbolowe uczęszczał do NE Missouri State University. Studiował w John Kirby Studio w Los Angeles.
Na dużym ekranie zadebiutował w 2002 w dramacie "Podróż wybawienia" ("Journey of Redemption"). Później pojawił się gościnnie na szklanym ekranie w serialach: "Lucky" z 2003 jako rabuś, trzech odcinkach serialu telewizyjnego CBS "Żar młodości" ("The Young and the Restless") z 2004 jako kelner, "Dowody zbrodni" ("Cold Case") z 2005 w roli Teda, "Chirurdzy" ("Grey's Anatomy") z 2005 jako radiolog.

</doc>
<doc id="483092" url="https://pl.wikipedia.org/wiki?curid=483092" title="Hilo">
Hilo

Hilo – miejscowość spisowa w Stanach Zjednoczonych, w stanie Hawaje, na wschodnim wybrzeżu wyspy Hawaiʻi. Jest największym skupiskiem ludności na wyspie Hawaiʻi oraz drugim co do wielkości w stanie (po Honolulu).
Nadbrzeżna część Hilo została dwukrotnie zniszczona na skutek uderzenia fal tsunami: w 1946, po trzęsieniu ziemi na Aleutach, oraz w 1960, po wielkim trzęsieniu chilijskim. W pierwszej klęsce żywiołowej śmierć poniosło 160 osób i dało to asumpt do stworzenia systemu wczesnego ostrzegania przed tsunami (Pacific Tsunami Warning Center). W drugim przypadku zginęło 61 osób.
Hilo, zgodnie klasyfikacją klimatów Köppena, leży w strefie zwrotnikowego klimatu lasów las tropikalnych ("Af")

</doc>
<doc id="483093" url="https://pl.wikipedia.org/wiki?curid=483093" title="Surrealizm socjalistyczny">
Surrealizm socjalistyczny

Surrealizm socjalistyczny – (socsurrealizm – termin G. Józefczuka z grudnia 1974 r.) podstawa ideologiczna działań Ruchu Nowej Kultury, Ogrodu/Ogrodu2 i Pomarańczowej Alternatywy. Twórcze rozwinięcie postawy dadaistów, przenoszące ją na grunt PRL lat siedemdziesiątych i osiemdziesiątych. Głównymi tezami surrealizmu socjalistycznego (opublikowanymi w pismach wydawanych przez Ruch Nowej Kultury) były:

</doc>
<doc id="483094" url="https://pl.wikipedia.org/wiki?curid=483094" title="Kajol">
Kajol

Kajol Mukherjee Devgan (hindi: काजोल देवगन, urdu: کجول دیوگن) (ur. 5 sierpnia 1974 w Bombaju) – indyjska aktorka.
Życiorys.
Pochodzi z rodziny od pokoleń związanej z branżą filmową. Jej matka Tanuja oraz siostra Tanisha również są aktorkami. Ojciec Kajol Shomu Mukherjee był producentem (zmarł w 2008 r. na dzień przed premierą filmu z Kajol i Ajayem Devganem "U Me aur Hum"). Aktorami byli lub są jej prababcia – Rattan Bai, babcia – Shobhna Samarth, ciotka – Nutan, są również kuzynki – Sharbani Mukherjee, Rani Mukherji i Mohnish Behl oraz wujkowie – Joy Mukherjee i Deb Mukherjee.
Zawodowym debiutem Kajol była rola w filmie "Bekhudi" w 1992 roku. Od tego czasu wystąpiła w 29 filmach, które w większości okazały się dużymi przebojami. W sześciu z nich partnerowała Shah Rukh Khanowi, a w ośmiu swojemu obecnemu mężowi Ajayowi Devganowi.
W 1995 roku Kajol wystąpiła w filmie "Żona dla zuchwałych", rola ta przyniosła jej pierwszą w karierze statuetkę Filmware Awards. W późniejszych latach trafiło do niej jeszcze pięć statuetek, za role w filmach: "Minsaara Kanavu" (w kategorii "najlepsza aktorka z południa"), "" (w kategorii "najlepsza rola negatywna", jako pierwsza kobieta w historii), "Coś się dzieje", "Czasem słońce, czasem deszcz" oraz "Fanaa".
W 1999 roku Kajol wzięła ślub z aktorem Ajayem Devganem. Ich decyzja wywołała wiele kontrowersji w środowisku gwiazd Bollywood. Ślub był skromną ceremonią, na którą zaproszono jedynie rodzinę. Młoda para udała się na 2 miesięczny miesiąc miodowy.
W 2001 roku po nakręceniu "Czasem słońce, czasem deszcz", będąc u szczytu popularności, zdecydowała się na 5-letnią przerwę w karierze. W czasie swojej pierwszej ciąży aktorka odrzucała wszystkie propozycje ról, mimo to poroniła. Jednak w 2002 roku ponownie zaszła w ciążę. Kajol poświęciła się rodzinie i wychowaniu córki Nysy. Na ekrany powróciła w roku 2006, rolą w filmie "Fanaa", do którego zdjęcia powstawały m.in. w Polsce. Wystąpiła w nim u boku Aamira Khana.
11 kwietnia 2008 roku miała miejsce premiera filmu "Ty i ja". Wystąpiła w nim u boku swojego męża Ajaya Devgana, który jest również reżyserem, scenarzystą i producentem filmu.
26 listopada 2008 roku Kajol odebrała w Nowym Delhi prestiżową nagrodę "Karmaveer Puraskaar" (indyjska narodowa nagroda za sprawiedliwość społeczną oraz działanie obywatelskie). Aktorka jest bardzo znana ze swojej pracy społecznej w Indiach (szczególnie związanej z edukacją dzieci) i właśnie za tę pomoc została nagrodzona. Kajol została również niedawno mianowana ambasadorem dobrej woli przez Cherie Blair, żonę brytyjskiego premiera Tony’ego Blaira oraz przewodniczącą organizacji charytatywnej "The Loomba Trust". Od 2004 roku jest ambasadorem organizacji charytatywnej "Shiksha", pomagającej kształcić pozbawione swych praw dzieci.
Rok 2010 był pracowity dla aktorki. 12 lutego 2010 roku miała miejsce premiera filmu "Nazywam się Khan" w reżyserii Karana Johara, gdzie partneruje jej Shah Rukh Khan. Po dziewięciu latach przerwy słynna ekranowa para znowu razem. Całe trio zdobyło statuetki Filmfare Awards, a Kajol tym samym zrównała się liczbą zdobytych nagród dla najlepszej aktorki ze swoją ciotką Nutan. Kolejny film "We Are Family" poradził sobie średnio w box office, ale aktorka zebrała bardzo dobre recenzje od krytyków za swoją kreację aktorską. Film "Toonpur Ka Superrhero" to pierwsza pełnometrażowa animacja w Indiach, gdzie prawdziwi aktorzy znajdują się w świecie kreskówek.
W 2012 roku Kajol została ambasadorem organizacji charytatywnej "Pratham UK", która wspomaga edukację dzieci o niższym statusie społecznym w Indiach.
18 grudnia 2015 roku miała miejsce premiera filmu "Dilwale," w którym Kajol towarzyszyli: Shah Rukh Khan, Varun Dhawan i Kriti Sanon.
Życie prywatne.
24 lutego 1999 – ślub z aktorem Ajayem Devganem
20 kwietnia 2003 – narodziny córeczki Nysy
10 kwietnia 2008 – śmierć ojca Shomu Mukherjee
13 września 2010 – narodziny synka Yuga
9 marca 2012 – śmierć wuja Joya Mukherjee
Występy w telewizji.
2005
2006
2007
2008
2010
Nagrody i nominacje.
Filmfare Awards.
Zdobyte nagrody
Nominacje
Annual Star Screen Awards.
Zdobyte nagrody
Nominacje
Zee Cine Awards.
Zdobyte nagrody
Nominacje
Apsara Film &amp; Television Producers Guild Awards.
Nominacje
Global Indian Film &amp; Television Honors.
Nominacje
Bollywood Awards.
Zdobyte nagrody
Nominacje
Sansui Viewers' Choice Awards.
Zdobyte nagrody
Awards of the International Indian Film Academy.
Nominacje
Stardust Awards.
Zdobyte nagrody
Nominacje
Inne.
Zdobyte nagrody
Nominacje

</doc>
<doc id="483098" url="https://pl.wikipedia.org/wiki?curid=483098" title="Olinda">
Olinda

Olinda – miasto w Regionie Północno-Wschodnim Brazylii, w stanie Pernambuco, nad Oceanem Atlantyckim, w regionie metropolitalnym Recife. Około 376,8 tys. mieszkańców. Dawna stolica regionu Pernambuco i jedno z najstarszych miast Brazylii, którego centrum od 1982 r. jest w całości wpisane na listę światowego dziedzictwa kultury UNESCO. Najbliższe lotnisko to Aeroporto Internacional do Recife/Guararapes–Gilberto Freyre – Recife. Głównymi sektorami ekonomii są turystyka (m.in. karnawał konkurencyjny do Rio), handel i rzemiosło. W mieście rozwinął się przemysł cukrowniczy oraz tytoniowy. Miasto ma bardzo wysoki wskaźnik przestępczości, szczególnie dotkliwe są przestępstwa przeciwko mieniu.
Klimat.
Pogoda w Olinda jest pod wpływem klimatu tropikalnego monsunowego. Są tam wyraźne pory deszczowe oraz krótka pora sucha. Wszystkie średnie temperatury miesięczne są większe niż 18 °C. Najwyższa temperatura roczna występuje tuż przed porą deszczową.
Olinda jest bardzo dobrym kierunkiem podróży przez cały rok, a miesiące z najlepszą pogodą to: lipiec, sierpień, wrzesień. Najcieplejsze miesiące to: styczeń (dzień: 30 °C, noc: 25 °C), luty (dzień: 30 °C, noc: 25 °C), marzec (dzień: 30 °C, noc: 25 °C). Najchłodniejszym miesiącem jest lipiec o temperaturze pomiędzy 22 °C w nocy i 27 °C w ciągu dnia. W Olindzie miesiące w których jest najwyższa szansa na deszcz to: czerwiec – 69%, lipiec – 69%, maj – 56%.

</doc>
<doc id="483100" url="https://pl.wikipedia.org/wiki?curid=483100" title="Krasawa (rzeka)">
Krasawa (rzeka)

Krasawa – strumień (dawniej rzeczka), mający swój początek w miejscu prawdopodobnie istniejącego dawniej jeziora w okolicach podsieradzkich wsi Kłocko i Jeziory, a wpadający do Żegliny na południowym skraju sieradzkiej dzielnicy Praga, w niewielkiej odległości od Wzgórza Zamkowego.
Obecnie jest to rów okresowo wypełniany wodą, który ujęty w dreny przepływa pod szosą Sieradz – Złoczew w kierunku Osiedla Hetmańskiego i dalej – wyraźnie zaznaczoną dolinką pd. skrajem Osiedla Broniewskiego a ul. Krasawną by, już w drenach, pod ulicą Krakowskie Przedmieście i Wierzbową osiągnąć miejsce wpływu do Żegliny. W 2003, kosztem 64.560 zł, przeprowadzono prace odmulania i pogłębiania jej koryta przy ujściu do Żegliny.

</doc>
<doc id="483103" url="https://pl.wikipedia.org/wiki?curid=483103" title="Rodney Harvey">
Rodney Harvey

Rodney Michael „Rod” Harvey (ur. 31 lipca 1967 w Filadelfii, zm. 11 kwietnia 1998 w Los Angeles) – amerykański aktor filmowy i model Calvina Kleina.
Życiorys.
Wczesne lata.
Urodził się w Filadelfii w stanie Pensylwania w rodzinie rzymskokatolickiej. Wychowywał się ze starszym bratem Eddiem i przyrodnią siostrą Beckie. Dyplom szkoły średniej odebrał w więzieniu. Jako nastolatek pragnął zagrać rolę syna tytułowego bohatera w filmie "Superman". 
Kariera.
W 1984 w Nowym Jorku został odkryty przez Paula Morrisseya, reżysera i scenarzystę, pomocnika i asystenta Andy’ego Warhola. Morrissey powierzył mu jedną z ról w dramacie sensacyjnym "Mixed Blood" (1985) o brazylijskich dealerach narkotykowych z Manhattanu z udziałem Johna Leguizamo. 
Po podpisaniu umowy z agentem, Harvey przeprowadził się do Los Angeles, gdzie rozpoczął karierę modela. Pojawił się w layoucie magazynu „Life” z Madonną sfotografowanym przez Bruce’a Webera. Pracował dla Calvina Kleina. W maju 1987 jego zdjęcia trafiły do „Rolling Stone”. Był fotografowany także przez Stevena Meisela.
W telewizyjnej i kinowej wersji "Miasteczka Twin Peaks" (1990) Davida Lyncha pojawił się jako motocyklista Biker Scotty. Wystąpił też we włoskiej komedii "Cicha miłość" ("La bocca", 1990) z Tahnee Welch i Claudine Auger, dramacie psychologicznym Gusa Van Santa "Moje własne Idaho" ("My Own Private Idaho", 1991) z Riverem Phoenixem i Keanu Reevesem, dreszczowcu "Guncrazy - Zawsze strzelaj dwa razy" ("Guncrazy", 1992) z Drew Barrymore, Billy Drago, Jamesem LeGrosem, Jeremy Daviesem i Joe Dallesandro oraz filmie niezależnym "Samotny sługa Boży" ("God's Lonely Man", 1996) z Justine Bateman i Paulem Dooleyem.
Życie prywatne.
Spotykał się z modelką i aktorką Lisą Marie (1987-1988), córką Paula Anki - Amandą Anką (1987), Magali Alvaredo (1989-1990) i aktorką Roxaną Zal (1992-1994).
Śmierć.
Zmarł 11 kwietnia 1998 w pokoju 222 hotelu Barbazon w Los Angeles w Kalifornii w wieku 30 lat z przedawkowania narkotyków.

</doc>
<doc id="483105" url="https://pl.wikipedia.org/wiki?curid=483105" title="Kabhi Khushi Kabhie Gham">
Kabhi Khushi Kabhie Gham



</doc>
<doc id="483107" url="https://pl.wikipedia.org/wiki?curid=483107" title="Wykolejony (film)">
Wykolejony (film)

Wykolejony (ang. "Derailed") – amerykańsko-brytyjski film fabularny (dramat) wyreżyserowany przez Mikaela Håfströma na podstawie powieści Jamesa Siegela o tym samym tytule.
Fabuła.
Charles Schine (Clive Owen) jest przykładnym mężem Deanny (Melissa George) i troskliwym ojcem ciężko chorej dziewczynki. Mężczyzna przeżywa trudne chwile. Ma kłopoty w pracy, a kosztowna operacja córki się nie powiodła. Pewnego dnia, w drodze do pracy, poznaje w pociągu piękną Lucindę Harris (Jennifer Aniston). Rozmawia z nią o swoich problemach. Mężczyzna coraz więcej czasu poświęca znajomej. Pewnego wieczoru kochankowie umawiają się na spotkanie w tanim hotelu. Jednak randka szybko zamienia się w koszmar. Do ich pokoju włamuje się gangster LaRoche (Vincent Cassel). Napastnik brutalnie bije Charlesa, Lucindę gwałci, a ich oboje okrada z pieniędzy i dokumentów. Para nie zgłasza jednak zdarzenia na policji. Lucinda jest mężatką i obawia się reakcji partnera. Od tego momentu LaRoche grozi Schine'owi i szantażuje go, wyłudzając od niego pieniądze. Charles oddaje stopniowo gangsterowi wszystkie oszczędności, które przez lata gromadził wraz z żoną na operację córki. Dodatkowo LaRoche zmusza go do defraudacji firmowych pieniędzy.

</doc>
<doc id="483110" url="https://pl.wikipedia.org/wiki?curid=483110" title="Zrzeszeńcy">
Zrzeszeńcy

Zrzeszeńcy, niekiedy także Zrzeszińcy lub Zrzeszowcy, po kaszubsku Zrzëszińcë – potoczne określenie członków Zrzeszenia Regionalnego Kaszubów w Kartuzach oraz autorów publikujących na łamach ich organu prasowego "Zrzësz Kaszëbskô". Termin stosowany w kaszubskim literaturoznawstwie, opracowaniach historycznych i publicystyce.
Historia.
Po II wojnie światowej wznowienie oficjalnej aktywności Zrzeszeńców okazało się niemożliwe z powodu komunistycznych represji, stąd nazwa ta zaczęła odnosić się do nieformalnego kręgu towarzysko-literacko-ideologicznego, wzmocnionego także więzami rodzinnymi. Spajało go przekonanie, że kaszubszczyzna nie jest gwarą języka polskiego, co głosiło ówczesne językoznawstwo polskie częściowo podporządkowane pryncypiom politycznym, ale samodzielnym językiem słowiańskim. Ponadto Zrzeszeńcy twierdzili, że Kaszubi są samodzielnym narodem słowiańskim, który państwo polskie brutalnie asymiluje, dopuszczając jedynie folklorystyczne, koncesjonowane formy aktywności.
Niektórzy Zrzeszeńcy znaleźli się w gronie członków założycieli Zrzeszenia Kaszubskiego, ale z powodu swojej bezkompromisowości zostali zepchnięci jego na margines. Inni nie angażowali się w prace tej organizacji, twierdząc, że jest ona infiltrowana przez UB. Zarzut ten częściowo się potwierdził w ostatnich latach w wyniku badań dr Aliny Paczoskiej z IPN. Przy okazji wyszło jednak na jaw, że do osób najsilniej rozpracowywanych przez UB, a następnie SB, należeli sami Zrzeszeńcy.
Po roku 1989 wśród Kaszubów nastąpiła rewitalizacja dorobku Zrzeszeńców, nie tylko w wymiarze literackim, ale i ideowym.
Pisarze związani z grupą Zrzeszeńców.
Na podstawie źródła

</doc>
<doc id="483111" url="https://pl.wikipedia.org/wiki?curid=483111" title="Peter Schmidt (pisarz)">
Peter Schmidt (pisarz)

Peter Schmidt (ur. 11 sierpnia 1944 w Gescher, Niemcy) – niemiecki pisarz, autor licznych powieści, obejmujących rozmaite gatunki, m.in. thriller polityczny, powieść szpiegowska, powieść detektywistyczna, SF, powieść kryminalna. Posługuje się pseudonimami „Peter Cahn” oraz „Mike Jaeger”.
Poza literaturą sensacyjną i kryminalną, Schmidt pisał także zróżnicowane stylistycznie utwory, mieszczące się w głównym nurcie literatury (satyra, powieść filozoficzna) a także opracowania problematyczne, poświęcone głównie tematyce psychologicznej, oparte na wynikach własnych badań. 
Peter Schmidt mieszka i pracuje w Gelsenkirchen.
W przekładzie na język polski ukazała się powieść "Zasada światła i ciemności" w tłum. W. Sawickiego, Bydgoszcz 1990, oraz opracowanie poświęcone psychologii pt. "Siła pozytywnego myślenia", tłum. J. Kumaniecka, Warszawa 2006.

</doc>
<doc id="483112" url="https://pl.wikipedia.org/wiki?curid=483112" title="Czerwionek">
Czerwionek

Czerwionek ("Czerwionka") – potok górski w Sudetach Środkowych w Górach Sowich, Górach Bardzkich i Kotlinie Kłodzkiej w woj. dolnośląskim.
Przebieg i opis.
Górski potok, lewy dopływ Ścinawki dorzecza Odry, zlewiska Morza Bałtyckiego, o długości 13,5 km. W strefie źródliskowej składa się z wielu małych potoczków, których źródła znajdują się na wysokości ponad 650 m n.p.m. na stokach góry Gołębiej, w okolicy Przełęczy Srebrnej. Źródłowe potoczki łączą się ze sobą pod Zajęcznikiem i tworzą jeden potok. Potok w górnym biegu płynie przez Nową Wieś Kłodzką doliną Czerwionka oddzielającą Garb Dzikowca od Garbu Golińca, a dalej Kotliną Kłodzką płynie w kierunku ujścia do Ścinawki w okolicy Gorzuchowa. Zasadniczy kierunek biegu potoku Czerwionka jest południowy. Jest to potok górski odwadniający zbocza Gór Sowich Gór Bardzkich, Garbu Dzikowca oraz Kotlinę Kłodzką. Potok nieuregulowany o wartkim prądzie wody, średni spadek wynosi 27,5‰. W okresach wzmożonych opadów i wiosennych roztopów stwarza poważne zagrożenie powodziowe. Kilkakrotnie występował z brzegów, podtapiając przyległe miejscowości. Wzdłuż potoku prowadzi widokowa droga lokalna Bożków – Nowa Wieś Kłodzka. Potok nie zdegradowany pod względem zanieczyszczenia, w potoku licznie występuje pstrąg potokowy, strzebla potokowa i śliz.

</doc>
<doc id="483115" url="https://pl.wikipedia.org/wiki?curid=483115" title="Christoph Ransmayr">
Christoph Ransmayr

Christoph Ransmayr (ur. 20 marca 1954 r. w Wels, Górna Austria) – austriacki pisarz.
Ransmayr dorastał w austriackim Roitham, a w latach 1972–1978 studiował filozofię oraz etnologię na Uniwersytecie Wiedeńskim. Od 1982 r. całkowicie poświęcił się pisaniu i mieszka w Wiedniu oraz irlandzkim . 
W swojej twórczości Ransmayr czerpie inspiracje ze swoich licznych podróży oraz z wydarzeń historycznych, które wzbogaca o elementy fikcyjne. Jego najbardziej znanym dziełem jest powieść "Die letzte Welt" (Ostatni świat), która jest adaptacją "Metamorfoz" Owidiusza i została wielokrotnie nagradzana. Wspólnie z Martinem Pollackiem napisał książkę "Pogromca wilków. Trzy duety literackie", której akcja dzieje się w Polsce. Jest to jedno z jego kilku dzieł, które przetłumaczono na język polski.

</doc>
<doc id="483117" url="https://pl.wikipedia.org/wiki?curid=483117" title="Analiza aktywacyjna">
Analiza aktywacyjna

Analiza aktywacyjna – metoda wykrywania śladowych ilości substancji poprzez wywołanie sztucznej promieniotwórczości izotopów tejże substancji. Pozwala na wykrywanie śladowych ilości pierwiastków, nawet rzędu bilionowych części grama.
Próbkę napromieniowuje się strumieniem cząstek naładowanych lub neutronów. Powstały radioizotop przeważnie oznacza się metodami radiometrycznymi. Pomiar najczęściej przeprowadza się równolegle, w tych samych warunkach, na wzorcu - substancji o znanej zawartości danego pierwiastka, w celu porównania.
Dzięki znacznym i znanym różnicom między radioizotopami, wpływ innych pierwiastków (niebędących przedmiotem zainteresowania), jest niewielki.
Na czułość analizy ma wpływ między innymi:
Zastosowania.
Analizę aktywacyjną stosuje się w:
Odmiany analizy aktywacyjnej.
Nazwę "analiza aktywacyjna" często wydłuża się o człon określający rodzaj cząstek wywołujących sztuczną radioaktywność:

</doc>
<doc id="483118" url="https://pl.wikipedia.org/wiki?curid=483118" title="Migdałek">
Migdałek

Anatomia – elementy pierścienia gardłowego Waldeyera:
Botanika

</doc>
<doc id="483120" url="https://pl.wikipedia.org/wiki?curid=483120" title="Zdzisław Pawlak">
Zdzisław Pawlak

Zdzisław I. Pawlak (ur. 10 listopada 1926 w Łodzi, zm. 7 kwietnia 2006 w Warszawie) – polski matematyk, informatyk, twórca teorii zbiorów przybliżonych, członek rzeczywisty Polskiej Akademii Nauk.
Kariera zawodowa.
Światową sławę zyskał po sformułowaniu w 1982 nowej teorii (stanowiącej uzupełnienie do teorii mnogości), którą nazwał teorią zbiorów przybliżonych (ang. "rough set theory"). Na tematy związane z tą teorią odbyło się wiele międzynarodowych konferencji, opublikowano kilka tysięcy artykułów naukowych i kilkadziesiąt książek. Jest też znany w związku ze swoją następującą działalnością:
Spoczywa na Cmentarzu Północnym w Warszawie (kw. S-VI-1-4-16).

</doc>
<doc id="483125" url="https://pl.wikipedia.org/wiki?curid=483125" title="Marlene Streeruwitz">
Marlene Streeruwitz

Marlene Streeruwitz (ur. 28 czerwca 1950 w Baden) – austriacka pisarka.

</doc>
<doc id="483128" url="https://pl.wikipedia.org/wiki?curid=483128" title="José Antonio Reyes">
José Antonio Reyes

José Antonio Reyes Calderón (ur. 1 września 1983 w Utrerze, zm. 1 czerwca 2019 tamże) był hiszpańskim piłkarzem, który występował na pozycji pomocnika, ale też i napastnika. Były reprezentant Hiszpanii.
Kariera klubowa.
Karierę rozpoczął w Sevilli FC w wieku 9 lat. Profesjonalny kontrakt podpisał, mając lat 15. Grając w Primera División osiągnął status jednego z najlepszych napastników tej ligi.
Zadebiutował w meczu przeciwko Manchesterowi City (31 stycznia 2004). Pierwsza bramkę w barwach Arsenalu zdobył (15 lutego 2004) przeciw Chelsea F.C. (2:1). Z drużyną "Kanonierów" wygrał Mistrzostwo Anglii (2004), Tarczę Wspólnoty (2004/2005) oraz Puchar Anglii (2005).
31 sierpnia 2006 został wypożyczony na jeden sezon do drużyny Realu Madryt. W zamian do Londynu trafił - również na rok - Júlio Baptista.
30 lipca 2007 został sprzedany do Atlético Madryt za 6 mln funtów. Dzień później odbyła się jego prezentacja.
Kariera reprezentacyjna.
Zaledwie 5 dni po 20. urodzinach zadebiutował w drużynie narodowej Hiszpanii w wygranym 3:0 meczu z Portugalią. Jego gra zainteresowała londyński klub Arsenal F.C. i 27 stycznia 2004 Reyes podpisał kontrakt z „Kanonierami” wart 36 mln dolarów.
Śmierć.
1 czerwca 2019 zginął w wypadku samochodowym. Miał wówczas 35 lat. Do zdarzenia doszło ok. 11:40 na autostradzie między Sewillą i Utrerą, rodzinnym miastem zawodnika. Samochód prowadzony przez Hiszpana wypadł z trasy i spłonął. Według wstępnych doniesień prasy, auto wypadło z drogi przy prędkości około 237 km/h. W wypadku zginął także Jonathan Reyes, 23-letni kuzyn piłkarza, a jego drugi kuzyn, Juan Manuel Calderon, odniósł poważne obrażenia.

</doc>
<doc id="483135" url="https://pl.wikipedia.org/wiki?curid=483135" title="Komórka pamięci">
Komórka pamięci

Komórka pamięci, limfocyt pamięci, MBC (ang. "Memory B cell") – rodzaj limfocytu B powstający w czasie pierwotnego zakażenia patogenem.
Komórki pamięci mają zdolność przemiany w komórki plazmatyczne, wytwarzające przeciwciała niszczące te rodzaje drobnoustrojów, które zaczęły atakować organizm. Po przebytym zakażeniu w ustroju komórki pamięci pozostają i są przygotowane do wytworzenia dużej ilości przeciwciał w krótkim czasie, jeśli ponownie pojawi się w organizmie ten sam rodzaj chorobotwórczego drobnoustroju.
Komórki pamięci powstają z uaktywnionego limfocytu B. Limfocyt ten może ulec podziałowi na 4 komórki plazmatyczne bądź właśnie na 2 komórki pamięci.
Czas życia.
Komórki pamięci B mogą przetrwać dekady, co pozwala na reakcje na wielokrotną ekspozycję na ten sam antygen. Tak długi okres jest hipotetycznie wyjaśniony przez pewne geny anty-apoptozy, które w większym stopniu ulegają ekspresji w komórkach pamięci B niż innych podgrupach komórek B. Dodatkowo, komórka pamięci nie musi mieć stałej interakcji z antygenem ani z komórkami T, aby przetrwać długoterminowo.
Do zachowania pamięci immunologicznej kluczowe są dwie proteiny – BCR i BAFFR, oraz sygnały z tych protein. Wymagania co do przetrwania są podobne do tych, dla dziewiczych limfocytów B, które nie były jeszcze wystawione na kontakt z antygenem.

</doc>
<doc id="483139" url="https://pl.wikipedia.org/wiki?curid=483139" title="Arak">
Arak



</doc>
<doc id="483142" url="https://pl.wikipedia.org/wiki?curid=483142" title="G3">
G3



</doc>
<doc id="483149" url="https://pl.wikipedia.org/wiki?curid=483149" title="BMW Alpina">
BMW Alpina



</doc>
<doc id="483151" url="https://pl.wikipedia.org/wiki?curid=483151" title="Insurekcja warszawska">
Insurekcja warszawska

Insurekcja warszawska, także powstanie warszawskie 1794 roku – zbrojne powstanie armii koronnej i mieszkańców Warszawy przeciwko okupacyjnemu garnizonowi rosyjskiemu w czasie insurekcji kościuszkowskiej. Jego celem było przejęcie kontroli nad miastem z rąk Imperium Rosyjskiego. Rozpoczęło się 17 kwietnia 1794, wkrótce po tym, jak do stolicy dotarła wieść o zwycięstwie Tadeusza Kościuszki w bitwie pod Racławicami.
Ignacy Józef Działyński oraz wysłannik Kościuszki Tomasz Maruszewski pracowali nad przygotowaniem powstania w Warszawie od końca 1793 roku. Udało im się przekonać do tej idei większość stacjonujących jeszcze w mieście jednostek regularnej armii polskiej, w walkach wzięła także udział znaczna liczba cywilów zrzeszonych w rozmaitych milicjach.
Walki uliczne, które początkowo toczyły się tylko na jednej ulicy na zachodnich obrzeżach warszawskiej Starówki, w ciągu kilku godzin objęły całe miasto. Mimo znacznej przewagi liczebnej i technicznej, rosyjski garnizon został zaskoczony przez rozwój wypadków. Uzbrojone w broń zdobytą w Arsenale Królewskim regularne jednostki armii koronnej i ochotnicze milicje już w pierwszych godzinach powstania zdołały rozproszyć wojska carskie.
Część rosyjskich oddziałów próbowała wyrwać się z miasta już na początku walk i poniosła przy tym znaczne straty, inne znalazły się w okrążeniu w odosobnionych miejscach rozsianych po całej Warszawie, ostrzeliwane ze wszystkich stron. Jeszcze innym udało się wyrwać na Powązki, pod osłonę stacjonujących tam jednostek pruskiej kawalerii. Większość wojsk rosyjskich pozostała jednak uwięziona w mieście, gdzie w izolowanych punktach oporu Rosjanie bronili się jeszcze do 19 kwietnia.
Insurekcja uznawana jest za największy sukces militarny powstania kościuszkowskiego; polskie zwycięstwo umożliwiło objęcie nim całego kraju. Do rosyjskiej klęski przyczyniło się wiele czynników. Igelström wysyłając część podległych sobie wojsk na spotkanie Kościuszki świadomie zredukował rosyjski garnizon Warszawy. Ponadto nieumiejętnie rozmieścił pozostałe oddziały, przez co Polakom udało się je odseparować od siebie nawzajem i pokonać jeden po drugim. Już od pierwszych chwil insurekcji Polakom sprzyjała też cywilna ludność miasta, a gdy Rosjanom nie udało się zabezpieczyć Arsenału i obrońcy wydali broń cywilom, wojska Igelströma zaczęły być ostrzeliwane w całym mieście.
Preludium.
Po II rozbiorze wojska pruskie i rosyjskie stacjonowały na terytorium – "de iure" wciąż niezależnej – Rzeczypospolitej, w zasadzie bez przerwy. Okupacja i związane z nią ciężary przyczyniły się do dalszego osłabienia ekonomicznego kraju, ale także do radykalizacji nastrojów w miastach, szczególnie w Warszawie. Znaczenie miała także postępująca pauperyzacja ludności spowodowana rządami Targowicy i polityką celną Królestwa Prus. Faktycznie wpływy obcych dworów na polskim dworze królewskim – często uosabiane przez postać rosyjskiego ambasadora Nikołaja Repnina – rosły od wielu lat, jednak dopiero rozbiory Polski doprowadziły do tego, że fakt ten zaczął budzić sprzeciw nie tylko części szlachty i władz, ale też pozostałych stanów polskiego społeczeństwa.
Po przegranej przez Rzeczpospolitą wojnie polsko-rosyjskiej 1792 roku Rada Nieustająca została zmuszona do wprowadzenia reformy wojskowej odwracającej wcześniejsze plany sejmu czteroletniego. Zgodnie z planami przegłosowanymi przez tzw. sejm grodzieński liczebność armii miała zmniejszyć się o przeszło połowę, do 15.449. Pod naciskiem targowiczan istniejące jednostki zostały rozsiane po całym kraju, by nigdzie nie miały przewagi nad stacjonującymi w Polsce wojskami rosyjskimi. Artylerię polską rozbrojono, a jej działa przekazano do Arsenału Królewskiego. W chwili wybuchu powstania znalazło się w nim ok. 60 dział i przeszło 15.000 karabinów. Rozpoczęto również redukcję etatów w większości jednostek; zdemobilizowani żołnierze mieli zasilić szeregi armii Rosji i Prus, a część jednostek na ziemiach przejętych przez Rosję na mocy rozbioru przeszła pod komendę rosyjską w całości.
Redukcji wojska sprzeciwiało się wielu oficerów, którzy w tajemnicy magazynowali broń i zaopatrzenie z likwidowanych jednostek w magazynach rozmieszczonych przede wszystkim na terenie Warszawy.
Na wieść o proklamacji Kościuszki na krakowskim rynku (24 marca) i o jego zwycięstwie pod Racławicami (4 kwietnia), napięcie w Warszawie gwałtownie wzrosło. Polski król Stanisław August Poniatowski sprzeciwiał się insurekcji Kościuszki i 2 kwietnia wraz z członkami Rady Nieustającej wydał proklamację potępiającą ją. Wysłał także Józefa Ankwicza oraz hetmana wielkiego koronnego Piotra Ożarowskiego, najwyższego poza królem dowódcę wojskowego Rzeczypospolitej, do Osipa Igelströma, rosyjskiego ambasadora i dowódcy wszystkich rosyjskich wojsk okupacyjnych na terytorium Polski. Przedłożyli oni propozycję wspólnej ewakuacji wojsk rosyjskich i lojalnych wobec króla wojsk polskich do obozu wojskowego w Nowym Dworze Mazowieckim. Tam król, jego dwór, a także przywódcy konfederacji targowickiej i członkowie frakcji rosyjskiej mogliby w spokoju oczekiwać na rozwój wypadków i opadnięcie fali niepokojów w stolicy.
Igelström odrzucił propozycję i oświadczył, że nie widzi powodu, by wojska rosyjskie miały opuszczać Warszawę. Posłał za to korpus gen. Aleksandra Chruszczowa w celu przechwycenia wojsk Kościuszki i powstrzymania ich przed zbliżeniem się do stolicy. Zarządził także wzmożoną inwigilację potencjalnych zwolenników Kościuszki i wprowadził cenzurę całej korespondencji pocztowej wjeżdżającej lub opuszczającej miasto. Wydał także polecenie aresztowania osób podejrzewanych o jakiekolwiek związki z powstańcami. Wśród aresztowanych miały znaleźć się także osoby wysoko postawione, m.in. generałowie Antoni Józef Madaliński, Kazimierz Nestor Sapieha i Ignacy Józef Działyński, a także szambelan królewski Jan Walenty Węgierski, marszałek sejmu Stanisław Małachowski, Ignacy i Stanisław Kostka Potoccy oraz Hugo Kołłątaj. Jednocześnie siły rosyjskie pozostałe w mieście rozpoczęły przygotowania do prewencyjnego rozbrojenia słabej polskiej załogi Warszawy. Kluczem miało być przejęcie Arsenału Królewskiego przy ulicy Miodowej. Rosyjskie próby przeciwdziałania wybuchowi spodziewanego powstania w mieście nie tylko nie przyniosły rezultatu, ale wręcz zaogniły jeszcze atmosferę, bowiem doniesiono o nich polskim przywódcom.
Na wszelki wypadek oddziały rosyjskie rozpoczęły także przygotowania do rozwiązania siłowego: garnizon miał zająć najważniejsze budynki w mieście i utrzymać je do czasu nadciągnięcia posiłków z Rosji, lub też ze strony innych jednostek carskich stacjonujących w Polsce. Generał Johann Jakob Pistor rozkazał, by prewencyjnie otoczyć koszary potencjalnie nielojalnych polskich jednostek wojskowych i rozbroić je, zarządził także przejęcie Arsenału by uniemożliwić ewentualnym powstańcom zdobycie broni. Znany ze swoich prorosyjskich sympatii biskup Józef Kossakowski zasugerował wręcz, by do wyłapania wywrotowców wykorzystać uroczystości wielkosobotnie, przypadające w tym roku na 19 kwietnia: wojska rosyjskie miały otoczyć kościoły i wyłapać wszystkich wichrzycieli wychodzących z mszy.
Strona polska także szykowała się do przyszłej walki, choć osłabiło ją aresztowanie części przywódców. Równolegle przygotowania do uderzenia na rosyjską obsadę miasta czynili zarówno radykalni jakobini polscy, jak i bardziej umiarkowani członkowie obozu reformatorskiego, dawniej skupionego wokół osoby króla Stanisława Augusta. W mieście działali też stronnicy Kościuszki, przede wszystkim Tomasz Maruszewski, jego wysłannik, który przybył do Warszawy z misją przygotowania zbrojnego powstania. Maruszewski stworzył w tym celu Związek Rewolucyjny będący porozumieniem kilku wcześniej istniejących kół dążących do wypchnięcia Rosjan z kraju. Wśród członków związku znalazło się wielu wysoko postawionych dowódców polskich wojsk stacjonujących w Warszawie, w tym Michał Chomentowski, generał Krystian Godfryd Deybel de Hammerau, majorowie Józef Górski, Józef Zeydlitz, Wojciech Greffen, kapitanowie Stanisław Kosmowski, Fryderyk Melfort, Grzegorz Ropp i Dionizy Poniatowski.
Jednym z najważniejszych i najbardziej wpływowych utajonych stronników idei powstania antyrosyjskiego był generał Jan August Cichocki, wojskowy dowódca garnizonu miasta Warszawy; do końca nie zdradził się ze swoimi zamiarami przed Rosjanami, którzy do ostatnich chwil przed wybuchem powstania byli przekonani o jego lojalności. Cichocki wraz z generałem Stiepanem Apraksinem przygotował plan obrony ważniejszych punktów miasta na wypadek rewolucji; zgodnie z nim kilka spośród najważniejszych strategicznie budynków w Warszawie (m.in. Arsenał, Zamek Królewski i prochownia) miały być ochraniane przez jednostki polskie, bez udziału jednostek rosyjskich, które wycofano na inne pozycje. Cichockiemu udało się także opóźnić planowaną redukcję etatów w polskich jednostkach, co przyczyniło się do późniejszych polskich sukcesów. W tym samym czasie ideę powstania przeciwko Rosjanom wśród mieszczan promowali także starsi warszawskich cechów: mistrz szewski Jan Kiliński, mistrz kowalski Jan Mariański i mistrz rzeźnicki Józef Sierakowski.
Mimo ożywionych przygotowań po obu stronach i zbliżającej się konfrontacji, król Stanisław August pozostał zupełnie bierny, a nadciągające wypadki rozegrały się bez jakiegokolwiek wsparcia – czy przeciwdziałania – z jego strony.
Siły stron.
Jako że znaczną część sił polskich uczestniczących w insurekcji stanowiły nieregularne milicje oraz jednostki regularnego wojska w różnych stadiach demobilizacji, dokładna liczba żołnierzy walczących w insurekcji jest trudna do oszacowania. Jednocześnie zachowały się listy żołdu rosyjskiego garnizonu, dzięki czemu możliwe jest dość precyzyjne oszacowanie liczby żołnierzy, jakich do swojej dyspozycji miał Igelström.
Dowódcy.
Formalnie dowódcą wszystkich sił polskich był hetman Piotr Ożarowski. Jednak jako stronnik Targowicy przeciwdziałał planom spiskowców, dlatego na przebieg walk miał znikomy wpływ. Ani on, ani członkowie Związku Rewolucyjnego nie dowierzali też dowódcy garnizonu warszawskiego, gen. Janowi Augustowi Cichockiemu, którego stosunek do idei powstania nie jest jasny. Z zachowanych źródeł nie jest też jasne kto przygotował plan insurekcji i wydaje się prawdopodobne, że strona polska przystępowała do niej bez głównodowodzącego, który miałby koordynować całość działań. Pod koniec pierwszego dnia walk rolę tę zaczął pełnić gen. Stanisław Mokronowski.
Dowództwo po stronie rosyjskiej trzymał w swoim ręku ambasador Igelström, pełniący jednocześnie funkcję generała "en chef" wszystkich wojsk rosyjskich stacjonujących w Rzeczypospolitej. Próbował on później zrzucić winę za bieg wypadków na swojego zastępcę, gen. Zubowa, jednak współcześni historycy są zgodni, że to Igelström do ostatnich chwil próbował osobiście dowodzić wszystkimi oddziałami zaangażowanymi w walkę, co nie powiodło się wskutek odcięcia ambasady rosyjskiej od reszty miasta.
Wojska polskie.
Dokładna liczba żołnierzy biorących udział w insurekcji po stronie polskiej jest trudna do oszacowania, a pomiędzy szacunkami podawanymi przez różnych autorów występują rozbieżności. Zdaniem Kazimierza Bartoszewicza polskie siły regularne obejmowały ok. 3000 pieszych oraz 150 konnych z różnych jednostek. Z kolei Wojciech Kępka-Marianski ocenia, że cały garnizon Warszawy liczył ok. 3900 żołnierzy, choć po odjęciu urlopowanych i chorych nie mogło to być więcej, niż 3500. Największym oddziałem walczącym po polskiej stronie był Regiment Gwardii Pieszej z 950 lub 1041 bagnetami. Regiment stacjonował w koszarach na Faworach, w pewnym oddaleniu od miasta, a do jego zadań należało ochranianie m.in. Zamku Królewskiego i kilku innych strategicznie ważnych obiektów. Stacjonujący w Zamku Ujazdowskim 10. Regiment Pieszy miał zostać zredukowany do 600 bagnetów, jednak w chwili wybuchu insurekcji w kwietniu 1794 wciąż mógł wystawić 850 bagnetów. Trzecią z większych regularnych jednostek stacjonujących w Warszawie był likwidowany 5. Regiment Fizylierów, którego dwie kompanie (roty) w sile 248 ludzi stacjonowały w Arsenale.
Poza tymi trzema regimentami w walkach po polskiej stronie wzięły udział elementy wielu jednostek wojskowych w różnych stopniach demobilizacji, wśród nich dowodzony przez majora Jana Poniatowskiego spieszony oddział z 4. Regimentu Straży Przedniej w sile 49 szabel, 331 szabel Pułku Ułanów Królewskich płk. Stanisława Koeniga i 364 z potężnego niegdyś Regimentu Gwardii Konnej płk. Dionizego Poniatowskiego. Na Pradze, po wschodniej stronie Wisły, stacjonowało 680 żołnierzy i 337 koni królewskich szwadronów ułańskich oraz 208 żołnierzy Batalionu Pontonierów płk. Jana Gislera. Te ostatnie jednostki w pierwszych godzinach powstania sforsowały rzekę i wzięły udział w walkach, musiały jednak pozostawić konie na drugim brzegu i kawalerzyści walczyli w szyku pieszym.
Pod względem organizacyjnym polskie wojska piesze stanowiły dwa niepełne bataliony Gwardii Koronnej, dwa bataliony z Regimentu Działyńskiego i rota (od 140 do 200 ludzi) gwardii węgierskiej z Chorągwi Marszałkowskiej. Artylerię i wojska inżynieryjne reprezentowały trzy roty kanonierów, dwie fizylierów i osiemdziesięciu saperów. Kawalerię z kolei stanowiły trzy roty Komisji Skarbowej, cztery szwadrony Gwardii Konnej, dwa Kawalerii Narodowej i trzy ułanów królewskich.
Kazimierz Bartoszewicz w swojej monografii insurekcji ocenia, że w rozmaitych milicjach i innych jednostkach paramilitarnych służyło nie więcej niż 3000 osób, a prawdopodobnie liczba ta była dużo mniejsza, między 1500 a 2000. Z kolei Wojciech Kępka-Marianski ocenia ich liczbę na pomiędzy 15 a 20 tysięcy (spośród ok. 25 tysięcy wszystkich mieszczan zdolnych do noszenia broni), podobne liczby podaje Wacław Tokarz, jednak Andrzej Ajnenkiel uznaje je za przesadzone i ocenia, że cywilów biorących udział w walkach było nie więcej, niż 10 tysięcy. W każdym razie wielu spośród nich było w istocie zdemobilizowanymi weteranami rozmaitych polskich oddziałów, którzy po odesłaniu ze służby pociągnęli do stolicy w ślad za swoimi jednostkami. Wśród walczących milicjantów znaczny udział mieli także Żydzi, choć faktyczna liczba uczestników walk wyznania mojżeszowego jest niemożliwa do ustalenia.
Wojska rosyjskie.
Formalnie liczebność rosyjskiego garnizonu stolicy Rzeczypospolitej wynosiła 11 750 żołnierzy, w tym 1500 szabel i przynajmniej tysiąc artylerzystów obsługujących 39 dział, a także bliżej niesprecyzowana liczba kozaków. Ze względu jednak na powszechną w rosyjskiej armii i służbie cywilnej korupcję bataliony piechoty, których stan etatowy wynosił 960 żołnierzy, w praktyce rzadko miały więcej niż 500. Po insurekcji w budynku ambasady rosyjskiej znaleziono listę płac opublikowaną następnie na łamach „Gazety Wolnej Warszawskiej”. Zgodnie z nią Igelström dysponował 7948 ludźmi pod bronią, 1041 końmi i 34 działami. Większość stanowili żołnierze Syberyjskiego i Kijowskiego Pułku Gwardii. Rosyjski dowódca mógł także liczyć na wsparcie pruskiego oddziału generała Friedricha von Wölcky’ego, stacjonującego między Powązkami a Marymontem i liczącego 1500 żołnierzy i 4 działa. Nie wziął on jednak udziału w walkach.
Choć wojska rosyjskie miały ogromną przewagę nad regularną armią polską pozostałą w Warszawie po wojnie 1792 roku, w praktyce rosyjskie oddziały rozsiane były po całym mieście, gdzie ochraniały rozmaite składy, magazyny i rezydencje oficerów. Co więcej, wydane im rozkazy na wypadek wybuchu zbrojnego powstania były często sprzeczne, nie uwzględniały też możliwości walki przeciwko regularnym jednostkom armii polskiej.
17 kwietnia.
Wybuch insurekcji.
Gdy polscy spiskowcy odkryli plan biskupa Kossakowskiego, by w Wielką Sobotę przeprowadzić masowe aresztowania w kościołach, zadecydowano o przyspieszeniu przygotowań i rozpoczęciu akcji zbrojnej niezwłocznie. W Wielką Środę polski garnizon miasta w tajemnicy pobrał ładunki prochowe i amunicję do dział i muszkietów, a nocą polskie jednostki rozlokowano w strategicznych punktach miasta, wbrew uzgodnionemu wcześniej z Rosjanami podziałowi. Dowódcy rosyjscy zdawali sobie sprawę z przygotowań do powstania i ich wojsku także wydano dodatkową amunicję.
O 03:30 w nocy około 20 polskich dragonów opuściło Koszary Mirowskie i wyruszyło w kierunku Ogrodu Saskiego. Napotkawszy niewielki rosyjski posterunek z dwoma działami ustawiony przy Żelaznej Bramie, dragoni przeszli z marszu do szarży i zdobyli działa. Wkrótce potem reszta Regimentu Gwardii Konnej opuściła koszary i wyruszyła w dwóch grupach: jedna w kierunku rogatek Wolskich na zachodnich przedmieściach, a druga w stronę Arsenału, gdzie rosyjskie jednostki przygotowywały się do wzięcia składu broni i amunicji siłą. W tym czasie do załogi Arsenału dołączył także niewielki oddział pontonierów i spieszonej Kawalerii Narodowej pod dowództwem pułkownika Jana Jerzego Giesslera, który przeprawił się był przez Wisłę wcześniej tej samej nocy.
O 05:00 rozpoczęło się planowane przez Rosjan natarcie na Arsenał, jednak niespodziewany opór ze strony przygotowanych polskich obrońców sprawił, że szturm szybko się załamał. Wkrótce po pierwszych strzałach załoga Arsenału rozpoczęła także rozdawanie broni i amunicji chętnym mieszkańcom Warszawy, których coraz większy tłum zbierał się w okolicy, i którzy zasilili szeregi obrońców. Obrona Arsenału pokrzyżowała plany Rosjan, jednak plan Polaków by uderzyć z zaskoczenia na rosyjskich żołnierzy na ulicach miasta, a nie w ich koszarach czy punktach oporu również się nie powiódł, przepadł także element zaskoczenia. Wobec tego spod Arsenału ruszyły w miasto mniejsze oddziały z zadaniem likwidowania napotkanych placówek rosyjskich nim rosyjskie dowództwo w pełni zda sobie sprawę z rozmiaru powstania. Jeden z takich oddziałów, uzbrojony w dwa działa, przebił się przez Stare Miasto na plac Krasińskich, dwie inne grupy wyruszyły ulicą Długą. Ich działania rozniosły wieść o powstaniu po całym mieście. Do 06:30 regularne oddziały polskie toczyły walki z wojskiem rosyjskim na Nalewkach i Kłopot. Na Bonifraterskiej około 07:00 batalion majora Wasyla Titowa został zaatakowany przez Gwardię Pieszą; bronił się przez cztery godziny, jednak ostatecznie z resztą ludzi wycofał się na Powązki pod opiekę stacjonujących tam wojsk pruskich. Ciężkie walki wywiązały się także na Lesznie, gdzie u stóp kościoła Karmelitów Rosjanie ponieśli ciężkie straty. Ostatecznie po kilku godzinach zaciekłych walk większość walczących tam rosyjskich szeregowych poddała się do niewoli, a oficerów chcących kontynuować walkę wybito do nogi.
Początkowe potyczki i fiasko planów obu walczących stron spowodowały ogromny chaos w ich szeregach, tym większy, że nie wszystkie oddziały otrzymały właściwe rozkazy i nie wszystkie zostały powiadomione o zamierzeniach dowódców. Jedną z takich zagubionych jednostek był oddział Regimentu Gwardii Pieszej, który przebił się przez ogarnięte walkami ulice na dziedziniec Zamku Królewskiego, gdzie jego dowódca postanowił czekać na dalsze rozkazy. Gdy do zgromadzonych tam żołnierzy wyszedł król Stanisław August, ci złożyli ślubowanie, że będą bronić jego osoby do ostatka, jednak na odgłos strzelaniny na ulicy Miodowej większość oddziału opuściła dziedziniec i dołączyła do wojsk powstańczych. Rosyjskie wojska odparte spod bram Arsenału również wycofały się na Miodową, gdzie zebrały się przed zajmowanym przez Igelströma Pałacem Młodziejowskich. Wprawdzie uderzył na nie od strony Pałacu Krasińskich niewielki oddział polskiej piechoty, ale Rosjanom udało się odeprzeć atak, wybić polską jednostkę i nieco przywrócić dyscyplinę. Dowódcom rosyjskim nie udało się jednak w pełni opanować chaosu we własnych szeregach, bowiem kwatera na Miodowej została odcięta od reszty miasta i otoczona przez polskie wojska. Tym samym Igelström utracił możliwość wezwania na pomoc stacjonujących poza śródmieściem oddziałów, stracił też jakąkolwiek możliwość komunikacji z pozostałymi jednostkami rosyjskimi toczącymi walki w Warszawie; sparaliżowało to kompletnie rosyjski scentralizowany system dowodzenia, który opierał się na bezpośrednich rozkazach od Igelströma.
Do 07:00 sytuacja nieznacznie się wyklarowała, a chaotyczne z początku walki na Miodowej przerodziły się w regularną bitwę szeregów piechoty: Rosjanie ponawiali natarcia w rejonie Arsenału, sami jednocześnie byli atakowani w rejonie pałacu Igelströma. Trzy rosyjskie grupy bojowe, o sile około batalionu każda, zaatakowały Arsenał z trzech stron: od Tłomackiego, wzdłuż Miodowej i od strony ulicy Franciszkańskiej. Wszystkie trzy szturmy odparto z ciężkimi stratami po obu stronach, jednak polskie kontruderzenia wzdłuż Miodowej, Senatorskiej, Leszna i Podwala również nie przyniosły rozstrzygnięcia.
Atak w rejonie Leszna miał za zadanie zniszczyć rosyjski batalion piechoty zajmujący pozycje przed kościołem Karmelitów. Po trwających kilka godzin zaciekłych walkach Rosjanie wycofali się do wnętrza kościoła, gdzie walki trwały jeszcze przez jakiś czas. Ostatecznie większość żołnierzy rosyjskich poddała się, jedynie niewielki oddział złożony głównie z oficerów kontynuował opór we wnętrzu kościoła i został wybity do ostatka.
Bitwa na Trakcie Królewskim.
Tymczasem o 06:00 polski 10. Regiment Pieszy pułkownika Filipa Haumana opuścił kwatery w Zamku Ujazdowskim na południe od miasta i rozpoczął marsz w kierunku Zamku Królewskiego. Jako że do tego czasu w szeregach Rosjan zapanował chaos, pułkowi udało się dotrzeć do skrzyżowania Nowego Światu ze Świętokrzyską bez oporu ze strony mijanych posterunków rosyjskich, których dowódcy nie mieli rozeznania w sytuacji w mieście i czekali na rozkazy. Polską jednostkę zatrzymał dopiero na Krakowskim Przedmieściu liczący przynajmniej 600 ludzi i uzbrojony w pięć dział oddział generała Wasilija Miłaszewicza, wspomagany przez niewielki oddział kawalerii księcia Fiodora Gagarina. Rosyjski oddział zajął dogodne i dobrze umocnione pozycje po obu stronach ulicy: w Pałacu Kazimierzowskim oraz przed kościołem św. Krzyża. Pułkownik Hauman rozpoczął rozmowy z dowódcą rosyjskiej jednostki próbując wynegocjować przejście i tłumacząc, że nie ma zamiaru brać udziału w jakiejkolwiek rewolucji, a chce jedynie bronić ze swym oddziałem króla. Rozmowy jednak przeciągały się, a ok. 08:00 załamały się ostatecznie.
Polacy ruszyli więc do szturmu na rosyjskie pozycje, jednak w wyniku ataku polski pułk został odparty i częściowo rozproszony. Jeden z jego oddziałów pod dowództwem majora Stanisława Lipnickiego znalazł schronienie w murach kościoła Dominikanów Obserwantów, gdzie stawił opór ścigającym go jednostkom rosyjskim. Inny pododdział porucznika Sypniewskiego przebił się do Pałacu Branickich, jeszcze innym udało się przebić opłotkami w stronę Starego Miasta, na tyły rosyjskich pozycji. W tej sytuacji, choć rosyjski oddział bezsprzecznie wygrał potyczkę, znalazł się w krzyżowym ogniu i został otoczony przez jednostkę, którą niedługo wcześniej rozgromił. Na polu bitwy, na tyłach Rosjan pojawił się też niewielki acz głośny oddział cywilów pod dowództwem Kilińskiego, na co wszystkie rozproszone oddziały "Działyńczyków" przypuściły ponowny szturm na pozycje rosyjskie.
W wyniku bodaj najkrwawszego epizodu insurekcji rosyjski oddział został wybity niemal doszczętnie, generał Miłaszewicz został ciężko ranny i dostał się do niewoli przy próbie wyprowadzenia ocalałych żołnierzy w stronę Pałacu Kazimierzowskiego, a książę Gagarin zginął w okolicach Kuźni Saskiej, zaatakowany wraz z ostatnimi pozostałymi przy życiu konnymi przez uzbrojonych cywilów. Po tym zwycięstwie 10. Regiment uporządkował szyki i około południa pomaszerował w szyku pod Zamek Królewski, gdzie wziął jeszcze udział w walkach z mniejszymi oddziałami na Starym Mieście. Walkę na Krakowskim Przedmieściu uznaje się za punkt zwrotny insurekcji, po tej klęsce siły rosyjskie utraciły inicjatywę.
Śródmieście po południu.
Zwycięstwo 10. Regimentu znaczyło punkt zwrotny w historii insurekcji, bowiem złamało morale jednostek rosyjskich na południowych obrzeżach miasta. W godzinach popołudniowych walki wokół kwatery Igelströma toczyły się jednak nadal, i to z nie mniejszą intensywnością; trwały również ciężkie walki o kontrolę nad Arsenałem i ulicą Miodową, a obie strony ściągały posiłki z całego miasta.
Przy Miodowej piechota rosyjska broniła się zaciekle. Choć zmuszono ją do odwrotu w stronę kościoła Kapucynów, udało jej się zatrzymać ataki Polaków. Wkrótce jednak Polacy wtoczyli do krużganków klasztoru armatę i rozpoczęli ostrzał górnych pięter, a w celach klasztornych rozgorzała gwałtowna walka na bagnety. Jak odnotowuje Kazimierz Bartoszewicz, na koniec dnia "cały klasztor był pełen trupów, ze schodów krew płynęła strumieniami". Wypad rosyjski zdobył też Pałac Borchów, przez ostrzeliwaną ulicę nie dotarły jednak do niego posiłki. Rosjanie opanowali też gmach Pałacu Krasińskich, z którego okien polska piechota raziła wcześniej Rosjan zgromadzonych na ulicy. Ogród pałacowy pozostał jednak w polskich rękach i stał się polem zaciekłych walk o kontrolę nad tym terenem. Naoczny świadek wydarzeń, służący w rosyjskiej armii niemiecki poeta Johann Gottfried Seume pisał później, że na dziedzińcu rosyjskiego poselstwa od dymów prochowych nie widać było niczego "na szerokość dłoni".
W innych częściach miasta wojska rosyjskie przeszły do defensywy i broniły izolowanych punktów oporu zorganizowanych naprędce w pałacach i kamienicach. Jedną z takich redut był położony nad samą Wisłą dom Szanowskiego na Powiślu, gdzie niewielka grupa Rosjan broniła się przed atakami 10. Regimentu do późnego popołudnia. W nieodległych Łaźniach Kwiecińskiego dwie kompanie rosyjskiej piechoty pod dowództwem majora Mayera z pomocą dwóch dział broniły się w okrążeniu przez cały dzień. Po ponawianych przez 10. Regiment szturmach Mayerowi zostało ledwie 80 ludzi zdolnych do noszenia broni, z połową z nich rosyjski dowódca zdołał pod osłoną nocy przeprawić się na drugą stronę Wisły za pomocą znalezionej na brzegu krypy. Do wieczora zlikwidowano także punkty oporu w kamienicy przy ulicy Dunaj, w domu przy rogu Mazowieckiej i Świętokrzyskiej i w tzw. Domu Gdańskim powstałym z przebudowy dawnego Barbakanu przy Nowomiejskiej. Walki trwały też na Elektoralnej, Podwalu, Freta i Świętojerskiej, gdzie walczył oddział milicji dowodzony przez rzeźnika Józefa Sierakowskiego.
Tymczasem król wraz z niektórymi członkami Targowicy schronił się na zamku. W otoczeniu Stanisława Augusta Poniatowskiego znaleźli się m.in. Piotr Ożarowski, Józef Ankwicz, wielki marszałek koronny Fryderyk Józef Moszyński i brat króla, Kazimierz Poniatowski. Z zamku próbowali odzyskać kontrolę nad miastem, jednak bez powodzenia. Poniatowski posłał w miasto dwóch zaufanych ludzi: Ignacy Wyssogota Zakrzewski mianowany został prezydentem Warszawy i miał przywrócić spokój na ulicach, z kolei generała Stanisława Mokronowskiego mianował głównodowodzącym wszystkich sił polskich w mieście, licząc że ten zakończy walki uliczne. Obaj jednak przyłączyli się do powstania.
Kontratak rosyjski.
W tym czasie generał Iwan Nowicki zgromadził wokół siebie na zachodnim krańcu Alej Jerozolimskich niemal połowę rosyjskich sił. Wystraszywszy się rewolucji, Nowicki wycofał od 2500 do 4.000 żołnierzy z różnych części miasta bez jednego wystrzału. Zgromadził wokół siebie m.in. wszystkie jednostki, których zadaniem było opanowanie południowych i zachodnich rejonów Warszawy. Wśród sił Nowickiego były m.in. obsadzające wcześniej rogatki Wolskie oddziały podpułkownika Kasztalińskiego, IV batalion jegrów jekaterynosławskich podpułkownika von Klugena ściągnięty z Alej Ujazdowskich, cztery szwadrony szwoleżerów charkowskich (dwa pod dowództwem Aleksandra Igelströma, krewnego ambasadora, ściągnięte z Nowego Światu oraz dwa Siergieja Kamieniewa z ulicy Twardej), a także sześć rot grenadierów majora Karla von Baggovuta z Grzybowa. Dołączyły do nich także niedobitki oddziałów Nowickiego i Gagarina, którym udało się wydostać z miasta po klęsce na Trakcie Królewskim.
Nowicki początkowo planował uciec z miasta, jednak po kilku godzinach wahania, około 15:00, ostatecznie posłał Igelströmowi na odsiecz oddział w sile 3000 ludzi i 10 bądź 16 dział. Dla strony polskiej był to moment olbrzymiego zagrożenia, bowiem do walki dołączał duży, wypoczęty i dobrze wyposażony oddział przeciwnika. Jednocześnie rozpoczął się kolejny skoncentrowany szturm na Arsenał dowodzony przez generała Borisa Tiszczewa, z kolei od strony Nowego Miasta w stronę Miodowej zaczął przebijać się oddział w sile ok. 1000 bagnetów.
Kolumna Nowickiego przekroczyła Marszałkowską i bez przeszkód dotarła do Ogrodu Saskiego i ulicy Królewskiej. Tam napotkała niewielki oddział polskiej milicji uzbrojonej w jedno lub dwa działka, dowodzony przez kapitana artylerii Jacka (Hiacynta) Drozdowskiego i byłego oficera 13. Regimentu Felicjana Kralewskiego. Polski oddział wypalił ze swojego działa od czoła kolumny i rozpoczął powolny, zorganizowany odwrót przez dziedziniec Pałacu Saskiego, następnie przez Plac Saski, by wreszcie zatrzymać się na dziedzińcu Pałacu Brühla na jego północnym krańcu, cały czas ostrzeliwując rosyjską kolumnę. Mimo miażdżącej przewagi liczebnej, ogniowej i technicznej, rosyjski dowódca nie wydał żadnych rozkazów i jego wojsko początkowo trwało pod ogniem, nie odpowiadając na niego. Rosjanie ograniczyli się do ostrzeliwania polskich pozycji z dwóch cięższych dział; udało im się wybić obsługę obu polskich dział, jednak szybko zastąpili ją milicjanci i sam Drozdowski. Wkrótce Nowicki utracił kontrolę nad swoimi żołnierzami, którzy rozpierzchli się po niebronionym przez nikogo Pałacu Saskim rabując sprzęty, kosztowności i zgromadzony w piwnicach alkohol. Przez niemal trzy godziny oddział Drozdowskiego kontynuował ostrzał Rosjan, nie będąc atakowanym. Ostatecznie mjr. von Baggovut poderwał do szturmu na bagnety dwie swoje roty, jednak Rosjanie zalegli około 40 metrów od pozycji powstańców pod silnym ogniem od czoła i z otaczających plac Saski domów. Nie udało mu się poderwać swoich żołnierzy do ataku i zmuszony został do odwrotu. W walce na Królewskiej i w okolicach placu Saskiego Rosjanie stracili ogółem 86 żołnierzy zabitych, rannych i zaginionych; były to niewielkie straty, jednak w ich wyniku ucierpiało morale rosyjskiego oddziału. Gdy ostatecznie na Królewskiej pojawił się wracający z Powiśla oddział z 10. Regimentu, Rosjanie rzucili się do panicznej ucieczki w stronę Alej Jerozolimskich, pozostawiając Igelströma swemu losowi. Niezorganizowanej ucieczki nie udało się powstrzymać przy rogatkach Jerozolimskich; masa wojska rosyjskiego ruszyła przez Raszyn do Karczewa, gdzie Rosjanie zawczasu przygotowali niewielki obóz warowny na wypadek konieczności ucieczki z miasta.
Niespodziewana klęska i odwrót kolumny Nowickiego umożliwił odparcie pozostałych ataków rosyjskich na Arsenał, na Miodowej i z Nowego Miasta w stronę Bramy Nowomiejskiej. Choć liczącemu ok. 1000 bagnetów oddziałowi udało się przebić na Miodową, stracił blisko połowę stanu i niemal wszystkie działa. Także ataki na Arsenał udało się odeprzeć dzięki fatalnej koordynacji rosyjskich wysiłków: trzy kolumny rosyjskie ruszyły do szturmu z trzech stron, jednak atakowały jedna po drugiej, dzięki czemu polscy obrońcy mogli odpierać je osobno. Pierwsza kolumna pod dowództwem generała Nikołaja Zubowa natarła na obrońców Arsenału ok. 15:00 od strony ulicy Miodowej. Choć podczas ataku eksplodowała jedna z wieżyczek Arsenału, szturm odparto w ciągu pół godziny, nim na miejsce dotarły rosyjskie posiłki. Druga rosyjska kolumna zaatakowała wkrótce potem od strony Ogrodu Krasińskich, jednak powstrzymało ją kilka ukrytych w zaroślach i strzelających kartaczami ogniem na wprost polskich dział. Trzeci batalion Rosjan, dowodzony osobiście przez Tiszczewa, zaatakował od zachodu, od strony Leszna, gdzie jednak powstrzymał go oddział Gwardii Koronnej. W walce większość Rosjan wzięto do niewoli. Ciężko rannego Tiszczewa przeniesiono do Arsenału, gdzie zmarł wkrótce potem.
Dalsze walki na Miodowej.
W tej sytuacji Polacy rozpoczęli atak na pozycje wojsk rosyjskich na Miodowej, skoncentrowanych wokół pałacu Igelströma. Wśród nich znalazł się batalion Johanna Jakoba Pistora, ściągnięty z Marywilu batalion pułkownika Parfieniewa, batalion z Pułku Sybirskiego i drobne oddziały kawaleryjskie brygadiera Baura. Z wyjątkiem wojsk Parfieniewa wszystkie oddziały już wcześniej brały udział w nieudanych szturmach na Arsenał lub próbach otwarcia drogi do Zamku Królewskiego, wszystkie były więc już ostrzelane, ale poniosły też straty. Wojskom polskim udało się zająć kilka domów wzdłuż Senatorskiej i z wyższych pięter ostrzeliwały Rosjan, którzy musieli chronić się we wnętrzu pałacu i położonego po przeciwnej stronie Miodowej kościoła Kapucynów. Przed 16:00 oddziały 10. Regimentu dotarły na Senatorską i z marszu ruszyły do szturmu na budynek rosyjskiego poselstwa, polski atak został jednak krwawo odparty. Celny ogień z okien i dachów pobliskich domów uniemożliwił jednak Rosjanom pościg za uciekającymi Polakami i sytuacja na Miodowej powróciła do stanu wcześniejszego. W tej sytuacji Igelströmowi nie pozostało nic innego, jak tylko czekać na posiłki z zewnątrz, które jednak nie nadciągały.
Po zmroku niewielki oddział majora Titowa przedarł się z Powązek na Miodową, jednak jego przybycie nie zmieniło zasadniczo układu sił. Zwłaszcza że w ciemnościach inne oddziały rosyjskie traciły spójność i wiele z nich próbowało na własną rękę uciekać z oblężonego kwartału. Inne rozbiegały się po zdobytych pałacach plądrując je doszczętnie; wśród ogołoconych z kosztowności jednym z najważniejszych był Pałac Krasińskich.
18 kwietnia.
W nocy walki w różnych częściach miasta trwały ze zmiennym nasileniem. Polacy szturmowali izolowane punkty oporu, Rosjanie próbowali wyrwać się z nich poza granice miasta. Wczesnym rankiem 18 kwietnia Mokronowski rozkazał wznowić ataki na główny punkt oporu na Miodowej. Polskie regularne jednostki wojskowe, wsparte przez milicje złożone z uzbrojonych cywilów, ponawiały raz za razem szturmy na dziedziniec pałacu Młodziejowskich. Wszystkie szturmy krwawo odparto, jednak Rosjanie także ponosili w nich poważne straty, we znaki dawał im się także stały ogień nękający prowadzony przez harcowników ulokowanych w oknach i na dachach pobliskich domów.
Do poranka zasięg terenu zajmowanego przez wojska Igelströma obejmował w zasadzie kwartał ograniczony ulicami Długą i Miodową, oraz Pałac Krasińskich i otaczający go ogród. Sam rosyjski dowódca uznał, że dalsza obrona zdewastowanego budynku poselstwa nie ma dalszego sensu i z grupą 400 przybocznych wycofał się do Pałacu Krasińskich. Stamtąd planował przebić się poza miasto, jednak do rana wszystkie ulice wokół wypełnione były polską piechotą i artylerią. Zdając sobie sprawę, że utracił łączność z większą częścią swoich wojsk, a reszta została zamknięta w kotle, o 10:00 Igelström poprosił o pozwolenie na kapitulację.
Gdy Mokronowski zgodził się na zawieszenie broni, Igelström złamał jego warunki i uciekł z oblężonego kwartału do obozu Prusaków na Powązki, a stamtąd dalej do Karczewa. Nie jest jasne ilu dokładnie żołnierzy zdołał wyprowadzić ze sobą dzięki temu fortelowi, większość szacunków wspomina o 300 do 400 ludziach i 8 działach. Gdy tylko zdano sobie sprawę z nieobecności rosyjskiego dowódcy, Polacy wznowili atak na pozycje rosyjskie. Pozostałym w ruinach rosyjskiej ambasady wojskom w końcu skończyła się jednak amunicja i do 17:00 10. Regiment Kalinowskiego wspomagany przez dowodzoną przez Kilińskiego milicję oczyścił kwartał z ostatnich obrońców.
Podczas ostatniego epizodu walk na Miodowej do niewoli wzięto między innymi pułkownika Parfieniewa; z piwnic pod rosyjską ambasadą zdobywcy wydobyli m.in. przetrzymywanych tam bezprawnie więźniów politycznych. Powstańcy zdobyli także tajne archiwum poselstwa obejmujące szczegóły wszystkich operacji rosyjskich na ziemiach polskich od 1763 roku. Wśród znalezionych dokumentów był m.in. rejestr wszystkich polskich urzędników na żołdzie rosyjskim, wielu z nich wkrótce powieszono. W skarbcu ambasadora Rosji znaleziono także 95.000 złotych dukatów.
Zdobycie ambasady wieńczyło sukces insurekcji, wszystkie siły rosyjskie zostały rozgromione lub zmuszone do ucieczki, do końca dnia skapitulowały ostatnie punkty rosyjskiego oporu. Wieczorem 18 kwietnia, po raz pierwszy od wielu dziesięcioleci, stolica Rzeczypospolitej była wolna od wpływów carów Rosji.
Ofiary.
Liczba ofiar po stronie rosyjskiej nie jest do końca jasna, Kazimierz Bartoszewicz pisze o 2265 zabitych i około 2000 rannych, Henry Smith Williams ocenia liczbę zabitych Rosjan na 2000, z kolei Marian Kukiel pisze o 2250 zabitych. Encyklopedia PWN wspomina o tym, że „Igelström stracił ponad 4000 żołnierzy”, jednak liczba ta prawdopodobnie obejmuje także jeńców. Tych ostatnich dostało się do polskiej niewoli około dwóch tysięcy: Bartoszewicz pisze o 1926 jeńcach, w tym 161 oficerów, Kukiel o 1500 jeńcach, Alfred Rambaud i Edgar Saltus oceniają ich liczbę na 2000.
Straty strony polskiej były znacząco mniejsze: straciła od 800 do 1000 zabitych i rannych, straty wśród cywilów i milicji nie przekroczyły 700.
W wyniku walk w stolicy Rzeczypospolitej strona polska zdobyła znaczne ilości sprzętu wojskowego, w tym 2143 karabiny, 507 pistoletów i 3005 pałaszy.
Epilog.
Zwycięstwo insurekcji w Warszawie było kamieniem milowym dla sprawy Kościuszki, a wieść o nim obiegła wkrótce cały kraj. Ignacy Zakrzewski został obrany głównodowodzącym miasta i jego prezydentem. Generał Mokronowski błagał króla, prywatnie swojego kuzyna, by ten objął przywództwo nad insurekcją, jednak ten za każdym razem odmawiał i ostatecznie władza nad miastem przeszła w ręce Rady Zastępczej Tymczasowej, w skład której weszli Zakrzewski, Kiliński, Józef Wybicki i Mokronowski. Tego ostatniego wkrótce usunięto z jej składu wobec jego konfliktu z Kościuszką. Ostatecznie 27 maja 1794 Rada uległa samorozwiązaniu i przekazała pełnię władzy Radzie Najwyższej Narodowej stworzonej przez Kościuszkę.
Nieco wcześniej, 9 maja, czterech ważnych stronników Targowicy (Józef Ankwicz, Józef Kossakowski, hetman Piotr Ożarowski i hetman Józef Zabiełło) zostało przekazanych Sądowi Kryminalnemu, który skazał ich za zdradę stanu na śmierć przez powieszenie. Wyrok wykonano publicznie i niezwłocznie przed ratuszem na Rynku Starego Miasta. Kilka tygodni później, 28 czerwca wściekły tłum sforsował bramy więzień, wywlókł przetrzymywanych w nich zwolenników Targowicy i dokonał na nich samosądu na ulicach Warszawy. Wśród powieszonych byli biskup Ignacy Jakub Massalski, książę Antoni Stanisław Czetwertyński-Światopełk, ambasador Karol Boscamp-Lasopolski i wielu innych. Szczęsnemu Potockiemu udało się uniknąć złapania, wobec czego w jego miejsce powieszono jego portret.
W toku insurekcji kościuszkowskiej milicja miasta Warszawy urosła do przeszło 20 000 ludzi pod bronią i stanowiła większą część wojsk walczących przeciwko Rosji. Już w kilka dni po zwycięstwie gen. Mokronowski zarządził fortyfikację miasta, w kolejnych tygodniach zarządzono także powołanie milicji, pobór rekruta, a 4 maja mobilizację pospolitego ruszenia na terenie całego Mazowsza.
Wynik rewolucji w Warszawie odbił się szerokim echem w świecie, zwłaszcza w Rosji, gdzie komentowano go szeroko. W następstwie klęski Igelström odwołany został w niesławie z zajmowanych stanowisk, niedługo później jednak caryca dała mu szansę odkupienia swoich win i z czasem powrócił do łask.
W XIX-wiecznej historiografii rosyjskiej insurekcję warszawską przedstawiano w jednoznacznie negatywnym świetle, często wręcz jako masakrę nieuzbrojonych rosyjskich żołnierzy przez żądny krwi tłum. Rosyjski historyk Płaton Żukowicz okrasił swoją relację na temat insurekcji mnóstwem okropnych szczegółów, niemających jednak wiele wspólnego z prawdą: pisał na przykład o nieuzbrojonych rosyjskich żołnierzach mordowanych podczas mszy, mimo że w Warszawie w owym czasie nie było jeszcze prawosławnej cerkwi, a żadne inne źródło nie potwierdza, jakoby rosyjski garnizon nie był uzbrojony. Niemniej klęskę w Warszawie czasem przedstawiano jako wyjaśnienie, bądź też jeden z powodów rzezi Pragi, w której rosyjskie wojska wymordowały od 10 do 20 tysięcy cywilnych mieszkańców Warszawy podczas zdobycia miasta jesienią 1794. 
Insurekcja warszawska w tradycji i kulturze.
Insurekcja jest jedną z bitew upamiętnionych na warszawskim Grobie Nieznanego Żołnierza, wraz z rozegraną w listopadzie bitwą na praskim przedmościu oznaczona jest słowami „Warszawa 17 IV – 4 XI 1794”.
W książce "Wieszanie" Jarosław Marek Rymkiewicz ze szczegółami opisuje dzieje insurekcji i kilku następujących po niej miesięcy, w szczególności tworząc paralele między egzekucją Ludwika XVI w rewolucyjnym Paryżu, a wieszaniem zdrajców na Rynku Starego Miasta i nigdy niezrealizowanym planem powieszenia także króla Stanisława Augusta, co zdaniem autora mogłoby stanowić swoisty "mord założycielski" nowego, obywatelskiego narodu polskiego.
W stulecie insurekcji doszło w Warszawie do manifestacji patriotycznej nazwanej Kilińszczyzną.
Historiografia.
Insurekcja, jej przyczyny i skutki stała się tematem wielu prac już wkrótce po jej zakończeniu. Dostępne teksty źródłowe o charakterze pamiętnikarskim obciążone są jednak poważnymi błędami. "Mémoires sur la révolution de la Pologne" gen. Johanna Jakoba Pistora, choć dają wierny opis działań wojskowych po stronie rosyjskiej, starają się umniejszyć winę autora za poniesioną klęskę i usprawiedliwić go w oczach współczesnych i potomnych. Autor umniejsza też znaczenie, jakie podczas walk odegrały ochotnicze milicje. Z kolei pamiętniki Jana Kilińskiego znacząco zwielokrotniają ich znaczenie i traktowane są przez historyków jedynie jako źródło pomocnicze, o ograniczonej wiarygodności. Cennym źródłem pierwotnym są także zachowane listy i pamiętniki posłów pruskich i austriackich przebywających w czasie insurekcji w Warszawie. Do współczesności przetrwały także pamiętniki części uczestników wydarzeń, jak anonimowy autor wspomnienia znalezionego wśród papierów gen. Ludwika Kamienieckiego czy przeciwnik powstania Antoni Trębicki, współcześnie uznaje się je jednak za tendencyjne.
Jednym z najcenniejszych opracowań o insurekcji są prace Wacława Tokarza, a w szczególności jego monografia "Insurekcja warszawska: 17 i 18 kwietnia 1794 r." Autor dotarł do kilkudziesięciu rzadkich źródeł rękopiśmiennych, z których wiele nie przetrwało do współczesności. Wysoką pozycję wśród opracowań mają także prace Andrzeja Zahorskiego i Stanisława Herbsta.

</doc>
<doc id="483152" url="https://pl.wikipedia.org/wiki?curid=483152" title="Arak (napój alkoholowy)">
Arak (napój alkoholowy)

Arak (z "ʿaraq "wódka"") – aromatyczny azjatycki napój alkoholowy (zawartość alkoholu pomiędzy 40% a 80%), o smaku anyżowym.
Arak jest otrzymywany przez destylację sfermentowanego zacieru ryżowego lub daktylowego, z dodatkiem melasy z trzciny cukrowej.
Produkowany i konsumowany jest przede wszystkim w Syrii, Libanie, Izraelu, Palestynie.
Podobny do greckiego ouzo, tureckiej rakı i francuskiego pastis.

</doc>
<doc id="483153" url="https://pl.wikipedia.org/wiki?curid=483153" title="Ligawa">
Ligawa



</doc>
<doc id="483158" url="https://pl.wikipedia.org/wiki?curid=483158" title="John Hartson">
John Hartson

John Hartson (ur. 5 kwietnia 1975 w Swansea) – walijski piłkarz występujący na pozycji napastnika.
Życiorys.
Hartson wychował się w Trallwn, nieopodal Swansea. Jego ojciec, Cyril Hartson, występował w drużynie Llanelli F.C. w latach 70. John posługuje się dwoma językami, walijskim i angielskim. Swoją karierę rozpoczynał w 1992 w Luton Town, później był zawodnikiem klubów angielskich, także Premiership: Arsenalu, West Hamu United, Wimbledonu i Coventry City, przed transferem za 6 mln funtów do Celticu w 2001 roku, już jako jeden z najbardziej cenionych i skutecznych napastników na Wyspach Brytyjskich.
W zespole Celticu Hartson trzy razy zdobył mistrzostwo Szkocji, dwa razy Puchar Szkocji, wystąpił również w finale Pucharu UEFA w 2003 roku, przegranym z FC Porto 2:3. W marcu 2004 roku wycofał się z futbolu z powodu operacji pleców, jednak powrócił, aby wystartować wraz z reprezentacja Walii w eliminacjach do Mistrzostw Świata 2006, które okazały się nieudane. Po nich Hartson zakończył reprezentacyjną karierę z liczbą 50 meczów w kadrze. W 2005 roku został uznany przez PFA graczem roku w Szkocji, zaś w 2006 zdobył dla Celticu jedyną bramkę w meczu z Heart of Midlothian, który zadecydował o tytule mistrzowskim. Mecz ten odbył się w dniu urodzin Hartsona. Latem 2006 roku przeszedł do West Bromwich Albion. WBA rozwiązało z nim kontrakt na początku lutego 2008 roku, przez co John zakończył definitywnie swą karierę w wieku niespełna 33 lat.
W lipcu 2009 wykryto u niego raka jąder z przerzutami do mózgu i płuc. Po operacji, którą przeszedł kilka dni po zdiagnozowaniu choroby, jego stan określany był jako krytyczny. W grudniu 2009 media podały do publicznej wiadomości, że John wraca do zdrowia i jest w stanie walczyć z chorobą.

</doc>
<doc id="483160" url="https://pl.wikipedia.org/wiki?curid=483160" title="Ryan Gosling">
Ryan Gosling

Ryan Thomas Gosling (ur. 12 listopada 1980 w London) – kanadyjski aktor, reżyser, scenarzysta i muzyk.
Życiorys.
Wczesne lata.
Urodził się w London w Ontario w Kanadzie w rodzinie mormonów jako syn Donny, sekretarki, i Thomasa Raya Goslinga, komiwojażera. Uczęszczał do Gladstone Public School. Naukę kontynuował w Cornwall Collegiate and Vocational School w Cornwall i w Lester B. Pearson High School w Burlington. Zainteresował się aktorstwem po obejrzeniu filmu "Rambo – Pierwsza krew".
Kariera.
Ryan jako dziecko brał udział (wraz z siostrą) w lokalnych konkursach talentów. W latach 1993–1995 razem z Christiną Aguilerą i Keri Russell występował w „Klubie Myszki Mickey” produkowanym przez Disney Channel. Gdy program odwołano, Gosling grywał epizody w serialach telewizyjnych takich jak "Droga do Avonlea" czy "Liceum na morzu". Przełomem w jego karierze była rola Herkulesa w serialu telewizji Fox "Młody Herkules" (1998–1999). W 2000 zagrał w filmie Boaza Yakina "Tytani".
Sławę przyniosła mu rola w "Fanatyku", który zdobył nagrodę jury na festiwalu w Sundance. "Śmiertelna wyliczanka" okazał się finansową klapą w USA, jednak rola Goslinga jako sadystycznego mordercy została doceniona przez krytyków. Aktora interesują role skomplikowanych wewnętrznie bohaterów, co zaowocowało zagraniem roli Lelanda w filmie "Odmienne stany moralności", w którym wystąpili także Don Cheadle i Kevin Spacey.
W 2007 został nominowany do Oscara w kategorii najlepszy aktor za rolę Dana Dunne’a w filmie "Szkolny chwyt". Dziesięć lat później otrzymał drugą nominację do Oscara za rolę Sebastiana Wildera w musicalu "La La Land".
Gosling jest aktywnym muzykiem. Efektem fascynacji mrocznymi legendami jest album wydany w 2009 wspólnie z Zachiem Shieldsem pod szyldem Dead Man’s Bones. Skomponował część ścieżki dźwiękowej do filmu "Blue Valentine" (2010). Aktor jest także współwłaścicielem marokańskiej restauracji Tagine w Beverly Hills w Kalifornii. Angażuje się w akcje organizacji PETA, Invisible Children oraz Enough Project.
Jego reżyserski debiut "Lost River" miał swoją premierę w 2014 roku.
Życie prywatne.
W 2011 związał się z Evą Mendes. Para ma dwie córki: Esmeraldę (ur. 12 października 2014) i Amandę-Lee (ur. 29 kwietnia 2016).

</doc>
<doc id="483161" url="https://pl.wikipedia.org/wiki?curid=483161" title="Przerzut nowotworowy">
Przerzut nowotworowy

Przerzut nowotworowy, nowotwór przerzutowy, rozsiew nowotworu, metastaza (łac. "metastasis", gr. = zmiana miejsca, przesunięcie) – guz wtórny nowotworu złośliwego, powstały z komórek pochodzących z guza pierwotnego. Przerzuty odpowiadają za ponad 90% śmiertelności w chorobach nowotworowych. 
Klasyfikacja.
Zgodnie z międzynarodową klasyfikacją TNM rozróżnia się przerzuty:
Powstawanie przerzutów.
Komórki zdolne do przerzutowania zazwyczaj powstają już w guzie pierwotnym. Rozróżnia się dwie niejasno rozgraniczone w czasie fazy przerzutowania:
Faza disseminacji.
Komórki nowotworowe mogą przemieszczać się drogą naczyń krwionośnych, chłonnych, płynu mózgowo-rdzeniowego lub poprzez wszczepienie w jamy ciała. Komórki nowotworowe, wydostając się poza guz nowotworowy np. do krwiobiegu napotykają liczne przeszkody. Są podatne na apoptozę indukowaną przez komórki NK, mogą być przechwytywane i fagocytowane przez makrofagi. W zatokach brzeżnych węzłów chłonnych makrofagi są w stanie wychwytywać substancje wydzielane z guza i komórek nowotworowych, dzięki czemu tworzą pewną barierę przed dostaniem się antygenów nowotworowych do kory węzła chłonnego. Jeżeli ta bariera zostanie przełamana (np. w wyniku chemioterapii) może dojść do tzw. ułatwienia immunologicznego.
Proces ułatwienia immunologicznego polega na wytworzeniu przeciwciał ochronnych dla własnych antygenów np. w początku ciąży, w wyniku dużej ilości antygenów ojca w organizmie matki. Taki sam proces może zachodzić w przypadku antygenów nowotworowych i sprzyja przerzutom. 
Komórka nowotworowa jest oblepiana przez płytki krwi, co chroni je przed rozpoznaniem przez leukocyty i eliminacją. Zauważono, że trombocytoza sprzyja powstawaniu przerzutów w chorobie nowotworowej, a spadek liczby płytek krwi – ogranicza je. W kapilarach oblepione komórki nowotworowe powodują mikrozakrzepy, zwane też mikroprzerzutami, uwalniane są substancje prozapalne, w tym kluczowa chemokina CCL2, która m.in. stymuluje wnikanie komórki nowotworowej przez śródbłonek (jak się okazało, również jej stężenie ma wpływ na agresywność nowotworu – badania dla raka piersi). 
Niektóre typy komórek nowotworowych (np. rak nerek, wątroby) proliferują w naczyniach krwionośnych (duże naciekanie, ale nie przerzut), wzdłuż ich ściany doprowadzając do ich rozerwania, co pozwala na wniknięcie do tkanek. Komórki raka nerki potrafią poprzez ciągłość dostać się nawet do prawego przedsionka. 
Część nowotworów przerzutuje poprzez wszczepienie do pobliskiej jamy surowiczej. Tak się dzieje na przykład w przypadku raka jajnika, który może się wszczepić do otrzewnej lub/i opłucnej. Zwykle w jamie zajętej przerzutem pojawia się płyn wysiękowy, który poza generowaniem dodatkowych schorzeń i objawów, ma istotne znaczenie diagnostyczne – w materiale z biopsji możemy znaleźć komórki nowotworowe. 
Droga szerzenia przerzutów, stopień rozsiewu i narządy zajmowane zależą od typu nowotworu oraz wielkości zmiany pierwotnej. Raki zazwyczaj szerzą się drogą naczyń chłonnych, mięsaki – naczyniami krwionośnymi, przy czym pamiętać należy, że jest to tendencja, a nie reguła. 
Faza kolonizacji.
Z jednej komórki nowotworowej – najczęściej otoczonej np. płytkami krwi (mikroprzerzutu) – przybyłej na nowe miejsce ww. drogami, formuje się guz przerzutowy, podobnie jak w przypadku powstawania zmiany pierwotnej. Komórki nowotworowe muszą się zaadaptować do nowych warunków w tkance, co czasem im się nie udaje. 
Innymi słowy, mikroprzerzuty pojawiające się w danej tkance mogą nie rozwinąć się w makroskopowy guz przerzutowy. Są wtedy w stanie letargu i nie mogą się dalej rozwijać. Przyczyny mogą być następujące:
W bardzo rzadkich przypadkach wspomniane czynniki supresorowe mogą być wydzielane przez sam guz pierwotny. Dopiero usunięcie guza pierwotnego spowoduje masową proliferację – masowe przerzuty.
Do proliferacji niezbędne jest dla komórki nowotworowej odpowiednie podścielisko. Komórka przerzutowa wydziela więc odpowiednie cytokiny, przekształcające podścielisko tkanki do tego potrzebnego nowotworowi. Także to, jak bardzo trzeba "zmienić" tkankę i czy w ogóle jest to możliwe, decyduje o najczęstszych miejscach przerzutów w różnych typach nowotworów.
Przerzuty do węzłów chłonnych.
W chorobie nowotworowej często mamy do czynienia z powiększeniem okolicznych węzłów chłonnych. Komórki nowotworowe mają tendencję do przechodzenia do naczyń chłonnych. Jednakże obrzęk może wynikać także z uwalniania mediatorów zapalnych lub cytokin z guza pierwotnego. Stąd konieczne jest różnicowanie poprzez biopsję i badanie histologiczne węzła chłonnego.
Zdarza się także, dzięki istnieniu w ustroju anostomoz limfatyczno-żylnych, że komórki nowotworowe przejdą do dalszych węzłów chłonnych lub narządów z ominięciem najbliższych, drenujących miejsce zajęte guzem pierwotnym.
Morfologia guzów przerzutowych.
Guzy przerzutowe zazwyczaj są liczne, okrągłe, dobrze odgraniczone od narządu. Na przekroju miękkie. Zawierają niewielką ilość podścieliska łącznotkankowego, zatem w środku może dochodzić do zmian martwiczych. 
Markery przerzutowania nowotworu.
Populacje komórek zdolnych do przerzutowania w nowotworze nie wykazują charakterystycznych cech w obrazie histologicznym. Jedyne, co można określić cechy komórek nowotworowych, które mogą (ale nie muszą) mieć związek ze zdolnością do przerzutowania – tzw. czynniki prognostyczne, na przykład:
Zdefiniowano także tzw. sygnatury przerzutowe – zmiany w ekspresji całych zespołów genów w komórkach guza pierwotnego, stanowiące predyspozycję do przerzutowania. 
Podsumowując, markery przerzutów jako takie nie istnieją. Istnieją cechy, białka, geny charakterystyczne dla przerzutów, co może być podstawą do likwidacji obrazu komórki przerzutowej – np. poprzez podaż inhibitora ezryny. Daje to szanse na stworzenie "inhibitorów przerzutów".

</doc>
<doc id="483162" url="https://pl.wikipedia.org/wiki?curid=483162" title="MAN (samochód)">
MAN (samochód)



</doc>
<doc id="483166" url="https://pl.wikipedia.org/wiki?curid=483166" title="Zbigniew Małkowski">
Zbigniew Małkowski

Zbigniew Małkowski (ur. 19 stycznia 1978 w Olsztynie) – polski piłkarz występujący na pozycji bramkarza, trener, ostatnio szkoleniowiec bramkarzy w Podbeskidziu Bielsko-Biała.
Kariera piłkarska.
Był wychowankiem Warmii Olsztyn, następnie bronił barw Stomilu Olsztyn. 7 marca 1998 zadebiutował w I lidze w przegranym 1:2 meczu z Ruchem Chorzów. W sezonie 1999/2000 był podstawowym graczem swojego klubu – zagrał w 26 spotkaniach. W 2000 przeszedł do Feyenoordu Rotterdam, w którym nie wywalczył miejsca w podstawowym składzie. W latach 2001–2003 wypożyczony był do SBV Excelsior, z którym w 2002 awansował do Eredivisie. W holenderskiej ekstraklasie po raz pierwszy wystąpił 17 sierpnia w przegranym 0:2 pojedynku z PSV Eindhoven.
W 2005 podpisał dwuletni kontrakt z Hibernian FC. W lidze szkockiej zadebiutował 30 lipca w zremisowanym 1:1 meczu z Dunfermline Athletic. Przez następne półtora roku był podstawowym bramkarzem swojego klubu. W marcu 2007 został wypożyczony do Gretny FC. W pierwszym spotkaniu w jej barwach obronił rzut karny. W sezonie 2007/08 przebywał na wypożyczeniu w Inverness Caledonian Thistle.
Wiosną 2009 był zawodnikiem OKS 1945 Olsztyn, w którym pełnił także funkcję trenera bramkarzy. W lipcu rozwiązał kontrakt z olsztyńskim klubem.
Latem 2009 testowany był przez Polonię Bytom, jednak 31 sierpnia podpisał kontrakt z Koroną Kielce. Pod koniec rundy jesiennej sezonu 2009/10 wywalczył w niej miejsce w pierwszym składzie i stał się jej podstawowym bramkarzem. W kolejnych rozgrywkach rozegrał 25 meczów w lidze, z kolei w rundzie jesiennej sezonu 2011/12 należał do najlepszych zawodników swojego klubu, przyczyniając się często do zdobywania przez niego punktów.
28 lutego 2017 Małkowski podpisał kontrakt z Zagłębiem Lubin. Po jego wygaśnięciu zakończył karierę.
Kariera szkoleniowa.
W połowie sezonu 2017/18 dołączył do sztabu Franciszka Smudy w Widzewie Łódź jako trener bramkarzy. W wyniku kontuzji Patryka Wolańskiego (pierwszy bramkarz) oraz Jakuba Mikołajczaka (trzeci bramkarz) został zgłoszony do rozgrywek III ligi jako rezerwowy golkiper. Po sezonie 2017/18 ponownie zakończył karierę zawodniczą. W wyniku zwolnienia Smudy i zatrudnienia Radosława Mroczkowskiego Małkowski został na stanowisku szkoleniowca bramkarzy zastąpiony przez Andrzeja Woźniaka. Po kilku tygodniach odszedł on jednak do reprezentacji Polski i Małkowski powrócił do Widzewa. W latach 2017–2018 pracował także jako trener bramkarzy w reprezentacji Polski do lat 16. W przerwie między sezonami 2018/19 i 2019/20 znów odszedł z Widzewa. W 2020 pracował w akademii Rakowa Częstochowa i w Podbeskidziu Bielsko-Biała.

</doc>
<doc id="483167" url="https://pl.wikipedia.org/wiki?curid=483167" title="Ludwik I (król Bawarii)">
Ludwik I (król Bawarii)



</doc>
<doc id="483169" url="https://pl.wikipedia.org/wiki?curid=483169" title="Ludwik II (król Bawarii)">
Ludwik II (król Bawarii)



</doc>
<doc id="483172" url="https://pl.wikipedia.org/wiki?curid=483172" title="Jeziorak">
Jeziorak

Jeziorak (dawniej "Gizerek", "Jezierzyce", ) – jezioro rynnowe położone w północno-wschodniej Polsce w obrębie Pojezierza Iławskiego. Jeziorak jest najdłuższym oraz szóstym pod względem powierzchni jeziorem w Polsce.
Jezioro jest połączone z Kanałem Elbląskim. Brzegi są zalesione – północne wysokim drzewostanem, a południowe niskim. Nad Jeziorakiem leży miasto Iława. Działa Wodne Ochotnicze Pogotowie Ratunkowe w Iławie.
Jezioro o nazwie Jeziorak jest miejscem akcji książki "Nowe przygody Pana Samochodzika", w której tytułowy bohater szuka skarbów zrabowanych podczas II wojny światowej.
Ukształtowanie Jezioraka.
Jeziorak ma wiele zatok, półwyspów i 16 wysp. Największymi są Wielki Ostrów (Wielka Żuława), Wielki Bukowiec i Czaplak.
Oś wąskiego, rynnowego jeziora biegnie z północy na południe, w środkowej części łamiąc się i zmieniając kierunek na południowy wschód, a potem na południowy zachód. Główny akwen na północ od wsi Siemiany dzieli się na dwie zatoki: wschodnią ślepą i północną połączoną Kanałem Dobrzyckim z jeziorem Ewingi. Na północ od wsi Siemiany przesmyk łączy Jeziorak z jeziorem Płaskim. Do zachodniego brzegu w Siemianach wpada okresowy strumyk z jeziora Urowiec. W części środkowej Jeziorak rozszerza się; jest tam kilka wysp. Na wysokości osady Nowe Chmielówko wybiega na północny wschód zatoka Kraga, która przez jezioro Dauby łączy Jeziorak z Kanałem Elbląskim. Naprzeciw osady Jażdżówki wąski przesmyk wiedzie do zatoki Widłągi. Naprzeciw Iławy na Jezioraku leży jedna z największych wysp Polski położonych na jeziorze – Wielka Żuława (82,4 ha). W Iławie, z południowego krańca Jezioraka, wypływa przez Jaz w Iławie rzeka Iławka. W mieście znajduje się również wejście do kanału łączącego Jeziorak z Jeziorakiem Małym w Iławie. Brzegi Jezioraka są przeważnie wysokie i strome. Zachodni brzeg i środkowa część brzegu wschodniego przylegają do wielkich kompleksów leśnych. Resztę obrzeży pokrywają pola, łąki i mniejsze kępy lasu.
Nazwa.
W 1304 r. w dokumentach Jeziorak wymieniany jest pod nazwą "Geyserich", a w 1346 r. – "Geyzerich". Nazwa wywodzi się z języka pruskiego od słowa "geeysa" – czapla. Pierwotna nazwa oznaczałaby więc ‘Jezioro Czaple’. Jedna z wysp jeziora zachowała nazwę Czaplak ().
Ochrona przyrody.
Zachodni i częściowo wschodni brzeg Jezioraka porastają lasy iglaste. Jezioro znajduje się na terenie następujących powierzchniowych form ochrony przyrody:
Wyspy.
inne nazwy wysp według Leydinga

</doc>
<doc id="483190" url="https://pl.wikipedia.org/wiki?curid=483190" title="Capri (miejscowość)">
Capri (miejscowość)



</doc>
<doc id="483196" url="https://pl.wikipedia.org/wiki?curid=483196" title="Favignana (miejscowość)">
Favignana (miejscowość)



</doc>
<doc id="483200" url="https://pl.wikipedia.org/wiki?curid=483200" title="Gorgonzola (miejscowość)">
Gorgonzola (miejscowość)



</doc>
<doc id="483209" url="https://pl.wikipedia.org/wiki?curid=483209" title="Marta (miejscowość)">
Marta (miejscowość)



</doc>
<doc id="483215" url="https://pl.wikipedia.org/wiki?curid=483215" title="Mezzanino (miejscowość)">
Mezzanino (miejscowość)



</doc>
<doc id="483217" url="https://pl.wikipedia.org/wiki?curid=483217" title="Postrock">
Postrock



</doc>
<doc id="483224" url="https://pl.wikipedia.org/wiki?curid=483224" title="Otranto (miejscowość)">
Otranto (miejscowość)



</doc>
<doc id="483229" url="https://pl.wikipedia.org/wiki?curid=483229" title="This Heat">
This Heat

This Heat – brytyjska grupa progresywna/postpunkowa, 

</doc>
<doc id="483233" url="https://pl.wikipedia.org/wiki?curid=483233" title="Funkcja Carmichaela">
Funkcja Carmichaela

Funkcja λ ("lambda") Carmichaela – funkcja określona dla dodatnich liczb całkowitych, której wartością dla danej liczby formula_1 jest najmniejsza liczba, taka, że podniesiona do jej potęgi liczba względnie pierwsza z formula_1 przystaje do formula_3 przy czym formula_4.
gdzie NWD to największy wspólny dzielnik, a „formula_6” – reszta z dzielenia przez formula_7
Definicja formalna.
Ścisła definicja funkcji Carmichaela jest taka, że dla danej liczby formula_8 formula_9 to najmniejsza taka liczba, że:
gdzie NWD to największy wspólny dzielnik, a „formula_6” – reszta z dzielenia przez formula_7
Wychodząc od pojęcia grupy, pojęcie funkcji Carmichaela można wprowadzić dużo naturalniej. Mianowicie, jeżeli rozważymy multiplikatywną grupę klas reszt modulo n formula_13 z działaniem mnożenia modulo n to:
przy czym powyższe potęgowanie należy rozumieć jako składanie działania z grupy.
Własności.
Poniżej formula_15 – oznacza funkcję Carmichaela, formula_16 – funkcję Eulera.
Ścisły wzór.
Ścisły wzór na funkcję λ jest następujący (w poniższym wzorze pi to dla różnych indeksów różne liczby pierwsze, a αi – liczby naturalne):
przy czym NWW to najmniejsza wspólna wielokrotność.
Oszacowania.
Dla dowolnej liczby naturalnej formula_18 zachodzi oszacowanie górne:
Natomiast zachodzi również nietrywialne oszacowanie górne dla nieskończenie wielu formula_20
i oszacowanie dolne dla dostatecznie dużych formula_20
Wartości dla potęg liczby dwa.
Dla potęg liczby dwa zachodzą następujące równości:
Wartość dla liczb pierwszych.
Jeżeli formula_28 – liczba pierwsza to zachodzi:
Wartość dla potęg nieparzystych liczb pierwszych.
Jeżeli formula_28 – nieparzysta liczba pierwsza a formula_18 – liczba naturalna to zachodzi:
Wartość dla iloczynu liczb względnie pierwszych.
Niech formula_33formula_34 – dwie liczby naturalne; wówczas:
Twierdzenie Carmichaela – związek funkcji z Małym Twierdzeniem Fermata.
tzw. Twierdzenie Carmichaela mówi, że następujące dwa warunki są równoważne:
Przykład zastosowania funkcji Carmichaela.
Problem: obliczyć formula_38
Rozwiązanie: ponieważ 248 i 3 są względnie pierwsze (248 nie dzieli się przez 3, bo 2+4+8=14 a 1+4=5 → cecha podzielności przez 3), to możemy skorzystać z właściwości funkcji Carmichaela. λ(248)=NWW(λ(8),λ(31))=NWW(4, 30)=30. Tak więc – formula_39 Co więcej – ponieważ 30 „mieści się” w 2000 66 razy to zachodzi:
co jest już do policzenia znacznie prostsze. Jeżeli nie dysponujemy kalkulatorem to możemy skorzystać z prostej właściwości – mianowicie 35=243 co, rozważając działanie formula_41 jest równoważne wartości formula_42 Czyli:
Funkcja Carmichaela i funkcja Eulera.
Ponieważ patrząc w odpowiedni sposób na funkcję Eulera, obie ww. funkcje pełnią podobną funkcję (tzn. są uniwersalnym wykładnikiem, dającym dla podstaw względnie pierwszych z argumentem, wartość przystającą do 1), to warto zobaczyć jaki jest realny zysk wartości. Np.
Oszczędność jest więc wyraźna.

</doc>
<doc id="483243" url="https://pl.wikipedia.org/wiki?curid=483243" title="Ton (miejscowość)">
Ton (miejscowość)



</doc>
<doc id="483244" url="https://pl.wikipedia.org/wiki?curid=483244" title="Vignola (miejscowość)">
Vignola (miejscowość)



</doc>
<doc id="483247" url="https://pl.wikipedia.org/wiki?curid=483247" title="Oswald Wiener">
Oswald Wiener

Oswald Wiener (ur. 5 października 1935 w Wiedniu, zm. 18 listopada 2021) – austriacki pisarz, teoretyk językoznawstwa i cybernetyki, wizjoner cyberprzestrzeni w erze postmodernizmu.

</doc>
<doc id="483249" url="https://pl.wikipedia.org/wiki?curid=483249" title="Jezioro Żabie (Pojezierze Iławskie)">
Jezioro Żabie (Pojezierze Iławskie)

Jezioro Żabie (potocznie "Żabi Róg", niem. "Horner See") – polodowcowe jezioro na Pojezierzu Iławskim, nad którym położona jest wieś Żabi Róg, ok. 7 km na południowy wschód od miasta Morąg i 10 km na północny zachód od wsi Łukta.
Powierzchnia: 24,8 ha (24,1 ha według danych IRŚ), długość jeziora 1,3 km (1329 m według danych IRŚ), szerokość maksymalna 250 m, długość linii brzegowej - 2900 m, głębokość maksymalna - 6,5 m, głębokość średnia - 3,6 m. Jezioro położone jest w dorzeczu Pasłęki, 109,5 m n.p.m. Jest to wydłużony i stosunkowo płytki zbiornik o słabo rozwiniętej linii brzegowej i twardym dnie. 
Na brzegu północno-wschodnim znajdują się zabudowania wsi Żabi Róg. Od strony północnej jezioro zasilają dwa małe cieki, w części południowo-wschodniej z jeziora wypływa mały ciek. W sąsiedztwie jeziora znajduje się żwirownia. 
W jeziorze zanotowano występowanie sandacza, szczupaka, okonia. Między innymi ze względu na niewielką głębokość oraz zanieczyszczenia bytowe, spływające ze wsi, jezioro narażone jest na przyduchy zimowe.

</doc>
<doc id="483251" url="https://pl.wikipedia.org/wiki?curid=483251" title="My Bloody Valentine">
My Bloody Valentine

My Bloody Valentine – irlandzko-brytyjska grupa shoegaze'owa założona w 1984 roku.

</doc>
<doc id="483252" url="https://pl.wikipedia.org/wiki?curid=483252" title="Rospuda Augustowska">
Rospuda Augustowska

Rospuda Augustowska – jezioro w Augustowie w województwie podlaskim położone na Równinie Augustowskiej.
Położenie.
Rospuda Augustowska leży w obszarze administracyjnym miasta Augustowa (od 1973). Brzegi jeziora stanowią jednocześnie granice miasta z gminami wiejskimi Augustów oraz Nowinka. W odległości ok. 200 m od jeziora przebiega droga krajowa nr 8 oraz linia kolejowa nr 40. Lasy wokół jeziora, będące częścią Puszczy Augustowskiej, położone są w Nadleśnictwie Szczebra.
Charakterystyka.
Rospuda ma kształt wydłużony z północnego zachodu na południowy wschód. W północnej części do jeziora wpada rzeka Rospuda. Na południu połączone jest z jeziorem Necko. Linia brzegowa jest rozwinięta. Brzegi są wysokie, w 100% porośnięte lasem. Dno jest słabo zróżnicowane. Najgłębszy punkt (10,5 m) znajduje się w środkowej części jeziora. Woda jeziora nie jest stratyfikowana. Wyspy na jeziorze mają powierzchnię 2 ha i długość linii brzegowej 400 metrów.
Rospuda bywa klasyfikowana razem z Neckiem jako jego odnoga.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Rospuda Augustowska". Przymiotnik odróżnia jezioro od innego akwenu o podobnej nazwie – Rospuda Filipowska.
Według Knuta Olofa Falka nazwa "Rospuda" wywodzi się z jaćwieskiej formy "*Dau-spūda" ("dau" – dużo, mocno, "spūd" – ciśnienie, naciskanie). Forma "Dowspuda" uległa uproszczeniu w "Dospuda", a następnie nagłosowe "dos-" zrównało się z "roz-", stąd obecna forma "Rospuda". Dawna forma zachowała się w nazwie miejscowości Dowspuda.
Nazwa jeziora wzmiankowana jest w "Regestrze spisania jezior Jego Królewskiej Mości" z 1569: "Iezioro Dowspuda pod Augusztowem".
Jakość i czystość wód.
Badania jakości wód Rospudy Augustowskiej według obecnie obowiązującej metodologii przeprowadzono w 2009. Zarówno pod względem stanu ekologicznego, jak i chemicznego jezioro zaliczono do II klasy (stan dobry). Nie zarejestrowano bezpośrednich źródeł zanieczyszczeń.
Wpływ zlewni na jezioro jest bardzo duży. Współczynnik Schindlera wynosi 142, co oznacza III (najwyższą) kategorię podatności na degradację. W przypadku Rospudy Augustowskiej głównymi czynnikami antropopresji (działań człowieka wpływających na środowisko przyrodnicze) są: rolnictwo i rekreacja.
Poprzednie badania z 2002 według ówczesnej metodyki zakwalifikowały jezioro do III klasy czystości.
Ochrona przyrody.
Rospuda Augustowska leży w Obszarze Chronionego Krajobrazu "Puszcza i Jeziora Augustowskie", na północy przylega zaś do Obszaru Chronionego Krajobrazu „Dolina Rospudy”.
Strefa ciszy.
Jezioro objęte jest zakazem pływania jednostkami pływającymi przy użyciu silnika spalinowego w okresie od 15 czerwca do 15 września każdego roku (tzw. "strefa ciszy"), z wyjątkiem jednostek przeznaczonych do: ratownictwa, utrzymania porządku, prac technicznych, inspekcji lub kontroli, gospodarki rybackiej, przewozów pasażerskich lub wycieczkowych, uprawiania żeglarstwa i korzystających z silnika spalinowego przy bezwietrznej pogodzie i prędkości do 5 km/godz.
Gospodarka rybacka.
Zgodnie z rozporządzeniem Dyrektora Regionalnego Zarządu Gospodarki Wodnej w Warszawie z 6 grudnia 2005 Rospuda Augustowska należy do obwodu rybackiego „Jezioro Necko, Kanał Augustowski – nr 4”. Jeziorem gospodaruje Gospodarstwo Rybackie PZW Suwałki. Gatunki ryb żyjące w jeziorze to: szczupak, okoń, węgorz, sum, płoć, leszcz, kleń i jaź..
Turystyka.
Nad Rospudą Augustowską znajduje się niewiele ośrodków wypoczynkowych. Na półwyspie przy połączeniu z jeziorem Necko leży Ośrodek Wczasowy Klonownica. Na półwyspie Goła Zośka położone jest pole namiotowe oraz domki letniskowe.
Po jeziorze kursują statki pasażerskie Żeglugi Augustowskiej, odbywają się też rejsy gondolami oraz katamaranem. Wzdłuż brzegu jeziora przebiega niebieski szlak rowerowy rzeki Rospudy. Jezioro jest też końcowym punktem szlaku kajakowego rzeki Rospudy.

</doc>
<doc id="483254" url="https://pl.wikipedia.org/wiki?curid=483254" title="Celulazy">
Celulazy

Celulazy – grupa enzymów z klasy hydrolaz (EC 3), katalizujących hydrolizę wiązań β-1,4-glikozydowych pomiędzy cząsteczkami glukozy w celulozie. Produktem przejściowym tej reakcji jest celobioza.
Większość ssaków (w tym człowiek) nie wytwarza celulaz, dlatego nie mają możliwości trawienia błonnika. Wyjątkiem są przeżuwacze, których układy pokarmowe zawierają mikroorganizmy wytwarzające celulazy, co pozwala im na wykorzystanie celulozy jako znaczącego źródła energii.
Celulazy występują także w niektórych nasionach roślin wyższych.

</doc>
<doc id="483256" url="https://pl.wikipedia.org/wiki?curid=483256" title="Topkapi (pałac)">
Topkapi (pałac)

Topkapi (tur. "Topkapı Sarayı") – pałac w centrum Stambułu, który był rezydencją sułtanów przez ponad 380 lat, od 1453 roku. Budowę rozpoczęto za panowania sułtana Mehmeda II Zdobywcy w 1453 roku, zaraz po zdobyciu Konstantynopola, a zakończono w 1465 roku. Ostatnim używającym pałacu sułtanem był Mahmud II (do 1839 roku). Sułtan Abdulmecid I przeniósł siedzibę władców do pałacu Dolmabahçe.
Historia pałacu.
Topkapı przebudowywano w kolejnych wiekach, ale jego podstawowy, czterodziedzińcowy układ został zachowany. Osmanowie przejęli od bizantyjskich władców zwyczaj oddzielania władcy od ludu, trzeci (najbardziej wewnętrzny) tylko dla władcy i upoważnionej służby (białych eunuchów). Na tym dziedzińcu znajduje się dawny Aya Irini Kilisesi, czyli kościół Bożego Pokoju, obecnie sala koncertowa.
Brama Imperialna.
Oddziela pałac od miasta. Została zbudowana za panowania sułtana Mehmeda II Zdobywcy. Jest zwana również "Bâb-ı Hümâyûn". Nad bramą znajduje się inskrypcja z 1478 roku. Po bokach bramy znajdują się pomieszczenia dla strażników.
Pierwszy Dziedziniec.
Zwany również "Alay Meydanı" – dziedziniec janczarów. Był on dostępny dla wszystkich, był jednocześnie jedynym miejscem w pałacu, gdzie wysocy dostojnicy mogli wjechać konno. Dziedziniec ma nieregularny kształt, między Bramą Imperialną a Bramą Pozdrowień ciągnie się 300-metrowa aleja.
Po lewej stronie dziedzińca znajdowały się magazyny zaopatrujące pałac, pomieszczenia dla kupców, stajnie i łaźnie. Budynki te nie zachowały się do dzisiaj.
Na pierwszym dziedzińcu znajduje się również Hagia Eirene, która została włączona do kompleksu pałacowego jako arsenał, oraz mennica.
Drugi Dziedziniec.
Za Orta Kapı (Bramą Środkową) znajduje się drugi dziedziniec. Bramę wzniósł w 1524 roku Sulejman I Wspaniały, który przy budowie zatrudnił architektów z podbitych Węgier. Zaraz za wejściem widać makiety pałacu, ułatwiające orientację w układzie kompleksu pałacowego. Nieco dalej zorganizowano wystawę sułtańskich powozów, sprowadzonych dla władcy i jego rodziny. W pałacowych kuchniach zachowała się część kolekcji chińskiej porcelany.
Trzeci Dziedziniec.
Trzeci dziedziniec Topkapı był prywatnym podwórcem sułtana. Aby do niego wejść, trzeba było przejść przez Bab-ı-Saadet, czyli tak zwaną Bramę Szczęśliwości. Nikt nie mógł przejść przez te drzwi bez specjalnego zezwolenia, a ci, którzy je posiadali, prowadzeni byli przez białych eunuchów. Wokół trzeciego dziedzińca były usytuowane lokale Uniwersytetu Pałacowego. Znajdowały się w nim ciekawe pawilony takie jak Biblioteka Ahmeda III, skarbiec, kolekcja strojów sułtańskich, komnata z relikwiami, kolekcja zegarów oraz dział miniatur i portretów świadczących o wielkiej zręczności kaligrafów osmańskich, a także Sala Audiencyjna (Tronowa). W tejże sali sułtan spotykał się z ambasadorami obcych państw, a także ze swoimi doradcami wojskowymi. Ze względów bezpieczeństwa obsługę sali stanowili wyłącznie głusi.
Relikwie islamu.
W Sali Tronowej przechowuje się relikwie muzułmańskie. Na uwagę zasługują: płaszcz proroka Mahometa (arab. burda), który jako pierwszy odziedziczył po kalifach umajjadzkich i abbasydzkich sułtan Selim I; każdego 15 dnia miesiąca ramadanu sułtan osmański przywdziewał płaszcz proroka w czasie ceremonii państwowej. W Topkapı przechowuje się 2 z 9 mieczy Mahometa oraz jego łuk. Jest tu również list Mahometa adresowany do Mukaukasa, przywódcy Koptów, wzywający go do przyjęcia islamu, który przypadkiem odkryli w Egipcie Francuzi w 1850 a rząd Francji przekazał go muzeum Topkapı. List spisany jest na pergaminie. Poza tym przechowuje się tu miecze pierwszych kalifów, Abu Bakra, Umara Ibn al-Chattaba, Usmana, Alego, słynnego wodza arabskiego, Chalida Ibn al-Walida (zm. 642) i inne. Należy wspomnieć domniemaną pieczęć Mahometa odkrytą w połowie XIX wieku w Bagdadzie, kawałek zęba proroka, ukruszonego w czasie bitwy z mekkańczykami pod Uhud (625), przechowywany w kasetce ze złota inkrustowanej kamieniami szlachetnymi, wykonanej na zamówienie sułtana Mehmeta IV, 60 włosów z brody, przechowywane w 24 kasetkach inkrustowanych złotem i macicą perłową, jeden z 6 odcisków stopy, zgodnie z tradycją odciśnięty w kamieniu podczas wstępowania Proroka do nieba, przechowywany w złotej kasetce. I na koniec elementy architektoniczne pochodzące z mekkańskiej Al-Kaby, przede wszystkim obramowanie "czarnego kamienia" i rynny.
Czwarty Dziedziniec.
Ostatni, tak zwany "czwarty dziedziniec" nie jest zamkniętym terenem, przypomina raczej duży ogród z wieloma pawilonami, gdzie odpoczywał sułtan. Część pałacu po prawej stronie została przekształcona w kawiarnię, z której rozpościera się piękny widok na Bosfor i azjatycką część Stambułu.
Harem.
W pałacu Topkapı znajduje się harem, były to pomieszczenia mieszkalne sułtańskiej rodziny. Na czele haremu stała matka panującego sułtana. Zgodnie z prawem islamskim, sułtan mógł mieć cztery żony. Jeśli chodzi o konkubiny, islam zezwalał, aby mężczyzna miał ich tyle, ile może utrzymać. Harem składa się z kilkuset komnat, ale udostępnione do zwiedzania jest tylko kilkanaście.
Do najważniejszych punktów wycieczki należy Kara Ağalar Taşlığı (dziedziniec Czarnych Eunuchów), Cariye ve Kadınefendi Taşlığı (dziedziniec Konkubin i Żon), pokoje Sułtanki Matki, łaźnia sułtana oraz Hünkar Sofası (komnaty władcy), największe w haremie, zdobione kafelkami z Delftu.
Obecnie Topkapı jest głównym obok Hagia Sophia punktem wycieczek do Stambułu.

</doc>
<doc id="483257" url="https://pl.wikipedia.org/wiki?curid=483257" title="Rospuda Filipowska">
Rospuda Filipowska

Rospuda Filipowska – jezioro w północno-wschodniej Polsce, na Pojezierzu Suwalskim. Przepływa przez nie rzeka Rospuda.
Długie i wąskie jezioro rynnowe w kształcie lekko wygiętego łuku: od zachodu na wschód, a potem na południowy wschód. Na południowym krańcu łączy się, poprzez przesmyk, z kolejnym jeziorem położonym na tej samej wysokości – Kamiennym.
Po południowej stronie jeziora, 200 m od jego brzegu ciągnie się drugie, mniejsze jeziorko – Wysokie. Ma długość 1,5 km, a jego tafla jest położona o 7 m wyżej niż Rospuda (na wysokości 180 m n.p.m.).
Na zachodnim brzegu jeziora leżą wsie: Supienie i Wólka, a na wschodnim: Czarne, Huta i Rospuda.
Przez jezioro prowadzi szlak kajakowy Rospudy. Na obu krańcach jeziora oraz na wyspie znajdują się miejsca biwakowe.

</doc>
<doc id="483258" url="https://pl.wikipedia.org/wiki?curid=483258" title="Fugu">
Fugu



</doc>
<doc id="483260" url="https://pl.wikipedia.org/wiki?curid=483260" title="Theodor Kittelsen">
Theodor Kittelsen

Theodor Severin Kittelsen (ur. 27 kwietnia 1857 w Kragerø, zm. 21 stycznia 1914 na wyspie Jeløya) – norweski rysownik i ilustrator, uwieczniający w swoich pracach przyrodę i wierzenia Norwegii.
Życiorys.
Jego ojciec, kupiec, zmarł gdy ten miał 11 lat, przez co Theodor dorastał w biedzie. W młodości Kittelsen chciał zostać malarzem. Malowania i rysunku uczył się w Kristianii (dawna nazwa Oslo), Paryżu i Monachium. Po powrocie ze studiów za granicą, w 1887, Kittelsen zamieszkał na Lofotach, w Skomvær z jego siostrą i szwagrem. Zainspirowany surowym krajobrazem Lofotów stworzył cykl rysunków poświęconych morzu i życiu rybaków ("Fra Lofoten" i "Fra Lofoten II"). Ożeniwszy się w 1889 z Ingą Dahl, osiadł na wyspie Skåtøy w pobliżu Kragerø, a następnie w Hvitsten. Poza przyrodą Kittelsena fascynował także świat wierzeń norweskich, zaludnionych przez trolle, huldry i inne stworzenia. Uwiecznił je m.in. w zbiorze "Troldskab". Ilustrował baśnie ludowe zebrane przez Petera Christena Asbjørnsena i Jørgena Moe. Był autorem rysunków satyrycznych ("Fra Livet i de smaa Forholde"), stworzył cykl przedstawiający dżumę, która zdziesiątkowała ludność Norwegii w średniowieczu ("Svartedauen"). W 1893 roku miała miejsce pierwsza indywidualna wystawa artysty w galerii w Kristianii, później wystawiał także w Kopenhadze (1894) i w Kristianii (1895 i 1896). Po szczęśliwym okresie w życiu artysty w 1905 roku nastąpił kryzys - Kittelsen mocno podupadł na zdrowiu. Pięć lat później z powodów finansowych wraz z rodziną opuścił swój dom i zamieszkał w Vestre Aker niedaleko Kristianii a w 1912 osiadł na wyspie Jeløy, na której dwa lata później zmarł w wieku 57 lat. 
Twórczość.
Pomimo kilku prób malarskich, zdecydowaną większość jego dzieł stanowią rysunki. W swojej twórczości przedstawiał elementy symboliczne i romantyczne (np. seria "Jomfruland" z 1893 r.). Jego dzieła często przedstawiają lokalną naturę, nierzadko są ilustracją do opowieści, baśni, ludowej legendy czy wierzeń. Elementy magiczne czy mistyczne stosował jako uzupełnienie do realistycznego przedstawienia naturalnego otoczenia. Potrafił umiejętnie łączyć różne techniki twórcze, np. akwarelę, pióro, ołówek i kredkę.
Rysunki artysty były wielokrotnie wykorzystywane i zamieszczane w książeczkach dołączanych do płyt norweskiego projektu Burzum. Służyły również jako ilustracje na okładki Filosofem, Hvis Lyset Tar Oss oraz Thulêan Mysteries.

</doc>
<doc id="483262" url="https://pl.wikipedia.org/wiki?curid=483262" title="Smile from the Streets You Hold">
Smile from the Streets You Hold

Smile from the Streets You Hold – drugą solową płytą Johna Frusciante, byłego gitarzysty zespołu Red Hot Chili Peppers. Album nagrany w 1997 miał głównie zapewnić mu pieniądze na narkotyki, od których był wtedy uzależniony. Nagranie zostało jednak wycofane ze sklepów (większość wykupił sam Frusciante, uważając swój album za "niepasujący" na półki). Gitarzysta obiecał jednak pewnego dnia ponownie go wydać. Album został nagrany w stylu poprzedniego albumu (Niandra Lades and Usually Just a T-Shirt) - nagrania w niskiej jakości, z modyfikowanymi elektronicznie brzmieniami gitar i wokalem. Niektórzy przypuszczają, że Frusciante cierpiał wtedy na schizofrenię, wywołaną długotrwałym uzależnieniem od narkotyków.

</doc>
<doc id="483264" url="https://pl.wikipedia.org/wiki?curid=483264" title="Integracja w edukacji">
Integracja w edukacji

W pedagogice specjalnej integracja rozumiana jest jako wielokierunkowe, zespolone działanie, mające na celu rewalidację jednostek odbiegających od normy lub też proces integrowania (włączania) osób niepełnosprawnych (w miarę możliwości i w odpowiednich warunkach) w zwykłe formy życia osobistego i społecznego, a także jako cel kształcenia ogólnego oraz specjalnego bądź wynik procesu rehabilitacji niepełnosprawnych. Integracja jako włączenie osób niepełnosprawnych w zwykłe formy życia społecznego odbywa się na różnych poziomach i w różnorodnym zakresie ludzkiej działalności, dając szansę pełnej samorealizacji dzięki umożliwieniu realizacji różnych funkcji.
Integrację możemy ograniczać tylko do problematyki kształcenia osób niepełnosprawnych i traktować ją jako dążenie do zespolenia w procesie nauczania osób niepełnosprawnych wraz z osobami sprawnymi w naturalnym dla nich środowisku.
W tym celu konieczne jest opracowanie integracyjnego systemu nauczania i wychowania, polegającego na maksymalnym włączaniu dzieci i młodzieży z odchyleniami od normy do zwykłych szkół i placówek oświatowych, co umożliwia im rozwój w gronie zdrowych rówieśników bez obniżania poziomu nauczania w klasie.
Integracyjny system edukacji polega na kształceniu i wychowywaniu osób z odchyleniami od normy w stanie zdrowia i rozwoju w powszechnych szkołach oraz w placówkach oświatowych, przy uwzględnieniu specyficznych potrzeb poznawczych i edukacyjnych takich uczniów oraz na stworzeniu warunków (przez dodatkowe zabiegi, świadczenia i pomoce naukowe) pozwalających na zaspokojenie tych potrzeb.
Tak więc w pedagogice specjalnej termin „integracja” może mieć szerszy i węższy zakres znaczeniowy. W szerszym znaczeniu wyraża umiejętność harmonijnego współżycia i współdziałania osób niepełnosprawnych we wszystkich formach i sytuacjach życia społecznego – w szkole, domu, pracy, czasie wolnym, czyli sprowadza się do integracji społecznej.
Z kolei wąskie znaczenie tego terminu dotyczy integracji szkolnej, czyli włączania niepełnosprawnych uczniów do nauki w ogólnodostępnych szkołach i placówkach kształcenia masowego razem z uczniami pełnosprawnymi oraz umożliwiania im korzystania ze środków pomocniczych stosownie do indywidualnych możliwości.
Obecnie integracja w edukacji definiowana jest np. w Wielkiej Brytanii poprzez określenie jej części składowych, a więc to czym się zajmuje. I tak, według Centrum ds. Badań nad Edukacją Integracyjną (Centre For Studies on Inclusive Education) edukacja integracyjna zawiera:

</doc>
<doc id="483267" url="https://pl.wikipedia.org/wiki?curid=483267" title="From the Sounds Inside">
From the Sounds Inside

From the Sounds Inside – trzeci solowy album Johna Frusciante. Gitarzysta Red Hot Chili Peppers postanowił opublikować go jako darmowy album, który można ściągnąć z jego oficjalnej strony internetowej. Prace nad albumem zakończyły się w 2001 roku. Wśród 21 utworów da się zauważyć wiele eksperymentów z efektami komputerowymi i modyfikacją brzmienia gitary jak i śpiewu. Album powstawał podczas nagrywania "To Record Only Water for Ten Days".

</doc>
<doc id="483268" url="https://pl.wikipedia.org/wiki?curid=483268" title="Captain Beefheart">
Captain Beefheart

Captain Beefheart (właśc. Don Van Vliet; urodzony jako Don Glen Vliet, 15 stycznia 1941 w Glendale, zm. 17 grudnia 2010 w Arcata) – kompozytor, wokalista, muzyk, poeta i malarz.
Życiorys.
Początki.
Był niezwykle rozwiniętym dzieckiem, od najwcześniejszych lat wykazującym talent artystyczny. Jego pierwszymi pracami były rzeźby w mydle, tworzone podczas kąpieli w wannie. Ich tematem były przede wszystkim zwierzęta, a jego miłość do świata natury będzie obecna we wszystkich jego późniejszych działaniach.
Jego kariera w przemyśle rozrywkowym zaczęła się w wieku 5 lat. Podczas zwiedzania Griffith Park Zoo w Los Angeles portugalski rzeźbiarz Augustino Rodriguez zauważył szkicującego Dona i zaprosił go do swojego edukacyjnego programu w miejscowej telewizji. Raz w tygodniu Don rysował i rzeźbił w studiu TV. Jak sam twierdził w wieku 11 lat miał wykład w Barnsdale Art Institute w Los Angeles.
W wieku 13 lat Don wygrał 3-letni wyjazd na studia rzeźbiarskie w Europie. Miał udać się do Europy po skończeniu 16 roku życia. Jednak do wyjazdu nie doszło z dwóch przyczyn: sam Don był temu niechętny, gdyż musiałby "oglądać te wszystkie kościelne obrazy", a z kolei jego rodzice będąc przekonani, że wszyscy artyści to homoseksualiści, nie zgodzili się na wyjazd. Równocześnie postanowili przerwać kontakty syna z Rodriguezem i przenieśli się do miasteczka Lancaster na pustyni Mojave, w pobliżu Bazy Lotniczej Edwards.
W Lancasterze zaczął uczęszczać do szkoły średniej Antelope Valley, co było dla niego niemal traumatycznym wydarzeniem, gdyż nie potrafił skupiać uwagi przez dłuższy czas, poddawać się reżimowi szkolnemu i nie lubił czytać książek W wywiadzie udzielonym Billowi Gubbinsowi w 1974 r. powiedział "Nie, nigdy nie chodziłem do szkoły. Dlatego mam kłopoty z czytaniem. Prawdopodobnie jedną z głównych przyczyn dlaczego jestem poetą – jest to, iż nie mogłem zaakceptować takiego języka angielskiego i zmieniłem go".
Jednak domowa atmosfera była znakomita i rodzice Dona Glen i Sue byli przez wszystkich lubiani, traktując wszystkie dzieci jednakowo przyjacielsko. Jednym z pierwszych przyjaciół Dona w Lancasterze stał się Jim Sherwood, późniejszy muzyk The Mothers of Invention, który (tak jak i jego starszy brat Chuck) często gościł w domu Dona.
W tym czasie wykrystalizował się już gust muzyczny Dona, który prawie całkowicie odseparował go od innych uczniów szkoły, z wyjątkiem zaledwie kilku. Został porwany przez wiejski blues (country blues) i awangardowy jazz Johna Coltrane'a, Ornette’a Colemana (z którym się później zaprzyjaźni) i Cecila Taylora.
W 1956 r. do Lancasteru przeprowadziła się z San Diego rodzina Zappów. Ich syn Frank Zappa miał już za sobą pierwsze doświadczenia muzyczne, jako 14-latek był perkusistą w grupie The Ramblers, która wykonywała głównie utwory Little Richarda. Równocześnie komponował i wykonywał z orkiestrą szkolną awangardowe utwory w stylu swojego mistrza Edgara Varèse’a.
Wspólne zainteresowania muzyczne zbliżyły Franka i Dona i wkrótce obaj byli już przyjaciółmi. Spotykali się w domu Dona, który miał dużą kolekcję płyt bluesowych, rhythm and bluesowych i jazzowych. Wspólnie wykonywali także bluesy dla własnej przyjemności, gdyż z powodu niezwykłej nieśmiałości Dona, namówienie go na jakiś występ publiczny czy nawet domowe nagranie, było niemożliwe. Sztuka ta udała się dopiero w 1958 r., gdy szkolnej klasie Don (wokalista), Frank (gitarzysta prowadzący) i Bobby Zappa (gitarzysta akordowy) nagrali utwór "Lost in a Whirlpool". Nagranie to ujawnia talent wokalny i możliwości improwizatorskie Dona.
W tym samym czasie w okolicy powstają dwa zespoły: The Omens – założony przez gitarzystę Alexa Souffera i The Blackouts – założony przez Franka Zappę, w którym Snouffer grał na trąbce. Oba zespoły częściowo wykorzystywały tych samych muzyków (np. Jima Sherwooda), gdyż w okolicy po prostu więcej ich nie było. Don niewątpliwie od czasu do czasu dołączał do nich aby zaśpiewać jeden czy dwa utwory. Jednak w tym czasie zainteresowany był głównie sztuką i występy w ogóle go nie interesowały.
W tym okresie Don ostatecznie rzuca szkołę (Antelope Valley Junior College) i rozpoczyna szereg prac; po ataku serca, któremu uległ jego ojciec, Don bierze na siebie rozwożenie wypieków do sklepów w całej dolinie Antelope. Krótko pracuje w zakładach lotniczych, potem jako grafik, następnie jest menedżerem sklepu z obuwiem i wreszcie zostaje domokrążnym sprzedawcą odkurzaczy. Jeden z nich sprzedał samemu Aldousowi Huxleyowi reklamując go "Proszę pana, ta rzecz naprawdę ssie".
Don i Frank byli w stałym kontakcie i w 1963 r. zakładają zespół "The Soots" w składzie; Don – wokalista, harmonijka; Frank – gitarzysta, Janschi – gitarzysta basowy i Vic Mortensen – perkusja. Oprócz nagrań jako The Soots, Don z Frankiem zajmują się innymi projektami; eksperymentują z muzyką i filmami. Jednym z ich projektów jest film fantastyczno-naukowy "Captain Beefheart versus Grunt People". Według Zappy w filmie wziąć mieli udział Don (jako Captain Beefheart), bluesman Howlin’ Wolf, kilku przyszłych członków The Mothers of Invention oraz Grace Slick, wokalistka grupy Jefferson Airplane. Film jednak nigdy nie wyszedł ze stadium scenariusza pisanego według historyjek wymyślanych przez Dona. Później pracowali nad pierwszą w świecie rockową operą "I Was a Teenage Malt Shop", która nigdy nie została dokończona z powodu odrzucenia nagrań The Soots przez Johna Landisa z CBS.
Mniej więcej w tym samym czasie Don kupuje sobie saksofon i dołącza do różnych grup muzycznych, z których jest natychmiast zwalniany, za zbyt niekonwencjonalną grę. Prawdopodobnie pod koniec 1963 r. Frank posyła kilka nagrań The Soots firmie Dot Records. W pisemnej odmowie z 19 września można przeczytać: "materiał nie jest wartościowy i nie jesteśmy wystarczająco mocno przekonani, co do jego komercyjnych możliwości". Mil Rogers jeszcze telefonicznie uzasadnił odrzucenie nagrań "zniekształconym dźwiękiem gitary".
Wymyślona przez nich postać Captaina Beefhearta miała być kombinacją bohatera z ich dzieciństwa (na wzór np. takiej postaci jak Captain Midnight) oraz żartu – z którego powstało nazwisko Beefheart
W tym czasie w barze Don poznaje Douga Moona, którego zaprasza do Studia Z należącego do Zappy. Moon – późniejszy gitarzysta Magic Bandu – stał się tam prawie codziennym gościem.
Captain Beefheart and His Magic Band.
Zespół, początkowo bez nazwy, założył Alex Snuffer w lutym 1965 r. Alex zebrał muzyków, czyli Douga Moona (gitara), Jerry'ego Handleya (gitara basowa) i Paula Blakely'ego (perkusja) jeszcze pod koniec jesieni 1964 r., brakowało im jednak wokalisty. W lutym skład został dopełniony przez Dona i przetrwał do kwietnia, kiedy to Blakely został zamieniony na Vica Mortensena. Grupa ta przetrwała mniej więcej do końca 1982 r. chociaż w międzyczasie zmieniały się składy zespołu, których było ponad 40. Don był jedynym muzykiem, który znajdował się we wszystkich składach grupy.
Mniej więcej w tym samym czasie Alex i Don zmieniają swoje nazwiska, gdyż poszukiwała ich policja pod zarzutem przemytu gąbek do Nevady. (Niektórzy fani twierdzą, że dokonali także kilku włamań podczas ich samochodowych wędrówek po Teksasie). Don dodaje sobie Van i jego nazwisko brzmi teraz Don Van Vliet, a Alex zamienia Snouffer na St. Claire.
Od połowy 1966 r. Don stał się pełnoprawnym liderem i narzucił grupie kierunek dalszego rozwoju stylistycznego. Nastąpiło także równoczesne utożsamienie się z Captainem Beefheartem.
Natychmiast po nagraniu płyty Safe as Milk grupa przystąpiła do prób przed planowanym występem na Monterey Pop Festival. Ostatnim sprawdzianem miał być występ w amfiteatrze na Fantasy Fair and Magic Mountain Festival na Mt. Tamalpais w San Francisco 10 i 11 czerwca. Drugim utworem wykonywanym przez grupę był "Electricity". Don zaśpiewał wstępną partię i kiedy dotarł do wersu "eeee-lec-tri-cit-eeee" nagle zamarł, obrócił się i chciał zejść z tyłu 10-stopowej sceny, jednak spadł z niej prosto na siedzącego menedżera grupy Krasnowa. Wydarzenie to prawdopodobnie zniszczyło karierę zespołu. Od tego momentu stali się awangardową grupą, która już nigdy nie zrobiła pieniędzy i nie stała się popularna. Grupa już bez Dona dokończyła utwór i zeszła ze sceny. Ry Cooder, ich ówczesny gitarzysta, natychmiast opuścił zespół. Nie uległ już później żadnym namowom do powrotu i występu w Monterey. Zapowiedział, że nigdy nie wystąpi z Donem.
Za Coodera do zespołu doszedł nowy gitarzysta, Jeff Cotton z byłego zespołu Frencha "Blues in the Bottle". Don otrzymał grupę, która mogła realizować jego coraz bardziej awangardowe pomysły muzyczne.
We wrześniu 1967 r. ukazał się album Safe as Milk i singiel Yellow Brick Road/Abba Zaba, ale Don wytyczył już nowy kierunek muzyczny grupy. Chociaż pozornie podobny do psychodelii, w rzeczywistości przekraczał ją i szedł w zupełnie innym kierunku. Wielki wpływ na Dona wywarł wówczas gitarzysta Gabor Szabo.
W grudniu 1969 r. Peter Frame przeprowadził wywiad z Beefheartem i zadał mu pytanie dotyczące właśnie tego okresu. "Pod koniec 1967 r. mieliście wiele (...)występów(...). Czy pracowaliście dużo w trasie?" Don odparł "Nie...dużo graliśmy, ale nie pracowaliśmy. Ale tak naprawdę nie pamiętam tego, ponieważ wtedy grałem. To jest jak z dzieckiem, które w coś gra – jestem pewien, że nie będzie tego pamiętało. I tak jest właśnie z muzykę".
W styczniu 1968 r. grupa odbyła tournée europejskie a 27 stycznia wystąpiła na Targach MIDEM w Cannes.
Cały zespół zamieszkał wówczas w wynajętym domu na Ensenada Drive w Woodland Hills blisko do granicy Tarzany. Grupa pracowała nad nową płytą nieraz po kilkanaście godzin dziennie. Don komponował i tworzył teksty. Zmuszał muzyków do krańcowego wysiłku. Po nagraniu "Safe as Milk" doszło do zatargu między nim a Alexem, a grupa wybrała Alexa, usiłując pozbyć się trudnego do współżycia Beefhearta.
Ponieważ producentem albumu był Frank Zappa, byli znów w bliskim kontakcie i na przełomie 1968 i 1969 r. nagrali wspólnie utwór "I'm a Band Leader".
Na początku 1969 r. Beefheart, Zappa, Elliot Ingber i John French nagrywają w suterenie Zappy utwór "Alley Cat". Został wydany w 1996 roku na albumie "The Lost Episodes". Słowa i muzyka zostały całkowicie zaimprowizowane przez Dona. Z tego okresu kolaboracji Dona i Franka pochodzi także utwór recytowany przez Dona "The Grand Wazoo". W 1992 r. Zappa dograł do niego podkład na synklawierze.
Captain Beefheart and His Magic Band otrzymali zaproszenie na występ na przygotowywanym festiwalu w Woodstock, jednak Beefheart nienawidzący hipisów zadecydował, że zespół nie ma tam czego szukać i odrzucił zaproszenie. "Nie, nie grajmy tam. To tylko jakaś kupa pijanych hipisów siedząca w błocie".
W lipcu 1969 r. ukazał się album Trout Mask Replica. Krytycy, z Lesterem Bangsem z pisma Rolling Stone na czele, w większości przyjęli płytę bardzo pozytywnie. Mimo to Vliet zaczął narzekać, że płyta nie została odpowiednio wyprodukowana. Tak rozpoczął się pierwszy konflikt pomiędzy Beefheartem a Zappą. W późniejszym okresie obaj już to kłócili się, już to godzili, powracając do głębokiej przyjaźni. Konflikty były raczej powodowane przez Vliet. Pod wpływem menedżera Herba Cohena Zappa postanowił uruchomić własny, niezależny biznes nagraniowy, co krytykoał Vliet. Muzycy pogodzili się przed śmiercią Zappy w 1993 r.
We wrześniu 1969 r., mimo konfliktu, Vliet razem z Zappą i jego nowymi muzykami rozpoczęli nagrania w znanym studiu TTG w Los Angeles. Skład tej grupy to: Frank Zappa (gitara, gitara basowa, instrumenty perkusyjne), Ian Underwood (instrumenty klawiszowe, saksofon), Don Sugarcane Harris (skrzypce), John Guerin (perkusja), Max Bennett (gitara basowa) oraz Captain Beefheart (wokal). Plonem tej sesji nagraniowej był utwór "Willie The Pimp".

</doc>
<doc id="483270" url="https://pl.wikipedia.org/wiki?curid=483270" title="Kombinacja norweska na Zimowych Igrzyskach Olimpijskich 1964">
Kombinacja norweska na Zimowych Igrzyskach Olimpijskich 1964

Kombinacja norweska na Zimowych Igrzyskach Olimpijskich 1964 odbyła się w dniach 2 – 3 lutego 1964 roku na skoczni Toni-Seelos-Olympiaschanze i trasie biegowej w Seefeld. Zawodnicy najpierw oddali po trzy skoki na normalnej skoczni (najsłabszy skok nie był liczony), a następnie musieli pokonać dystans 15 km w biegu narciarskim. Czas biegu przeliczano na punty i sumowano z notą za skoki; zawodnik z najwyższą notą wygrywał. Tytułu mistrzowskiego bronił Niemiec Georg Thoma, który tym razem zajął trzecie miejsce. Nowym mistrzem olimpijskim został Norweg Tormod Knutsen, a srebrny medal zdobył Nikołaj Kisielow z ZSRR.

</doc>
<doc id="483275" url="https://pl.wikipedia.org/wiki?curid=483275" title="Big Mac">
Big Mac

Big Mac – rodzaj dużego hamburgera serwowanego od 1968 w sieci fast food McDonald’s. Cechuje go podwójna porcja mięsa i dodatkowa warstwa bułki. Jest to jeden z najbardziej charakterystycznych produktów marki McDonald’s.
Pomysł.
Big Maca wymyślił w 1967 Michael James „Jim” Delligatti (1918–2016) z Uniontown w Pensylwanii. Big Mac zdobywał popularność w zawrotnym tempie: najpierw skopiowali go inni franczyzobiorcy w Pensylwanii, a w 1968 wszedł do oficjalnego menu sieci. Jest sprzedawany w ponad 100 krajach na całym świecie.
Według obliczeń sieci w 2007, w 40. urodziny Big Maca, we wszystkich filiach McDonald’s na całym świecie co 17 sekund sprzedawano jedną kanapkę Delligattiego.
Skład.
Skład kanapki BigMac:
Wartości odżywcze.
Big Mac waży 215 gramów oraz zawiera 550 kcal i 29 gramów tłuszczu (75 mg cholesterolu).
Prawa do marki.
We wspólnocie europejskiej prawa do marki Big Mac nie należą do McDonald’s. Instytucja wspólnotowa zabrała firmie wyłączność do prawa w 2019 stwierdzając, że McDonald’s nie wykorzystywał w sposób nowatorski marki przez ostatnie 5 lat. Było to stwierdzone na podstawie sprawy wniesionej przez irlandzką sieć Supermac’s, której właścicielem jest Pat McDonagh. Burger King bardzo szybko zaczął wykorzystywać nazwę w reklamie, tworząc slogany w rodzaju: "Jak Big Mac, ale w rzeczywistości wielki".

</doc>
<doc id="483276" url="https://pl.wikipedia.org/wiki?curid=483276" title="Fanatyk (film 2001)">
Fanatyk (film 2001)

Fanatyk (ang. "The Believer") – oparty na faktach amerykański dramat w reżyserii Henry'ego Beana z 2001 roku.
Fabuła.
Danny Balint w dramatyczny sposób spiera się ze swoją tożsamością. Jest aktywnym neonazistą, a zarazem Żydem. Próbuje odciąć się od swego pochodzenia, ale różne okoliczności powodują, że musi przewartościować swój skomplikowany światopogląd.
Nagrody i wyróżnienia.
Film zdobył nagrody na międzynarodowych festiwalach, m.in. w Sundance (Grand Jury Prize Dramatic) i w Moskwie (Golden st.George).

</doc>
<doc id="483278" url="https://pl.wikipedia.org/wiki?curid=483278" title="Cristián de la Fuente">
Cristián de la Fuente

Cristián de la Fuente Sabarots (ur. 10 marca 1974 w Santiago) – chilijski aktor telewizyjny i filmowy.
Życiorys.
Wczesne lata.
Urodził się w Santiago jako jedyny syn chemika Hugo de la Fuente (zm. 1996) i gospodyni domowej Adriany. Studiował inżynierię na Uniwersytecie Katolickim (Pontificia Universidad Católica de Chile) w Santiago. W roku 1996 otrzymał licencję pilota jako oficer rezerwy chilijskich sił powietrznych. 
Kariera.
Został odkryty przez łowcę talentów i rozpoczął swoją pracę w realizowanych w Chile operach mydlanych takich jak "Champaña" (1994), "Soltero a la medida" (1994), "El Amor esta de moda" (1995), "Marrón Glacé, el regreso" (1996) czy "Eclipse de luna" (1997). W roku 1997 występował na scenie w spektaklach: "Charley's Aunt" i "Nostros. Ellas, y El Duente/Us, Them and the Fairy".
W 1998 roku przeniósł się do Meksyku. Zagrał postać Alexa 'Reya' Reyesa w realizowanym w Stanach Zjednoczonych serialu sensacyjnym Telemundo "Reyes i Rey" ("Reyes y Rey", 1998), meksykańskiej wersji serialu ABC "Starsky i Hutch". Następnie występował gościnnie w amerykańskich serialach: "Baza Pensacola: Skrzydła złota" ("Pensacola: Wings of Gold", 1999) i "Królowa mieczy" ("Queen of Swords", 2000-2001). Rola asystenta sędziego Andrésa Diaza w serialu kryminalnym CBS "Sprawy rodzinne" ("Family Law", 1999-2000) przyniosła mu w roku 2000 nominację do nagrody American Latino Media Arts.
Po raz pierwszy na kinowym ekranie wystąpił w roli Memo Moreno – kierowcy najszybszych samochodów na świecie w dramacie sensacyjnym "Wyścig" ("Driven", 2001) u boku Sylvestra Stallone i Burta Reynoldsa. Za rolę detektywa Matta w filmie "Minimalna wiedza" ("Minimal Knowledge", 2002) został uhonorowany nagrodą Individual Achievement na Międzynarodowym Festiwalu Filmowym w Ajijic w Meksyku.
W serialu kryminalnym CBS "" ("CSI: Miami", 2003-2004) wystąpił w roli Sama Belmontesa. W serialu ABC "Brzydula Betty" ("Ugly Betty", 2007) pojawił się jako Brazylijczyk Rodrigo Veloso. 
28 maja 2008 roku zajął trzecie miejsce z Cheryl Burke w szóstym sezonie programu ABC "Dancing with the Stars".
Trafi na okładkę magazynów "People" (listopad 2008), "Cosmopolitan" (październik 2012) i "Men’s Health" (październik 2015). 
Spotykał się z Francisca García-Huidobro (1997-1999), Izabellą Miko (2002) i Karyme Lozano (2006-2007). W 2001 roku związał się z aktorką Angélicą Castro, z którą ożenił się 5 stycznia 2002 roku. Mają córkę Laurę (ur. 30 września 2004).

</doc>
<doc id="483279" url="https://pl.wikipedia.org/wiki?curid=483279" title="Tatjana Kuzniecowa (kosmonautka)">
Tatjana Kuzniecowa (kosmonautka)

Tatjana Dmitrijewna Kuzniecowa (obecnie Picchielauri) (ur. 14 lipca 1941 w Moskwie, zm. 29 sierpnia 2018) – radziecka inżynier, pułkownik lotnictwa, kosmonautka.
Szkołę średnią ukończyła w Moskwie w 1958. Pracę, jako stenograf, rozpoczęła w 1959 w jednym z instytutów naukowo-badawczych Ministerstwa Przemysłu Radioelektronicznego ZSRR. W 1961 została starszym laborantem. Podczas naboru kandydatek do pierwszej grupy kobiet, które miały uczestniczyć w lotach kosmicznych Kuzniecowa pomyślnie przeszła badania w Centralnym Wojskowym Naukowo-Badawczym Szpitalu Lotnictwa (ЦВНИАГ) i zakwalifikowała się do końcowego etapu eliminacji. 12 marca 1962 oficjalnie została przyjęta do oddziału kobiet-kosmonautek. Dwa dni wcześniej, w związku z planowaną nominacją, otrzymała powołanie do wojska.
Przez blisko trzy lata przechodziła podstawowe szkolenie przewidziane dla kandydatów do lotu w kosmos, które zakończyła pomyślnie zdanymi egzaminami w styczniu 1965. Od maja 1965 przez rok trenowała do planowanego wówczas lotu na statku kosmicznym Woschod 5. Kuzniecowa razem z Żanną Jorkiną wchodziły w skład drugiej załogi. W podstawowej ekipie znalazły się: Walentina Ponomariowa i Irina Sołowjowa. Miała być to druga misja z załogą kobiecą. Pierwotnie plan przewidywał, że będzie to 10–15 dniowy lot połączony z wyjściem w kosmos. Później planowany czas lotu wydłużono do 15–20 dni. Zamierzenia te nie zostały jednak zrealizowane, ponieważ po śmierci Siergieja Korolowa program Woschod został zakończony. W maju 1969 została absolwentem wydziału inżynierskiego Wojskowej Akademii Lotniczej im. N.E. Żukowskiego i uzyskała tytuł inżyniera pilota-kosmonauty. 1 października 1969 rozkazem dowództwa lotnictwa rozwiązano grupę kobiet kosmonautek. Przez kilka miesięcy Kuzniecowa pracowała jako inżynier, a od 1970 jako kontroler jakości w głównym sztabie lotnictwa. Podobną funkcję z ramienia wojska pełniła w Instytucie Problemów Medyczno-Biologicznych (ИМБП). W 1978, gdy pojawiła się idea lotu kosmicznego z udziałem kobiet, Główna Komisja Medyczna dopuściła ją do przygotowań (badania przeszła też Walentina Tierieszkowa), ale ostatecznie wojskowi nie byli zainteresowani wyborem swojej kandydatki. Od 1979 do 1991 pracowała w Centrum Wyszkolenia Kosmonautów im. J. Gagarina jako inżynier. Do rezerwy, z uwagi na wiek, przeniesiono ją 6 kwietnia 1991. Posiadała tytuł instruktora spadochronowego sił powietrznych. W 1961 po wygraniu mistrzostw ZSRR w spadochroniarstwie znalazła się w drużynie narodowej.

</doc>
<doc id="483280" url="https://pl.wikipedia.org/wiki?curid=483280" title="Bitwa pod Biełasicą">
Bitwa pod Biełasicą



</doc>
<doc id="483286" url="https://pl.wikipedia.org/wiki?curid=483286" title="Morne Diablotins">
Morne Diablotins

Morne Diablotins – najwyższa góra Dominiki o wysokości 1447 m n.p.m., położona w północnej części wyspy. Góra jest pochodzenia wulkanicznego.

</doc>
<doc id="483290" url="https://pl.wikipedia.org/wiki?curid=483290" title="Josh Duhamel">
Josh Duhamel

Joshua David „Josh” Duhamel (ur. 14 listopada 1972 w Minot) – amerykański aktor telewizyjny i filmowy, model.
Życiorys.
Wczesne lata.
Urodził się w Minot w stanie Dakota Północna jako syn nauczycielki Bonnie L. Kemper i sprzedawcy Larry’ego Davida Duhamela. Jego ojciec był pochodzenia francusko-kanadyjskiego, niemieckiego, angielskiego, norweskiego i irlandzkiego, a matka miała korzenie niemieckie, angielskie i austriackie. Jego rodzice rozstali się, gdy był mały. Dorastał u boku matki i dwóch sióstr, Ashley i Jennifer.
Zdobył stypendium naukowe w biologii stanu Minot. Uczęszczał do Minot State University, gdzie trenował koszykówkę, futbol amerykański, narciarstwo i grę w golfa. Gdy był w drugiej klasie szkoły średniej myślał o zawodzie dentysty. Zaniechał swoich marzeń, by zostać stomatologiem, ponieważ nie pozwoliły mu na to jego niezbyt dobre stopnie. W rezultacie przeniósł się do Los Angeles w stanie Kalifornia.
Kariera.
Mając 193 cm wzrostu dorabiał jako model pozując do zdjęć dla modnych czasopism. Otrzymał nagrodę IMTA (International Modeling and Talent Association) jako Model Roku 1997. Dwa lata później wystąpił w roli cameo w wideoklipie do przeboju Christiny Aguilery „Genie in a Bottle”. Potem trafił na szklany ekran jako Leonardo „Leo” du Pres, jeden z bohaterów popularnego serialu telewizji ABC "Wszystkie moje dzieci" ("All My Children", 1999-2002), a za rolę odebrał w 2002 roku nagrodę Daytime Emmy. Spodobał się telewidzom w serialu NBC "Las Vegas" (2003) jako Danny McCoy.
Odrzucił propozycję zagrania roli Dustina „Dusty’ego” Donovana w słynnej operze mydlanej CBS "As the World Turns", którą ostatecznie przyjął w roku 2003 Grayson McCouch. Po raz pierwszy pokazał się na dużym ekranie w roku 2004, kiedy to został zaangażowany do roli tytułowej młodzieńca panicznie obawiającego się starości i brzydoty w horrorze "Portret Doriana Graya" ("The Picture of Dorian Gray") w reżyserii młodego debiutanta Davida Rosenbauma, na podstawie powieści Oscara Wilde’a. W 2004 znalazł się na liście pięćdziesięciu najpiękniejszych ludzi świata magazynu „People”. Był na okładkach magazynu „Men’s Health” (w grudniu 2006, w sierpniu 2009), „TV Guide” (w grudniu 2006), „InStyle” (w marcu 2013), „Watch” (w lutym 2015), „Da Man” (w marcu 2015) i „Man About Town” (w czerwcu 2021). 
Pojawił się w filmach kinowych: komedii romantycznej "Wygraj randkę" ("Win a Date with Tad Hamilton!", 2004) z Kate Bosworth oraz horrorze "Turistas" (2006) u boku Melissy George.
Życie prywatne.
W latach 2001–2004 związany był z Kristy Pierce, z którą mieszkał w Los Angeles. W lipcu 2005 związał się z wokalistką Fergie, którą poślubił 10 stycznia 2009. Zamieszkali w Nowym Jorku, mają syna Axla Jacka (ur. 29 sierpnia 2013). W 2017 Duhamel i Fergie ogłosili separację, a rok później rozwód. W 2022 wziął ślub z amerykańską modelką Audrą Mali.

</doc>
<doc id="483291" url="https://pl.wikipedia.org/wiki?curid=483291" title="To Record Only Water for Ten Days">
To Record Only Water for Ten Days

To Record Only Water for Ten Days – solowy album Johna Frusciante, gitarzysty grupy Red Hot Chili Peppers. Powstał po tournée promującym płytę Californication, czyli w czasie gdy Frusciante znów mógł poświęcić więcej czasu na swoje solowe kompozycje. Ten wydany w 2001 roku album jest mniej awangardowy i alternatywny niż poprzednie albumy, choć wciąż widoczny jest wpływ psychodelicznego, eksperymentalnego brzmienia Johna. Na tej płycie artysta odszedł od stricte gitarowych kompozycji. Oprócz gitary, eksperymentował także z brzmieniami syntetycznymi – użył m.in. kilku syntezatorów, oraz samplera MPC3000. Autor dodaje że do nagrania tej płyty natchnęły go duchy, które podobno ma zdolność widzieć. 27 lutego Frusciante rozpoczął trasę promującą ten album koncertem w Londynie. Zakończyła się ona 10 czerwca. Na wszystkich 16 koncertach artysta występował sam, akompaniując sobie na gitarze akustycznej.

</doc>
<doc id="483295" url="https://pl.wikipedia.org/wiki?curid=483295" title="Indie pop">
Indie pop

Indie pop – styl muzyczny łączący elementy różnych awangardowych gatunków, który narodził się w latach 80. XX wieku w Wielkiej Brytanii. Piosenki w tym stylu nagrywane są często w niewielkich studiach należących do niezależnych wytwórni muzycznych.
Przykładem wykonawcy grającego w tym stylu jest szkocki zespół Camera Obscura.

</doc>
<doc id="483296" url="https://pl.wikipedia.org/wiki?curid=483296" title="Mołdawia (kraina historyczna)">
Mołdawia (kraina historyczna)

Mołdawia (hist. także "Multany") – kraina historyczna w środkowo-wschodniej Europie, obecnie podzielona pomiędzy Rumunię, Mołdawię oraz Ukrainę.
Geografia.
Mołdawia obejmuje tereny Wyżyny Mołdawskiej, pomiędzy Karpatami Wschodnimi, Dniestrem i deltą Dunaju. W ramach historycznej Mołdawii często wyróżniane są inne krainy historyczne:
Mołdawia jest obecnie podzielona granicami politycznymi: większa część terenów pomiędzy Karpatami i Prutem stanowi część Rumunii, a większość terytorium pomiędzy Prutem i Dniestrem (Besarabia) zajmuje Republika Mołdawii. Ponadto fragmenty historycznej Mołdawii na jej północy (Bukowina północna) i południu (dawny Budziak) należą do Ukrainy.
Łączna populacja regionu przekracza 8 milionów mieszkańców (po 4 miliony w Rumunii i w Republice Mołdawii, kilkaset tysięcy na Ukrainie).
Miasta.
Miasta Mołdawii o populacji powyżej 60 tys. mieszkańców:
Historia.
Ziemie historycznej Mołdawii w starożytności i średniowieczu znajdowały się pod kontrolą różnych ludów i państw; w zamieszkiwali je m.in. Dakowie i Scytowie, później kontrolowali m.in. Awarowie, Pieczyngowie, Połowcy, Ruś Kijowska, Mongołowie i Węgrzy. Mołdawia jako kraina historyczna wywodzi się od powstałego w drugiej połowie XIV wieku na terenach obecnej Bukowiny hospodarstwa mołdawskiego, którego pierwsi władcy odrzucili zwierzchność królów węgierskich i starali się uzyskać samodzielność.
W ciągu XV wieku Mołdawia stopniowo objęła wszystkie ziemie pomiędzy Karpatami i Dniestrem. Centrum państwa stanowiła wówczas Bukowina (z głównym ośrodkiem w Suczawie). Wewnętrzne konflikty o władzę powodowały, że poszczególni hospodarowie często uznawali zwierzchność Węgier lub Polski. Okresy chaosu wewnętrznego przeplatane były jednak okresami stabilności i rozkwitu, jak za panowania Aleksandra Dobrego i Stefana Wielkiego. Za najwybitniejszego władcę średniowiecznej Mołdawii uznawany jest Stefan Wielki, podczas panowania którego Mołdawia osiągnęła największy zasięg terytorialny i rozkwitła jej kultura. Stefan umocnił Mołdawię i uczynił z niej niezależnego i ważnego gracza na arenie międzynarodowej. Jednak ostatecznie, mimo szeregu początkowych sukcesów, nie zdołał sprostać potędze Imperium Osmańskiego, które w końcu XV wieku odebrało Mołdawii wybrzeże czarnomorskie z ważnymi portami handlowymi (na tym terenie utworzono jako turecką prowincję Budziak).
Po śmierci Stefana Mołdawia popadła w niemal całkowite uzależnienie od imperium osmańskiego, pozostając jego lennem do XIX w. Centrum państwa mołdawskiego przeniosło się wówczas na południe, do Jass. Mołdawia stała się wówczas areną rozgrywek politycznych mocarstw europejskich, spod kontroli osmańskiej próbowały ją wyrwać Polska, a następnie też Austria, jednak bez poważniejszych sukcesów. Od początku XVIII wieku swoje ambicje w tym zakresie zaczęła też przejawiać Rosja, która opanowała tereny na wschodnim brzegu Dniestru i znalazła się w bezpośrednim sąsiedztwie Mołdawii. Rosnąca w potęgę Rosja wykorzystywała stopniowe słabnięcie imperium osmańskiego i coraz bardziej poszerzała swoje wpływy w Mołdawii, wykorzystując także fakt, iż oba kraje były zamieszkane przez ludność prawosławną. Jednocześnie w samej Mołdawii sułtani tureccy osadzali niezwykle często zmienianych hospodarów pochodzenia greckiego, zwanych fanariotami, którzy eksploatowali rządzony przez siebie kraj, zwykle nie dbając o stan jego gospodarki i kultury.
W 1775 roku obszary północnej Mołdawii (Bukowina) zostały przyłączone do imperium Habsburgów, w którego granicach pozostawały (początkowo jako część Galicji, a od 1849 roku jako Księstwo Bukowiny) do 1918 roku. Z kolei w 1812 roku Rosja zagarnęła wschodnią część Mołdawii – Besarabię i Budziak; podział ten okazał się trwały (z wyjątkiem krótkiego epizodu w okresie międzywojennym i podczas II wojny światowej, oraz przyłączenia Budziaku do hospodarstwa mołdawskiego w latach 1856–1878) i spowodował stopniowo narastające zróżnicowanie dwóch części Mołdawii. Podczas gdy ziemie Besarabii pozostawały w granicach Rosji, pozostałej części historycznej Mołdawii, wciąż stanowiącej hospodarstwo, udało się (dzięki słabnięciu imperium osmańskiego i rywalizacji mocarstw) uzyskać autonomię (której zakres stopniowo się zwiększał od czasu zakończenia wojny krymskiej). W latach 1859–1866 za panowania Aleksandra Jana Cuzy doszło do zjednoczenia hospodarstwa Mołdawii z hospodarstwem Wołoszczyzny i powstania Rumunii.
Podczas gdy zachodnia Mołdawia uczestniczyła w procesie kształtowania się i konsolidacji nowoczesnego państwa rumuńskiego, mieszkańcy pozostającej pod rządami rosyjskimi Besarabii nie uczestniczyli w procesie budowy rumuńskiej tożsamości narodowej, co zapoczątkowało różnicowanie się tożsamości etnicznej mieszkańców wschodniej oraz zachodniej Mołdawii. Ponowne połączenie całej Mołdawii w granicach Rumunii nastąpiło dopiero w 1918 roku (Rumunia wykorzystała wojnę domową w Rosji i rozpad Austro-Węgier), jednak było krótkotrwałe: w 1940 roku Związek Radziecki, który nie uznał przyłączenia wschodniej Mołdawii do Rumunii i w 1924 roku na części ziem ukraińskich na prawym brzegu Dniestru powołał nawet Mołdawską Autonomiczną SRR zmusił Rumunię do oddania mu Besarabii, Budziaku, a także północnej części Bukowiny. Budziak i Bukowina zostały przyłączone do Ukraińskiej SRR, a z Besarabii oraz Mołdawskiej ASSR utworzono Mołdawską SRR.
Ustalone wówczas granice okazały się trwałe – chociaż w latach 1941–1944 ponownie cała Mołdawia znalazła się w granicach Rumunii, po II wojnie światowej podział Mołdawii powrócił do stanu z 1940 roku. Z tego też powodu zróżnicowanie obu części Mołdawii po II wojnie światowej narastało. W 1991 roku dawna Mołdawska SRR ogłosiła niepodległość (powstała Republika Mołdawii, zaś pozostałe ziemie historycznej Mołdawii w granicach ZSRR stały się częścią niepodległej Ukrainy). W 1994 roku odbyło się w Republice Mołdawii referendum dotyczące zjednoczenia z Rumunią, jednak zdecydowana większość mieszkańców (94,4%) opowiedziała się za utrzymaniem samodzielności. Kwestia potencjalnego zjednoczenia była jednak jedną z przyczyn secesji części Republiki Mołdawii położonej na lewym brzegu Dniestru, gdzie po krótkiej wojnie w 1992 roku powstała nieuznawana na międzynarodowej arenie politycznej Naddniestrzańska Republika Mołdawska. Z kolei część historycznej Mołdawii znajdująca się w granicach Rumunii od 2007 roku należy do Unii Europejskiej.

</doc>
<doc id="483299" url="https://pl.wikipedia.org/wiki?curid=483299" title="VBA">
VBA



</doc>
<doc id="483300" url="https://pl.wikipedia.org/wiki?curid=483300" title="Zefiryn Giménez Malla">
Zefiryn Giménez Malla

Zefiryn Giménez Malla OFS, właśc. "Ceferino Giménez Malla", również: "Ceferino Jiménez Malla" znany też jako El Pele lub El Kalo (ur. 26 sierpnia 1861 w Benavent de Segria w Katalonii, zm. 8 sierpnia 1936 w Barbastro w Aragonii) − hiszpański Rom, z zawodu poganiacz i sprzedawca mułów, osłów i koni, tercjarz franciszkański, męczennik i błogosławiony Kościoła katolickiego.
Życiorys.
O wczesnych latach życia Zefiryna Gimeneza Malla wiadomo niewiele, poza tym, że jak większość ówczesnych Romów często zmieniał miejsce pobytu. Ochrzczony został już jako człowiek dorosły. W roku 1912 (w wieku lat 51) ożenił się z Teresą Gimenez Castro, którą kochał od wczesnej młodości. Małżeństwo to było bezdzietne, ale adoptowało bratanicę Teresy – Pepitę.
Ok. roku 1920 małżeństwo Gimenez, dzięki handlowi końmi i mułami, stało się na tyle zamożne, że kupiło dom w Barbastro. W roku 1922 zmarła Teresa.
Zefiryn aktywnie uczestniczył w życiu religijnym. W jego formacji duchowej dużą rolę odegrał ksiądz Nicholas Santos de Otto. Wkrótce został katechetą, mimo że nigdy nie odebrał żadnego formalnego wykształcenia. Był również dyrygentem chóru i kierownikiem kółka różańcowego, należał również do Trzeciego Zakonu Franciszkańskiego ("Franciszkański Zakon Świeckich" w roku 1926). Miał duży autorytet w miejscu zamieszkania. Często zwracano się do niego z prośbą o arbitraż przy rozstrzyganiu sporów.
W roku 1936 władze republikańskie prześladowały członków Kościoła katolickiego. Zefiryn wielokrotnie publicznie krytykował poczynania władz. Prześladowania nasiliły się po wybuchu wojny domowej. Bezpośrednią przyczyną aresztowania Gimeneza był fakt, że stanął on w obronie młodego księdza, wleczonego po ulicy za nogi. W trakcie zatrzymania u Gimeneza znaleziono różaniec. W celi więziennej aresztowany dużo się modlił. Nie skorzystał z propozycji uwolnienia w zamian za zaprzestanie modlitwy różańcowej. Po 15 dniach uwięzienia, tj. 8 sierpnia 1936 r., został rozstrzelany na cmentarzu w Barbastro. Przed śmiercią wypowiedział słowa: „Niech żyje Chrystus Król”. Najpierw został pochowany w nieoznakowanym grobie. Po wojnie ciało ekshumowano i pochowano obok żony.
Beatyfikacja.
Zefiryn Jimenez Malla jest pierwszym przedstawicielem narodowości romskiej, który został przez Kościół katolicki ogłoszony błogosławionym i patronem wszystkich Romów.
Beatyfikacji dokonał papież Jan Paweł II dnia 4 maja 1997 r. Bł. Zefiryn uznany został za męczennika, gdyż jego śmierć miała wyraźny związek z wyznawaną przez niego wiarą. Uroczystość beatyfikacji odbyła się w Rzymie. Uczestniczyło w niej ok. 40 000 wiernych, w tym wielu Romów.
Dzień obchodów.
Zgodnie ze zwyczajem za dzień, w którym obchodzi się wspomnienie liturgiczne błogosławionego to "dies natalis" (8 sierpnia - dzienna rocznica śmierci).

</doc>
<doc id="483301" url="https://pl.wikipedia.org/wiki?curid=483301" title="Tomasz Maruszewski">
Tomasz Maruszewski

Tomasz Maruszewski (1769–1834) – polski jakobin, działacz Kuźnicy Kołłątajowskiej, twórca i przywódca Związku Rewolucyjnego, przygotowującego wybuch insurekcji warszawskiej w czasie powstania kościuszkowskiego, wolnomularz.
Działacz mieszczański, w 1790 został nobilitowany przez Sejm Czteroletni do stanu szlacheckiego. W czasie rządów Targowicy udał się wraz z Hugonem Kołłątajem na emigrację do Saksonii. Na początku 1794 wrócił do kraju i z ramienia Tadeusza Kościuszki przygotowywał powstanie zbrojne. Był członkiem Sądu Kryminalnego Wojskowego i loży wolnomularskiej Hesperus w 1818/1819 roku.

</doc>
<doc id="483303" url="https://pl.wikipedia.org/wiki?curid=483303" title="Wysokie (Beskid Niski)">
Wysokie (Beskid Niski)

Wysokie (657 m n.p.m.) – szczyt w Beskidzie Niskim. Z wierzchołka roztacza się panorama w kierunku północnym. Północno-wschodnie zbocza opadają w stronę doliny potoku Krempnej i miejscowości Żydowskie, zaś na południu Wysokie graniczy z sąsiednim Czumakiem.
Szczyt zaliczony do Korony Beskidu Niskiego.
Piesze szlaki turystyczne:

</doc>
<doc id="483309" url="https://pl.wikipedia.org/wiki?curid=483309" title="Sowi Potok">
Sowi Potok

Sowi Potok (niem. "Eule", "Schwarzwasser") – potok górski, lewy dopływ Włodzicy o długości 7,78 km.
Przebieg i opis.
Potok płynie w Sudetach Środkowych w Górach Sowich w woj. dolnośląskim. Wypływa na południowym zboczu Wielkiej Sowy na wysokości około 930-940 m n.p.m. w postaci kilku drobnych cieków, które niżej na wysokości 840 m n.p.m. łączą się w jeden potok. Źródła położone są w lesie świerkowym na granicy dolnego i górnego regla. W górnym biegu potok spływa stromą, głęboko wciętą doliną przez pozostałości przysiółka Sowa, a dalej Doliną Sowiego Potoku rozdzielającą głębokim przełomem Wzgórza Wyrębińskie, płynie przez Sokolec w kierunku Ludwikowic Kłodzkich do ujścia. Zasadniczy kierunek biegu Sowiego Potoku jest południowy, wzdłuż potoku na całej długości położona jest miejscowość Sokolec. Jest to potok górski zbierający wody z południowych zboczy Gór Sowich i odwadniający zbocza środkowe Wzgórz Wyrębińskich, nieuregulowany o bardzo wartkim prądzie wody – średni spad wynosi 58‰. W okresach wzmożonych opadów i wiosennych roztopów, stwarza poważne zagrożenie powodziowe. Kilkakrotnie występował z brzegów podtapiając przyległe miejscowości. Wzdłuż Sowiego potoku prowadzi widokowa droga lokalna Ludwikowice Kłodzkie – Sokolec.
Szlaki turystyczne.
Górnym fragmentem Doliny Sowiego Potoku wzdłuż potoku prowadzi szlak turystyczny ze Świerków na Wielką Sowę.

</doc>
<doc id="483311" url="https://pl.wikipedia.org/wiki?curid=483311" title="Duże dzieci">
Duże dzieci

Duże dzieci – telewizyjny program rozrywkowy, (talk-show) wyprodukowany przez Telewizję Polską i Kuman Art, który ruszył jesienią 2005 roku na antenie TVP2. Twórcą, autorem scenariusza i reżyserem programu jest Leszek Kumański.
Jego głównymi bohaterami są dzieci w wieku 6–9 lat, które podpytywane przez Wojciecha Manna wypowiadają się na rozmaite, często bardzo trudne tematy. Wypowiedziom przysłuchują się specjalnie zaproszeni goście, którzy później ujawniają się przed dziećmi, odpowiadają na pytania. Współprowadzący – Katarzyna Stoparczyk.
Od sezonu 2006/2007, program był wzbogacony o dwie dodatkowe sekcje: "Przedszkolaki z naszej paki" (w ramach której prezentowane były nagrane wcześniej wypowiedzi przedszkolaków na poruszane w programie zagadnienia) oraz "Lustracja" (podczas której rodzice jednego z dziecięcych bohaterów opowiadali o nim i wpływie, jaki wywarł na niego udział w programie).

</doc>
<doc id="483314" url="https://pl.wikipedia.org/wiki?curid=483314" title="Karabin HK33">
Karabin HK33

HK33 – niemiecki karabinek kalibru 5,56 mm. Jest to pomniejszona wersja karabinu G3 kalibru 7,62 mm NATO.
Historia.
W drugiej połowie lat 60. XX wieku w niemieckiej firmie Heckler und Koch rozpoczęto prace nad karabinem zasilanym zdobywającym coraz większe uznanie nabojem pośrednim 5,56 mm. Równolegle prowadzono prace nad karabinem zasilanym nabojem 7,62 mm wz. 43. W 1968 roku uruchomiono produkcję karabinu kalibru 5,56 mm oznaczonego jako HK33. Karabin kalibru 7,62 mm wz. 43 (oznaczony jako HK 32) pozostał prototypem z braku chętnych do jego zakupu.
W następnych latach karabin HK33 trafił do uzbrojenia armii Tajlandii, Malezji, brazylijskich wojsk lotniczych, Turcji i Chile. Niewielkie ilości karabinów HK33 były używane przez komandosów Navy SEALs walczących w Wietnamie. W Tajlandii i Turcji uruchomiono produkcję licencyjną tego karabinu. W większości krajów, które przyjęły go do uzbrojenia HK33 stanowił broń uzupełniającą G3, najczęściej w oddziałach specjalnych. HK33 nie został przyjęty do uzbrojenia przez Bundeswehrę, ale duże ilości tych karabinów zostały zakupione przez niemiecką policję. Samopowtarzalna wersja HK33 była sprzedawana na rynku cywilnym.
HK33 stał się także podstawą do skonstruowania innych broni HK kalibru 5,56 mm: karabinu G41 i subkarabinka HK 53.
Opis.
HK33 jest bronią samoczynnno-samopowtarzalną. Zasada działania oparta na odrzucie zamka półswobodnego hamowanego rolkami. HK33 strzela z zamka zamkniętego. Zamek składa się z tłoka zaporowego i trzonu zamkowego pomiędzy którymi znajdują się rolki opóźniające otwarcie zamka. Mechanizm spustowy tylko do ognia ciągłego i pojedynczego. Bezpiecznik nastawny, połączony z przełącznikiem rodzaju ognia.
HK33 jest bronią zasilaną przy pomocy magazynków pudełkowych o pojemności 25, 30 lub 40 nab.
Lufa zakończona szczelinowym tłumikiem płomienia. Przewód lufy ma 6 bruzd prawoskrętnych o skoku 305 mm. Wewnątrz komory nabojowej wykonane są rowki Revellego ułatwiających wyrzut łuski.
Kolba stała, z tworzywa sztucznego (HK33A2), lub składana (HK33A3 i HK33KA1). Przyrządy celownicze mechaniczne (celownik bębnowy).
HK33 jest przystosowany do miotania granatów nasadkowych

</doc>
<doc id="483318" url="https://pl.wikipedia.org/wiki?curid=483318" title="HK 33">
HK 33



</doc>
<doc id="483323" url="https://pl.wikipedia.org/wiki?curid=483323" title="Triada O’Donoghue">
Triada O’Donoghue

Triada O’Donoghue – złożone uszkodzenie stawu kolanowego człowieka powstające zwykle wskutek urazu i polegające na jednoczesnym zniszczeniu więzadła krzyżowego przedniego (ACL, łac. "ligamentum cruciatum anterius"), więzadła pobocznego piszczelowego (MCL, łac. "ligamentum collaterale tibiale") i łąkotki przyśrodkowej (MM, łac. "meniscus medialis").

</doc>
<doc id="483324" url="https://pl.wikipedia.org/wiki?curid=483324" title="Mały Ferdel">
Mały Ferdel

Mały Ferdel (578 m n.p.m.) – szczyt w Beskidzie Niskim górujący nad Wapiennem.
Stanowi zakończenie grzbietu odchodzącego na północ od Magury Wątkowskiej, a przez szczyt przebiega wschodni kraniec granicy Magurskiego Parku Narodowego. Na południowym wschodzie szczyt graniczy z Ferdlem (648 m).
Piesze szlaki turystyczne:

</doc>
<doc id="483325" url="https://pl.wikipedia.org/wiki?curid=483325" title="Aglie">
Aglie



</doc>
<doc id="483327" url="https://pl.wikipedia.org/wiki?curid=483327" title="Ala dei Sardi">
Ala dei Sardi



</doc>
<doc id="483328" url="https://pl.wikipedia.org/wiki?curid=483328" title="Alluvioni Cambio">
Alluvioni Cambio



</doc>
<doc id="483329" url="https://pl.wikipedia.org/wiki?curid=483329" title="Alme">
Alme

Niemcy:
Zobacz też :

</doc>
<doc id="483330" url="https://pl.wikipedia.org/wiki?curid=483330" title="Barwinok">
Barwinok

Barwinok (670 m n.p.m.) – szczyt w Beskidzie Niskim.
Szlaki piesze

</doc>
<doc id="483331" url="https://pl.wikipedia.org/wiki?curid=483331" title="Antey-Saint-Andre">
Antey-Saint-Andre



</doc>
<doc id="483332" url="https://pl.wikipedia.org/wiki?curid=483332" title="Arqua Petrarca">
Arqua Petrarca



</doc>
<doc id="483333" url="https://pl.wikipedia.org/wiki?curid=483333" title="Arqua Polesine">
Arqua Polesine



</doc>
<doc id="483334" url="https://pl.wikipedia.org/wiki?curid=483334" title="Arsie">
Arsie



</doc>
<doc id="483335" url="https://pl.wikipedia.org/wiki?curid=483335" title="Podkomorzy nadworny koronny">
Podkomorzy nadworny koronny

Podkomorzy nadworny koronny lub też wielki koronny, Podkomorzy nadworny (łac. "succamerarius, praefectus cubiculi") – urząd dworski I Rzeczypospolitej, stojący wysoko w hierarchii urzędów – zaraz po marszałku nadwornym.
Podkomorzy nadworny czuwał nad bezpieczeństwem osobistym monarchy i opiekował się jego apartamentami, będąc jednocześnie zastępcą marszałka nadwornego i zwierzchnikiem służby pokojowej. Uważano go za stróża moralności i dobrych obyczajów na dworze. Był stale obecny przy osobie monarchy, co czyniło z niego osobę niezwykle wpływową. Podkomorzy stawał się często faworytem króla. Ustalał tryb i czas audiencji królewskich, mając wpływ na dopuszczenie przed majestat władcy.
W związku ze wzrostem znaczenia podkomorzego jako przybocznego urzędnika królewskiego, niektóre jego funkcje (opieka nad pokojami itp.) przejęli niżsi urzędnicy (łożniczy), którzy często przywłaszczali sobie tytuł podkomorzego, w związku z tym zaczął posługiwać się tytułem podkomorzego najwyższego łac. "supremus succamerarius"). W czasach Stanisława Augusta Poniatowskiego urząd podkomorzego wyparli szambelanowie.
Jego odpowiednikiem w Wielkim Księstwa Litewskiego (podkomorzy nadworny litewski).

</doc>
<doc id="483336" url="https://pl.wikipedia.org/wiki?curid=483336" title="Barzano">
Barzano



</doc>
<doc id="483337" url="https://pl.wikipedia.org/wiki?curid=483337" title="Baselga di Pine">
Baselga di Pine



</doc>
<doc id="483338" url="https://pl.wikipedia.org/wiki?curid=483338" title="Bastia Mondovi">
Bastia Mondovi



</doc>
<doc id="483339" url="https://pl.wikipedia.org/wiki?curid=483339" title="Bianze">
Bianze



</doc>
<doc id="483340" url="https://pl.wikipedia.org/wiki?curid=483340" title="Bidoni">
Bidoni



</doc>
<doc id="483341" url="https://pl.wikipedia.org/wiki?curid=483341" title="Budduso">
Budduso



</doc>
<doc id="483342" url="https://pl.wikipedia.org/wiki?curid=483342" title="Canicatti">
Canicatti



</doc>
<doc id="483343" url="https://pl.wikipedia.org/wiki?curid=483343" title="Cantu">
Cantu



</doc>
<doc id="483344" url="https://pl.wikipedia.org/wiki?curid=483344" title="Carre">
Carre



</doc>
<doc id="483345" url="https://pl.wikipedia.org/wiki?curid=483345" title="Carru">
Carru



</doc>
<doc id="483346" url="https://pl.wikipedia.org/wiki?curid=483346" title="Castel San Niccolo">
Castel San Niccolo



</doc>
<doc id="483347" url="https://pl.wikipedia.org/wiki?curid=483347" title="Cavaglia">
Cavaglia



</doc>
<doc id="483348" url="https://pl.wikipedia.org/wiki?curid=483348" title="Cefala Diana">
Cefala Diana



</doc>
<doc id="483349" url="https://pl.wikipedia.org/wiki?curid=483349" title="Centa San Nicolo">
Centa San Nicolo



</doc>
<doc id="483350" url="https://pl.wikipedia.org/wiki?curid=483350" title="Cesaro">
Cesaro



</doc>
<doc id="483351" url="https://pl.wikipedia.org/wiki?curid=483351" title="Ciglie">
Ciglie



</doc>
<doc id="483352" url="https://pl.wikipedia.org/wiki?curid=483352" title="Cimina">
Cimina



</doc>
<doc id="483353" url="https://pl.wikipedia.org/wiki?curid=483353" title="Cirie">
Cirie



</doc>
<doc id="483354" url="https://pl.wikipedia.org/wiki?curid=483354" title="Ciro">
Ciro



</doc>
<doc id="483355" url="https://pl.wikipedia.org/wiki?curid=483355" title="Ciro Marina">
Ciro Marina



</doc>
<doc id="483356" url="https://pl.wikipedia.org/wiki?curid=483356" title="Citta della Pieve">
Citta della Pieve



</doc>
<doc id="483357" url="https://pl.wikipedia.org/wiki?curid=483357" title="Citta di Castello">
Citta di Castello



</doc>
<doc id="483358" url="https://pl.wikipedia.org/wiki?curid=483358" title="Citta Sant'Angelo">
Citta Sant'Angelo



</doc>
<doc id="483359" url="https://pl.wikipedia.org/wiki?curid=483359" title="Codogne">
Codogne



</doc>
<doc id="483360" url="https://pl.wikipedia.org/wiki?curid=483360" title="Condro">
Condro



</doc>
<doc id="483361" url="https://pl.wikipedia.org/wiki?curid=483361" title="Cuorgne">
Cuorgne



</doc>
<doc id="483362" url="https://pl.wikipedia.org/wiki?curid=483362" title="Dare">
Dare

Dare – miasto w Timorze Wschodnim, w dystrykcie Dili; 19 932 mieszkańców (2008). Drugie co do wielkości miasto kraju.

</doc>
<doc id="483363" url="https://pl.wikipedia.org/wiki?curid=483363" title="Dasa">
Dasa



</doc>
<doc id="483364" url="https://pl.wikipedia.org/wiki?curid=483364" title="Doberdo del Lago">
Doberdo del Lago



</doc>
<doc id="483366" url="https://pl.wikipedia.org/wiki?curid=483366" title="Donori">
Donori



</doc>
<doc id="483367" url="https://pl.wikipedia.org/wiki?curid=483367" title="Emarese">
Emarese



</doc>
<doc id="483368" url="https://pl.wikipedia.org/wiki?curid=483368" title="Erbe">
Erbe



</doc>
<doc id="483369" url="https://pl.wikipedia.org/wiki?curid=483369" title="Fenegro">
Fenegro



</doc>
<doc id="483370" url="https://pl.wikipedia.org/wiki?curid=483370" title="Fenis">
Fenis

Rumunia:
Szwajcaria:
Włochy:
Inne:

</doc>
<doc id="483371" url="https://pl.wikipedia.org/wiki?curid=483371" title="Fiave">
Fiave



</doc>
<doc id="483372" url="https://pl.wikipedia.org/wiki?curid=483372" title="Fie allo Sciliar">
Fie allo Sciliar



</doc>
<doc id="483373" url="https://pl.wikipedia.org/wiki?curid=483373" title="Forli del Sannio">
Forli del Sannio



</doc>
<doc id="483374" url="https://pl.wikipedia.org/wiki?curid=483374" title="Forza d'Agro">
Forza d'Agro



</doc>
<doc id="483375" url="https://pl.wikipedia.org/wiki?curid=483375" title="Fosso">
Fosso



</doc>
<doc id="483376" url="https://pl.wikipedia.org/wiki?curid=483376" title="Frazzano">
Frazzano



</doc>
<doc id="483377" url="https://pl.wikipedia.org/wiki?curid=483377" title="Gambolo">
Gambolo



</doc>
<doc id="483378" url="https://pl.wikipedia.org/wiki?curid=483378" title="Gonnosno">
Gonnosno



</doc>
<doc id="483379" url="https://pl.wikipedia.org/wiki?curid=483379" title="Gressoney-La-Trinite">
Gressoney-La-Trinite



</doc>
<doc id="483380" url="https://pl.wikipedia.org/wiki?curid=483380" title="Gualtieri Sicamino">
Gualtieri Sicamino



</doc>
<doc id="483381" url="https://pl.wikipedia.org/wiki?curid=483381" title="Leini">
Leini



</doc>
<doc id="483383" url="https://pl.wikipedia.org/wiki?curid=483383" title="Loranze">
Loranze



</doc>
<doc id="483384" url="https://pl.wikipedia.org/wiki?curid=483384" title="Lusiglie">
Lusiglie



</doc>
<doc id="483385" url="https://pl.wikipedia.org/wiki?curid=483385" title="Magre sulla strada del vino">
Magre sulla strada del vino



</doc>
<doc id="483386" url="https://pl.wikipedia.org/wiki?curid=483386" title="Maiera">
Maiera



</doc>
<doc id="483387" url="https://pl.wikipedia.org/wiki?curid=483387" title="Mansue">
Mansue



</doc>
<doc id="483388" url="https://pl.wikipedia.org/wiki?curid=483388" title="Masera di Padova">
Masera di Padova



</doc>
<doc id="483389" url="https://pl.wikipedia.org/wiki?curid=483389" title="Mazzarra Sant'Andrea">
Mazzarra Sant'Andrea



</doc>
<doc id="483390" url="https://pl.wikipedia.org/wiki?curid=483390" title="Mazze">
Mazze



</doc>
<doc id="483391" url="https://pl.wikipedia.org/wiki?curid=483391" title="Dr Dolittle 2">
Dr Dolittle 2

Dr Dolittle 2 – film produkcji amerykańskiej w reżyserii Steve Carr z roku 2001. Kontynuacja filmu Dr Dolittle, również luźno związana z książką Hugh Loftinga pt. "Doktor Dolittle i jego zwierzęta".
Polska wersja.
Opracowanie i udźwiękowienie wersji polskiej: Studio Sonica
Reżyseria: Jacek Rozenek
Tłumaczenie: Dariusz Dunowski
Głosów użyczyli
i inni
Opis.
Dr Dolittle to lekarz weterynarii słynny dzięki jego umiejętności rozmowy ze zwierzętami. Pewnego dnia zwierzęta proszą o uratowanie przed wycięciem lasu. Mężczyzna podejmuje się tego zadania. Wnioskuje w sądzie o wstrzymanie wycinania lasu, z powodu obecności na jego terenie jednego przedstawiciela gatunku zagrożonego. Zobowiązuje się skrzyżować samicę z pochodzącym z miasta niedźwiedziem cyrkowym. Po wielu nieudanych próbach przekonania niedźwiedzicy Ave do Archiego, zwierzęta w końcu nawiązują przyjaźń. Niestety samica twierdzi że potrzebuje bardziej silnego i odważnego partnera. Archie chcąc ukazać jej swą siłę zrywa dla niej z bardzo niebezpiecznego miejsca pszczeli ul. Gdy w końcu niedźwiedzica przekonuje się do samca, ten zostaje postrzelony środkiem paraliżującym i przeniesiony do miasta. Sąd uznaje, że niedźwiedź jest zbyt niebezpieczny, by żyć na wolności i zamyka go w niewoli. Wtedy zwierzęta całego świata, zmobilizowane przez Dr Dolittla zaczynają protestować. Joe Potter, chcący ściąć las zmuszony jest do podpisania ugody ze zwierzętami, dzięki której zwierzęta zachowają większość lasu. Ava po czasie godów rodzi Archiemu dwójkę niedźwiadków.

</doc>
<doc id="483392" url="https://pl.wikipedia.org/wiki?curid=483392" title="Melicucca">
Melicucca



</doc>
<doc id="483393" url="https://pl.wikipedia.org/wiki?curid=483393" title="Meri">
Meri

Kamerun:
Rumunia:
Szwajcaria:
Włochy:
Inne:

</doc>
<doc id="483394" url="https://pl.wikipedia.org/wiki?curid=483394" title="Mondovi">
Mondovi



</doc>
<doc id="483395" url="https://pl.wikipedia.org/wiki?curid=483395" title="Monta">
Monta



</doc>
<doc id="483396" url="https://pl.wikipedia.org/wiki?curid=483396" title="Montaldo di Mondovi">
Montaldo di Mondovi



</doc>
<doc id="483397" url="https://pl.wikipedia.org/wiki?curid=483397" title="Montu Beccaria">
Montu Beccaria



</doc>
<doc id="483398" url="https://pl.wikipedia.org/wiki?curid=483398" title="Gang of Four">
Gang of Four

Gang of Four – brytyjska post-punkowa grupa muzyczna z Leeds w Anglii. Zespół był w pełni aktywny od 1977 do 1984, powrócił dwa razy w latach 90., po czym zawiesił działalność aż do roku 2004.
Pierwotny skład stanowili wokalista Jon King, gitarzysta Andy Gill, basista Dave Allen i perkusista Hugo Burnham. Charakterystycznym elementem muzyki Gang of Four była nieomal taneczna sekcja rytmiczna, często eksperymentalne i wielopłaszczyznowe partie gitar o oryginalnym, nietypowym dla wczesnych grup punkowych charakterze (na te struktury melodyczno-rytmiczne składały się: ostinato, „urywane” fragmenty synkopowe, tłumienie i „scratching” strun gitarowych, użycie flażoletów, gitarowe „sprzężenia zwrotne” tworzące hałaśliwe „ściany dźwięku”). Pod wyraźnym, sygnalizowanym wpływem muzycznym grupy pozostawali zarówno: Klaus Mitffoch jak i Rage Against the Machine.
W 2005 grupa powróciła z płytą zawierającą nowe wykonania starych piosenek, zachęcona tym, że zespół zyskał na popularności dzięki nowym, inspirującym się nim artystom: The Futureheads, Bloc Party czy Franz Ferdinand.
Zespół wziął nazwę od Bandy czworga.

</doc>
<doc id="483399" url="https://pl.wikipedia.org/wiki?curid=483399" title="Nardo">
Nardo



</doc>
<doc id="483400" url="https://pl.wikipedia.org/wiki?curid=483400" title="Nughedu San Nicolo">
Nughedu San Nicolo



</doc>
<doc id="483401" url="https://pl.wikipedia.org/wiki?curid=483401" title="Palu del Fersina">
Palu del Fersina



</doc>
<doc id="483402" url="https://pl.wikipedia.org/wiki?curid=483402" title="Panchia">
Panchia



</doc>
<doc id="483404" url="https://pl.wikipedia.org/wiki?curid=483404" title="Patu">
Patu



</doc>
<doc id="483405" url="https://pl.wikipedia.org/wiki?curid=483405" title="Wiczlino">
Wiczlino

Wiczlino (kaszb. "Wiczlëno") – osiedle położone na terenie Gdyni, stanowiące część dzielnicy Chwarzno-Wiczlino. 
Prywatna wieś szlachecka położona była w drugiej połowie XVI wieku w powiecie gdańskim województwa pomorskiego. 
W granice miasta zostało włączone 1 stycznia 1973 - wcześniej stanowiło samodzielną wieś sołecką. W latach 1954-1959 wieś należała i była siedzibą władz gromady Wiczlino, po jej zniesieniu w gromadzie Chwaszczyno. 
Dominuje tu rozproszona zabudowa jednorodzinna, otoczona łąkami, polami uprawnymi i terenami leśnymi. Od kilkunastu lat na terenie Wiczlina powstają również nowe osiedla domów mieszkalnych.
Obecnie nazwa Wiczlino odnosi się nie tylko do dawnego centrum wsi o zwartej zabudowie (położonego w miejscu, gdzie rozpoczynają się ul. Sucha i Śliska, krzyżując z ul. Wiczlińską), ale do obszaru całego dawnego sołectwa. Do Wiczlina należą także:
Wiczlino Wybudowanie - największa część Wiczlina, zdominowana przez rozproszoną zabudowę, w której skład wchodzą mniejsze osiedla:
Na terenie osiedla znajdują się dwie szkoły: Szkoła Podstawowa nr 37 oraz XVII Liceum Ogólnokształcące w Gdyni.
Znajdująca się na terenie osiedla ul. Wiczlińska jest trzecią co do długości ulicą Gdyni (7048 m).

</doc>
<doc id="483406" url="https://pl.wikipedia.org/wiki?curid=483406" title="Petrona">
Petrona



</doc>
<doc id="483407" url="https://pl.wikipedia.org/wiki?curid=483407" title="Piova Massaia">
Piova Massaia



</doc>
<doc id="483408" url="https://pl.wikipedia.org/wiki?curid=483408" title="Ponte San Nicolo">
Ponte San Nicolo



</doc>
<doc id="483409" url="https://pl.wikipedia.org/wiki?curid=483409" title="Portobuffole">
Portobuffole



</doc>
<doc id="483410" url="https://pl.wikipedia.org/wiki?curid=483410" title="Prela">
Prela



</doc>
<doc id="483411" url="https://pl.wikipedia.org/wiki?curid=483411" title="Pre-Saint-Didier">
Pre-Saint-Didier



</doc>
<doc id="483412" url="https://pl.wikipedia.org/wiki?curid=483412" title="Revo">
Revo



</doc>
<doc id="483413" url="https://pl.wikipedia.org/wiki?curid=483413" title="Ricco del Golfo di Spezia">
Ricco del Golfo di Spezia



</doc>
<doc id="483414" url="https://pl.wikipedia.org/wiki?curid=483414" title="Żelazne płuco">
Żelazne płuco

Żelazne płuco – urządzenie umożliwiające oddychanie w sytuacji gdy mięśnie oddechowe są niewydolne. Żelazne płuco jest rodzajem respiratora. Formalna nazwa tego urządzenia to „respirator generujący podciśnienie”.
Fizjologia i mechanizm działania.
Ludzie podobnie jak wiele innych organizmów żywych oddychają dzięki podciśnieniu generowanemu w klatce piersiowej. W trakcie wdechu dochodzi do skurczu głównego mięśnia oddechowego jakim jest przepona co powoduje jej obniżenie. Dodatkowo klatka piersiowa może być (np. w trakcie wysiłku) rozciągana przez wdechowe mięśnie oddechowe. Powoduje to zwiększenie pojemności klatki piersiowej, a tym samym spadek (w stosunku do otoczenia) ciśnienia w jej wnętrzu, co prowadzi do przepływu powietrza do płuc - następuje wdech. Wydech jest realizowany zazwyczaj biernie, gdy rozluźnieniu ulega przepona, a siły elastancji klatki piersiowej prowadzą do zmniejszenia jej objętości i wypchnięcia powietrza na zewnątrz. W wydechu mogą brać udział wydechowe mięśnie oddechowe. Uszkodzenie lub osłabienie mięśni oddechowych, jak również zaburzenia w kontroli nerwowej nad oddychaniem prowadzi do duszności lub niewydolności oddechowej. 
Osoba korzystająca z żelaznego płuca jest umieszczana wewnątrz cylindra wykonanego ze stali lub innych materiałów. Koniec cylindra zamknięty jest drzwiami, w których znajduje się otwór na głowę i szyję. Wokół drzwi i szyi umieszczone są uszczelki uniemożliwiające przepływ powietrza. Powstaje w ten sposób oddzielona szczelna przestrzeń, w której można zmieniać ciśnienie podczas gdy drogi oddechowe pacjenta kontaktują się z otoczeniem. Gdy wewnątrz cylindra na skutek działania pompy zostaje obniżone ciśnienie klatka piersiowa pacjenta rozciąga się i następuje wdech. Gdy ciśnienie rośnie następuje wydech. W ten sposób naśladowany jest fizjologiczny mechanizm wymiany gazowej: okresowe zmiany ciśnienia wewnątrz klatki piersiowej powodują przepływ powietrza do i z płuc. Żelazne płuco jest respiratorem zapewniającym wentylację nieinwazyjną.
Historia.
Pierwsze żelazne płuco zostało opracowane przez Phillipa Drinkera i Louisa Shaw, którzy w ramach Instytutu Rockefellera zajmowali się rozwojem aparatury resuscytacyjnej. Urządzenie zostało po raz pierwszy użyte u człowieka 12 października 1928 roku w Children’s Hospital w Bostonie. Nieprzytomna dziewczynka umieszczona w żelaznym płucu odzyskała przytomność po mniej niż minucie. Ten spektakularny sukces spowodował ogólnoświatową akceptację wynalazku. Powszechne użycie żelaznych płuc to lata 50. i 60. XX wieku, kiedy ofiary polio dotknięte porażeniem mięśni (w tym przepony) były z powodu zaburzeń oddychania umieszczane w tych urządzeniach celem ratowania życia. Seryjna produkcja została podjęta przez bostońskiego przedsiębiorcę Warrena E. Collinsa w roku 1928.
Ogromny rozwój zastosowania żelaznych płuc w połowie XX wieku spowodował wzrost zainteresowania innymi technikami wentylacji. W 1952 roku w Danii wybuchła epidemia polio. Szpitale w tym kraju posiadały jedynie 7 żelaznych płuc. Ponieważ liczba pacjentów z niewydolnością oddechową wymagających wentylacji znacznie przekraczała liczbę dostępnych żelaznych płuc, w szpitalu Blegdams w Kopenhadze zastosowano worki samorozprężalne obsługiwane przez studentów medycyny. Sukces tej terapii spowodował wzrost zainteresowania budową respiratorów generujących ciśnienie dodatnie.
Zastosowanie współczesne.
Respiratory generujące nadciśnienie stanowią obecnie zdecydowaną większość używanych na świecie urządzeń do sztucznej wentylacji, a żelazne płuca to margines współczesnej terapii wentylacyjnej. Większość pacjentów korzysta z respiratorów generujących nadciśnienie. Są skuteczniejsze i umożliwiają zarówno lepszą opiekę nad pacjentem jak i jego łatwiejsze przemieszczanie. Respiratory generujące podciśnienie działają w sposób bardziej zbliżony do fizjologicznego oddychania i nie powodują negatywnych skutków jak te generujące nadciśnienie. Żelazne płuca mogą znaleźć zastosowanie w pewnych rzadkich schorzeniach takich jak klątwa Ondyny.
W lipcu 1931 roku amerykański wynalazca John Haven "Jack" Emerson przedstawił cichszą, lżejszą, tańszą i bardziej niezawodną wersję respiratora Drinkera. Spotkało się to z oskarżeniami Drinkera o naruszenie praw patentowych. Podczas batalii prawnej Emerson wykazał, że wszystkie związane z żelaznym płucem patenty Drinkera były zgłoszone przez inne osoby wcześniej. Emerson wygrał sprawę, a patenty Drinkera uznano za nieważne.

</doc>
<doc id="483415" url="https://pl.wikipedia.org/wiki?curid=483415" title="Rocca Ciglie">
Rocca Ciglie



</doc>
<doc id="483416" url="https://pl.wikipedia.org/wiki?curid=483416" title="Roccaforte Mondovi">
Roccaforte Mondovi



</doc>
<doc id="483417" url="https://pl.wikipedia.org/wiki?curid=483417" title="Rodi Milici">
Rodi Milici



</doc>
<doc id="483418" url="https://pl.wikipedia.org/wiki?curid=483418" title="Roe Volciano">
Roe Volciano



</doc>
<doc id="483419" url="https://pl.wikipedia.org/wiki?curid=483419" title="Ronca">
Ronca



</doc>
<doc id="483420" url="https://pl.wikipedia.org/wiki?curid=483420" title="Rora">
Rora



</doc>
<doc id="483421" url="https://pl.wikipedia.org/wiki?curid=483421" title="Rovere della Luna">
Rovere della Luna



</doc>
<doc id="483422" url="https://pl.wikipedia.org/wiki?curid=483422" title="Roveredo di Gua">
Roveredo di Gua



</doc>
<doc id="483423" url="https://pl.wikipedia.org/wiki?curid=483423" title="Rovere Veronese">
Rovere Veronese



</doc>
<doc id="483424" url="https://pl.wikipedia.org/wiki?curid=483424" title="Ruffre">
Ruffre



</doc>
<doc id="483426" url="https://pl.wikipedia.org/wiki?curid=483426" title="Saint-Rhemy-en-Bosses">
Saint-Rhemy-en-Bosses



</doc>
<doc id="483427" url="https://pl.wikipedia.org/wiki?curid=483427" title="Salo (ujednoznacznienie)">
Salo (ujednoznacznienie)



</doc>
<doc id="483428" url="https://pl.wikipedia.org/wiki?curid=483428" title="San Dona di Piave">
San Dona di Piave



</doc>
<doc id="483429" url="https://pl.wikipedia.org/wiki?curid=483429" title="Sanfre">
Sanfre



</doc>
<doc id="483430" url="https://pl.wikipedia.org/wiki?curid=483430" title="San Michele Mondovi">
San Michele Mondovi



</doc>
<doc id="483431" url="https://pl.wikipedia.org/wiki?curid=483431" title="San Nicolo d'Arcidano">
San Nicolo d'Arcidano



</doc>
<doc id="483432" url="https://pl.wikipedia.org/wiki?curid=483432" title="San Nicolo di Comelico">
San Nicolo di Comelico



</doc>
<doc id="483433" url="https://pl.wikipedia.org/wiki?curid=483433" title="San Nicolo Gerrei">
San Nicolo Gerrei



</doc>
<doc id="483434" url="https://pl.wikipedia.org/wiki?curid=483434" title="San Pietro di Carida">
San Pietro di Carida



</doc>
<doc id="483435" url="https://pl.wikipedia.org/wiki?curid=483435" title="Y Kant Tori Read">
Y Kant Tori Read

Y Kant Tori Read – rockowo-synthpopowa grupa muzyczna, istniejąca w latach 80., założona przez wokalistkę Tori Amos. Wydała jeden album – "Y Kant Tori Read".
Początkowo zespół składał się z Amos, Steve'a Catona i kilku muzyków studyjnych, ale gdy zespół podpisywał kontrakt z wytwórnią Atlantic Records, zostali oni wyrzuceni.
Zamiast tego, do zespołu przystąpił Kim Bullard oraz Matt Sorum.
Nazwa zespołu – fonetyczny zapis pytania "Why Can't Tori Read?" – wzięła się od incydentu, który miał miejsce, gdy Tori Amos uczęszczała do Peabody Conservatory – została wydalona z tej szkoły po tym, gdy odmówiła czytania zapisu nutowego.

</doc>
<doc id="483436" url="https://pl.wikipedia.org/wiki?curid=483436" title="Santa Maria la Carita">
Santa Maria la Carita



</doc>
<doc id="483437" url="https://pl.wikipedia.org/wiki?curid=483437" title="Santhia">
Santhia



</doc>
<doc id="483438" url="https://pl.wikipedia.org/wiki?curid=483438" title="Scorze">
Scorze



</doc>
<doc id="483439" url="https://pl.wikipedia.org/wiki?curid=483439" title="Secli">
Secli



</doc>
<doc id="483440" url="https://pl.wikipedia.org/wiki?curid=483440" title="Senorbi">
Senorbi



</doc>
<doc id="483441" url="https://pl.wikipedia.org/wiki?curid=483441" title="Serra Ricco">
Serra Ricco



</doc>
<doc id="483442" url="https://pl.wikipedia.org/wiki?curid=483442" title="Soddi">
Soddi



</doc>
<doc id="483443" url="https://pl.wikipedia.org/wiki?curid=483443" title="Sorga">
Sorga



</doc>
<doc id="483444" url="https://pl.wikipedia.org/wiki?curid=483444" title="Staletti">
Staletti



</doc>
<doc id="483445" url="https://pl.wikipedia.org/wiki?curid=483445" title="Temu">
Temu



</doc>
<doc id="483446" url="https://pl.wikipedia.org/wiki?curid=483446" title="Torpe">
Torpe



</doc>
<doc id="483447" url="https://pl.wikipedia.org/wiki?curid=483447" title="Torre Mondovi">
Torre Mondovi



</doc>
<doc id="483448" url="https://pl.wikipedia.org/wiki?curid=483448" title="Tortoli">
Tortoli



</doc>
<doc id="483449" url="https://pl.wikipedia.org/wiki?curid=483449" title="Travaco Siccomario">
Travaco Siccomario



</doc>
<doc id="483450" url="https://pl.wikipedia.org/wiki?curid=483450" title="Trinita">
Trinita



</doc>
<doc id="483451" url="https://pl.wikipedia.org/wiki?curid=483451" title="Trinita d'Agultu e Vignola">
Trinita d'Agultu e Vignola



</doc>
<doc id="483453" url="https://pl.wikipedia.org/wiki?curid=483453" title="Verres">
Verres



</doc>
<doc id="483454" url="https://pl.wikipedia.org/wiki?curid=483454" title="Vervo">
Vervo



</doc>
<doc id="483455" url="https://pl.wikipedia.org/wiki?curid=483455" title="Vestigne">
Vestigne



</doc>
<doc id="483456" url="https://pl.wikipedia.org/wiki?curid=483456" title="Vialfre">
Vialfre



</doc>
<doc id="483457" url="https://pl.wikipedia.org/wiki?curid=483457" title="Vigano">
Vigano



</doc>
<doc id="483458" url="https://pl.wikipedia.org/wiki?curid=483458" title="Viggiu">
Viggiu



</doc>
<doc id="483459" url="https://pl.wikipedia.org/wiki?curid=483459" title="Villa d'Alme">
Villa d'Alme



</doc>
<doc id="483460" url="https://pl.wikipedia.org/wiki?curid=483460" title="Villanova Mondovi">
Villanova Mondovi



</doc>
<doc id="483461" url="https://pl.wikipedia.org/wiki?curid=483461" title="Viu">
Viu

Viu – międzynarodowa platforma wideo na życzenie, oferująca dostęp do filmów i seriali poprzez media strumieniowe. 
Serwis jest dostępny w krajach arabskich, w regionie Azji Południowo-Wschodniej oraz w Republice Południowej Afryki. Na początku 2021 r. z usług Viu można było korzystać w szesnastu krajach świata. Według danych z grudnia 2018 r. z platformy korzysta 30 mln użytkowników miesięcznie. Jest to jedna z największych platform wideo na życzenie w Azji Południowo-Wschodniej.

</doc>
<doc id="483462" url="https://pl.wikipedia.org/wiki?curid=483462" title="Zane">
Zane



</doc>
<doc id="483463" url="https://pl.wikipedia.org/wiki?curid=483463" title="Zerbolo">
Zerbolo



</doc>
<doc id="483464" url="https://pl.wikipedia.org/wiki?curid=483464" title="Zoppe di Cadore">
Zoppe di Cadore



</doc>
<doc id="483465" url="https://pl.wikipedia.org/wiki?curid=483465" title="Zrzeszenie Kaszubskie">
Zrzeszenie Kaszubskie

Zrzeszenie Kaszubskie – pierwsza po II wojnie światowej organizacja społeczno-kulturalna utworzona przez Kaszubów i ich sympatyków, jej sukcesorem jest Zrzeszenie Kaszubsko-Pomorskie.
Historia.
Pomysł utworzenia organizacji kaszubskiej pojawił się już w trakcie I Kongresu Kaszubskiego, który odbył się w Wejherowie w dniach 12-13 stycznia 1946 r. Z ramienia władz uczestniczył w nim minister administracji Stefan Matuszewski, jednak pomimo składanych obietnic, nie zezwolono na zrealizowanie żadnej z inicjatyw zgłoszonych na Kongresie.
Powstanie organizacji kaszubskiej stało się możliwe dopiero po przełomie październikowym 1956 r., w klimacie głębokiej nieufności władz wobec Kaszubów. Komitet Założycielski Zrzeszenia Kaszubskiego utworzyło 32 działaczy kaszubskich, którzy spotkali się 28 października 1956 r. w Gdyni. Na jego czele stanął Lech Bądkowski, wiceprzewodniczącymi zostali Aleksander Arendt i Henryk Łukowicz, sekretarzem został Robert Komkowski.
I Walny Zjazd Delegatów Zrzeszenia Kaszubskiego odbył się w Gdańsku 2 grudnia 1956 r. Uchwalono tam statut organizacji i deklarację programową oraz wybrano władze Zrzeszenia. Pierwszym prezesem został Aleksander Arendt.
W 1957 r. Zrzeszenie Kaszubskie miało już 10 oddziałów i 51 kół, które liczyły łącznie 2928 członków.
W 1964 r., po wchłonięciu cierpiącego na uwiąd organizacyjny Zrzeszenia Kociewskiego, organizacja poszerzyła formułę i zakres terytorialny działania, co znalazło odzwierciedlenie w nowej nazwie Zrzeszenie Kaszubsko-Pomorskie.

</doc>
<doc id="483468" url="https://pl.wikipedia.org/wiki?curid=483468" title="Mission of Burma">
Mission of Burma

Mission of Burma – amerykańska grupa postpunkowa z Bostonu w stanie Massachusetts. Jej skład stanowią gitarzysta Roger Miller, basista Clint Conley, perkusista Peter Prescott, oraz Bob Weston (wcześniej Martin Swope) jako osoba od efektów dźwiękowych i inżynier dźwięku. Byli aktywni w latach 1979–1983, następnie powrócili w 2002. Miller, Conley i Prescott dzielą między siebie śpiewanie i pisanie piosenek, choć Miller jest na tym polu najbardziej aktywny. Kompozycja Conleya, „That's When I Reach For My Revolver”, jest prawdopodobnie najbardziej znanym utworem grupy.
Jak w przypadku wielu współczesnych im grup postpunkowych i no wave, wysiłki Mission of Burma koncentrowały się głównie na rozszerzaniu oryginalnej formuły punk rocka bez utraty jego pierwotnego, buntowniczego ducha. Tym, co wyróżniało zespół, było wykształcenie muzyczne jego członków i ich znajomość współczesnej muzyki poważnej (Miller uczył się w college'u gry na pianinie, tubie i komponowania), a także uwielbienie dla muzyki proto punkowych zespołów końca lat sześćdziesiątych i początku siedemdziesiątych: The Stooges i MC5 (obu z Michigan, rodzinnego stanu Millera i Swope'a).
Używając nagłych zmian w dynamice, niekonwencjonalnych podziałów rytmicznych oraz progresji akordów i charakterystycznych efektów dźwiękowych, zespół podjął walkę z panującymi schematami muzyki punkrockowej, bez utraty jej siły i gwałtowności. Patrząc od strony czysto formalnej, podejście Mission of Burma było podobne do tego stosowanego przez Glenna Brankę (artystę współczesnego grupie) i jego późniejszych uczniów Sonic Youth; rezultaty były jednak dalekie od akademickiego ćwiczenia.
Mimo początkowo niewielkiej liczby odbiorców, obecnie zespół jest szeroko postrzegany jako jeden z pierwszych, które zdołały wykorzystać potencjał alternatywnego rocka/indie rocka, łącząc punk oraz muzykę eksperymentalną i osiągając status jednej z najważniejszych grup amerykańskiej sceny punk/no wave.
Dyskografia.
Oryginalnie
Po powrocie

</doc>
<doc id="483470" url="https://pl.wikipedia.org/wiki?curid=483470" title="Oleg Antonow">
Oleg Antonow

Oleg Konstantinowicz Antonow (; ur. w Troicy, zm. 4 kwietnia 1984 w Kijowie) – radziecki konstruktor lotniczy, Bohater Pracy Socjalistycznej (1966).
Życiorys.
Swój pierwszy szybowiec „Gołub” ( gołąb) zbudował w 1924. Dwa lata później został studentem Instytutu Politechnicznego w Leningradzie. Kontynuował projektowanie szybowców, a po ukończeniu studiów podjął pracę w nowej Moskiewskiej Fabryce Szybowców, gdzie został głównym konstruktorem. W 1938 przeszedł do biura konstrukcyjnego Jakowlewa do prac przy lekkim samolocie STOL OKA-58 „Aist” ( bocian), kopii niemieckiego samolotu Fi-56 Storch. Krótko potem zaangażował się w projekt A-7 – jednego z wczesnych szybowców do transportu wojska.
W 1941 Antonow skonstruował szybowiec A-40 KT, który był seryjnym radzieckim czołgiem T-60 z doczepionymi płatami nośnymi. Szybowiec miał być sterowany przez załogę czołgu poruszającą lufą i wieżyczką. W 1942 czołg-szybowiec KT wzbił się pierwszy raz w powietrze. Pomysłu nie wykorzystano w czasie II wojny światowej.
W 1946 r. w ZSRR utworzono biuro konstrukcyjne Antonowa (od 1952 w Kijowie), gdzie powstała rodzina samolotów transportowych i pasażerskich: An-2, An-8, An-10, An-12, An-14, An-22, An-24, An-26, An-28 i An-124 („Rusłan”). Będący rozwinięciem tego ostatniego An-225 („Mrija”) był od połowy lat 80. XX wieku do 2022 r. (kiedy został zniszczony przez Rosjan w czasie wojny na Ukrainie) największym i najcięższym samolotem na świecie.
Oleg Antonow został odznaczony m.in. Złotym Medalem „Sierp i Młot” Bohatera Pracy Socjalistycznej, trzykrotnie Orderem Lenina, Orderem Rewolucji Październikowej, Orderem Czerwonego Sztandaru Pracy oraz Orderem Wojny Ojczyźnianej I klasy. Laureat Nagrody Stalinowskiej (1952) i Nagrody Leninowskiej (1962).
W 1972 roku wydano w języku polskim pamiętnik Antonowa "Dziesięć razy od początku" w tłumaczeniu Jana Rybickiego.
Rozwój.
Pod przewodnictwem Antonowa powstały:
Upamiętnienie.
7 lutego 2018 roku, w 112 rocznicę urodzin Olega Antonowa nadano jego imię Państwowemu Muzeum Lotnictwa w Kijowie.

</doc>
<doc id="483471" url="https://pl.wikipedia.org/wiki?curid=483471" title="Połoz smugooki">
Połoz smugooki

Połoz smugooki, wąż jasnogrzbiety ("Orthriophis taeniurus") – niejadowity gatunek węża z rodziny połozowatych, znany też jako wąż smugooki, wąż (połoz) długoogonowy, wąż (połoz) tajwański lub wąż (połoz) chiński.
Wąż ten żyje w południowych Chinach, na Tajwanie, w Mjanmie, Laosie, Wietnamie, a także niektórych rejonach Japonii, Tajlandii, Malezji, Indii (zwłaszcza prowincja Asam) i na wyspie Celebes. W naturze jest stosunkowo rzadki, często natomiast jest hodowany z uwagi na piękny deseń, nadający mu elegancki wygląd – stąd angielska nazwa "beauty snake" („piękny wąż”). Polską nazwę zawdzięcza czarnej smudze „przedłużającej” oko. Grzbiet węża jest jasny (zależnie od podgatunku brązowawy, szarawy lub zielonkawy) pokryty ciemnym deseniem (jego wygląd też zależy od podgatunku).
Wyróżnia się 7 podgatunków tego węża:
Podgatunki z „grupy indomalajskiej” (rzadsze w hodowli) to:
Wąż jasnogrzbiety jest stosunkowo łatwy w hodowli i ma łagodne usposobienie.
Gatunek ten uchodzi za największego przedstawiciela rodzaju "Orthriophis", okazy niektórych podgatunków mogą osiągać nawet 2,5 m. Żyje 10–15 lat.
Wąż ten żywi się małymi ssakami (między innymi nietoperzami) oraz ptakami, które uśmierca dusząc.

</doc>
<doc id="483475" url="https://pl.wikipedia.org/wiki?curid=483475" title="Opukiwanie">
Opukiwanie

Opukiwanie (łac. "percussio") – jeden ze sposobów badania fizykalnego (przedmiotowego). Polega na przyłożeniu lewej ręki z rozpostartymi palcami w opukiwanym miejscu i stukaniu zgiętym palcem trzecim ręki prawej w trzeci palec lewej ręki. 
Oceniany jest odgłos opukowy. Może on być:
Opukiwaniem można ocenić między innymi:
Metodę tę opisał w 1761 Leopold Auenbrugger, ale początkowo pozostała ona niezauważona. Dopiero francuski lekarz Jean-Nicolas Corvisart opisał ją szerzej w 1808. Polski emigrant po powstaniu listopadowym Adam Raciborski, lekarz pracujący we Francji, napisał w 1835 podręcznik na temat nowych technik badań pt. "Nouveau manuel compiet d'auscultation et de percussion", w którym obok opukiwania ("percussion") opisał osłuchiwanie (auskultację – "auscultatio").

</doc>
<doc id="483476" url="https://pl.wikipedia.org/wiki?curid=483476" title="Jacek Kochanowski">
Jacek Kochanowski

Jacek Kochanowski (ur. 27 maja 1973 w Mińsku Mazowieckim) – polski socjolog i filozof, doktor habilitowany nauk humanistycznych, publicysta. Zajmuje się socjologią queer i gender, prowadzi zajęcia z zakresu badań postkolonialnych oraz performatyki.
Kariera naukowa i zawodowa.
Ukończył studia z zakresu teologii ekumenicznej na Akademii Teologii Katolickiej (obecnie Uniwersytet Kardynała Stefana Wyszyńskiego w Warszawie). Tytuł zawodowy magistra otrzymał w 1999 roku na podstawie pracy magisterskiej dotyczącej myśli teologicznej Braci Polskich, napisanej pod kierunkiem ks. prof. Michała Czajkowskiego. W latach 1999–2003 odbył studia doktoranckie w Instytucie Socjologii Uniwersytetu Warszawskiego, gdzie w 2003 roku otrzymał stopień naukowy doktora nauk humanistycznych w zakresie socjologii, na podstawie pracy „Przemiany tożsamości gejów. Analiza genealogiczno-dekonstrukcyjna”, napisanej pod kierunkiem prof. Ewy Nowickiej (recenzenci: prof. Ireneusz Krzemiński i prof. Andrzej Piotrowski). Praca została wydana pod tytułem „Fantazmat zróżNICowany. Socjologiczne studium przemian tożsamości gejów” (Universitas, Kraków 2004).
W latach 2004–2006 adiunkt w krakowskiej Wyższej Szkole Zarządzania i Bankowości, wykładał w tym czasie socjologię queer w Instytucie Socjologii Uniwersytetu Jagiellońskiego oraz na Gender Studies UJ. Od 2005 r. pracownik Uniwersytetu Warszawskiego, początkowo w Centrum Badań Polityki Naukowej i Szkolnictwa Wyższego, a od 2010 r. w Instytucie Stosowanych Nauk Społecznych. W 2011 r. uzystał stopień naukowy doktora habilitowanego w zakresie socjologii na podstawie książki „Spektakl i wiedza. Perspektywa społecznej teorii queer” (wyd. Wschód-Zachód, 2009). Od 2015 r. jest profesorem nadzwyczajnym Uniwersytetu Warszawskiego (Katedra Socjologii Moralności i Aksjologii Ogólnej, Instytut Stosowanych Nauk Społecznych), wykładowcą Gender Studies oraz kierownikiem Ośrodka Społecznych Badań Queer na Uniwersytecie Warszawskim. Członek Polskiego Towarzystwa Socjologicznego i Polskiego Towarzystwa Badań Teatralnych. W latach 2009–2015 członek rektorskiej Komisji ds. Przeciwdziałania Dyskryminacji.
Współpracował także z uczelniami niepublicznymi, m.in. w latach 2008–2009 był prorektorem Wschód-Zachód Szkoły Wyższej im. Henryka Jóźwiaka w Łodzi oraz kierownikiem Ośrodka Gender/Queer Studies w tej uczelni.
Działalność społeczna i polityczna.
Działacz praw człowieka: zajmuje się problematyką dyskryminacji LGBT i kwestiami dotyczącymi prawnej, politycznej, społecznej i ekonomicznej dyskryminacji kobiet. Jest otwarcie zdeklarowanym gejem. Autor licznych publikacji na ten temat m.in. w „Gazecie Wyborczej” i „Trybunie” oraz w mediach elektronicznych. Zabierał głos w licznych dyskusjach na temat naruszania praw człowieka w Polsce. Był współzałożycielem i jest członkiem honorowym Kampanii Przeciw Homofobii. Od 2009 r. jest członkiem rady działającego przy Stowarzyszeniu Lambda Warszawa Funduszu Stonewall, udzielającego mikrograntów dla innych organizacji na działania na rzecz gejów i lesbijek. Jest członkiem komitetu honorowego warszawskiej Parady Równości
Określa się jako „człowiek lewicy”. W latach 2011–2015 był asystentem społecznym posłanki Anny Grodzkiej, pierwszej transpłciowej posłanki w Polsce.
Od 2018 r. jest członkiem stowarzyszenia Komitet Kryzysowy Humanistyki Polskiej.

</doc>
<doc id="483482" url="https://pl.wikipedia.org/wiki?curid=483482" title="Poligon niemieckich wojsk pancernych w Sieradzu">
Poligon niemieckich wojsk pancernych w Sieradzu

Poligon niemieckich wojsk pancernych w Sieradzu (niem. "Truppenübungsplatz Schieratz") – poligon wojskowy zbudowany przez niemiecki Wehrmacht na początku 1940 roku na terenie okupowanej Polski w pobliżu miasta Sieradz.
Historia.
Z dniem 1 czerwca 1943 roku w bezpośredniej bliskości Sieradza, przemianowanego na "Schieratz", Niemcy wydzielili „Heerengutbezrik Schieratz” czyli okręg terenów wojskowych. W czasie wojny ze Związkiem Radzieckim na poligonie ćwiczyły dywizje czołgów, także Waffen-SS, przed skierowaniem na front. Taka jednostka bojowa przebywała tutaj od 2 tygodni do miesiąca, ćwicząc współdziałanie różnych rodzajów broni. Przebywali (w służbie niemieckiej) tu także okresowo Węgrzy, Włosi i własowcy.
Gdy okolice Blizny zostały zagrożone zbliżającym się frontem, w sierpniu 1944 roku Niemcy na sieradzki poligon skierowali bomby latające V-1 z wyrzutni w Wierzchucinie na Pomorzu. W okolice sieradzkiego poligonu wystrzelono ok. 100 tych pocisków. W miejscach ich upadku powstawały doły o promieniu ok. 50 m i 15–25 m głębokości.
W sierpniu 1944 roku teren poligonu włączono w linię obrony zwaną „wałem Himmlera”.
W prymitywnych warunkach zatrudniono tysiące ludzi z okolic Łodzi, Kalisza i wielu innych miejscowości, w celu kopania rowów przeciwczołgowych, transzei i innych polowych umocnień, które jednak nie odegrały żadnej roli w czasie ofensywy Sowietów.
Teren poligonu zaczynał się przy zbiegu obecnych sieradzkich ulic: 1 Maja i Jana Pawła. Dalej granica poligonu biegła skrajem szosy prawie do Złoczewa, omijając to miasto łukiem w odległości około 1 km i dochodziła do szosy łączącej Złoczew z Szynkielowem. Dalej biegła skrajem szosy w kierunku Widawy, by w odległości 1 km od Rychłocic skręcić w kierunku północnym i po przekroczeniu rzeki Warty biec w kierunku Burzenina, a przed Strumianami skierować się ku Dąbrowie Widawskiej. Stamtąd przyjmowała kierunek północno-wschodni, i nie obejmując Widawy, dochodziła do skrzyżowania dróg wiodących w kierunku Widawy, Grabna i Sieradza. Dalej prowadziła szosą do Rembieszowa, by stamtąd przyjąć kierunek północny i osiągnąć przedpole Zduńskiej Woli w rejonie Holendrów Paprockich. Dalej biegła równolegle (w odległości ok. 2 km) od szosy Zduńska Wola-Sieradz by dojść do Sieradza przed osiedlem Chabie w tym mieście.
Poligon przygotowano w latach 1940–1942 na obszarze ok. 320 km². Na tym terenie było 4876 gospodarstw chłopskich i 9 folwarków. Zlikwidowano 150 wsi zamieszkanych przez ok. 26 tys. Polaków. Wysiedlono 20 712 osób, resztę zatrudniono na miejscu: w zachowanych majątkach rolnych, przy budowie dróg, lotniska, koszar, baraków dla jeńców wojennych. Część ludności przesiedlono do Łodzi (Litzmannstadt), pozostałych do sąsiednich powiatów.
Obóz dla jeńców wojennych składał się z 6 baraków, z których 4 przeznaczono dla jeńców (12 na 46 m), a 2 (8 na 24 m) dla celów administracyjno-gospodarczych. Teren obozu (1200 m²) otoczono dwoma rzędami drutów kolczastych o wysokości ponad 2 m. Na rogach placu były wieżyczki dla wartowników. Początkowo przebywała tu grupa jeńców holenderskich, później ok. 200 jeńców angielskich i ok. 300 jeńców francuskich. Zatrudniano ich na poligonie przy budowie schronów bojowych i biernych, strzelnic, dróg i pasów betonowych dla czołgów oraz przy różnych pracach w mieście. Przez ok. ½ roku było tu też ok. 500 jeńców jugosłowiańskich. Po jakimś czasie Francuzów przeniesiono do Burzenina, a Anglików do Niechmirowa. Wiosną 1942 roku przywieziono z Siedlec 380 jeńców radzieckich, następnie ok. 1500–1800 z okolic Warszawy, Krakowa i z Majdanka. Jesienią 1943 roku jeńców sowieckich wywieziono w nieustalone miejsce. Podobozy dla jeńców (w obrębie poligonu) były w: Bogumiłowie, Burzeninie i Niechmirowie. Betonowe schrony do dziś pozostały na polach wsi: Bogumiłowa, Jezior, Monic, Dębołęki, Stefanowa Ruszkowskiego. Betonowe pasy dla czołgów służą obecnie jako ulice miasta: 1 Maja, Józefa Oxińskiego, Michała Wołodyjowskiego.
Siedziba Komendantury Wojskowej poligonu mieściła się w sieradzkim Rynku (nr 14). Dowódcą poligonu (od 31 października 1940 do 30 listopada 1943 roku) był gen. mjr Friedrich Wilhelm Liegemann, a następnie gen. Roude. Rezydowali oni w pałacu Danielewiczów na Poświętnej Górce.
Działania na poligonie znajdowały się w centrum zainteresowania obwodu sieradzkiego Armii Krajowej. Rejon VII AK obejmujący gminy na poligonie specjalizował się w wywiadzie. Placówka o kryptonimie „Karuzela” śledziła wyposażenie Niemców, dyslokacje ich wojsk, uzbrojenie i wyniki testowania używanej broni. Meldunki docierały do Londynu, a stamtąd przekazywane były Sowietom.

</doc>
<doc id="483484" url="https://pl.wikipedia.org/wiki?curid=483484" title="Izabella Trojanowska">
Izabella Trojanowska

Izabella Trojanowska (ur. 10 lipca 1929 w Gdyni, zm. 21 kwietnia 1995 w Gdańsku) – polska dziennikarka i pisarka, w latach 1980-1983 prezes Zarządu Głównego Zrzeszenia Kaszubsko-Pomorskiego.
Życiorys.
W latach 50. pracowała w Dzienniku Bałtyckim i Głosie Wybrzeża. W roku 1956 była redaktorem naczelnym tygodnika Kontrasty, w 1963 redagowała „Biuletyn Zrzeszenia Kaszubsko-Pomorskiego” – przekształcony z czasem w miesięcznik „Pomerania”, w roku 1981 była zastępcą redaktora naczelnego solidarnościowego tygodnika Samorządność. Publikowała też w wielu innych tytułach: „Kotwicy”, „Ziemi i Morzu”, „Kaszëbach”. W roku 1982 przeszła na wcześniejszą emeryturę.
Autorka wielu publikacji związanych z Pomorzem – w szczególności z Kaszubami (ludźmi, jak i ziemią) i Gdańskiem, współautorka (wraz z Różą Ostrowską) Bedekera kaszubskiego, tłumacz literatury kaszubskojęzycznej na język polski. Współpracowała jako publicystka ściśle z Lechem Bądkowskim. Sporo uwagi poświęciła Jadwidze Ptach i haftom kaszubskim. Przez wiele lat zajmowała się sztuką ludową Kaszub i wspierała twórców ludowych. Była inicjatorką, kontynuowanego do dzisiaj konkursu Ludowe talenty. Kierowała także Wydawnictwem Zrzeszenia Kaszubsko-Pomorskiego.
Zainicjowała wydawanie popularnych teczek z wzorami haftów kaszubskich. Była też autorką wielu przewodników turystycznych po Kaszubach. W 1990 roku była twórcą oraz pierwszym redaktorem kaszubskiego programu Rodnô zemia w Telewizji Gdańsk. Redagowała go, aż do śmierci – 21 kwietnia 1995 roku. Po niej przejęli go dwaj jej wychowankowie: Artur Jabłoński i Eugeniusz Pryczkowski.
Szczególną opieką otaczała młode osoby, aktywne w ruchu kaszubsko-pomorskim. Na mocy jej testamentu powołano Fundusz Stypendialny dla młodych dziennikarzy.
Została pochowana na Cmentarzu Srebrzysko w Gdańsku (rejon III, taras I, grób 15/16).

</doc>
<doc id="483485" url="https://pl.wikipedia.org/wiki?curid=483485" title="FBK Kaunas">
FBK Kaunas

FBK Kaunas – nieistniejący litewski klub piłkarski z siedzibą w Kownie.
Historia.
Klub piłkarski Banga został założony w Kownie w 1960 roku i reprezentował miejscowa fabrykę radiową. Zespół natychmiast uzyskał prawo do gry w rozgrywkach Pierwoj ligi ZSRR. W 1963 po reorganizacji systemu lig jego miejsce we Wtoroj lidze zajął Granitas Kłajpeda, a klub kontynuował grę w mistrzostwach Litewskiej SRR. W czasach sowieckich klub był jednym z najsilniejszych drużyn piłkarskich w Kownie. W 1986 w 1989 zdobył tytuł mistrza kraju. Po przywróceniu niepodległości Litwy, latem 1991 roku do klubu dołączył Vilija Kowno. W 1992 nazywał się Banga-Granitas. w 1993 roku nastąpiła reorganizacja klubu, który otrzymał nazwę FBK Kaunas, również została utworzona sekcja baseballowa. W 2009 roku w wyniku konfliktu z litewską federacją piłkarską właściciel klubu - Władimir Romanow podjął decyzję o wycofaniu klubu z ligi i zgłoszeniu do rozgrywek III-ligowych.. FBK udało się szybko awansować do drugiej ligi, gdzie w 2010 roku wygrało wszystkie 27 spotkań i w sezonie 2011 powrócił do rozgrywek A Lyga. Po jego zakończeniu klubowi nie przyznano licencji na występy w sezonie 2012, ze względu na problemy finansowe. Ekstradycji byłego właściciela klubu domaga się litewska prokuratora w związku z podejrzeniem o defraudacje prawie 308 milionów funtów w swoich trzech klubach: FBK, Partyzan Mińsk oraz Heart of Midlothian.

</doc>
<doc id="483486" url="https://pl.wikipedia.org/wiki?curid=483486" title="Wspomnienia Wołynia, Polesia i Litwy">
Wspomnienia Wołynia, Polesia i Litwy

Wspomnienia Wołynia, Polesia i Litwy – relacja z podróży po Kresach Józefa Ignacego Kraszewskiego wydana w Wilnie w 1840 roku. Wydanie paryskie z 1860 ilustrowane było szkicami wykonanymi przez pisarza.

</doc>
<doc id="483487" url="https://pl.wikipedia.org/wiki?curid=483487" title="Zgorzelisko (Wrocław)">
Zgorzelisko (Wrocław)

Zgorzelisko – osiedle Wrocławia na terenie byłej dzielnicy Psie Pole, we wschodniej części miasta, nad rzeką Widawą. Obecnie administracyjnie zaliczane do osiedla Psie Pole-Zawidawie. Osiedle od wschodu graniczy z gminą Długołęka, od południa przez Widawę z Kowalami, od zachodu i północy z Psim Polem
Wieś pierwszy raz wzmiankowana w dokumencie z 1466 r. pod nazwą "Garlitz" (od 1736 r. używana nazwa "Görlitz") jako własność prywatna. 
W 1785 mieścił się tu dwór z folwarkiem oraz 206 mieszkańców. W 1945, oprócz dworu z parkiem i folwarku, znajdowało się tu 40 domów, wiatrak, gorzelnia i dwie gospody; zamieszkiwały tu 264 osoby. 
Po wojnie "Görlitz" przemianowano na Gorlice, dwór przebudowano na szkołę w 1965 r. W latach 1945-1951 Gorlice administracyjnie wchodziły w skład Gminy Zakrzów w Powiecie oleśnickim. W 1951 jako Zgorzelisko przyłączono do Wrocławia.
W osiedlu znajdują się zabudowania wiejskie z przełomu XIX i XX wieku, pewna liczba domów podmiejskich z lat 20. i lat 30. XX wieku oraz miejskie budynki z lat 70., a także pewna liczba gospodarstw ogrodniczych.
Na początku XXI wieku nastąpił gwałtowny rozwój osiedla, wielu deweloperów zaczęło budować tutaj nowe budynki.

</doc>
<doc id="483493" url="https://pl.wikipedia.org/wiki?curid=483493" title="RRRR-MM-DD">
RRRR-MM-DD



</doc>
<doc id="483496" url="https://pl.wikipedia.org/wiki?curid=483496" title="Układ stomatognatyczny">
Układ stomatognatyczny

Układ stomatognatyczny – zespół morfologiczno-czynnościowy tkanek i narządów w obrębie jamy ustnej i twarzoczaszki stanowiący funkcjonalną całość i biorący udział w pobieraniu pokarmu (żuciu, wstępnemu trawieniu i połykaniu), artykulacji dźwięków, oddychaniu i wyrażaniu emocji.
W układzie stomatognatycznym wyróżniamy następujące zespoły:

</doc>
<doc id="483497" url="https://pl.wikipedia.org/wiki?curid=483497" title="Madera (ujednoznacznienie)">
Madera (ujednoznacznienie)



</doc>
<doc id="483499" url="https://pl.wikipedia.org/wiki?curid=483499" title="Monolitten">
Monolitten

Monolitten (Monolit) – jedna z rzeźb Gustava Vigelanda będąca częścią kompleksu parkowego w Oslo, tzw. Frogner Park.
Rzeźba przedstawia monumentalną, walcowatą kolumnę utworzoną z nagich ciał ludzi w różnym wieku. Składa się ze 121 postaci, z których jedna jest autoportretem artysty. Monolitten ma 17,3 m wysokości (wraz z cokołem). Ustawiona jest centralnie na okrągłej platformie ze schodami w otoczeniu 36 grup rzeźb nagich postaci wykonanych z tego samego materiału.
Pierwsze projekty rzeźby powstały w 1919. Gipsowy model kolumny wykonano w połowie lat 20. XX w. Wtedy też sprowadzono do Oslo wielosettonowy blok granitu, z którego później powstała rzeźba. Projekt Monolitu i prace nad nim nadzorował Vigeland, ale wykonaniem zajęło się trzech kamieniarzy. Ukończenie rzeźby zajęło im 14 lat.

</doc>
<doc id="483500" url="https://pl.wikipedia.org/wiki?curid=483500" title="HDCD">
HDCD

HDCD (ang. "High Definition Compatible Digital") – jeden ze standardów kodowania i dekodowania sygnału cyfrowego. Został stworzony w celu ulepszenia jakości sygnału dźwiękowego zapisywanego na płytach kompaktowych, przy jednoczesnym zachowaniu kompatybilności ze standardem CD-Audio, opisanym w tzw. "Czerwonej Księdze" (ang. "Red Book").
HDCD pozwala na uzyskanie do 6 dB lepszej dynamiki w porównaniu ze zwykłą płytą CD. Dla uzyskania sygnału HDCD stosowane jest próbkowanie 24 bit/192 kHz, następnie konwertowane na standardowe 16 bit/44,1 kHz + dodatkowy sygnał HDCD.
Obecnie technologia została przejęta przez Microsoft i jest stosowana m.in. w programach Windows Media Player oraz w sterownikach nowych wersji systemów operacyjnych. Na rynku kupić można także wiele tytułów płyt CD zakodowanych właśnie w tym standardzie (najwięcej tytułów HDCD wydaje EMI).
Odtwarzacze dekodujące HDCD budowane są w oparciu o układy PMD-100 i PMD-200 produkcji Pacific Microsonics.

</doc>
<doc id="483501" url="https://pl.wikipedia.org/wiki?curid=483501" title="Monoliten">
Monoliten



</doc>
<doc id="483505" url="https://pl.wikipedia.org/wiki?curid=483505" title="Tamponada serca">
Tamponada serca

Tamponada serca (łac. "tamponatio cordis", ang. "cardiac tamponade", "pericardial tamponade"; ze starofranc. "tampon" – „zatyczka”, od starofrank. "tappo" – „zatkać, zatrzymać”) – stan nagłego zagrożenia życia, w którym dochodzi do przedostania się krwi do jamy osierdzia lub wypełnienia jamy osierdzia innym płynem (wysiękiem lub przesiękiem), powodującego utrudnienie napełniania jam serca krwią podczas rozkurczu. Ze względu na znacznie mniejszą grubość i podatność mechaniczną ściany komory prawej w porównaniu do ściany komory lewej, utrudnienie rozkurczu dotyczy w głównej mierze serca prawego. Tamponada może wystąpić w wyniku pęknięcia ściany w przebiegu zawału mięśnia sercowego, zapalenia osierdzia lub na skutek urazu. W wyniku powstania tamponady dochodzi do ostrej niewydolności prawokomorowej serca oraz zmniejszenia objętości wyrzutowej serca i wstrząsu kardiogennego. W zależności od okoliczności wystąpienia stan ten charakteryzuje się różną śmiertelnością (zwykle jednak wysoką).
Historia.
Pierwotnie mianem „tamponady” określano rodzaj opatrunku wypełniającego naturalne jamy ciała. Nazwy tej użył m.in. w 1901 roku kanadyjski internista sir William Osler (1849-1919) w odniesieniu do opracowanego przez siebie zabiegu wypełniania jam nosowych i nozdrzy tylnych opatrunkiem z gazy w celu zahamowania krwawienia. Później nazwy tej zaczęto używać w sytuacji, gdy jamę anatomiczną wypełniał wysięk, krew lub skrzep, uciskając, podobnie jak tampon, leżący wewnątrz narząd.
Stan ucisku serca opisał jako pierwszy angielski lekarz Richard Lower (1631–1691) w 1669 roku u chorego z dusznością i przerywanym tętnem i prawidłowo wytłumaczył patomechanizm obserwowanych objawów (użył określenia ang. "compression of the heart"). Nieco wcześniej w 1649 roku francuski anatom Jean Riolan Młodszy (1577–1657) opisał zabieg nacięcia worka osierdziowego (łac. "pericardiocentesis") stosowanego m.in. w tamponadzie serca, choć nie wiadomo o efektach tego działania. W 1829 roku francuski chirurg wojskowy Dominique Jean Larrey (1766–1842) przeprowadził z sukcesem zabieg nacięcia worka osierdziowego u rannego w serce, a w 1840 roku patolog i chirurg austriacki Franz Schuh (1804–1865) opisał procedurę przezskórnego nacięcia worka osierdziowego.
Etiologia.
Tamponada serca może powstać nagle, na przykład w wyniku rany kłutej, komplikacji kardiochirurgicznych, pęknięcia ściany serca (zwykle w przebiegu zawału mięśnia sercowego) czy pęknięcia krwiaka (tętniaka) śródściennego części wstępującej aorty. Powoli narastająca tamponada serca to skutek zapalenia osierdzia, nacieku nowotworowego na worek osierdziowy, krańcowej niewydolności krążenia, wątroby lub nerek. Przy powolnym procesie nawet 2 litry płynu mogą się zebrać w przestrzeni osierdziowej i dochodzi wtedy do rozciągnięcia osierdzia, przystosowującego się do zwiększonej objętości płynu. Przy szybkim napływie 100 ml krwi może spowodować tamponadę.
Objawy i przebieg.
Objawy tamponady serca mogą się wydawać bardzo podobne do występujących w zastoinowej niewydolności serca. Zazwyczaj diagnostyka różnicowa pozwala na postawienie rozpoznania na podstawie zebranej historii, w której nagły początek objawów pojawia się w związku z urazem (zwłaszcza u młodych pacjentów), bezpośrednio po lub w 4.–5. dobie po zawale serca.
Rozpoznanie.
Ustalenie rozpoznania opiera się na stwierdzeniu triady objawów (triada Becka): hipotensji, wypełnienia żył szyjnych oraz głuchych i cichych tonów serca (w wyniku przewodzenia dźwięku przez zwiększoną objętość płynu). Pojawia się także niespecyficzny ból w klatce piersiowej. Można stwierdzić również tętno dziwaczne (paradoksalne), polegające na nadmiernym obniżeniu skurczowego ciśnienia tętniczego podczas wdechu (więcej niż o 10 mm Hg). Jest to objaw ważny, ale nie patognomoniczny.
Podstawą szpitalnej diagnostyki tamponady serca jest badanie echokardiograficzne. Taka diagnostyka jest praktycznie możliwa jedynie u pacjentów ze szpitalnie zaistniałą tamponadą serca.
Leczenie.
Perikardiocenteza, czyli ewakuacja płynu za pomocą nakłucia worka osierdziowego i dzięki temu obniżenie ciśnienia osierdziowego, a następnie leczenie przyczyny tamponady pozwalają na uratowanie życia. Często stosuje się drenaż osierdziowy dla zapobieżenia nawrotom.
W przypadku pozaszpitalnego wystąpienia tamponady serca śmiertelność jest bardzo wysoka.

</doc>
<doc id="483514" url="https://pl.wikipedia.org/wiki?curid=483514" title="Krążenie małe">
Krążenie małe

Krążenie małe, krążenie mniejsze, krwiobieg mały – część krwiobiegu u niektórych zwierząt z układem krwionośnym zamkniętym: głowonogów i licznych kręgowców, w tym człowieka, której rolą jest dostarczanie krwi odtlenowanej do narządów oddechowych i zabranie z nich krwi natlenowanej.
Wyodrębnianie się krążenia ogólnego i krążenia małego ma związek z ewolucją wydajniejszych, bardziej wyspecjalizowanych narządów oddechowych. Jego celem jest zapobieżenie mieszaniu się krwi natlenowanej z krwią odtlenowaną i tym samym poprawa efektywności układu krążenia.
U głowonogów krążenie małe zaczyna się w sercach skrzelowych, zbierających odtlenowaną krew z krwiobiegu dużego. Serca te wtłaczają krew przez naczynia skrzelowe wstępujące do blaszek skrzelowych, gdzie oddaje ona dwutlenek węgla i pobiera tlen. Ponadto w więzadłach skrzelowych produkowana jest hemocyjanina. Z blaszek skrzelowych natlenowana krew zabierana jest przez zstępujące naczynia skrzelowe (żyły skrzelowe) do przedsionków serca, gdzie mały obieg się kończy.
Krążenie płucne.
U kręgowców realizacja dwóch obiegów krwi pojawia się w linii ewolucyjnej czworonogów i wygląda inaczej. Ponieważ mały obieg związany jest z płucami, nazywa się go w tej grupie także krążeniem płucnym. Żyła płucna pojawia się już u trzonopłetwych. U płazów następuje zanik naczyń dwóch pierwszych łuków skrzelowych, przerwanie ciągłości aort między naczyniami łuku trzeciego i czwartego oraz, najpierw częściowy, a potem całkowity podział przedsionka serca mięśniową przegrodą międzyprzedsionkową. Do pełnej separacji krwiobiegów dochodzi u gadów. Naczynia czwartego łuku skrzelowego przekształcone są u nich w łuki aorty, a w sercu oprócz dwóch przedsionków z dwoma odrębnymi zastawkami występuje częściowy, a u krokodyli całkowity podział komory, przy czym już przy podziale częściowym jaszczurek nie dochodzi do mieszania się krwi odtlenowanej z natlenowaną. Ponadto stożek tętniczy zastąpiony u gadów został trzema rurowatymi tętnicami: z prawej komory wychodzą tętnica płucna i aorta lewa, a z lewej komory wychodzi aorta prawa. Dalsze usprawnienia następują u ptaków i ssaków. Mają one serce złożone z dwóch przedsionków i dwóch komór, a zatoka żylna zwykle częściowo lub w całości tkwi w ścianie przedsionka. U ptaków i stekowców do przedsionka lewego uchodzi jedna żyła płucna, a u łożyskowców 2–4 żyły płucne. Z prawej komory serca ptaków i ssaków wychodzi tylko tętnica płucna, a z lewej komory tylko aorta.
Krążenie płucne u ptaków i ssaków, w tym u człowieka, przedstawia się więc następująco: rozpoczyna się w prawej komorze serca, stamtąd pniem płucnym i tętnicami płucnymi krew odtlenowana dociera do naczyń włosowatych pęcherzyków płucnych, gdzie zachodzi wymiana gazowa. Następnie krew natlenowana powraca żyłami płucnymi do lewego przedsionka serca. W krążeniu płucnym (małym), odwrotnie niż w krążeniu ogólnym (dużym), tętnice prowadzą krew odtlenowaną, a żyły krew utlenowaną.

</doc>
<doc id="483515" url="https://pl.wikipedia.org/wiki?curid=483515" title="Orbita heliocentryczna">
Orbita heliocentryczna

Orbita heliocentryczna – orbita wokółsłoneczna. W Układzie Słonecznym wszystkie planety, planetoidy i komety krążą po orbitach wokół Słońca. Począwszy od roku 1959 na orbity heliocentryczne zostało wprowadzonych także wiele sond kosmicznych.

</doc>
<doc id="483516" url="https://pl.wikipedia.org/wiki?curid=483516" title="Władysław Ludwik Anczyc">
Władysław Ludwik Anczyc

Władysław Ludwik Anczyc herbu Ancuta, pseudonim literacki Kazimierz Góralczyk, W.A. Lassota (ur. 12 grudnia 1823 w Wilnie, zm. 28 lipca 1883 w Krakowie) – polski poeta, dramatopisarz, wydawca, tłumacz, działacz ludowy. Wnuk Tomasza Hrehorowicza, syn Zygmunta i Barbary z Hrehorowiczów, ojciec Stanisława i Wacława Zygmunta, dziad Władysława.
Życiorys.
Pochodził z rodziny szlacheckiej. Jego pradziad Jan von Anschütz pełnił urząd chorążego wojsk saskich. Władysław Ludwik Anczyc był synem aktorów – Zygmunta Anczyca i Barbary Anczycowej z Hrehorowiczów. Ojciec występował na scenach teatrów w Wilnie, Grodnie, Warszawie i Krakowie; w latach 1838–1839 był także dyrektorem teatru krakowskiego. Matka zaś była aktorką teatru wileńskiego, a po opuszczeniu sceny działaczką dobroczynną.
Uczęszczał do szkoły średniej w Krakowie. W tym mieście w roku 1847 ukończył z tytułem magistra farmację na Uniwersytecie Jagiellońskim. Brał udział w powstaniu krakowskim w 1846, za co w latach 1846–1847 więziony był przez władze austriackie. W 1849 był adiunktem Katedry Chemii i Farmacji. Debiutował w redagowanym przez siebie piśmie satyrycznym „Dodatek do Świstka” w 1848.
W latach 1858–1867 przebywał w Warszawie. W roku 1863 założył, a następnie przez rok redagował pismo „Wędrowiec”. Tam też w tym czasie redagował tajne pisma powstańcze „Kosynier” i „Partyzant”. W latach 1858–1861 działał w Towarzystwie Rolniczym w Królestwie Polskim. W trakcie pobytu w Warszawie był także redaktorem pisma dla ludu „Kmiotek” (1861–1866) i „Przyjaciela Dzieci” (1866–1867).
Od 1861 często bywał w Zakopanem i Tatrach jako turysta. Swoimi artykułami, np. "Zwóz żentycy w Tatrach", "Zakopane i lud podhalski", "Wspomnienia z Tatr", przyczyniał się do popularyzacji Tatr w społeczeństwie. Z drugiej strony, już w 1874 utyskiwał w swoim artykule w „Tygodniku Ilustrowanym” na spowodowaną nadmiarem przybywających do Zakopanego turystów (zwłaszcza tych z Warszawy) drożyznę i trudności w zakwaterowaniu.
Był jednym z autorów haseł do 28 tomowej Encyklopedii Powszechnej Orgelbranda z lat 1859–1868. Jego nazwisko wymienione jest w I tomie z 1859 roku na liście twórców zawartości tej encyklopedii.
W 1863 napisał cykl "Pieśni zbudzonych" – w tym "", .
W roku 1868 powrócił do Krakowa Prowadził tam ożywioną działalność literacką i oświatową, uczestnicząc w wydawnictwach Czytelni Ludowej, Towarzystwa Oświaty Ludowej i in. W 1875 został właścicielem drukarni, działającej do czasów powojennych, którą .
W 1876 wystawił w teatrze krakowskim dramat "Emigracja chłopska", nagrodzony w krakowskim konkursie dramatycznym. W roku 1880 wystawił dramat "Kościuszko pod Racławicami", który stał się najbardziej popularnym widowiskiem przez wiele lat, granym na scenach teatralnych Krakowa. Kolejną nagrodę otrzymał w 1883 za „szkic dramatyczny” "Jan III pod Wiedniem".
Pod koniec życia był członkiem Wielkiego Proletariatu i działał z jego ramienia w Warszawie i Krakowie.
Pochowany został na Cmentarzu Rakowickim w Krakowie, w grobowcu rodzinnym, w pasie Ab.
Jego synowie: Stanisław Anczyc (1868–1927) był metaloznawcą i technologiem. Wacław Anczyc (1866–1938) był drukarzem i wydawcą.
Upamiętnienie.
Jego imieniem nazwano ulice w Krakowie na Salwatorze i w Łodzi.

</doc>
<doc id="483518" url="https://pl.wikipedia.org/wiki?curid=483518" title="Władysław Belina-Prażmowski">
Władysław Belina-Prażmowski

Władysław Zygmunt Belina-Prażmowski (ur. 3 maja 1888 w Ruszkowcu, zm. 13 października 1938 w Wenecji) – polski wojskowy i urzędnik samorządowy II Rzeczypospolitej, w latach 1931–1933 prezydent Krakowa, w latach 1933–1937 wojewoda lwowski; pułkownik kawalerii Wojska Polskiego, kawaler Orderu Virtuti Militari.
Życiorys.
Urodził się w Ruszkowcu, w rodzinie Hipolita, ziemianina, powstańca 1863, i Bronisławy z Dudelskich. Uczył się gimnazjum w Radomiu, z którego został w relegowany w 1905 r. za udział w strajku szkolnym. Następnie edukację kontynuował w Warszawie, gdzie zdał maturę w 1908 r. Od tego roku studiował na Politechnice Lwowskiej, po czym w 1912 przeniósł się na Akademię Górniczą w Leoben.
Od 1909 był członkiem Związku Walki Czynnej, uzyskując stopień oficerski chorążego oraz należał do Związku Strzeleckiego. W 1911 roku awansował na porucznika. Tworzył oddziały Związku podczas pobytu we Francji, Belgii i Szwajcarii. W 1913 został zastępcą komendanta Okręgu Krakowskiego ZWC, a w 1914 objął dowództwo szkolnej kompanii wakacyjnej. 2 sierpnia 1914 objął dowództwo siedmioosobowego patrolu, który w nocy dnia następnego wkroczył do zaboru rosyjskiego. Ten sam patrol, już w mundurach, konno i uzbrojony, ponownie przeszedł 6 sierpnia kordon graniczny i stoczył bezkrwawą potyczkę z rosyjskimi policjantami stając się tym samym pierwszym oddziałem kawalerii legionowej (tzw. „siódemka Beliny”). 13 sierpnia stworzył pierwszy szwadron kawalerii w sile 140 ludzi. Awansował na rotmistrza w maju 1915. W latach 1914–1917 oficer Legionów Polskich, organizator i dowódca 1 pułku ułanów Legionów Polskich, tzw. „beliniaków”. Na jego czele przeszedł cały szlak bojowy Legionów. W styczniu 1917 mianowany majorem, a w grudniu 1918 awansował na podpułkownika.
Po zakończeniu I wojny światowej w Wojsku Polskim. Był organizatorem i dowódcą 1 Brygady Kawalerii, na której czele stoczył wiele bitew na wojnie z Ukraińcami i bolszewikami. Sławny ze zdobycia Wilna w kwietniu 1919. 7 maja 1919 roku został awansowany na pułkownika z dniem 1 maja 1919 roku. Dowodził Grupą Kawalerii w 1920. Po 10 września 1920 decyzją ministra spraw wojskowych gen. Kazimierza Sosnkowskiego został mianowany dowódcą 209 pułku ułanów Podkarpackich. Później został zweryfikowany w stopniu pułkownika ze starszeństwem z dniem 1 czerwca 1919 roku i 8. lokatą w korpusie oficerów rezerwowych jazdy. W rezerwie został przydzielony do 1 pułku szwoleżerów Józefa Piłsudskiego w Warszawie. W 1934 roku figurował na liście starszeństwa oficerów rezerwy kawalerii z 1. lokatą. Pozostawał wówczas w ewidencji Powiatowej Komendy Uzupełnień Lwów Miasto i był reklamowany na 12 miesięcy.
W 1929 roku zamieszkał w Krakowie. Był tam prezesem Oddziału Krakowskiego Związku Legionistów. Po wystąpieniu z wojska, od 16 lipca 1931 do 1933, pełnił funkcję Prezydenta Miasta Krakowa. Następnie od 31 stycznia 1933 do 14 kwietnia 1937 pełnił stanowisko wojewody lwowskiego. Był sekretarzem Reprezentacji b. żołnierzy na Wschodzie. W lutym 1936 otrzymał honorowe obywatelstwo Łańcuta oraz wszystkich miejscowości i gmin powiatu łańcuckiego "za zasługi w walce o niepodległość Polski i za zorganizowanie pomocy dotkniętym powodzią mieszkańcom tego powiatu". W 1936 został członkiem Komitetu Głównego Zjazdu Górskiego zorganizowanego w sierpniu 1936 w Sanoku. W lutym 1936 został wybrany prezesem Koła Beliniaków. Po powrocie do Krakowa w 1937 został dyrektorem generalnym Jaworznickich Komunalnych Kopalń Węgla SA. W 1937 otrzymał tytuł członka honorowego Małopolskiego Towarzystwa Rolniczego Oddziału we Lwowie.
Był myśliwym, polował m.in. z Rudolfem Wackiem, który zadedykował mu swoje wspomnienia myśliwskie pt. "Darz Bór" z 1936.
W 1937 przeszedł na emeryturę ze względu na pogarszający się stan zdrowia. Zmarł 13 października 1938 na atak serca w Wenecji, gdzie odbywał kurację zdrowotną. Uroczystości pogrzebowe w Krakowie stały się wielką manifestacją patriotyczną porównywalną w swych rozmiarach do tych po śmierci Marszałka Piłsudskiego. Został pochowany 20 października 1938 na Cmentarzu Rakowickim w Krakowie, w kwaterze 69.
Rodzina.
W 1913 poślubił Anastazję Rudzką (zm. 1975). Żona pułkownika w latach 30. była przewodniczącą Zarządu Głównego Rodziny Urzędniczej. 5 grudnia 1933 we Lwowie wybrana została przewodniczącą Zarządu Rady Okręgowej „Rodziny Rezerwistów”, a 10 listopada 1938 odznaczona Złotym Krzyżem Zasługi „za zasługi na polu pracy społecznej”.
Ze małżeństwa z Anną miał czterech synów i córkę:
Ordery i odznaczenia.
W 2015 kolekcja 26 odznaczeń płk. Władysława Beliny-Prażmowskiego została przekazana przez Amelię Belina-Prażmowską z Toronto do Muzeum Józefa Piłsudskiego w Sulejówku.
Upamiętnienie.
Pozostała po nim pamięć o bohaterskich i pełnych ułańskich fantazji walkach o niepodległość w latach 1914–1920, sława twórcy odrodzonej kawalerii i urosła jeszcze za życia legenda. W Krakowie nazwano aleję jego imienia. 16 października 2018 ustanowiono ulicę Płk. Beliny-Prażmowskiego w Janowie Lubelskim. W lipcu 1939 poświęcono Szkołę Podstawową im. Władysława Beliny-Prażmowskiego w Zahutyniu.

</doc>
<doc id="483519" url="https://pl.wikipedia.org/wiki?curid=483519" title="Kajetan Karol Cieszkowski">
Kajetan Karol Cieszkowski

Kajetan Karol Cieszkowski ps. „Ćwiek” herbu Dołęga (ur. 1826 w Seroczynie, zm. 1877) – syn Ignacego i Albiny z domu Świrskiej, uczestnik powstania styczniowego (1863). Twórca oddziałów partyzanckich zwanych "ćwiekami", walczących na Lubelszczyźnie i ziemi radomskiej.
Kajetan uczył się w Instytucie Agronomicznym w Marymoncie., który przygotowywał synów mniej zamożnych ziemian do objęcia posad dzierżawców. Zgodnie z kierunkiem kształcenia, Kajetan Cieszkowski podjął pierwszą pracę jako dzierżawca Koziej Woli, położonej w powiecie krasnostawskim. Właścicielem ziemskim w pełnym tego słowa znaczeniu stał się dzięki małżeństwu zawartemu w 1849 roku z Emilią z Kuczewskich, która wniosła mu w posagu majątek Starościn, Biadaczka i Milin. 
Małżeństwo Cieszkowskich szybko dało się poznać okolicznemu ziemiaństwu jako ludzie postępowi. Myśleli o unowocześnieniu gospodarstwa wiejskiego oraz podejmowali działania patriotyczne, które w perspektywie miały zapewnić Polsce niepodległość. Kajetan Cieszkowski był uczestnikiem wielu spotkań zarówno w Warszawie, jak i w lubelskim, gdzie nieustannie dyskutowano o taktyce postępowania wobec władz carskich. W maju 1861 r. Kajetan przystąpił do działań w ramach Komitetu, który miał na celu pokierowanie przygotowaniami do walki o niepodległość. Cieszkowski został tzw. Wojewódzkim na województwo lubelskie. Po spotkaniu w Homburgu i zerwaniu współpracy "białych" z "czerwonymi" Kajetan przyjmuje postawę umiarkowaną i na chwilę zawiesza działalność konspiracyjną.
„Ćwiek” wraz z Emilią utworzyli oddział w czerwcu. Z mianowania Rządu Narodowego oddział otrzymał nazwę Piątego Oddziału Wojsk Narodowych Województwa Lubelskiego Oddział Kajetana Cieszkowskiego, lecz potocznie nazywany był Ćwiekami od pseudonimu swojego naczelnika. W pierwszych dniach sierpnia Cieszkowski połączył się z oddziałem Eminowicza oraz Ruckiego. Połączone oddziały zajęły Chełm i odniosły zwycięstwo pod Depułtyczami 5 sierpnia. Następnie Cieszkowski przemieścił się w sandomierskie oraz radomskie. Po kilku bitwach oddziały „Ćwieka” i Eminowicza rozłączyły się. Cieszkowski brał jeszcze udział w bitwie pod Ireną, Panasówką i Batorzem. Na początku października Kajetan zachorował i wyjechał na leczenie do Paryża, tam zaczął pisać swój pamiętnik. Wrócił na pole bitwy w grudniu lecz powstanie miało się już ku upadkowi. Był naczelnikiem jednego z najdłużej utrzymujących się oddziałów odznaczającego się również wielką walecznością.
Po powstaniu wskutek represji Cieszkowski wyjechał ze Starościna. Rozstał się z żoną Emilią. Kajetan zamieszkał w Paryżu, gdzie zajmował się tłumaczeniami dla gazety oraz szukał zapomnienia w twórczości literackiej. Nie wiadomo, czy wrócił kiedykolwiek do Starościna. Według informacji Cieszkowski znajdował się w trudnej sytuacji finansowej, świadczą o tym zaciągane przez niego pożyczki. Faktem jest, jakby przeczuwał swoją śmierć i w 1876 roku wyprowadził się do Krakowa. Zmarł 5 lipca 1877 roku. Jego ciało pochowane jest na cmentarzu Rakowickim w Krakowie.
Kajetan napisał pamiętnik dla syna Jana prawdopodobnie w czasie, gdy przebywał na leczeniu we Francji podczas powstania styczniowego. Niestety znaleziony tekst w bibliotece w Paryżu zawierał tylko część zdarzeń przed wybuchem powstania.

</doc>
<doc id="483520" url="https://pl.wikipedia.org/wiki?curid=483520" title="Amunicja jądrowa">
Amunicja jądrowa



</doc>
<doc id="483523" url="https://pl.wikipedia.org/wiki?curid=483523" title="High Voltage (AU)">
High Voltage (AU)

High Voltage – pierwszy album studyjny australijskiego zespołu AC/DC. Wydany został tylko w Australii, 17 lutego 1975 roku. Sześć utworów z ośmiu jest autorstwa Angusa Younga, Malcolma Younga, i Bona Scotta. Utwór „Soul Stripper” jest autorstwa tylko braci Youngów, a piosenka „Baby, Please Don’t Go” jest coverem utworu Big Joego Williamsa.
Album został oryginalnie wydany przez wytwórnię Albert Productions. Później już przestał być wydawany przez jakąkolwiek wytwórnię, na rzecz ogólnoświatowego wydania o tej samej nazwie wydanego przez wytwórnię Atco w 1976 r.
Opis albumu.
AC/DC ciągle jeszcze rozwijało swój dźwięk gdy "High Voltage" został nagrany w listopadzie 1974 r., a bracia Youngowie i Scott byli wspierani przez inną sekcję rytmiczną niż kombinację Phil Rudd/Mark Evans przedstawioną na następnych trzech albumach studyjnych. W rezultacie album bardziej prezentuje muzykę z wpływami z glam rocka niż oparty na R&amp;B, rock &amp; roll z którego AC/DC zasłynęło w przyszłości.
"High Voltage" doprowadził do pierwszego z wielu występów AC/DC w australijskim programie muzycznym, "Countdown". Wczesne występy zespołu zawierają legendarne dziś wykonanie na żywo utworu „Baby, Please Don’t Go” (podczas którego Bon Scott przebrany jest za blond szkolną-dziewczynę) oraz wykonanie utworu „Show Business”. Oba utwory można obecnie zobaczyć na DVD zespołu z 2005 r., "The Family Jewels".
Ogólnoświatowe wydanie.
Wydane w maju 1976 r., z inną okładką, ogólnoświatowe wydanie "High Voltage" jest kompilacją zawierającą utwory z oryginalnej australijskiej edycji i następnego albumu, także wydanego tylko w Australii, "T.N.T." Pomimo nazwy, drugi "High Voltage" zawiera tylko dwa utwory z oryginału, „She’s Got Balls” i „Little Lover”.
Inne, cztery utwory z oryginalnego albumu, „Baby, Please Don’t Go”, „Soul Stripper”, „You Ain’t Got a Hold on Me”, i „Show Business” zostały zamieszczone na mini-albumie, "'74 Jailbreak" z 1984 r. Utwory „Stick Around” i „Love Song” zostały wydane na boxie zatytułowanym "Backtracks"

</doc>
<doc id="483524" url="https://pl.wikipedia.org/wiki?curid=483524" title="Henryk Haller">
Henryk Haller

Henryk Haller de Hallenburg herbu własnego (ur. 1831, zm. 27 września 1888 we Lwowie) – uczestnik powstania styczniowego, ziemianin, finansista.
Życiorys.
Jego rodzicami byli Józef Haller (w latach 1836–1839 przewodniczący Senatu Wolnego Miasta Krakowa) oraz Elżbieta z Gorczyńskich. Był właścicielem majątku ziemskiego Jurczyce koło Krakowa, który kupił w 1867 odsprzedając bratu Władysławowi swoje działy po ojcu w sąsiedniej Polance. Był tercjarzem franciszkańskim, należał do sodalicji mariańskiej. 
Od 1879 pełnił funkcję dyrektora Galicyjskiego Towarzystwa Kredytowego Ziemskiego we Lwowie. W 1882 wraz z całą rodziną przeniósł się do Lwowa. Uważał, że obowiązkiem Polaków jest przygotowanie odpowiedniego korpusu oficerskiego, dlatego jego wszyscy synowie studiowali w najlepszych szkołach austriackich aby zdobyć wiedzę i wykształcenie.
Jego żoną została Aleksandra (wzgl. Olga), córka Wiktoryna Tretera z jego drugiego małżeństwa z baronówną Marią Lassolay. Mieli pięciu synów:
Augusta (dyplomata), Edmunda (zm. 1915), Karola (major artylerii), Józefa (generał), Cezarego (oficer, polityk) oraz dwie córki: Annę i Ewę.
Został pochowany na Cmentarzu Rakowickim w Krakowie (pas 10).

</doc>
<doc id="483528" url="https://pl.wikipedia.org/wiki?curid=483528" title="Armia ekspedycyjna">
Armia ekspedycyjna

Armia ekspedycyjna (przed II wojną światową: wojska lub siły ekspedycyjne) – część sił zbrojnych (wojska operacyjne) w składzie kilku związków taktycznych wojsk lądowych, lotniczych i marynarki wojennej państwa, koalicji państw lub sojuszu militarnego, przerzucona na terytorium innego państwa w celu przeprowadzenia operacji. Konkretny skład zależny jest od terenu operacji, sytuacji politycznej, sił nieprzyjaciela, zakładanych celów itp. Do zadań armii ekspedycyjnej może należeć udzielenie pomocy siłom sojuszniczym, opanowanie kluczowych regionów lub działania wojskowo-polityczne.

</doc>
<doc id="483530" url="https://pl.wikipedia.org/wiki?curid=483530" title="Agassiz (jezioro)">
Agassiz (jezioro)

Agassiz – lodowcowe jezioro utworzone w plejstocenie przed czołem lądolodu północnoamerykańskiego. Obejmowało 134 tys. km², stanowiąc największy słodkowodny akwen w tych czasach. Nazwane od szwajcarskiego przyrodnika Louisa Agassiza, który jako pierwszy przedstawił hipotezę wielkiego zlodowacenia. Jezioro to wielokrotnie było drenowane i spływało do Atlantyku. Ostatni i największy spływ jeziora miał miejsce ok. 8,4 tys. lat BP we wczesnym Atlantyku (holocen) i wywołał gwałtowne i krótkie oziębienie zwane wydarzeniem 8,2 tys. lat BP (ang." 8.2 ka event").
Podobny (nienazwany) olbrzymi akwen znajdował się w Eurazji, obejmował Morza Kaspijskie, Jezioro Aralskie i rozległe połacie przyległych dziś stepowych równin.

</doc>
<doc id="483531" url="https://pl.wikipedia.org/wiki?curid=483531" title="Wanda Nowicka">
Wanda Nowicka

Wanda Hanna Nowicka (ur. 21 listopada 1956 w Lublinie) – polska działaczka społeczna, feministyczna i polityczna, z wykształcenia filolog klasyczny. Współzałożycielka, w latach 1991–2011 pierwsza przewodnicząca, a od 2011 honorowa przewodnicząca Federacji na rzecz Kobiet i Planowania Rodziny, współzałożycielka Stowarzyszenia na rzecz Państwa Neutralnego Światopoglądowo Neutrum. Posłanka na Sejm VII i IX kadencji (2011–2015, od 2019), w latach 2011–2015 wicemarszałek Sejmu VII kadencji, od 2021 wiceprzewodnicząca Nowej Lewicy.
Życiorys.
Wykształcenie i działalność dydaktyczna.
W 1975 została absolwentką XVII Liceum Ogólnokształcącego im. Andrzeja Frycza Modrzewskiego. Ukończyła studia z zakresu filologii klasycznej na Uniwersytecie Warszawskim. W latach 1985–1993 pracowała jako nauczycielka łaciny, greki i angielskiego w liceach ogólnokształcących w Warszawie. W latach 2007–2008 prowadziła zajęcia w Center for Women's Global Leadership w ramach Uniwersytetu Rutgersa. W 2016–2017 była wykładowczynią na podyplomowych studiach Gender Studies w Instytucie Stosowanych Nauk Społecznych Uniwersytetu Warszawskiego. W latach 2016–2018 studiowała bioetykę na UW oraz filozofię na jednym z paryskich uniwersytetów mieszczących się w Sorbonie.
Działalność społeczna.
W 1990 była współzałożycielką Stowarzyszenia na rzecz Państwa Neutralnego Światopoglądowo Neutrum. W 1991 była współzałożycielką Federacji na rzecz Kobiet i Planowania Rodziny, organizacji działającej na rzecz praw kobiet, została wówczas przewodniczącą tej organizacji. Współpracowała z holenderską Fundacją Kobiety na Falach, w 2003 inicjowała wizytę statku „Langenort” (pełniącego rolę gabinetu aborcyjnego) we Władysławowie.
Brała udział w zakładaniu Społecznego Komitetu Organizacji Pozarządowych Pekin 1995, którego działaczki wzięły udział w poświęconej sprawom kobiet i zorganizowanej pod egidą ONZ konferencji pekińskiej. Wanda Nowicka wygłosiła na niej oświadczenie poświęcone sytuacji kobiet w Europy Środkowej i Wschodniej. Pełniła funkcję koordynatorki sieci regionalnej ASTRA ("Central and Eastern European Women’s Network for Sexual and Reproductive Health and Rights"). Udzielała się jako ekspertka Światowej Organizacji Zdrowia (w ramach programu dotyczącego ludzkiej rozrodczości) oraz członkini komitetu doradczego UNFPA. Brała udział w różnych międzynarodowych konferencjach poświęconych prawom człowieka, organizowanych m.in. przez agendy ONZ, Zgromadzenie Parlamentarne Rady Europy, Uniwersytet Kalifornijski w Davis). Zaangażowała się także w działalność Kongresu Kobiet, została członkinią rady programowej stowarzyszenia zorganizowanego na bazie tego ruchu.
W 2008 za działalność społeczną wyróżniona przez The New School nagrodą University in Exile Award.
W 2009 Wanda Nowicka skierowała prywatny akt oskarżenia przeciwko działaczce katolickiej Joannie Najfeld, zarzucając jej pomówienie w związku z wypowiedzią: "Organizacja pani Nowickiej jest częścią międzynarodowego koncernu, największego w ogóle, providerów aborcji i antykoncepcji. Pani po prostu jest na liście płac tego przemysłu". W 2011 sąd rejonowy w pierwszej instancji uniewinnił Joannę Najfeld od popełnienia tego czynu. W uzasadnieniu orzeczenia wskazano na fakt kierowania przez Wandę Nowicką organizacją otrzymującą dotacje od międzynarodowego koncernu farmaceutycznego produkującego środki antykoncepcyjne oraz międzynarodowej organizacji pozarządowej zajmującej się produkcją i dystrybucją przyrządów przeznaczonych do wykonywania zabiegów przerywania ciąży. W 2012 sąd drugiej instancji utrzymał w mocy zaskarżony przez Wandę Nowicką wyrok.
W 2011, po uzyskaniu mandatu poselskiego, Wanda Nowicka zrezygnowała z kierowania Federacją na rzecz Kobiet i Planowania Rodziny. Została honorową przewodniczącą tej organizacji. W 2012 ustanowiła Nagrodę Kryształowego Świecznika dla osób i organizacji działających na rzecz budowy świeckiego państwa.
Działalność polityczna.
W latach 1980–1981 była członkinią NSZZ „Solidarność”. Po 1989 zaangażowała się w działalność polityczną, współpracując z ugrupowaniami lewicowymi, pozostając osobą bezpartyjną. Kilkakrotnie bez powodzenia kandydowała w różnych wyborach parlamentarnych. W 1991 z listy Solidarności Pracy startowała do Sejmu. W 1997 ubiegała się o mandat senatora z ramienia Unii Pracy, zajęła 7. miejsce wśród 18 kandydatów w województwie warszawskim, otrzymując 188 572 głosy. W latach 1998–2002 piastowała mandat radnej sejmiku mazowieckiego I kadencji, była wybrana z listy Sojuszu Lewicy Demokratycznej jako przedstawicielka Polskiej Partii Socjalistycznej (nie znalazła jednak się wśród wyodrębnionej potem sejmikowej reprezentacji PPS). Nie uzyskała reelekcji w kolejnych wyborach samorządowych, startując z listy SLD-UP (bez rekomendacji konkretnej partii). W 2001 i 2005 bezskutecznie kandydowała odpowiednio na posła z listy SLD-UP oraz na senatora z ramienia komitetu SLD, z rekomendacji Unii Lewicy. W 2006 startowała z ramienia Polskiej Partii Pracy ponownie do sejmiku wojewódzkiego oraz na urząd prezydenta Warszawy, uzyskując 0,28% poparcia (1211 głosów), co dało jej ósme miejsce wśród dziesięciu kandydatów.
W wyborach parlamentarnych w 2011 miała wystartować do Sejmu ponownie z listy SLD, ostatecznie została kandydatką z 2. miejsca na liście Ruchu Palikota w okręgu warszawskim. Zdobyła mandat poselski, uzyskując 7065 głosów. 8 listopada 2011 w drugim głosowaniu została wybrana na stanowisko wicemarszałka Sejmu VII kadencji. Na początku 2013 rekomendacja na to stanowisko dla Wandy Nowickiej została wycofana; Janusz Palikot utratę poparcia motywował niezgodą na otrzymanie przez Prezydium Sejmu corocznych nagród. Wanda Nowicka zdecydowała się jednak nie ustępować z piastowanej funkcji, po czym 13 lutego 2013 została wykluczona z klubu poselskiego Ruchu Palikota. Kilka dni wcześniej Sejm większością 245 do 45 głosów odrzucił wniosek o jej odwołanie. We wrześniu 2013 ogłosiła powołanie stowarzyszenia Równość i Nowoczesność, które kilka miesięcy później dołączyło do koalicji Europa Plus. Była inicjatorką nadania w 2014 jednej z sal sejmowych imienia Zofii Moraczewskiej. W wyborach do Parlamentu Europejskiego w 2014 bezskutecznie ubiegała się o mandat w okręgu Warszawa I, uzyskując 7479 głosów. 21 lutego 2015 ogłosiła swój start w wyborach prezydenckich z ramienia UP. Jej kandydaturę poparły także Polska Lewica, PPS i Socjaldemokracja Polska. Nie zebrała jednak 100 tys. podpisów poparcia umożliwiających rejestrację jej kandydatury.
W wyborach do Sejmu w 2015 kandydowała z pierwszego miejsca Zjednoczonej Lewicy w okręgu podwarszawskim. Otrzymała 20 503 głosy, nie uzyskując poselskiej reelekcji, a jej komitet wyborczy nie przekroczył progu wyborczego. W marcu 2019 ogłoszono jej start w wyborach do Parlamentu Europejskiego w tym samym roku z ramienia partii Wiosna w okręgu kujawsko-pomorskim, otrzymując 21 993 głosy, co nie wystarczyło do uzyskania mandatu posłanki do PE. Została koordynatorką Wiosny w okręgu gliwickim.
W wyborach do Sejmu w 2019, startując z pierwszego miejsca na liście Sojuszu Lewicy Demokratycznej (jako przedstawicielka Wiosny, w ramach koalicji Lewica) w okręgu nr 29, otrzymała 25 767 głosów (co stanowiło 3. indywidualny wynik w okręgu), uzyskując mandat posłanki IX kadencji. W Sejmie została wybrana na przewodniczącą Komisji Mniejszości Narodowych i Etnicznych oraz Parlamentarnego Zespołu Praw Kobiet. W czerwcu 2021, po rozwiązaniu Wiosny, została posłanką Nowej Lewicy. W październiku 2021 wybrana na wiceprzewodniczącą tej partii.
Życie prywatne.
Córka Kazimierza Nowickiego, więźnia niemieckich nazistowskich obozów koncentracyjnych, i Ireny Witkowskiej. Jej ojczymem był Kazimierz Albin. Jej mężem był Światosław Florian Nowicki, z którym ma trzech synów: Floriana, Michała i Tymoteusza. Florian był politykiem Polskiej Partii Pracy, Michał aktywistą komunistycznym, natomiast Tymoteusz dwukrotnie zdobył puchar świata w kick-boxingu.
Deklaruje znajomość języków angielskiego, rosyjskiego i francuskiego, a także możliwość porozumienia się po niemiecku i włosku.
Odznaczenia i wyróżnienia.
Odznaczona greckim Orderem Honoru II klasy.
W 1994 została laureatką polskiej edycji konkursu Kobieta Europy, w 2000 otrzymała wyróżnienie Tęczowego Lauru. W 2005 odebrała grant 100 tysięcy funtów z programu ASTRA przyznany przez Sigrid Rausing Trust, a w 2008 otrzymała University in Exile Award od nowojorskiej New School for Social Research.

</doc>
<doc id="483533" url="https://pl.wikipedia.org/wiki?curid=483533" title="Władysław Belina Prażmowski">
Władysław Belina Prażmowski



</doc>
<doc id="483534" url="https://pl.wikipedia.org/wiki?curid=483534" title="Thy Worshiper">
Thy Worshiper

Thy Worshiper – polski zespół folk metalowy, powstał w 1993 roku we Wrocławiu. 
Debiutancki album formacji zatytułowany "Popiół (Introibo ad Altare Dei)" ukazał się w 1996 roku nakładem Morbid Noizz Productions. Wkrótce potem grupa została rozwiązana. Zespół wznowił działalność w nowym składzie w 2005 roku w Dublinie. Rok później ukazał się drugi album długogrający Thy Worshiper pt. "Signum". Wydawnictwo trafiło do sprzedaży nakładem oficyny Eastside.
W 2014 roku nakładem wytwórni muzycznej Pagan Records ukazał się trzeci album grupy pt. "Czarna dzika czerwień". W 2015 roku nakładem wytwórni płytowej Arachnophobia Records do sprzedaży trafił minialbum Thy Worshiper zatytułowany "Ozimina". Na początku 2016 roku nagrania demo zespołu pt. "Winter Dreams" i "Tym z krainy cieni" ukazały się na płycie CD dzięki oficynie Dark Omens Production. 25 maja, także 2016 roku, ponownie dzięki Arachnophobia Records ukazał się czwarty album studyjny zespołu pt. "Klechdy".

</doc>
<doc id="483536" url="https://pl.wikipedia.org/wiki?curid=483536" title="Huldra">
Huldra

Huldra ( - ukryta) – żeński demon, postać z skandynawskich wierzeń ludowych . 
Występuje w liczbie pojedynczej jako demon lub mnogiej (huldry) określającej rodzaj stworzeń mitycznych.
Huldra miała postać pięknej, nagiej kobiety z długimi włosami, czasami z ogonem krowim lub lisim. Można było je spotkać w lesie, w górach lub nad wodą. W późniejszym okresie huldry miały pojawiać się w osobie pięknej wieśniaczki. 
Huldry pomagały ludziom pracującym w lesie lub na wodzie (rybakom, wypalaczom węgla drzewnego). Jednakże jeżeli któryś z nich się w jednej z nich zakochał - zabierały go ze sobą do swojego świata. Mogło się zdarzyć również, że huldry poślubiały ludzi, wtedy odpadały im ogony, a one same żyjąc między ludźmi unikały kościoła.

</doc>
<doc id="483537" url="https://pl.wikipedia.org/wiki?curid=483537" title="ZWC">
ZWC



</doc>
<doc id="483538" url="https://pl.wikipedia.org/wiki?curid=483538" title="Desmurgia">
Desmurgia

Desmurgia (gr."desmos" - więź, więzadło) – dział chirurgii, którego domeną są opatrunki. W kręgu zainteresowania desmurgii leży zarówno materiał służący do opatrywania ran, czyli opatrunek, jak również jego budowa, funkcja oraz sposób założenia.
Podręczniki desmurgii zawierają informacje o ranach i opatrunkach, zasady bandażowania, rodzaje obwojów, sposób ich wykonania (bandażowanie poszczególnych części ciała), organizację sprzętu i miejsca przy opatrywaniu rany, dobór środków bezpieczeństwa pacjenta. 
Desmurgia zajmuje się także leczniczymi właściwościami bandażowania. Bandażowanie kompresyjne jako metoda lecznicza wspomaga pracę mechanizmów odpowiedzialnych za prawidłowe krążenie chłonne i żylne. Wskazaniem do stosowania są m.in. obrzęki limfatyczne, niewydolność żylna, żylaki kończyn dolnych, obrzęki nóg podczas ciąży.

</doc>
<doc id="483548" url="https://pl.wikipedia.org/wiki?curid=483548" title="Gdyby jutra nie było">
Gdyby jutra nie było

Gdyby jutra nie było (hindi "Kal Ho Naa Ho", dewanagari: कल हो ना हो, urdu: کل ہو نا ہو, ang. "Tomorrow May Never Come", niemiecki: "Lebe und denke nicht an morgen") – produkcja bollywoodzka. Światowa premiera odbyła się 27 listopada 2003 roku, polska miała miejsce 5 maja 2006. Czas trwania filmu to 186 minut.
Występują w nim m.in.: Shah Rukh Khan, Jaya Bhaduri, Saif Ali Khan, Preity Zinta oraz Sushma Seth. W rolach specjalnych występują Kajol i Rani Mukerji. Tematem filmu jest jednanie się w rodzinie – skłóconej ze sobą, zranionej dramatem zdrady i samobójstwa, a także przemiana człowieka pod wpływem miłości, poświęcenia i przyjaźni. Przedstawione problemy są wyrażane także poprzez taniec i piosenki.
Opis filmu.
Naina (Preity Zinta) studiuje i mieszka ze swoją indyjską, pendżabsko-katolicką rodziną w Nowym Jorku. Jej najlepszym przyjacielem jest Rohit (Saif Ali Khan), niepoprawny playboy. Naina jest jedyną kobietą, której Rohit nie próbował jeszcze uwieść. Zresztą nie wierzy ona ani we flirty, ani w związki, ani w rodzinę, gdyż jej własna od lat boryka się z przeciwnościami losu. Pewnego dnia do domu w sąsiedztwie wprowadza się uroczy Aman (Shah Rukh Khan), który z miejsca podbija serca wszystkich okolicznych mieszkańców - z wyjątkiem Nainy. Dziewczynę irytuje jego beztroski i radosny styl bycia. Nie wie jednak, że Aman skrywa tajemnicę, która już wkrótce na zawsze odmieni jej życie.

</doc>
<doc id="483554" url="https://pl.wikipedia.org/wiki?curid=483554" title="Fryderyk Józef Moszyński">
Fryderyk Józef Moszyński

Fryderyk Józef Jan Kanty Moszyński herbu Nałęcz (ur. 14 marca 1738 roku w Dreźnie, zm. 21 stycznia 1817 roku w Kijowie) – generał lejtnant wojsk koronnych od 1773 roku, referendarz wielki litewski od 1773 roku, sekretarz wielki litewski, marszałek wielki koronny w latach (1793–1795), generał-major wojsk polskich od 1768 roku, wicekomendant Szkoły Rycerskiej w latach 1768–1793, w 1771 roku mianowany oboźnym wielkim litewskim, starosta nowokorczyński w 1771 roku, starosta lipnicki w 1765 roku.
Życiorys.
Syn Jana Kantego i Fryderyki Augusty, nieślubnej córki Augusta II Mocnego i hrabiny Cosel. Brat Augusta Fryderyka Moszyńskiego.
Urodził się po śmierci ojca. Był wnukiem naturalnym Augusta II Mocnego i hrabiny Cosel. Kształcił się w Saksonii. Robił szybkie postępy w nauce, znał języki obce, grał na instrumentach, śpiewał i "zapamiętale tańcował". Działalność publiczną rozpoczął od królewskiej nominacji na stopień pułkownika w regimencie piechoty saskiej. W wieku nieco ponad 16 lat, 16 listopada 1754, został pułkownikiem wojsk koronnych i otrzymał od króla-wuja Stanisława Augusta starostwo wobolnickie w ziemi upickiej na Litwie. Został starostą grodowym nowokorczyńskim 22 maja 1762 roku. Na objęciu starostwa był biskup krakowski Kajetan Ignacy Sołtyk, który po uroczystości "spłynął Wisłą do Warszawy". W tym samym roku został po raz pierwszy posłem na sejm z ziemi sandomierskiej. Bogacił się bardzo szybko, odkupił od Stanisława Wybranowskiego, chorążego lubelskiego, starostwo lipnickie, a także otrzymał od króla ekspektatywę (nadzieję) na dwa wójtostwa w ziemi sochaczewskiej. Komisarz z rycerstwa Komisji Skarbowej Koronnej w 1769 roku, w której zasiadał do 1778. Byli wraz z Antonim Tyzenhauzem – podskarbim nadwornym litewskim najważniejszymi doradcami finansowymi króla. Od 1768 był w stopniu podporucznika "podkomendantem" korpusu kadetów, komendantem korpusu był Adam Kazimierz Czartoryski w stopniu porucznika. Dofinansował Szkołę Rycerską z własnych funduszy (191 774 zł polskich). W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku za którego odpowiada król, poseł województwa sandomierskiego na sejm 1767 roku. Otrzymał Order Świętego Stanisława w 1770 i został mianowany przez króla oboźnym wielkim litewskim, a niedługo potem referendarzem wielkim litewskim. W związku z tą funkcją brał udział w posiedzeniach sejmu, począwszy od sejmu 1776 roku ("mokronowskiego"). W 1771 odznaczony Orderem Orła Białego. W 1778 został ponownie posłem, a sejm wybrał go do Departamentu Skarbu Rady Nieustającej. Członek Departamentu Interesów Cudzoziemskich Rady Nieustającej w 1779 roku. Król 27 maja 1781 mianował Moszyńskiego świeckim sekretarzem wielkim litewskim. W 1787 został plenipotentem majątkowym w Rzeczypospolitej księcia Grigorija Potiomkina. Poseł województwa bracławskiego na Sejm Czteroletni w 1788 roku. We wrześniu 1789 roku wszedł w skład Deputacji do Formy Rządu, powołanej przez Sejm Czteroletni dla określenia ustroju Rzeczypospolitej. Zasłynął jako wytrawny znawca spraw ekonomicznych, rozwijał w tym kierunku pożyteczną działalność, zwłaszcza na Sejmie Czteroletnim, gdzie układał statystykę skarbową oraz projekty ekonomicznego dźwignięcia kraju. Był autorem konstytucji sejmowej "Lustracja dymów i podanie ludności", wprowadzającej pierwszy w historii Polski spis powszechny. W 1792 przystąpił do konfederacji targowickiej, był konsyliarzem konfederacji generalnej koronnej. W tym też roku był również delegowany przez konfederację targowicką do zasiadania w Departamencie Interesów Cudzoziemskich Rady Nieustającej. Na sejmie grodzieńskim, po złożeniu urzędu przez Mniszcha, został marszałkiem wielkim koronnym. Był członkiem konfederacji grodzieńskiej 1793 roku. W 1793 roku wszedł do komisji sejmowej badającej sprawę nagłego upadku banków w Rzeczypospolitej. Został członkiem nowej Rady Nieustającej jako zwierzchnik policji i "Prezesem Kommisyi Ekonomicznej Króla Jegomości". Powszechnie znienawidzonego Moszyńskiego w czasie insurekcji kościuszkowskiej 28 czerwca 1794 rozjuszony tłum warszawski chciał powiesić. Uratował głowę dzięki interwencji Ignacego Wyssogoty Zakrzewskiego. Na starość osiadł w swoich dobrach wołyńskich, korzystał z milionowego majątku, posługiwał się tytułem wyłącznie honorowym "Rzeczywisty Radca Tajny Cesarstwa".
Był dwukrotnie żonaty: z Salomeą, córką Adama Rzyszczewskiego – kasztelana lubaczowskiego i z Barbarą Rudzieńską – córką starosty chęcińskiego Michała, zmarł bezpotomnie.

</doc>
<doc id="483557" url="https://pl.wikipedia.org/wiki?curid=483557" title="Artyleryjskie przygotowanie ataku">
Artyleryjskie przygotowanie ataku

Artyleryjskie przygotowanie ataku – jest to pierwszy okres działania artylerii w natarciu, bezpośrednio poprzedzający atak piechoty i czołgów, prowadzony w celu pozbawienia nieprzyjaciela możliwości stawiania zorganizowanego oporu. Cel ten osiąga się poprzez obezwładnianie jego sił żywych i środków ogniowych, artylerii, moździerzy, zniszczenie ważniejszych obiektów fortyfikacyjnych, sparaliżowanie systemu dowodzenia i obserwacji, zniszczenie lub ograniczenie swobody manewru odwodów nieprzyjaciela oraz ewentualne wykonanie przejść w zaporach.

</doc>
<doc id="483558" url="https://pl.wikipedia.org/wiki?curid=483558" title="Jan Wojcieszczuk">
Jan Wojcieszczuk

Jan Edward Wojcieszczuk (ur. 24 czerwca 1951 w Lublinie) – polski polityk, prawnik, pułkownik, były komendant główny Straży Granicznej i wojewoda lubelski.
Życiorys.
Syn Tadeusza i Czesławy. Ukończył studia na Wydziale Prawa i Administracji Uniwersytetu Marii Curie-Skłodowskiej w Lublinie. W 1980 uzyskał stopień doktora nauk prawnych, a rok później uprawnienia radcy prawnego. Od 1973 do 1992 był adiunktem w Zakładzie Prawa Pracy UMCS, pisał publikacje naukowe dotyczące m.in. prawa pracy i ubezpieczeń społecznych, procedury i prawa karnego.
W latach 80. wchodził w skład zespołu doradców prawnych przy Lechu Wałęsie, ówczesnym przewodniczącym Komisji Krajowej NSZZ „Solidarność”. Był także członkiem prezydium zarządu Regionu Środkowo-Wschodniej związku i dyrektorem solidarnościowej Wszechnicy. Po wprowadzeniu stanu wojennego został internowany na okres od 13 grudnia 1981 do 19 września 1982.
W 1990 został pierwszym niekomunistycznym wojewodą lubelskim, funkcję tę pełnił przez dwa lata. Był w tym samym czasie szefem Wojewódzkiego Komitetu Obrony. Po odejściu z tego stanowiska przez pięć lat sprawował urząd komendanta głównego Straży Granicznej. W okresie rządu Jerzego Buzka, od października 1998 do października 2001, był podsekretarzem stanu w Ministerstwie Finansów, od października 1999 także generalnym inspektorem kontroli skarbowej.
W 1997 otrzymał Krzyż Oficerski Orderu Odrodzenia Polski.

</doc>
<doc id="483560" url="https://pl.wikipedia.org/wiki?curid=483560" title="Miasta w Unii Europejskiej według liczby ludności">
Miasta w Unii Europejskiej według liczby ludności

To jest lista miast w Unii Europejskiej według liczby ludności. Obejmuje ona wyłącznie obszar w sztucznie wyznaczonych granicach administracyjnych, w przeciwieństwie do obszarów miejskich, aglomeracji czy obszarów metropolitalnych, które zazwyczaj posiadają znacznie większą populację.
Lista.
Informacja: Stolice administracyjnie przynależnych im państw pogrubiono.

</doc>
<doc id="483564" url="https://pl.wikipedia.org/wiki?curid=483564" title="Zrzeszenie Regionalne Kaszubów">
Zrzeszenie Regionalne Kaszubów

Zrzeszenie Regionalne Kaszubów – organizacja społeczno-kulturalna o ambicjach oddziaływania także na realia gospodarcze, powołana do życia 18 sierpnia 1929 w Kartuzach, w celu przeciwdziałania dyskryminacji Kaszubów przez władze centralne II Rzeczypospolitej i ludność napływową na Pomorzu oraz neutralizowania wpływu propagandy niemieckiej kierowanej do Kaszubów.
Historia.
Organizacja powstała z inicjatywy młodych nauczycieli. Funkcję prezesa pełnił kaszubski pisarz Aleksander Majkowski, wiceprezesem był Aleksander Labuda, a sekretarzem Jan Trepczyk.
Organem prasowym Zrzeszenia było pismo "Zrzesz Kaszëbskô", założone w 1933 roku.
Wśród członków założycieli znajdował się m.in. Wacław Szczeblewski.
Członkowie Zrzeszenia są w literaturoznawstwie kaszubskim i publicystyce historycznej zwyczajowo określani są jako Zrzeszeńcy, choć termin ten ma szerszy zakres ze względu na to, że przetrwał dłużej niż sama organizacja.
Pokłosie.
18 sierpnia na pamiątkę powołania Zrzeszenia Regionalnego Kaszubów ludność kaszubska obchodzi Święto Flagi Kaszubskiej. Uroczystość zainicjowana została w 2012 roku przez wspólnotę Kaszëbskô Jednota.

</doc>
<doc id="483565" url="https://pl.wikipedia.org/wiki?curid=483565" title="Erlend Loe">
Erlend Loe

Erlend Loe (ur. 24 maja 1969 w Trondheim) – norweski pisarz i scenarzysta.
Zadebiutował w 1993 powieścią "Tatt av kvinnen" o rozterkach uczuciowych młodego Norwega. Powieść została entuzjastycznie przyjęta przez krytyków i czytelników. Rok później napisał książkę dla dzieci "Kurt i ryba" ("Fisken"), której bohaterem jest kierowca wózka widłowego Kurt.
Inne powieści Erlenda Loe to "Naiwny. Super" ("Naiv.Super" 1996), "L" (1999), "Fakta om Finland" (2001), "Doppler" (2004).
Napisał scenariusze do kilku filmów fabularnych, m.in. nagrodzonego nagrodą FIPRESCI "Białego szaleństwa" (2009). 
Laureat wielu nagród literackich. Jego książki zalicza się często do nurtu tzw. naiwizmu. Loe opisuje swoich bohaterów z ironią, ale życzliwie. 
Mieszka i pracuje w Oslo.

</doc>
<doc id="483567" url="https://pl.wikipedia.org/wiki?curid=483567" title="Raidió Teilifís Éireann">
Raidió Teilifís Éireann

Raidió Teilifís Éireann (wym. , Radio i Telewizja Irlandii) – irlandzkie publiczne radio i telewizja, które rozpoczęły działalność 1 stycznia 1926.
Od 1950 roku RTÉ jest członkiem Europejskiej Unii Nadawców.
Linki zewnętrzne.
Oficjalna strona RTÉ

</doc>
<doc id="483568" url="https://pl.wikipedia.org/wiki?curid=483568" title="Budka telefoniczna">
Budka telefoniczna

Budka telefoniczna – konstrukcja ze szkła i metalu lub tworzywa sztucznego, w której znajduje się płatny automat telefoniczny.
Występują różne sposoby płatności: przy pomocy drobnych monet, specjalnych żetonów, kart z paskiem magnetycznym, kart mikroprocesorowych lub karty płatniczej.
Historia.
Pierwsza budka telefoniczna stanęła przed Staple Inn przy High Holborn w Londynie w maju 1903 roku za sprawą towarzystwa kolejowego Grand Central Railway. Kilka lat później budki zaczęły być stawiane przez pocztę.
Od lat 70. XX w. automaty telefoniczne były coraz rzadziej umieszczane w zamykanych budkach, zastępowano je wolno stojącymi automatami telefonicznymi osłoniętymi jedynie daszkiem lub różnego rodzaju półkabinami. Dotyczyło to zwłaszcza miejsc o dużym natężeniu ruchu takich jak dworce kolejowe czy centra handlowe.
Do czasu pojawienia się w 1979 kart magnetycznych wprowadzonych przez belgijską sieć telefoniczną RTT, automaty przyjmujące monety były demolowane i okradane.
Wraz z rozpowszechnieniem telefonów komórkowych zastosowanie budek telefonicznych do komunikacji głosowej uległo zmniejszeniu, jednak rozpowszechnienie przenośnych komputerów powoduje powstanie nowego typu usług. W 2012 roku pojawiło się na Manhattanie, Queens i Brooklynie pierwsze 10 budek oferujących bezprzewodową łączność z internetem. Natomiast od 2015 roku zaczęto realizować wart 200 milionów dolarów projekt LinkNYC, który zakłada budowę kilku tysięcy hotspotów w całym mieście. W tym samym roku podobny projekt na mniejszą skalę uruchomiono w Opolu, gdzie Orange i Urząd Miasta porozumiały się w sprawie budowy 22 hotspotów w budkach telefonicznych, jednak przy zachowaniu funkcji telefonu.
Likwidacja budek.
Wraz z rozwojem telefonii komórkowej budki telefoniczne w Polsce były sukcesywnie likwidowane. Jeszcze ok. 2000 roku było ich w kraju ok. 95 tys., a ok. 2010 roku już tylko ok. 44 tys. Najwięcej budek telefonicznych (ok. 31 tys.) zlikwidowano w latach 2006−2008. W 2015 roku działało ok. 7 tys. automatów, a od 2016 roku zaplanowano pozostawienie 5,5 tys. − w więzieniach, zakładach zamkniętych oraz szpitalnych oddziałach dziecięcych, a także po jednym w każdej gminie. We wrześniu 2016 operator Orange zapowiedział likwidację wszystkich budek telefonicznych w r. 2017. Co prawda prawo wymusza prowadzenie nierentownych usług na wyznaczonym operatorze, jednak od czasu transformacji TPSA operator nie jest wyznaczony.
W Wielkiej Brytanii u szczytu ich popularności były 92 tysiące czerwonych budek telefonicznych. W 2013 roku liczba budek wynosiła 58 500, w tym 10 tysięcy tradycyjnych, czerwonych. W 2017 było to 35 tysięcy.

</doc>
<doc id="483570" url="https://pl.wikipedia.org/wiki?curid=483570" title="RTÉ">
RTÉ



</doc>
<doc id="483571" url="https://pl.wikipedia.org/wiki?curid=483571" title="Krzysztof Rutkowski (pisarz)">
Krzysztof Rutkowski (pisarz)

Krzysztof Rutkowski (ur. 21 listopada 1953 w Warszawie) – polski historyk literatury romantycznej, dziennikarz, tłumacz i eseista. W 1989 otrzymał Nagrodę im. Kościelskich. Jest członkiem Stowarzyszenia Pisarzy Polskich oraz Collegium Invisibile.
Habilitował się rozprawą o Adamie Mickiewiczu z czasów towianizmu. Wykłada na wydziale „Artes Liberales” na Uniwersytecie Warszawskim.
Pracował w Radiu Wolna Europa i w Radio France Internationale.
Przekładał z języka francuskiego m.in. Daniela Beauvois, Pascala Quignarda, Jean Bauby'ego, Michela de Certeau.

</doc>
<doc id="483575" url="https://pl.wikipedia.org/wiki?curid=483575" title="Suchostrzygi">
Suchostrzygi

Suchostrzygi (; ) – dawna wieś kociewska, od 1 lipca 1952 roku część Tczewa, obecnie jego największe osiedle.
Opis osiedla.
Suchostrzygi liczą około 20 tys. mieszkańców. Powstały w miejscu wsi istniejącej już w XIV wieku. Niedaleko Suchostrzyg ma źródła Motława. Była to niegdyś rzeka płynąca okresowo, stąd w języku polskim nazywana była Suchostrzygą, zaś osiedle nad rzeką to dzisiejsze Suchostrzygi. Motława płynie obecnie na łąkach pomiędzy osiedlem a wsią Zajączkowo.
Suchostrzygi tworzą:
Suchostrzygi to silnie zurbanizowane, duże osiedle mieszkaniowe, handlowe i przemysłowe. Znajdują się tutaj banki, firmowe sklepy odzieżowe itd. W południowej części osiedla umiejscowiona jest podstefa Pomorskiej Specjalnej Strefy Ekonomicznej oraz tereny przemysłowe po zlikwidowanym przedsiębiorstwie Unimor. Osiedle Suchostrzygi zabudowane jest w dużej mierze przez bloki 4- i 10-piętrowe, których budowa przypada na drugą połowę lat 70. i 80. XX w. Osiedle Prątnica (pierwsze budynki z lat 60. XX w.) – domy wolno stojące, w większości jednorodzinne, natomiast osiedle Bajkowe powstało w ostatnich latach XX w. na terenie dawnej wsi Piotrowo. Osiedle to posiada spory potencjał mieszkaniowy, który cały czas sukcesywnie rozwija, tworząc nowoczesne budownictwo mieszkaniowe. Malinowo to północno-wschodnia część osiedla Suchostrzygi, powstała na obszarze dawnego majątku ziemskiego, później wsi o tej samej nazwie. Od lat 60. do końca lat 90. XX w. znajdował się tam Kombinat Owocowo-Warzywny Malinowo (rozbudowany zespół szklarniowy), na którego terenie obecnie zlokalizowane są duże obiekty handlowe.
Wspólnoty wyznaniowe.
Na Suchostrzygach znajduje się także plac Papieski wraz ze znajdującym się w jego centrum pomnikiem Jana Pawła II.
Edukacja.
Na osiedlu funkcjonują następujące szkoły:

</doc>
<doc id="483576" url="https://pl.wikipedia.org/wiki?curid=483576" title="Claudio López">
Claudio López

Claudio Javier Lopez (ur. 17 lipca 1974 w Río Tercero, Córdoba) – argentyński piłkarz grający na pozycji napastnika, wielokrotny reprezentant Argentyny. W okresie gry w CF Valencia uznawany za najszybszego gracza Primera Division.
Przebieg kariery.
Zaczynał karierę w tym samym klubie co Juan Sebastian Veron – Estudiantes La Plata – jednakże już po jednym sezonie przeniósł się do Racingu, gdzie spędził okres czterech lat, zaliczając 116 występów i 25 bramek. W Europie zwrócono uwagę na jego ponad przeciętną szybkość i po udanych występach podczas Olimpiady w Atlancie, latem 1996 zameldował się w Europie, a dokładniej w Valencii.
Początkowo z Brazylijczykiem Romário i Chorwatem Vlaoviciem, a później również Ortegą czy Kily Gonzálezem doprowadził Valencię na szczyty europejskiego futbolu. Szczyt kariery Argentyńczyka przypada na rok 2000, kiedy to w barwach Valencii po pokonaniu Lazio i FC Barcelony, udało się Hiszpanom awansować do finału Champions League; tam jednak musieli uznać wyższość Realu Madryt.
Latem 2000 roku Lopez został sprzedany do Lazio za 35 mln euro. Wraz ze sprowadzonym z Parmy Crespo (54 mln!), Lazio miało rządzić i dzielić w Europie. Występy w Valencii zamknął w liczbie 123, przy 42 golach. Lopez kariery we Włoszech nie zrobił; po olbrzymich transferach, Lazio jako faworyt bukmacherów do wygrania Ligi Mistrzów zawiodło na całej linii, zwolniony został trener Ericsson [później objął reprezentację Anglii], a klub ogarnął się w gigantycznym kryzysie finansowym i sportowym. Lopez wytrzymał w Rzymie cztery lata (105 występów i 28 bramek), zwłaszcza w przedostatnim roku swej gry, stając się największym liderem zespołu. Mimo wielu ofert z czołowych europejskich drużyn, 30-letni wówczas skrzydłowy zdecydował się kontynuować karierę w Meksyku, w klubie America (87 meczów, 25 goli).
W końcu, w styczniu 2007 roku wrócił do Racingu, na rozgrywki Clausury. Nie był już największą gwiazdą drużyny, a większość ważnych bramek zdobył jako rezerwowy, wspomagając swoich młodszych kolegów doświadczeniem w końcówkach spotkań. Mimo 10 bramek zdobytych w okresie roku, Lopez zdecydował się opuścić Racing i koniec kariery spędzić w Kansas City Wizards.
W czerwcu 2010 piłkarz jeszcze raz zmienił klub. Po dwóch latach spędzonych w Kansas City Wizards Claudio Lopez trafił do drużyny Colorado Rapids.
W reprezentacji Claudio Lopez grał od 1995 przez kolejne 8 lat. Jako piłkarz U-23 zdobył srebrny medal na Olimpiadzie w Atlancie, później, bez większych sukcesów uczestniczył w Mistrzostwach Świata 1998 i 2002. Karierę reprezentacyjną zakończył w 2003, zaliczając ostatecznie w barwach 'Albicelestes' 58 meczów i 10 bramek.

</doc>
<doc id="483578" url="https://pl.wikipedia.org/wiki?curid=483578" title="Jan Drzewiecki (kapitan)">
Jan Drzewiecki (kapitan)

Jan Drzewiecki (ur. 20 kwietnia 1898 w Leśmierzu, zm. 1 lipca 1942 w Toruniu) – kapitan rezerwy piechoty Wojska Polskiego.
Życiorys.
W roku 1934 był porucznikiem rezerwy 36 pułku piechoty Legii Akademickiej ze starszeństwem z dniem 1 grudnia 1920 i 2 lokatą. pozostawał na ewidencji Powiatowej Komendy Uzupełnień Warszawa Miasto III.
W czasie kampanii wrześniowej wyznaczony został do konwojowania 500 Polaków niemieckiego pochodzenia, przeznaczonych do internowania w Warszawie po agresji III Rzeszy na Polskę. W skład konwoju wchodziło 200 junaków Przysposobienia Wojskowego z gimnazjum Kopernika i szkół zawodowych Torunia. Drzewiecki przyjął rozkaz niechętnie, wiedząc o braku doświadczenia swoich podkomendnych. W czasie konwojowania doszło do próby ucieczki grupy Niemców, którzy prawdopodobnie zaatakowali eskortujących, zmuszając ich tym samym do obrony. W wyniku strzelaniny zginęło kilku niemieckich internowanych, a propaganda III Rzeszy wykorzystała ten fakt, nazywając konwój „marszem śmierci”. Po doprowadzeniu internowanych do Warszawy, kapitan Drzewiecki oraz jego podkomendni walczyli w obronie miasta i dostali się do niewoli.
W marcu 1942 Drzewiecki wraz z trzydziestoma siedmioma innymi Polakami stanął przed niemieckim Sądem Specjalnym w Bydgoszczy. Wszystkim zarzucono zamordowanie 150 Niemców podczas marszu śmierci do Łowicza. Podczas procesu wyszło na jaw, że zgromadzone przez niemiecką prokuraturę dowody są mocno poszlakowe, a akt oskarżenia obfituje w niejasności i niedopowiedzenia. Sąd uznał jednak arbitralnie, że w czasie „marszu śmierci” zabito i raniono 49 Niemców, choć nie był w stanie wymienić ani jednej ofiary z imienia i nazwiska. W rezultacie dwudziestu jeden oskarżonych – w tym Drzewiecki – zostało skazanych na karę śmierci.
Kapitan Jan Drzewiecki został powieszony 1 lipca 1942 w garażu na zapleczu budynku Gestapo przy ul. Bydgoskiej w Toruniu, co było świadomym złamaniem postanowień III konwencji genewskiej, dotyczącej traktowania jeńców wojennych. Ciało kapitana Niemcy wywieźli do lasu w Olku i zakopali w młodym zagajniku. 23 lipca 1945, ciało odkryto przypadkowo i złożono następnego dnia na toruńskim cmentarzu NMP przy ulicy Wybickiego.

</doc>
<doc id="483583" url="https://pl.wikipedia.org/wiki?curid=483583" title="Krzyk (obraz)">
Krzyk (obraz)

Krzyk (norw. "Skrik") – obraz ekspresjonistyczny namalowany w 1893 r. przez norweskiego artystę Edvarda Muncha. Wielu krytyków sztuki uznało, że "Krzyk" to największe dzieło Muncha. Ich zdaniem obraz przedstawia współczesnego człowieka przeszytego bólem egzystencjalnym. Krajobraz w tle przedstawia fiord w pobliżu Oslo, widoczny ze wzgórza Ekeberg. Obrazowi nadawano też tytuł "Płacz".
"Krzyk", obok takich obrazów, jak "Mona Lisa" Leonarda da Vinci czy " Słoneczniki" Vincenta van Gogha, należy do najbardziej znanych obrazów na świecie. Jest uważany za arcydzieło ekspresjonizmu.
Fryz życia (Livsfrisen).
Munch namalował w latach 1892–1895 cztery obrazy pod tytułem "Krzyk", stosując różne techniki malarskie. Serię tę nazwał "Fryz życia", a poświęcona była śmierci, strachowi i miłości. Pierwszy obraz (1893) w technice łączonej z wykorzystaniem farby olejnej, tempery oraz pasteli na kartonie (91 × 73,5 cm) przechowywany jest w Narodowej Galerii w Oslo, kolejny obraz (1910) w temperze na kartonie (wymiary 83,5 × 66 cm) znajduje się w Muzeum Muncha w Oslo. Pozostałe dwa obrazy z serii zostały wykonane techniką pasteli: trzecia wersja także znajduje się w Muzeum Muncha, a czwarta wersja (1895) znajdowała się w zbiorach prywatnego kolekcjonera Pettera Olsena. W 2012 Olsen sprzedał posiadany przez siebie egzemplarz dzieła za sumę ponad 119 mln dolarów i w chwili finalizowania transakcji była to najwyższa jak to tej pory kwota zapłacona za dzieło sztuki na rynku aukcyjnym.
Edvard Munch przeniósł również swoje dzieło do litografii, aby obraz można było powielić i rozesłać na cały świat.
Inspiracja.
Munch napisał na temat "Krzyku" następujące słowa:
"Szedłem ścieżką z dwojgiem przyjaciół – słońce miało się ku zachodowi – nagle niebo wypełniła krwista czerwień – zatrzymałem się, czując wyczerpanie i oparłem się na barierce – nad czarno-błękitnym fiordem było widać krew oraz języki ognia; – moi przyjaciele szli dalej, a ja stałem tam i trząsłem się z wrażenia – poczułem nieskończony krzyk przepływający przez naturę".
Wypowiedź ta skłoniła niektórych krytyków do stwierdzenia, że osoba na obrazie nie krzyczy, lecz niemo otwiera usta w reakcji na krzyk przepływający przez naturę. W tym samym czasie siostra Muncha, Laura została oddana do szpitala psychiatrycznego u podnóża Ekebergu.
Inna, nowsza teoria głosi, że autor mógł zaczerpnąć inspirację z wydarzenia roku 1883, kiedy to 27 sierpnia doszło do erupcji wulkanu Krakatau. Popioły tego wulkanu przykryły ziemię, a niebo podczas zachodów słońca przybierało ciemnoczerwony kolor.
Ekspresjonizm.
"Krzyk" uważany jest za pierwszy charakterystyczny obraz ekspresjonistów i za najbardziej charakterystyczny dla "malarstwa duszy" Muncha. Wymowa obrazu opiera się głównie na środkach wyrazu malowanej postaci, kolorach i prowadzeniu pędzla. Pierwszy plan ukazuje groteskową postać w nienaturalnych kolorach, która nie może być wizją postaci realnie istniejącej. Munch, opuszczając swoje duchowe wnętrze, wizualizuje bezradną stronę życia: strach i Apokalipsę. Siła wyrazu motywów obrazu ma sugerować bliskość i podobieństwo do egzystencji każdego człowieka. Zaobserwowano w chronologii powstawania kolejnych wersji obrazu, że kolor tła rozwijał się od jasnopomarańczowego do ciemnoczerwono-pomarańczowego.
Losy obrazu.
Dnia 12 lutego 1994 r. z Narodowej Galerii w Oslo skradziono jedną z wersji obrazu (w odcieniu czerwono-pomarańczowym). Odzyskano ją po 3 miesiącach. 22 sierpnia 2004 r. z Munch-museet (Muzeum Muncha) w Oslo skradziono inną, jasnopomarańczową wersję obrazu. Została wyniesiona w biały dzień na oczach sterroryzowanych bronią strażników i widzów. Wraz z nim ukradziono inny obraz Muncha, "Madonnę". Podczas procesu osób podejrzanych o napad pojawiły się podejrzenia, że obraz zniszczono, jako niezbywalny na czarnym rynku. Obraz, wartości ok. 54 milionów euro, został odnaleziony po dwóch latach i 9 dniach, 31 sierpnia 2006 r., kiedy to norweska policja odzyskała skradzione dzieło. Informację na temat miejsca przechowywania obrazu podał jeden z przestępców sądzonych w procesie o napad na bank NOKAS w Stavanger. Oba napady były ze sobą powiązane i współpraca z policją stała się szansą na uzyskanie niższego wyroku w sprawie NOKAS.
2 maja 2012 dom aukcyjny Sotheby's sprzedał obraz za 119 922 500 dolarów. Sprzedawcą był Petter Olsen, norweski biznesmen, którego ojciec był sąsiadem i przyjacielem Muncha.

</doc>
<doc id="483584" url="https://pl.wikipedia.org/wiki?curid=483584" title="Gontowa (góra)">
Gontowa (góra)

Gontowa (niem. "Schindelberg") – wzniesienie (723 m n.p.m.) w Sudetach Środkowych, w paśmie Gór Sowich, we Wzgórzach Wyrębińskich.
Położenie i opis.
Wzniesienie położone jest w północno-zachodniej części Wzgórz Wyrębińskich, na południowy zachód od miejscowości Sokolec. Szczyt jest najwyższym wzniesieniem Wzgórz Wyrębińskich. Wznosi się w północnej części Koziego Grzbietu i stromym Sowim Zboczem opada na wschód do doliny Sowiego Potoku.
Gontowa zbudowana jest z utworów czerwonego spągowca: piaskowców, zlepieńców i łupków, w których występują niewielkie pokłady węgla kamiennego. Skały te należą do północnego skrzydła niecki śródsudeckiej.
Szczyt w większości porośnięty lasem świerkowym i świerkowo-bukowym regla dolnego.
Historia.
W okresie II wojny światowej w zboczach góry prowadzono zakrojone na dużą skalę roboty górniczo-budowlane. W wyniku tych prac powstał Kompleks Gontowa złożony z podziemnych hal i 4 sztolni o długości 150 m połączonych przecznicą o długości około 100 m.
W zboczu góry w związku z poszukiwaniem uranu w Sudetach wydrążono w 1957 roku przez Grupę Poszukiwawczą Zakładów Przemysłowych R-1 w Kowarach upadową „Kazimierz” o długości ponad 300 metrów. Stwierdzono występowanie rud uranu, ale ze względu na jego małą zawartość nie podjęto wydobycia. W 1959 roku upadową „Kazimierz” przejęła KWK "Nowa Ruda", w której eksploatowała węgiel kamienny tylko przez rok. W późniejszym okresie upadową przebudowano i eksploatację prowadzono do 1974 roku wydobywając przeciętnie 30-40 tys. t węgla rocznie .
Szlaki turystyczne.
Przez wschodnie i północno-wschodnie zbocza Gontowej prowadzi szlak turystyczny:

</doc>
<doc id="483590" url="https://pl.wikipedia.org/wiki?curid=483590" title="Aerobus">
Aerobus



</doc>
<doc id="483599" url="https://pl.wikipedia.org/wiki?curid=483599" title="Jacek Bednarz">
Jacek Bednarz

Jacek Piotr Bednarz (ur. 5 czerwca 1967 w Mysłowicach) – polski piłkarz; grał na pozycji obrońcy oraz pomocnika.
Kariera klubowa.
W I lidze zadebiutował 18 lipca 1990 roku w meczu Ruch Chorzów – Igloopol Dębica. Bednarz w Ruchu grał przez cztery sezony, a następnie trafił do Legii Warszawa, gdzie spędził sześć lat. Ostatnim klubem w jego karierze była Pogoń Szczecin, w której po sezonie 2001/2002 zakończył karierę zawodniczą. Ostatni mecz w karierze rozegrał 24 kwietnia 2002 roku (Polonia Warszawa – Pogoń 5–0).
W I lidze wystąpił w sumie w 317 meczach i zdobył 22 bramki.
Po zakończeniu kariery piłkarskiej.
W maju 2004 roku został rzecznikiem prasowym Legii Warszawa. Funkcję tę sprawował do 1 grudnia kiedy objął w tym klubie posadę dyrektora sportowego. W Legii pracował do września 2005 roku, kiedy to jego obowiązki przejął nowy trener warszawskiej drużyny Dariusz Wdowczyk. Od 1 czerwca 2007 roku do 1 września 2009 roku był dyrektorem sportowym Wisły Kraków. 12 marca 2012 roku powrócił do Wisły na stanowisko wiceprezesa zarządu klubu do spraw sportowych. 5 lutego po rezygnacji dotychczasowego prezesa Wisły Rada Nadzorcza powierzyła mu funkcję pełniącego obowiązki prezesa klubu. Od 8 kwietnia 2013 roku do 25 sierpnia 2014 był prezesem Zarządu Wisły, przez ponad rok był to zarząd jednoosobowy. 25 sierpnia 2014 roku Jacek Bednarz po przegranym konflikcie z kibicami Wisły Kraków został odwołany ze stanowiska przez Radę Nadzorczą Wisły Kraków.
Od 23 października 2017 do 30 maja 2018 był dyrektorem sportowym Piasta Gliwice. 
Od marca do lipca 2020 roku Bednarz pełnił funkcję prezesa III-ligowej Elany Toruń.
Życie prywatne.
Absolwent I Liceum Ogólnokształcącego im. Juliusza Słowackiego w Chorzowie. Z wykształcenia jest prawnikiem, ukończył studia na Wydziale Prawa i Administracji Uniwersytetu Śląskiego w Katowicach.
Bednarz był ekspertem w magazynach piłkarskich stacji Canal+ oraz Magazynie Orange Ekstraklasa na antenie TVN.

</doc>
<doc id="483600" url="https://pl.wikipedia.org/wiki?curid=483600" title="Aerofototopografia">
Aerofototopografia



</doc>
<doc id="483601" url="https://pl.wikipedia.org/wiki?curid=483601" title="Political action committee">
Political action committee

Political action committee (PAC) – zorganizowana grupa aktywnie wpływająca na wybory kandydatów do ciał przedstawicielskich w Stanach Zjednoczonych, której celem jest wspieranie tych kandydatów, którzy głoszą realizację celów zgodnych z zamierzeniami grupy lub zwalczania tych, którzy sprzeciwiają się tym celom. W odróżnieniu od zwykłych komitetów wyborczych, PAC nie są nastawione na popieranie pojedynczych kandydatów, lecz na forsowanie swoich interesów poprzez wspieranie lub zwalczanie wielu kandydatów.
Prawo amerykańskie nakazuje by każdy PAC przedstawiał finansowy raport wspierania ugrupowań politycznych. Prawo federalne dokładnie określa maksymalną sumę, jaką PAC może wesprzeć inne organizacje:
Super PAC.
Nowe "super" PAC to rodzaj komitetów politycznych, które powstały po decyzji Sądu Apelacyjnego USA w sprawie Speechnow v. FEC w 2010 roku. PAC-y te nie przekazują żadnych datków na rzecz kandydatów lub partii, ale dokonują niezależnych wydatków w wyścigach federalnych, prowadząc reklamy, wysyłając pocztę lub komunikując się w inny sposób, popierając wybór lub porażkę konkretnego kandydata. Nie ma żadnych limitów ani ograniczeń dotyczących źródeł funduszy, które mogą być wykorzystane na te wydatki. Komitety te składają regularne raporty finansowe do FEC, które zawierają informacje o ich darczyńcach i wydatkach.

</doc>
<doc id="483603" url="https://pl.wikipedia.org/wiki?curid=483603" title="Wolfheart (zespół muzyczny)">
Wolfheart (zespół muzyczny)

Wolfheart – fińska deathmetalowa grupa założona w 1997 w Raahe jako duet przez muzyków z zespołu Charon. Zespół nagrał tylko jeden album, po czym zaprzestał swojej działalności. Ich wytwórnią było Mighty Music.

</doc>
<doc id="483604" url="https://pl.wikipedia.org/wiki?curid=483604" title="Twierdzenie Carmichaela">
Twierdzenie Carmichaela



</doc>
<doc id="483605" url="https://pl.wikipedia.org/wiki?curid=483605" title="Ciemna strona Słońca">
Ciemna strona Słońca

Ciemna strona Słońca (ang. "The Dark Side of the Sun") - opowieść science fiction napisana przez Terry’ego Pratchetta i wydana po raz pierwszy w 1976 roku. Po kilku latach uznana została za kontynuację wydanej później pierwszej części serii powieści Dysk. Przez wielu fanów uważana następnie za zapowiedź serii Świat Dysku, pomimo małych powiązań z Warstwami wszechświata. Jednak terminologia zawarta w jej treści tej książki pojawia się ponownie w tej samej lub podobnie brzmiącej treści w kolejnych książkach serii. Książka nawiązuje swoim stylem do dzieł Isaaca Asimova. W Polsce książka ukazała się w tłumaczeniu Jarosława Kotarskiego.

</doc>
<doc id="483608" url="https://pl.wikipedia.org/wiki?curid=483608" title="Wolfheart">
Wolfheart



</doc>
<doc id="483609" url="https://pl.wikipedia.org/wiki?curid=483609" title="Oktawa (muzyka)">
Oktawa (muzyka)



</doc>
<doc id="483612" url="https://pl.wikipedia.org/wiki?curid=483612" title="Friedrich Lorentz">
Friedrich Lorentz

Friedrich Lorentz, Fryderyk Lorentz (ur. 18 grudnia 1870 w Güstrow w Meklemburgii, zm. 29 marca 1937 w Sopocie) – niemiecki slawista i historyk, badacz języka, kultury materialnej i historii Kaszubów oraz ich luterańskiego odgałęzienia z Pomorza Zachodniego tzw. Słowińców.
Życiorys.
Urodzony w Güstrow w Meklemburgii. Gimnazjum ukończył w 1890 r. w Wismarze. Językoznawstwo i slawistykę studiował w Heidelbergu i w Lipsku. Doktorat zdobył w 1894. W 1896 r. po otrzymaniu stypendiów książęcego i hrabiowskiego zamieszkał w Gdańsku, poświęcając się badaniom języka kaszubskiego. Na Kaszubach odwiedzał rodzinę Zitzewitzów. Po zakończeniu badań nad Słowińcami mieszkał kolejno w Wejherowie, Kartuzach i Sopocie. W 1907 r. założył w Kartuzach Kaszubskie Towarzystwo Ludoznawcze, którego organem były Mitteilungen des Vereins für Kaschubische Volkskunde. W 1920 roku Lorenz współpracował z Gryfem. W tym samym roku został członkiem Instytutu Zachodnio-Słowiańskiego a pięć lat później członkiem Akademii Umiejętności w Leningradzie. Był współautorem dzieła: "Kaszubi – kultura ludowa i język", które przetłumaczono i wydano po angielsku jako "The Cassubian Civilization" (1935).
Pochowany na Cmentarzu Komunalnym w Sopocie (kwatera L2-7-2).

</doc>
<doc id="483613" url="https://pl.wikipedia.org/wiki?curid=483613" title="Masoneria">
Masoneria



</doc>
<doc id="483617" url="https://pl.wikipedia.org/wiki?curid=483617" title="Ekeberg">
Ekeberg

Ekeberg - część przedmieścia Oslo w Norwegii, położona nad fiordem Oslofjord na terenie dzielnicy Nordstrand.
Wcześniejsza miejscowość Ekeberg została włączona w administracyjne granice miasta Oslo (Wielkie Oslo) w dniu 1 stycznia 2004.
Dzielnica znana dzięki obrazowi Edvarda Muncha, "Krzyk", namalowanego z wykorzystaniem krajobrazu, jaki rozciąga się z Ekeberg na Oslofjorden.
W dzielnicy tej, na stadionie Ekebergsletta, odbywają się każdego lata norweskie rozgrywki pucharowe w piłce nożnej.

</doc>
<doc id="483624" url="https://pl.wikipedia.org/wiki?curid=483624" title="Gérard Grisey">
Gérard Grisey

Gérard Grisey (ur. 16 czerwca 1946 w Belfort, zm. 11 listopada 1998 w Paryżu) – francuski kompozytor, pionier spektralizmu.
Życiorys.
Uczył się w konserwatorium w Trossingen (1963-1965), następnie w Konserwatorium Paryskim (1965-1972), gdzie uczęszczał na kursy kompozytorskie u Oliviera Messiaena. Studiował także u Henri Dutilleux w École normale i uczestniczył w seminariach kompozytorskich Karlheinza Stockhausena, György Ligetiego i Iannisa Xenakisa w Darmstadt (1972). Od 1980 związany z IRCAM-em, w latach 1982–1986 uczył na uniwersytecie w Berkeley, a od 1986 wykładał w konserwatorium w Paryżu.
Twórczość.
Razem z Tristanem Murailem dał podwaliny nowej technice kompozytorskiej, zwanej spektralizmem i był przedstawicielem kierunku o tej nazwie. Wzorcową kompozycją stał się cykl jego utworów "Les espaces acoustiques" („przestrzenie akustyczne”). Przeznaczony jest na obsadę zwiększającą się od altówki solo do 80-osobowej orkiestry. Punktem wyjścia dla melodii i harmonii jest w nich sonogram dźwięku E zagranego na puzonie.

</doc>
<doc id="483627" url="https://pl.wikipedia.org/wiki?curid=483627" title="Michał Stanisław Piechowski">
Michał Stanisław Piechowski

Michał Stanisław Piechowski (ur. 1662 w Piechowicach, zm. 29 stycznia 1723 w Przemyślu) – biskup sufragan przemyski, biskup tytularny Gratianopolis, historyk, prawdopodobnie pierwszy biskup pochodzenia kaszubskiego.
Życiorys.
Był synem Stanisława Żuroch-Piechowskiego i Zofii z domu Lamk, właścicieli części Piechowic. Używał herbu Leliwa. Jego ojciec wywodził się z rodziny Żuroch-Czapiewskich z Czapiewic, której gałąź osiedliła się w Piechowicach i przyjęła nazwisko od nowej posiadłości.
Studiował prawo na Akademii Krakowskiej 

</doc>
<doc id="483628" url="https://pl.wikipedia.org/wiki?curid=483628" title="Partia Krasnoludków">
Partia Krasnoludków

Partia Krasnoludków – anarchistyczny ruch społeczno-artystyczny. Powstał w Amsterdamie, w roku 1969 jako kontynuacja ruchu Provo. W lutym 1971 roku powołał do życia Wolne Państwo Pomarańczowe, które miało być alternatywą dla systemu kapitalistycznego. Najbardziej znanymi aktywistami Partii Krasnoludków byli Roel van Duijn i Robert Jasper Grootveld. Historia partii została opisana w książce
Coen Tasman "Louter kabouter, kroniek van een beweging" (). Najwięcej informacji o Partii Krasnoludków w języku polskim można znaleźć w książce Kazimierza Jankowskiego "Hippisi w poszukiwaniu Ziemi Obiecanej" ().

</doc>
<doc id="483629" url="https://pl.wikipedia.org/wiki?curid=483629" title="Fikcja interaktywna">
Fikcja interaktywna

Fikcja interaktywna (z ang. "Interactive fiction", w skrócie IF) – rodzaj programów komputerowych, w których użytkownik posługuje się tekstem do komunikacji z programem i do wydawania poleceń fikcyjnej postaci, usytuowanej w wirtualnym świecie gry. Komendy są często bardzo uproszczone i przyjmują postać pary słów (np. „weź słoik”) lub prostego zdania (np. „otwórz drzwi kluczem”). Programy tego typu można postrzegać dwojako: jako gry bądź jako rodzaj dzieł literackich.
Gatunek wywodzi się z tekstowych gier przygodowych, posiada z nimi wiele cech wspólnych, jednak obecne programy tego typu często rezygnują całkiem z grafiki i dźwięku, na rzecz rozbudowanej narracji, bądź skomplikowanych zagadek. Nazwy "interactive fiction" używa się zazwyczaj, by odróżnić gatunek od pierwotnych gier tekstowych, które często umożliwiały tylko bardzo szczątkową komunikację użytkownika z programem, służy również utożsamianiu gatunku z konkretną społecznością internetową.
IF można obecnie stosunkowo łatwo tworzyć przy pomocy wyspecjalizowanych języków programowania, na przykład Inform i TADS.
Istnieje i jest stopniowo rozwijana biblioteka inform-pl, współpracująca z językiem/kompilatorem Inform. Biblioteka ta umożliwia tworzenie pełnowartościowych gier IF, które komunikują się z graczem w języku polskim.
Od 1995 roku odbywa się coroczny konkurs krótkich form interactive fiction.

</doc>
<doc id="483630" url="https://pl.wikipedia.org/wiki?curid=483630" title="Bolesław Piechowski">
Bolesław Piechowski

Bolesław Piechowski (ur. 10 grudnia 1885 w Osówku, zamordowany po 12 sierpnia 1942 w Hartheim koło Linzu w Austrii) – polski duchowny rzymskokatolicki, działacz Towarzystwa Młodokaszubów, więzień KL Stutthof, KL Sachsenhausen, KL Dachau (numer obozowy 22747).
W latach 1898-1906 kształcił się w Collegium Marianum w Pelplinie i w gimnazjum w Świeciu, gdzie w 1906 roku uzyskał maturę. Studia odbywał w Seminarium Duchownym w Pelplinie. Święcenia kapłańskie otrzymał 9 marca 1913 roku. W 1926 roku został kuratusem w Lubiszewie. Po wybuchu II wojny światowej został aresztowany przez Niemców 10 września 1939 i zatrudniony na roli do pracy u niemieckiego rolnika. Następnie przebywał w niemieckim więzieniu w Gdańsku, potem w obozie koncentracyjnym w Stutthofie i od 10 kwietnia 1940 roku w obozie w Oranienburgu, skąd przewieziono go do Dachau. Zginął w tzw. transporcie inwalidów 12 sierpnia 1942 roku.

</doc>
<doc id="483631" url="https://pl.wikipedia.org/wiki?curid=483631" title="Gateway Arch">
Gateway Arch

Gateway Arch (pol. "Łuk Wjazdowy") – obiekt architektoniczny w kształcie 192-metrowego łuku, który znajduje się w Saint Louis w USA.
Jest położony na terenie Jefferson National Expansion Memorial, nad brzegiem rzeki Missisipi, w pobliżu miejsca, gdzie zakończyła się Ekspedycja Lewisa i Clarka. Określany jako "Pomnik zdobywców Dzikiego Zachodu" ma upamiętniać fakt, że St. Louis było miejscem, skąd na zachód wyruszali pierwsi osadnicy, przeprawiając się przez Missisipi.
Gateway Arch został zaprojektowany przez amerykańskiego architekta fińskiego pochodzenia Eero Saarinena i stał się symbolem Saint Louis. Budowa rozpoczęła się 12 lutego 1963, a zakończyła 28 października 1965. Całkowity koszt budowy wyniósł ok. 15 mln dolarów.
Gateway Arch to druga pod względem wysokości budowla w stanie Missouri zaraz po One Kansas City Place w Kansas City.
Szczegóły konstrukcyjne budowli.
Rozpiętość łuku przy podstawie wynosi 192 metry (tyle samo co jego wysokość) i jest kształtu krzywej łańcuchowej. Każda część, z której jest zbudowany łuk, to trójkąt równoboczny o boku 16,5 m przy podłożu, do 5,2 m w najwyżej położonym punkcie. Konstrukcja wykonana jest z dwupłaszczowych modułów stalowych o przekroju trójkątnym. Wewnętrzny płaszcz ze stali węglowej grubości 10 mm tworzy konstrukcję, natomiast zewnętrzny płaszcz ze stali nierdzewnej jest wykończeniem łuku. Nowatorska konstrukcja nie posiada wewnętrznego szkieletu nośnego; moduły są samonośne.

</doc>
<doc id="483632" url="https://pl.wikipedia.org/wiki?curid=483632" title="Kiczory">
Kiczory



</doc>
<doc id="483637" url="https://pl.wikipedia.org/wiki?curid=483637" title="Nora Ney">
Nora Ney

Nora Ney, właściwie Sonia Najman (ur. 25 maja 1906 w Sielachowskich, zm. 21 lutego 2003 w Encinitas) – polska aktorka żydowskiego pochodzenia.
Życiorys.
W wywiadzie dla tygodnika "Kino" aktorka podała miejsce urodzenia wieś Sielachowskie, natomiast Grzegorz Rogowski w książce "Skazane na zapomnienie. Polskie aktorki filmowe na emigracji" podaje miejsce urodzenia aktorki pobliskie (ok. 6 km) miasteczko Wasilków (w którym od 2023 odbywa się Festiwal filmowy im. Nory Ney), położone na północ od Białegostoku. W miejscowości tej mieszkała cała rodzina Najmanów, tutaj też ojciec artystki, Jakob Najman prowadził skład drewna i był zamożnym przedsiębiorcą. Matka Soni, Maria, zmarła, gdy ta była jeszcze małym dzieckiem, a ojciec ożenił się ponownie.
W 1925 roku zdała maturę w elitarnym, prywatnym, koedukacyjnym gimnazjum Dawida Druskina przy ul. Szlacheckiej 4 w Białymstoku. Tuż po zakończeniu edukacji, świadoma planów wydania jej za mąż za zamożnego, starszego mężczyznę, uciekła z domu.
Późniejsza wielka gwiazda przedwojennego kina polskiego wyjechała do Warszawy, gdzie rozpoczęła naukę w Instytucie Filmowym Wiktora Biegańskiego. Jej doskonałe warunki: egzotyczna uroda, doskonała sylwetka i wysoka sprawność fizyczna szybko zostały docenione, a pierwsza rola filmowa pozwoliła zdobyć stały kontrakt z wytwórnią Leo-Film, co zagwarantowało jej stabilność ekonomiczną i godziwe warunki egzystencji. Nora Ney zadebiutowała w 1926 roku epizodyczną rolą cyrkówki w niemym filmie "Czerwony błazen" (komedia-kryminał reżyserowana przez Henryka Szaro). Jej najbardziej znaną rolą stała się postać Aniuty w filmie "Córka generała Pankratowa" (1934). 
Gdy w 1939 roku wybuchła wojna, Nora Ney wraz ze swoją córeczką i mężem uciekła na Wschód, do Związku Radzieckiego; została zesłana w głąb imperium, dzięki czemu – paradoksalnie – uratowała swe życie. Po wojnie, po krótkim pobycie w Polsce, zdecydowała się na wyjazd do Stanów Zjednoczonych – wraz z córką Joanną i siostrą Lidią Leichter w 1946 roku przybyła do Nowego Jorku, gdzie podejmowała niewielkie, ze względów językowych, nieme role filmowe.
W związki małżeńskie Ney wstępowała czterokrotnie. Jej pierwszym życiowym partnerem był Seweryn Steinwurzel, wybitny operator filmowy współpracujący z nią przy wielu produkcjach, współtwórca jej celebryckiego wizerunku w polskim kinie. Drugim małżonkiem był Józef Fryd, dziennikarz, dystrybutor filmów zagranicznych w Polsce i producent filmowy. Trzecim mężem Ney był psychiatra Eugeniusz J. Brown, z którym Nora nie związała się na długo w Stanach Zjednoczonych. Jej ostatnim mężem był Leon Friedland, emerytowany biznesmen o petersburskich korzeniach, z którym w końcu lat 80. przeniosła się na południe USA. 
Jedyna córka aktorki, Joanna Maria Ney, urodzona w 1936 z małżeństwa z Józefem Frydem, jest amerykańską specjalistką ds. PR, kuratorką sztuki tańca, a także członkinią Amerykańskiej Akademii Sztuki i Wiedzy Filmowej. W serialu biograficznym "Bodo" z 2016 w rolę Nory Ney zagrała "Anna Próchniak".

</doc>
<doc id="483638" url="https://pl.wikipedia.org/wiki?curid=483638" title="Tadeusz Jankowski">
Tadeusz Jankowski



</doc>
<doc id="483641" url="https://pl.wikipedia.org/wiki?curid=483641" title="Frederick Copleston">
Frederick Copleston

Frederick Charles Copleston SJ (ur. 10 kwietnia 1907 w Taunton, zm. 3 lutego 1994 w Londynie) – jezuita, historyk filozofii.
Życiorys.
Copleston przyjął katolicyzm, będąc uczniem Marlborough College. Jest autorem jedenastotomowej "Historii filozofii", obejmującej okres od starożytności do XX w. Znany jest m.in. z publicznej debaty z Bertrandem Russellem na temat istnienia Boga, jaka odbyła się w BBC w roku 1948 i podobnej debaty z filozofem analitycznym Alfredem Ayerem na temat pozytywizmu logicznego.

</doc>
<doc id="483642" url="https://pl.wikipedia.org/wiki?curid=483642" title="Ulysses Simpson Grant">
Ulysses Simpson Grant



</doc>
<doc id="483643" url="https://pl.wikipedia.org/wiki?curid=483643" title="Odeta">
Odeta

Odeta − żeńskie imię, południowo-słowiańska forma imienia Odyla – pochodzenia starosaksońskiego, od słowa "od" (majątek). Oznacza: zamożna.
Inne formy: Oda, Odylia, Odyla, Odylla, Ota, Otylia;
Otha (ang.); Oda, Odde, Oddette, Uta, Ute (niem.); Oda, Odona, Odette (fr.); Oda (hiszp.); Odetta (wł.); Odeta (czes., słowac.);
Forma męska: Odo, Odon, Odilo, Otto, Otton.
Odeta imieniny obchodzi 8 lipca.
Znane postacie o imieniu "Odeta":
Bohaterowie sztuki o tym imieniu:

</doc>
<doc id="483651" url="https://pl.wikipedia.org/wiki?curid=483651" title="Subkarabinek">
Subkarabinek

Subkarabinek – rodzaj skróconego karabinka (najczęściej automatycznego) zasilanego amunicją pośrednią, wyposażonego w lufę o długości do 350 mm.
Subkarabinki pojawiły się w wyniku poszukiwania broni o wymiarach zbliżonych do pistoletów maszynowych, ale zasilanych amunicją pośrednią i będących skróconymi odmianami karabinków automatycznych. Ze względu na niewielkie rozmiary i wagę, broń tego typu sprawdza się w czasie walki w ciasnych przestrzeniach (np. w okopach lub budynkach), oraz jako broń do samoobrony dla załóg pojazdów, obsługi ciężkiego sprzętu (np. artylerii) czy wojsk inżynieryjnych (np. saperzy). Zastosowanie amunicji pośredniej, zapewnia jednocześnie lepsze osiągi, względem stosowanych wcześniej w tej roli pistoletów maszynowych.
Za przykład popularnych subkarabinków mogą posłużyć między innymi: AKS-74U, Colt Commando, HK 53. W Polsce pod koniec lat 80 XX w. opracowano własny subkarabinek wz. 89 Onyks, jednak nie został on wprowadzony na wyposażenie Ludowego Wojska Polskiego. Obecnie w Wojsku Polskim, używane są subkarabinki wz. 96 Mini-Beryl.

</doc>
<doc id="483652" url="https://pl.wikipedia.org/wiki?curid=483652" title="Kiriłł Moskalenko">
Kiriłł Moskalenko

Kiriłł Siemionowicz Moskalenko, , Kyryło Semenowycz Moskałenko, (ur. we wsi Griszczino k. Bachmutu, zm. 17 czerwca 1985 w Moskwie) – radziecki dowódca wojskowy ukraińskiej narodowości, marszałek Związku Radzieckiego (1955), głównodowodzący Wojskami Rakietowymi Przeznaczenia Strategicznego ZSRR, wiceminister obrony ZSRR, dwukrotny Bohater Związku Radzieckiego (1943, 1978) i Bohater Czechosłowackiej Republiki Socjalistycznej (1969), autor książki pt. "Uderzenie za uderzeniem 1943–1945", wydanej w Moskwie w 1972.
Życiorys.
Dzieciństwo i młodość.
Urodził się 11 maja 1902 we wsi Griszczino, w pow. bachmutskim (ob. obwód doniecki) w guberni jekaterynosławskiej Imperium Rosyjskiego (ob. Ukraina) w rodzinie chłopskiej. Ukończył czteroklasową wiejską szkołę powszechną, a następnie dwie klasy szkoły ministerialnej. W latach 1917–1919 studiował w szkole rolniczej. Studia przerwał wybuch wojny domowej. Wrócił do rodzinnej wsi, gdzie ukrywał się przed „białymi” wojskami gen. Antona Denikina.
Wojna domowa w Rosji.
Po zajęciu wsi przez wojska Armii Czerwonej w sierpniu 1920 wstąpił w jej szeregi. Podczas wojny domowej walczył w 1 Armii Konnej przeciwko wojskom gen. Piotra Wrangla i atamana Nestora Machno.
Dwudziestolecie międzywojenne.
W 1922 ukończył Wydział Artylerii Szkoły Czerwonych Dowódców w Charkowie. W okresie nauki brał udział w walkach z bandami nad Donem i w Donbasie. W latach 1922–1932 służył w 6 Dżungarskiej Dywizji Kawalerii (do 1924 w składzie 1 Armii Konnej). W okresie służby w Armawirze brał udział w walkach na Północnym Kaukazie. We wrześniu 1923 ze swoją jednostką wojskową został przeniesiony do Briańska. Od 1924 dowódca baterii. W 1928 ukończył kurs doskonalący artylerii Armii Czerwonej w Leningradzie. Po ukończeniu kursu kolejno: dowódca baterii szkolnej, dowódca dywizjonu artylerii, szef sztabu pułku artylerii.
Od 1932 służył w Specjalnej Dywizji Kawalerii Specjalnej Armii Dalekowschodniej w pobliżu miasta Czyta, najpierw jako szef sztabu, a następnie w 1934 jako dowódca pułku kawalerii. Od 1935 dowodził 23. Brygadą Pancerną w Kraju Nadmorskim, od 1936 służył w 45. Korpusie Zmechanizowanym Kijowskiego Okręgu Wojskowego. W latach 1936–1939 był słuchaczem Akademii Artylerii im. Feliksa Dzierżyńskiego w Leningradzie (od 1938 w Moskwie).
II wojna światowa.
W 1939 został mianowany szefem artylerii 51 Dywizji Strzelców z Odeskiego Okręgu Wojskowego, z którą brał udział w wojnie zimowej z Finlandią, za co został odznaczony Orderem Czerwonego Sztandaru.
W maju 1941 został wyznaczony na stanowisko dowódcy 1 Brygady Artylerii Przeciwpancernej Rezerwy Naczelnego Dowództwa. Na tym stanowisku 6 czerwca 1941 został awansowany na generała majora artylerii i 22 czerwca zastał go atak Niemiec na ZSRR. We wrześniu 1941 objął dowództwo 15 Korpusu Strzelców. Później dowodził 1 Armią Pancerną, a następnie 1 Gwardyjską Armią. Z tą ostatnią armią walczył w zakolu Donu, a we wrześniu 1942 podejmował próby przebicia się od północy do odciętego Stalingradu, w składzie Frontu Stalingradzkiego, które nie powiodły się, pomimo dużych strat. Od października 1943 do końca wojny – dowodził 38 Armią 4 Frontu Ukraińskiego, która wyparła hitlerowców z Ukrainy, południowej Polski i Czechosłowacji. Dowodził m.in. podczas bitwy żorskiej.
Okres powojenny.
23 czerwca 1953 brał udział wraz z marszałkiem Żukowem i generałem Batickim, w aresztowaniu na polecenie Nikity Chruszczowa i innych spiskowców, Ławrientija Berii podczas posiedzenia Prezydium Rady Ministrów ZSRR. Był on także uczestnikiem procesu Berii, który odbywał się w gabinecie członka rady wojennej Moskiewskiego Okręgu Wojskowego. Według relacji Moskalenki po ogłoszeniu wyroku, Beria miał na kolanach błagać o litość, jednak wyrok na nim i jego ludziach wykonano bezzwłocznie.
11 marca 1955 otrzymał stopień marszałka Związku Radzieckiego. Od 1960 głównodowodzący Wojsk Rakietowych Przeznaczenia Strategicznego ZSRR z tytułem zastępcy ministra obrony ZSRR. Początkowo cieszący się aprobatą Chruszczowa, odwołany w przededniu kryzysu kubańskiego z powodu wahań w kwestii operacji Anadyr (tj. ulokowania na Kubie radzieckich rakiet bliskiego i średniego zasięgu) i zastąpiony przez Siergieja Biriuzowa.
Zmarł 17 czerwca 1985 w Moskwie i został pochowany na Cmentarzu Nowodziewiczym.

</doc>
<doc id="483656" url="https://pl.wikipedia.org/wiki?curid=483656" title="Gustave Doré">
Gustave Doré

Paul Gustave Doré (ur. 6 stycznia 1832 w Strasburgu, zm. 23 stycznia 1883 w Paryżu) – francuski grafik, malarz, ilustrator i rzeźbiarz.
Rys biograficzny.
W 1840 r. ojciec Gustave'a, Jean-Philippe Doré, został mianowany głównym inżynierem dróg i mostów departamentu Ain (we wschodniej części Francji) i rodzina przeprowadziła się do Bourg-en-Bresse. Gustave był utalentowany od dzieciństwa, w gimnazjum był jednym z najlepszych uczniów. Tworzył rysunki i karykatury wybitnych osobistości swojego miasta. Kiedy miał 12 lat, w lokalnym wydawnictwie opublikował litografie ilustrujące Dwanaście prac Herkulesa. Litografie wzbudziły podziw paryskiego wydawcy Charles’a Philipon, który zaprosił młodego Gustave'a do Paryża na stałe. Od 1847 Gustave uczęszczał do liceum Charlemagne w Paryżu, a jednocześnie rysował karykatury dla „Journal pour rire”. Prędko zyskał sławę i w 1848 zadebiutował w Salonie dwoma rysunkami wykonanymi piórem. Mieszkał z matką, w 1849 umarł jego ojciec. Często wystawiał swoje obrazy, a od 1851 zaczął także rzeźbić, początkowo na tematy religijne. Współpracował z wieloma czasopismami, m.in. „Journal pour tous”. W 1854 ukazało się wydanie dzieł Rabelais’go ze stoma grawiurami Dorégo. W latach 1861-68 powstały ilustracje do „Boskiej komedii” Dantego. Jego sława wciąż rosła, chociaż Doré był samoukiem i ekscentrykiem. W latach 1852-1883 Gustave Doré zilustrował ponad pięćset tomów wydanych we Francji, ale też w Anglii, w Niemczech i w Rosji. Podczas wojny krymskiej napisał i opatrzył rysunkami „Dzieje świętej Rusi”, krytykę Rosji, z którą Francja i Anglia wówczas walczyła. Ten album uważa się za prekursorski w stosunku do dzisiejszych komiksów, ponieważ autor przekracza tradycyjny podział na tekst i ilustracje i używa wielu zaskakujących zabiegów graficznych. Artysta był bardzo popularny w paryskim towarzystwie. Jego dorobek wzbogacił się w tym czasie o wielkie płótna, takie jak „Dante i Wergiliusz w dziewiątym kręgu Piekła” (1861 - 311 x 428 cm – Muzeum w Brou), „Enigma” (Musée d'Orsay) czy „Chrystus wychodzący z pałacu pretora” (1867-1872), obraz wysoki na 6 metrów, a szeroki na 9 m (obraz został odrestaurowany w latach 1998-2003 w Strasburgu, w Muzeum sztuki współczesnej, w specjalnie dla niego przygotowanej wysokiej sali.) Stale powiększał się dorobek rysunków i ilustracji Dorégo (zarówno o tematyce fantastycznej, jak i karykatury), jego popularność wzrastała w całej Europie, a największy sukces odniósł artysta w Anglii: w Londynie powstała w 1869 r. Doré Gallery. Gustave umiera na zawał serca w wieku 51 lat, 23 stycznia 1883 r. Pozostawia po sobie ponad 10 tysięcy mniejszych i większych dzieł, jego dorobek wywiera ogromny wpływ na wielu ilustratorów. Uroczystości żałobne zorganizował jego przyjaciel Ferdinand Foch w kościele Sainte Clothilde, pogrzeb na Père-Lachaise, a stypa odbyła się na ul. Saint-Dominique. W 1931 r. Henri Leblanc opublikował pełne wydanie dzieł Gustave'a Dorégo, które zawiera 9850 ilustracji, 68 tytułów muzycznych, 5 plakatów, 51 litografii, 54 lavis (malarstwo monochromatyczne, tuszem lub farbą wodną), 526 rysunków, 283 akwarel, 133 obrazów et 45 rzeźb. Muzeum de Brou w Bourg-en-Bresse przechowuje z kolei 136 dzieł różnego rodzaju (malarstwo olejne, rysunki, rzeźby). Stryjecznym praprawnukiem artysty jest piosenkarz i kompozytor Julien Doré (ur. 1982).
Twórczość.
Większość jego dzieł powstało w latach 1864-1866. Znajdują się na pograniczu romantyzmu i realizmu. Artysta używał bogate efekty światłocieniowe i finezyjną kreskę. W ciągu życia stworzył kilkaset ilustracji przedstawiających historie biblijne. Ilustracje te były publikowane w wydaniach Biblii w różnych językach w dziewiętnastowiecznej Europie i w obu Amerykach. Artysta należy do najbardziej znanych mistrzów ilustrujących motywy biblijne. Prace artysty, i jego kompetencje, bywały podawane krytyce przez jemu współczesnych, ilustracje te jednak przetrwały próbę czasu.
Zilustrował ponad 200 książek, w tym "Boską komedię" Dantego, "Don Kiszota" i większość książek Edgara Allana Poe. W latach 70. XIX w. G. Doré zainteresował się malarstwem i rzeźbą, jednak nie odniósł w tych dziedzinach większych sukcesów.
Komiks.
Książka "Dzieje świętej Rusi" G. Dorégo uważana jest za jedną z bezpośrednich zapowiedzi komiksu (protokomiks). Zawiera wiele cech charakterystycznych dla tego gatunku, wykracza poza ilustrowane opowiadanie.

</doc>
<doc id="483659" url="https://pl.wikipedia.org/wiki?curid=483659" title="Fee simple absolute">
Fee simple absolute

Fee simple absolute podstawowa forma prawa własności nieruchomości w prawie Stanów Zjednoczonych odpowiadająca mniej więcej polskiej własności wpisanej do księgi wieczystej, którą można swobodnie dysponować i użytkować i która nie jest obciążona żadnymi powinnościami wpisanymi do hipoteki.

</doc>
<doc id="483660" url="https://pl.wikipedia.org/wiki?curid=483660" title="6 Pułk Piechoty Legionów">
6 Pułk Piechoty Legionów

6 Pułk Piechoty Legionów Józefa Piłsudskiego (6 pp Leg.) – oddział piechoty Wojska Polskiego II RP.
Na początku 1919 roku odtworzono 6 pułk piechoty Legionów. Brał on udział w wojnie polsko-ukraińskiej i polsko-sowieckiej. W okresie pokoju stacjonował w garnizonie Wilno. 18 marca 1938 roku otrzymał imię Marszałka Józefa Piłsudskiego. W kampanii wrześniowej walczył w macierzystej 1 Dywizji Piechoty Legionów. W 1991 roku tradycje „szóstaków” przejął 6 pułk zmechanizowany Legionów, a następnie utworzona w jego miejsce 2 Brygada Zmechanizowana Legionów im. Marszałka Józefa Piłsudskiego.
Pułk w legionach.
Pułk utworzony został rozkazem Komendy Legionów Polskich z 27 lipca 1915 w Rozprzy pod Piotrkowem.
10 września pułk odszedł na Wołyń w składzie III Brygady Legionów Polskich. Jesienią przeszedł chrzest bojowy w Maniewiczach i pod Kostiuchnówką. Następnie walczył pod Kuklami i Kamieniuchą. Podczas ofensywy gen. Aleksieja Brusiłowa w lipcu 1916 prowadził boje pod „Polską Górą". Na początku sierpnia 1916 roku zakończył działania bojowe pod Sitowiczami. W lipcu 1917 roku w wyniku tzw. kryzysu przysięgowego został rozwiązany.
Pułk w walce o granice.
Na początku 1919 przystąpiono do odtwarzania pułku. Pierwszym jego pododdziałem był batalion szturmowy, sformowany w Radomiu, który 9 stycznia 1919 wszedł do walki o linię kolejową Lwów—Przemyśl. W kwietniu 1919 uczestniczył w walkach o Lidę. Przesunięty pod Wilno, połączył się z II i III batalionem.
W czerwcu 1919 jego kompania wchodziła w skład Grupy generała Henryka Minkiewicza (Grupa operacyjna „Bug”).
W pełni skompletowany pułk wziął udział w bojach o Dyneburg na Łotwie.
W grudniu 1919 batalion zapasowy pułku stacjonował w Jabłonnie.
W 1920 pułk włączony został do grupy uderzeniowej skierowanej na Kijów.
W czasie ofensywy wojsk sowieckich w lipcu 1920 poniósł duże straty. Zreorganizowany i uzupełniony na Lubelszczyźnie, rzucony został do kontrofensywy znad rzeki Wieprz. Dotarł 27 września 1920 do Lidy. Jego batalion zapasowy został 18 sierpnia doszczętnie rozgromiony pod Płockiem.
Zawieszenie broni zastało pułk w rejonie Gródka Siemkowskiego. 3 grudnia 1920 w Mołodecznie Marszałek Józef Piłsudski udekorował sztandar 6 pułku piechoty Srebrnym Krzyżem Orderu Wojskowego Virtuti Militari za zasługi bojowe w kampanii 1914–1920 (VM 3222). Matką chrzestną sztandaru była Marcelina Rościszewska, a ojcem chrzestnym Tadeusz Sołowski. Mszę polową celebrował ks. biskup Bandurski.
Kawalerowie Virtuti Militari.
Żołnierze pułku odznaczeni Krzyżem Srebrnym Orderu Virtuti Militari
Pułk w okresie pokoju.
Po zakończeniu działań wojennych 6 pułk piechoty Legionów obsadził odcinek polsko – litewskiej linii demarkacyjnej. W 1921 roku miastem garnizonowym pułku była Lida. Rok później przeniesiono go do Grodna. W 1923 roku pułk stacjonował na terenie Okręgu Korpusu Nr III w garnizonie Wilno. Kadra batalionu zapasowego stacjonowała w Płocku. Warunki zakwaterowania w Wilnie były dobre. Z uwagi na brak strzelnicy występowały trudności z wyszkoleniem pułku. Dopiero zbudowana od podstaw strzelnica w Laskówce rozwiązała problem.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 6 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400-700 żołnierzy.
Wojskowy Klub Sportowy 6 pp.
W pułku duży nacisk kładziono na sport. Przy jednostce powstał Wojskowy Klub Sportowy. W 1933 r. po połączeniu klubu z WKS 1 ppLeg Wilno utworzono Śmigłego Wilno. W jednostce przy ul. Kościuszki na Antokolu żołnierze wybudowali stadion piłkarski, uroczyście otwarty w 1925 r. przez marszałka Józefa Piłsudskiego. Na początku spotkania zrzucono z samolotu piłkę, którą marszałek kopnął w stronę Stefana Śliwy, kapitana drużyny WKS Pogoń. Następnie rozegrano mecz pomiędzy Towarzystwem Sportowym Wilia, a WKS Pogoń (1ː1). Przy stadionie znajdowała się skocznia narciarska wybudowana w 1924 r. Zawodnikiem sekcji lekkoatletycznej klubu był medalista Mistrzostw Polski Władysław Dobrowolski.
6 pp Leg. w kampanii wrześniowej.
Mobilizacja.
24 sierpnia 1939 o godz. 4.00 w 6 pułku piechoty Legionów w Wilnie została ogłoszona mobilizacja alarmowa w grupie żółtej. Mobilizację 6 pp Leg. do etatów wojennych przeprowadzono w czasie od A+24, do A+42. Jednocześnie w tej samej grupie zmobilizowano:
W grupie brązowej20 w czasie G+30 zmobilizowano kompanię km plot. typ B nr 33.
W ramach I rzutu mobilizacji powszechnej w terminie do 3 września zmobilizowano:
Mobilizację I batalionu prowadzono w koszarach pułku, II batalionu w Szkole technicznej przy ul. Holendernia, III batalionu w bursie Towarzystwa „Przyszłość” przy ul. Kopanica, a kompanię przeciwpancerną w szkole powszechnej przy ul. Zarzecze. Potrzebne wyposażenie i broń przewieziono z koszar i magazynów dla oddziałów i pododdziałów samochodami ciężarowymi. Stawiennictwo rezerwistów było wzorowe. Problemem była niska jakość koni z mobilizacji i zbyt mała ilość regulaminowych wozów taborowych, gdyż do poboru dostawiono jednokonne wózki chłopskie. Ze względu na mały udźwig, tych wózków, wydłużyło to długość kolumn taborowych i zwiększyło znacznie ilość woźniców. Większość koni należało podkuć, a część wozów taborowych naprawić. Od 26 sierpnia podjęto prace naprawcze ze sprzętem taborowym, dokonano wyrównania stanów w pododdziałach żołnierzy starszego rocznika, żołnierzy młodszego rocznika i żołnierzy rezerwy. 27 sierpnia o godz. 9.30 odbył się przegląd pułku przez dowódcę 1 Dywizji Piechoty Legionów gen. bryg. Wincentego Kowalskiego, msza św. i przemarsz ulicami Wilna. 28 sierpnia wydano karabiny ppanc. wz.35, z batalionami II i III prowadzono szkolenie taktyczne na Placu Ćwiczeń „Równe Pole”. Pułk odpoczywał, dowódcy przebywali na odprawach. 29 sierpnia o godz. 15.00 dowództwo 6 pp Leg. rozpoczęło załadunek do transportów kolejowych, następnie I batalion na dworcu towarowym w Wilnie przy ul. Ponarskiej. Następnie poprzez Grodno, Białystok, Łapy transporty dotarły do Ostrowi Mazowieckiej. W międzyczasie prowadzono dalsze czynności szkoleniowe, naprawiano sprzęt taborowy, bito znaki tożsamości. 31 sierpnia przed południem odjechał II batalion, a o godz. 12.30 kompania ppanc. i reszta pododdziałów pułkowych, a o godz. 17.48 jako ostatni III batalion.
Działania bojowe.
W kampanii wrześniowej 6 pp Leg. walczył w składzie macierzystej 1 DP Leg., która weszła w skład Grupy Operacyjnej „Wyszków”. 1 września pułk wraz z większością 1 DP Leg. rozlokował się w lasach na zachód od Broku, oczekiwano na ostatnie transporty kolejowe wiozące jeszcze oddziały pułku. O świcie 6 pp Leg. bez III batalionu i części pododdziałów pułkowych znajdował się w rejonie koncentracji dywizji. O godz. 5.10 w rejonie Czyżewa III batalion był bombardowany w transporcie, nie poniósł strat, ale uszkodzono tory. III batalion i kompania ppanc. 6 pp Leg. wyładowane zostały w Małkini i dołączyły do pułku. Pomiędzy godz. 10.00, a 13.00 pułk maszerował w kierunku Ostrowi Mazowieckiej. Po czym do wieczora odpoczywał. Następnie podjęto marsz nocny 1/2 września, o świcie przeszedł przez Ostrów Mazowiecką i doszedł do rejonu Nagoszewo, Wiśniewo, Osuchów. Podczas dojścia do Osuchowa obsługa 3 kompanii ckm zestrzeliła jeden z atakujących III batalion samolotów Dornier. 3 września GO „Wyszków” weszła w skład Armii „Modlin”.
Walki nad Narwią i Bugiem
Zgodnie z nowymi rozkazami 4 września o godz.18.00, 6 pp Leg. rozpoczął dyslokację na linię obrony Narwi w rejonie Różana. Rano 5 września pułk dotarł do nadleśnictwa Maków. Ponowny marsz pułk podjął niezwłocznie w kierunku Pułtuska, ze względu na zagrożenie linii Narwi i przepraw w tym rejonie. W trakcie marszu był atakowany przez lotnictwo niemieckie i ostrzeliwany przez artylerię niemiecką zza Narwi. 6 pp Leg. nie poniósł strat. 6 września po dotarciu w pobliże Pułtuska, pułk stanął na postoju w lasach w pobliżu wsi Obryte, na południowy wschód od Pułtuska, jako odwód dywizji. W pierwszej linii obronę zajęły bratnie pułki. Po wyczerpujących marszach żołnierze odpoczywali. 7 września z uwagi na przełamanie się nieprzyjaciela na odcinku 5 pułku piechoty Legionów i pod Różanem, nastąpił rozkaz wycofania się dywizji. 6 pułk bez kontaktu z nieprzyjacielem ok. godz.15.00 podjął marsz w kierunku Wyszkowa poprzez Plusy, Przekory, Wielątki, dalej szosą pułtuską. Kolumna boczna z I/6 pp Leg. przez Gródek Rządowy i wzdłuż torów kolejowych do Wyszkowa. 6 pp Leg. zajął obronę na skraju Wyszkowa i osłaniał wycofanie się oddziałów własnej dywizji oraz 33 Dywizji Piechoty rez., 41 Dywizji Piechoty rez. i Mazowieckiej Brygady Kawalerii. 8 września 6 pp Leg. osłaniał przyczółek w Wyszkowie stopniowo zmniejszając jego obszar, o godz. 10.00 jako pierwszy na lewy brzeg Bugu przeszedł I batalion, zajmując obronę w rejonie Kamieńczyka. Pozycje pułku były atakowane przez niemieckie lotnictwo. Stopniowo wycofano resztę pułku, jako ostatnie przeszły na drugi brzeg kompanie III batalionu, tuż przed wkraczającą do Wyszkowa niemiecką kawalerią, z którą nawiązano kontakt ogniowy. Pod Kamieńczyk wysunięto część III batalionu w sile 7 kompanii strzeleckiej i części 3 kompanii ckm. Wsparcie artyleryjskie zapewnił dywizjon I/1 pułku artylerii lekkiej Legionów. Reszta 6 pp Leg. pozostała w odwodzie. Nad Bugiem główny bój toczył 5 pp Leg., który poniósł bardzo wysokie straty. Bug pod Brańszczykiem sforsowały oddziały niemieckiej 11 DP na odcinku sąsiedniej 41 DP rez., oddziały niemieckie odparły kontrataki pododdziałów z 33 DP rez. i 41 DP rez. Ok. godz. 16.00 niemiecki 44 pp rozpoczął przeprawę przez rzekę Liwiec, wychodząc na skrzydło pułku. Do natarcia wyruszyła 7 kompania strzelecka z plutonem 3 kompanii ckm. Wykonana zasadzka ogniowa na niemiecką 4 kompanię 44 pp, która przekroczyła Liwiec przez 7 kompanię strzelecką i jej atak na bagnety doprowadził do kompletnego jej rozbicia, zdobyto dwa karabiny maszynowe i dużą ilość karabinów i amunicji, wzięto 3 jeńców. Większość niemieckich żołnierzy zabito lub została ranna, kilku uciekło. Straty własne, to kilku własnych żołnierzy. Wieczorem II batalion i wzmocniona 7 kompania odbiły Brańszczyk. 8 września sztandar pułku wraz z innymi znakami dywizji odtransportowano do Warszawy i zdeponowano w muzeum Józefa Piłsudskiego w Belwederze. Po zapadnięciu zmroku piechota niemiecka zaprzestała prób forsowania Bugu i Liwca. Wzmógł się ostrzał artylerii niemieckiej. Nawała ogniowa niemieckiej artylerii wykonana na III/6 pp Leg. i stanowiska I/1 pal Leg., spowodowały znaczne straty w III batalionie ciężko ranny został jeden oficer, poległ jeden podoficer i 2 szeregowych, ostrzał zniszczył kuchnię polową i wozy taborowe. Ok. godz. 3.00 zgodnie z rozkazem dowódcy 1 DP Leg., pułk ubezpieczany przez część 3 komp ckm rozpoczął odwrót w kierunku na Kąty i Korytnicę. Nie wszystkie pododdziały wycofały się, gdyż nie dotarły do nich rozkazy o odwrocie. Nad Bugiem pozostała 3 kompania strzelecka w rejonie Brańszczyka, gdzie prawdopodobnie została rozbita, pojedyncza drużyna ckm z 3 kompanii odłączyła się i odeszła, aż do Suchowoli.
Bój o Kałuszyn
9 września 6 pp Leg. z dywizjonem III/1 pal Leg. maszerował po trasie Strachów, Urle do wsi Borzymy, gdzie zatrzymał się na postoju. Po kilkugodzinnym odpoczynku, pułk wyruszył do Stanisławowa, z II batalionem w straży przedniej i I batalionem w straży tylnej. Rano 10 września na maszerujący w straży przedniej II batalion, zasadzkę ogniową przeprowadził patrol niemieckich samochodów pancernych. Natychmiast ostrzał patrolu rozpoczął pluton armat ppanc., maszerujący wraz z II batalionem. Patrol niemiecki został odpędzony ogniem ppanc., zostało rannych kilku żołnierzy, a uszkodzeniu uległy dwie armaty ppanc. Na tyły maszerującego pułku wyszły patrole niemieckiej kawalerii. Ok. godz. 13.30 pułk zatrzymał się na odpoczynek w lesie koło miejscowości Dobre. O godz. 21.00 6 pp Leg. wraz z szwadronem 4/11 pułku ułanów wymaszerował jako kolumna boczna 1 DP Leg. w kierunku Kałuszyna przez Budy i Aleksandrów. Po dojściu w nocy do Kałuszyna, stwierdzono, że jest on broniony przez oddziały niemieckie przewiezione samochodami. Obronę zorganizował 44 pp niemieckiej 11 DP. Na skutek niezrozumienia rozkazu płk Engela, jako pierwszy do szarży ruszył na miasto szwadron 4/11 puł. Wykorzystując zaskoczenie wdarł się po grobli do miasta, gdzie oświetlony rakietami poniósł straty w ogniu obrony niemieckiej. Utracił on w tej nocnej szarży 52 ułanów z 85 atakujących. Zaalarmowana szarżą ułanów, niemiecka obsada Kałuszyna, oświetliła rakietami teren wokół miasta i prowadziła ostrzał przedpola z broni maszynowej. Do wykonania manewru okrążenia miasta od północy został wyznaczony III/6 pp Leg., który o godz. 1.00 11 września opanował wsie Zawady i Trzciankę. W warunkach nocnych na rozwijający się do natarcia III batalion dowódca pułku błędnie skierował I batalion w związku z tym doszło do częściowej dezorganizacji i pomieszania batalionów. Ppłk Jan Kasztelowicz na czele 8 kompanii strzeleckiej (bez plutonu) wdarł się szturmem do centrum Kałuszyna. Został odcięty wraz z kompanią w mieście. Dalsze zadanie prowadzenia natarcia na wzg. 194,8 na północ od Kałuszyna poprowadził por. Michał Schmal. Kompanie 7, 9 i 1 strzeleckie wsparte plutonem z 8 kompanii i większością 3 kompanii ckm, uderzyły pomimo niemieckiego ostrzału z broni maszynowej. Po chwilowym zatrzymaniu natarcia batalion wykonał szturm na pozycje niemieckie, które przełamał, a następnie szturmem zdobył wzgórze 194,8. Podczas porządkowania batalionu, od strony Siedlec nadjechał niemiecki patrol 3 pojazdów pancernych z Dywizji Pancernej „Kempf”. Pojazdy niemieckie obrzucono granatami, a następnie ostrzelano z kb ppanc. unieruchamiając jeden z tych pojazdów, a pozostałe zmuszając do wycofania się. Część 8 kompanii z ppłk Janem Kasztelowiczem broniła się w okrążeniu w rejonie remizy. Do walki w mieście w rejonie cmentarza włączył się pluton kolarzy ze 116 pułku piechoty rez. pod dowództwem pchor. Aleksandra Łubaszewskiego. Pozostałe pododdziały 6 pp Leg. przystąpiły do frontalnego natarcia na miasto, lecz po przejściu przez zabagnione łąki, pomimo wsparcia przez batalionowe moździerze i pluton artylerii piechoty pułku, natarcie zaległo w ogniu niemieckiej obrony. Rozkazem gen. bryg. Wincentego Kowalskiego, do natarcia został wprowadzony batalion III/1 pułku piechoty Legionów, który szturmem wdarł się do miasta wzdłuż szosy z Mińska Mazowieckiego, lecz tam utknął. Do walki o miasto wprowadzono artylerię dywizyjną w składzie dywizjonów: I i III 1 pal Leg. i 1 dywizjonu artylerii ciężkiej. Po oddaniu salw w centrum miasta przez działa artylerii dywizyjnej, nastąpiła dezorganizacja systemu obrony niemieckiego 44 pp. Korzystając z osłabienia ognia obrony, do miasta szturmem wdarł się 6 pp Leg., gdzie stoczył zaciętą walkę, na granaty i wręcz. O świcie 6 pułk zdobył wzg. 94,8 i przy wsparciu moździerzy rozpoczął generalny szturm miasta. Do godz. 9.00 11 września legioniści z 6 pp i III batalionu 1 pp zlikwidowali ostatnie punkty oporu i oczyścili miasto z żołnierzy niemieckich. Rozbity niemiecki 44 pp wraz z III batalionem pułku piechoty SS „Deutschland” razem utworzyły nową linię obrony pod Grębkowem. W zakończonym boju 6 pp Leg. stracił 30% żołnierzy. Poległo 5 oficerów: dowódcy kompanii ppor. Anatol Woróg, por. Eugeniusz Balcerzak, por. Antoni Kudławiec, dowódcy plutonów ppor. Tadeusz Truszkowski, ppor. Józef Koter i ponad 200 szeregowych. Ciężko ranni zostali; płk Stanisław Engel, mjr Władysław Zarzycki, dowódcy kompanii kpt. Kleofast Szepet, kpt. Stefan Słomczyński, por. Wiktor Stasiłowicz, por. Bogusław Szafranowski i wielu niższych stopniem szeregowych i oficerów. Pułk utracił dużą ilość broni i sprzętu, wśród nich kb ppanc. utracono wiele koni i środków przewozowych. Wzięto do niewoli ponad 100 jeńców niemieckich, zabito i raniono kilkuset żołnierzy 44 pp, który czasowo był niezdolny do walki. Obie strony poniosły straty od własnych granatów obronnych i pocisków polskiej artylerii.
Walki odwrotowe
Dowództwo pułku objął ppłk Jan Kasztelowicz, III batalion objął por. Michał Schmal, I batalion rozwiązano, a jego resztki wcielono do II i III batalionu. Po otwarciu drogi dla 1 DPLeg., 6 pp Leg. wykonał marsz Za oddziałami dywizji, docierając III batalionem z taborami w rejon Kuflewa. W tym czasie II batalion z częścią pododdziałów pułkowych dotarł w rejon wsi Guzew. Po krótkim odpoczynku 6 pp Leg. wraz z dywizjonem II/1 pal Leg. pomaszerował nocnym marszem 12/13 września poprzez Borki, Dębowce, Wodynie. W rejonie Lipień do pułku dołączyła grupa rozbitków z 116 pp rez. O godz. 5.30 13 września w Wodyniach 6 pp Leg. zaskoczył niemiecką kompanię kolarzy, którą z marszu rozbił, a kilka kontratakujących pojazdów pancernych zniszczono granatami. Podczas dalszego marszu napotkano II/5 pp Leg. nacierającego na Oleśnicę. Do wsparcia natarcia wyznaczono III/6 pp Leg., który po wymianie ognia z obroną niemiecką szturmem zdobył wieś wraz batalionem II/5 pp Leg. rozbijając niemiecką kolumnę zaopatrzeniową DPanc. „Kempf” oraz niszcząc kilka czołgów lekkich i samochodów pancernych z osłony kolumny. Następnie III/6 pp Leg. zajął obronę w Woli Wodyńskiej oczekując na resztę pułku. Na rozkaz dowódcy dywizji III batalion o godz. 19.00 przygotowywał się do wymarszu do wsi Helenów, wówczas został zaatakowany przez niemiecki III batalion 22 pp z niemieckiej 1 DP. Po odesłaniu taborów, III batalion odrzucił natarcie niemieckiego batalionu, po czym nie atakowany odmaszerował zgodnie z rozkazem w kierunku lasów Jagodne, a wieś zajął batalion niemiecki. Nad ranem 14 września na Wolę Wodyńską uderzył opóźniony w marszu batalion II/6 pp Leg. wraz z kompanią zwiadowczą, plutonem artylerii piechoty i plutonem łączności. II batalion wdarł się do wsi i utknął pod ogniem niemieckiej piechoty wspartej czołgami. II batalion i wspierające go pododdziały, trzy razy podejmowały szturm, w tym na bagnety, lecz nie zdołały się przebić. Po zniszczeniu armat artylerii piechoty i armat ppanc., niemieckie pododdziały wykonały uderzenie na skrzydło i tyły batalionu, odrzucając go ze wsi do lasu. II batalion i wspierające go pododdziały zostały rozproszone. Po podzieleniu się na grupy, żołnierze usiłowali przedrzeć się, w większości grupy zostały zniszczone lub otoczone oraz wzięte do niewoli. Jedynie nieliczni dołączyli do III batalionu 6 pp Leg. Od świtu 14 września grupujące się w lesie Jagodne oddziały 1 DP Leg. odparły niemieckie grupy wypadowe i patrole. Ze znajdujących się tam pododdziałów i taborów próbowano utworzyć pododdziały bojowe. Ostrzał niemieckiej artylerii powodował zamieszanie. Na podstawie rozpoznania ustalono, że oddziały dywizji są okrążone. Ok. godz. 12.00 ppłk Jan Kasztelowicz podjął natarcie wraz z zebranymi pododdziałami, na otaczający pierścień okrążenia w kierunku na Radzyń Podlaski. Wykonano natarcie na wieś Jedlanka, które załamało się w ogniu nieprzyjaciela. Poległo wielu żołnierzy, wśród nich kwatermistrz kpt. Kazimierz Miller. Ppłk Kasztelowicz polecił zredukować tabory, przeprowadzając selekcję koni i wozów, pozostawiono rannych. Po odpoczynku i nakarmieniu pododdziałów, zorganizowano pododdziały bojowe. O godz. 22.00 kolumna ppłk. Kasztelowicza przeszła pomiędzy jednostkami wroga, bez walki. Na rozkaz dowódcy dywizji ppłk Jan Kasztelowicz poprowadził oddziały w kierunku na Parczew i Włodawę, osiągając po południu 15 września rejon Adamowa. W tym rejonie kolumna odpoczywała przez 15 i 16 września, dołączali rozbitkowie z oddziałów 1 DP Leg. i innych jednostek. Nocnym marszem 16/17 września o świcie osiągnięto rejon Radynia Podlaskiego, dalej zgodnie z rozkazem gen. Kowalskiego kolumna nocnymi marszami dotarła 20 września do Chełma Lubelskiego.
Udział w bitwie pod Tomaszowem Lubelskim
Od gen. bryg. Wincentego Kowalskiego, ppłk Jan Kasztelowicz otrzymał rozkaz sformowania 1 pułku piechoty Leg. z całej piechoty dywizji. Z pozostałości 6 pp Leg. w oparciu głównie o III batalion utworzono batalion zbiorczy, oznaczony jako III/1 pp Leg pod dowództwem mjr. Wilhelma Kiczaka. Odtworzony 1 pułk piechoty Leg. wraz z 8 pułkiem piechoty Leg. wszedł w skład 1 DP Leg. Dywizja weszła w skład Armii gen. bryg. Emila Krukowicza-Przedrzymirskiego, która w składzie Frontu Północnego miała nacierać na południe celem nawiązania połączenia z wojskami Frontu Południowego gen. broni Kazimierza Sosnkowskiego. Dalszy marsz na południe blokowały wojska niemieckiego VIII Korpusu Armijnego i część XXII Korpusu Armijnego (mot.). III/1 pp Leg. nocą 20/21 września pomaszerował do Grabowca, a 21 września w ciągu dnia poszedł do Wożuczyna. Nocą 21/22 września wraz całym pułkiem osiągnął Rachanie, gdzie zajął obronę. W nocy przez linie obrony przepuszczono niemieckich parlamentariuszy do gen. dyw. Stefana Dęba-Biernackiego. Po południu 22 września batalion wraz z całą dywizją przystąpił do natarcia. Przełamał przy wsparciu artylerii niemieckie linie obronne. O godz. 20.00 III/1 pp Leg. osiągnął Dzierążnię. W nocy w terenie pagórkowatym, przez leśne bezdroża, batalion stracił kontakt z dowództwem i sąsiadami. W trakcie ulewnego deszczu, pod ostrzałem artyleryjskim odłączyła się 1 kompania. Batalion poniósł straty skierował się na Suchowolę, gdzie dotarł 24 września, utracił kontakt bojowy z nieprzyjacielem. 23 września 1 DP Leg. nacierała między Tarnawatką, a Antoniówką stoczyła bój z niemiecką 8 DP i częścią 28 DP. Została okrążona i zniszczona. Zagładzie uległa 1 kompania III/1 pp Leg., ppłk Kasztelowicz dostał się do niewoli. Poległo i dostało się do niewoli wielu żołnierzy pułku. Resztka III batalionu stanowiącego siłę jednej kompanii wzięła udział w walce o Suchowolę. Do obrony Suchowoli wydzielono kilkunastoosobowy pluton ckm por. Michał Schmala, pozostałość batalionu udała się celem osłonięcia własnej baterii artylerii. W nieznanych okolicznościach resztki III/1 pp Leg. dostały się do niewoli sowieckiej. Por. Schmal ze swoim plutonem uczestniczył w boju pod Krasnobrodem, stoczonego 25 września przez resztki 10 Dywizji Piechoty i drobne pododdziały z 19 Dywizji Piechoty i 33 Dywizji Piechoty rez., z niemieckim 8 batalionem pionierów. Był to ostatni bój pododdziału 6 pp Leg.
Obsada dowódcza odtworzonego 1 pp Leg. i batalionu III/1 pp Leg. 
Po wojnie 11 listopada 1966 r. decyzją Rady Trzech (Kapituły Orderu Virtuti Militari) w Londynie 6 pułk piechoty Legionów Józefa Piłsudskiego uzyskał prawo umieszczenia na wstędze biało-czerwonej przy sztandarze napisu: „"Wyróżniony za niezwykłe męstwo w kampanii 1939 w Polsce”".
Formacje utworzone z żołnierzy zmobilizowanych przez 6 pp Leg. i sformowane w OZ 1 DPLeg..
Do 3 września zgodnie z planem mobilizacyjnym „W1" w ramach mobilizacji powszechnej sformowano dowództwo i pododdziały pułkowe 205 pp, batalion marszowy typ specjalny nr 3 (4 kompanie strzeleckie i 2 kompanie km), który według wcześniejszych zamierzeń miał wejść w skład Obszaru Warownego „Wilno”. Z batalionu tego ostatecznie na podstawie poprawek do planu mobilizacyjnego z 19 czerwca 1939 roku, formował się III batalion 205 pułku piechoty. Batalion III/205 pp, brał aktywny udział w walkach w rejonie Mińska Mazowieckiego, a potem w obronie Warszawy na odcinku wschodnim na Pradze. Dowództwo 205 pp pododdziały pułkowe weszły w skład garnizonu Lwowa i walczył na odcinku zachodnim obrony w składzie 35 Dywizji Piechoty rez. Jednocześnie z pozostałych dwóch kompanii batalionu marszowego typ spec nr 3: utworzono 9 kompanię strzelecką III batalionu 1 pułku piechoty OW „Grodno” i 3 kompanię ckm III batalionu 1 pp OW „Grodno”. Kompanie te w ramach swojego batalionu i pułku stanowiły załogę Lwowa i wzięły aktywny udział w walkach.
W Kadrze Zapasowej Piechoty Sokółka formowano w II rzucie mobilizacji powszechnej Ośrodek Zapasowy 1 Dywizji Piechoty Legionów. Do OZ 1 DP Leg. zgłaszali się bezpośrednio rezerwiści z zachodnich regionów kraju. Ośrodek formował się w Sokółce pod dowództwem mjr. Słomki. Zanim ukończono formowanie Ośrodka przerzucono, go do Wilna. 9 września z formowanym OZ 1 DPLeg. wyjechało kilkuset uzbrojonych żołnierzy oraz 120 wozów taborowych. W Wilnie w koszarach 6 pp Leg. ppłk Jan Pawlik podjął na nowo organizację OZ 1 DP Leg. Z żołnierzy Oddziału Zbierania Nadwyżek 6 pp Leg. w Wilnie i przybyłych z Sokółki żołnierzy, rozpoczęto formowanie batalionu bojowego oznaczonego jako II batalion OZ 1 DP Leg. pod dowództwem mjr. Michała Marchewy. 17 września II batalion (6 pp Leg.) OZ 1 DP Leg. został skierowany na przedpole Wilna do wsi Góry, gdzie budował pozycje obronne. Pozostałe bataliony pułku OZ 1 DP Leg. i szwadrony dywizjonu Ośrodka Zapasowego Wileńskiej Brygady Kawalerii zajęły stanowiska celem osłony od wschodu Antokola. 18 września pułk OZ 1 DP Leg. o godz. 19.30 otrzymał rozkaz od płk dypl. Jarosława Okulicz-Kozaryna opuszczenia Wilna, nie podejmowania walki z podchodzącymi wojskami sowieckimi i wycofanie się na Litwę. Około północy bataliony opuściły stanowiska, sformowały kolumny marszowe i udały się do Wilna. II batalion mjr Michała Marchewy podczas przemarszu przez śródmieście miasta, napotkał dwa czołgi sowieckie, z którymi nie podjął walki. W trakcie dalszego marszu z uwagi na ciemności, od batalionu odłączyła się 4 kompania strzelecka. 19 września rano dowódca 4 kompanii rozpuścił słabo uzbrojonych szeregowych do domów, a sam z grupą oficerów, podoficerów i ochotników szeregowych łącznie ponad 20 ludzi, przedarł się do granicy litewskiej, którą przekroczył 23 września. Siły główne II batalionu przeszły przez Wilię Zielonym Mostem i pomaszerowały w kierunku Mejszagoły. W trakcie marszu nieco żołnierzy zdezerterowało. Większość II batalionu (6 pp Leg.) w zwartych szykach dotarła do granicy litewskiej, którą batalion przekroczył 20 września i został internowany.
II batalion bojowy (6 pp Leg.) OZ 1 DP Leg.
Symbole pułku.
Sztandar.
Pierwszy sztandar otrzymał 12 września 1915 roku 6 pułk piechoty Legionów Polskich w Rozprzy. Sztandar uszyty był z jedwabiu o wymiarach 100 na 132 cm. Drzewce z orłem o długość 322 cm. Na prawej stronie płatu barwy amarantowej biały orzeł w koronie i napis „Legjon Polski”. Pod orłem wyhaftowano napis „6. Pułk" i rok „1915”. Po rozwiązaniu pułku w 1917 został ukryty w Krakowie. Po odtworzeniu 6 pp Leg. sztandar przekazano do batalionu zapasowego pułku w Jabłonnie. W grudniu 1920 roku marsz. Józef Piłsudski odznaczył sztandar orderem Virtuti Militari V klasy. W 1922 roku w życie weszła ustawa ujednolicająca kwestie związane ze sztandarami wojskowymi. Stary sztandar przekazano do Muzeum Wojska Polskiego w Warszawie. Strzęp starego sztandaru znajduje się w Instytucie Sikorskiego w Londynie.
Kolejną chorągiew ofiarowało pułkowi społeczeństwo Płocka. 22 listopada 1922 roku w Wilnie Józef Piłsudski wręczył chorągiew pułkowi . Na nowym sztandarze wyhaftowane były nazwy miejsc na szlaku bojowym pułku, wraz z datami – m.in. Lwów i Wilno – 1919, Kijów, Świniuchy i Lida – 1920. Sztandar posiadał szarfę w barwach Virtuti Militari. Sztandar wyjechał z pułkiem na wojnę 1939 roku. 8 września został odesłany do Warszawy na przechowanie w Muzeum Belwederskim. Obecnie sztandar znajduje się w Muzeum Wojska Polskiego w Warszawie.
Odznaka pamiątkowa.
Pierwszy wzór odznaki zatwierdzony Dz. Rozk. MSWojsk. nr 49, poz. 872 z 13 grudnia 1921 roku. Odznaka zwana "Krzyżem Wytrwałości" ma kształt stylizowanego krzyża, na którym widnieje wizerunek orła wzorowanego na jagiellońskim. Na piersi orła i skrzydłach wpisano numer i inicjały 6 PP LP. Przy szyi data powstania pułku 28 VII 1915, na obramowaniach krzyża nazwy pól bitewnych KOSTIUCHNÓWKA, GÓRA POLAKÓW KAMIENIUCHA KUKLE – KOPNE. Dwuczęściowa – wykonana w srebrze lub z alpaki, bez emalii. Wymiary: 41x36 mm.
Druga odznaka była łudząco podobna do odznaki 1 pułku piechoty Legionów. Została zatwierdzona Dziennikiem Rozkazów Ministerstwa Spraw Wojskowych nr 20, poz. 196 z 21 czerwca 1929. Środek odznaki wypełnia miniatura odznaki I Brygady Legionów Polskich „Za Wierną Służbę”. Od miniatury odbiegają cztery wici, strzały wzorowane na pieczęci kamonika wrocławskiego Zbrosława z 1276 oraz cztery tarcze – topory z cyfrą pułkową. Wymiary: 34x34 mm. Projekt: Bronisław Sylwin Kencbok; wykonanie: Adam Nagalski – Warszawa.
Oznaka żałobna.
26 czerwca 1935 Minister Spraw Wojskowych "w celu uczczenia i utrwalenia pamięci Marszałka Jóżefa Piłsudskiego [...] ustanowił stałą oznakę żałobną." Oznakę stanowiła czarna obwódka, średnicy 3 mm, złożona z podwójnego czarnego sznura – jedwabnego u oficerów i podoficerów zawodowych, a bawełnianego u szeregowców i kadetów – przyszyta do krawędzi lewego naramiennika kurtki i płaszcza, i noszona stale w służbie i poza służbą do wszystkich rodzajów ubioru wojskowego. Od 1938 roku oznakę żałobną nosili też żołnierze 6 ppLeg.
Tradycje 6 pułku piechoty Legionów kontynuuje 2 Brygada Zmechanizowana Legionów im. Marszałka Józefa Piłsudskiego.
Legioniści.
Żołnierze 6 pułku piechoty Legionów – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="483661" url="https://pl.wikipedia.org/wiki?curid=483661" title="Tony Rombola">
Tony Rombola

Tony Rombola (ur. 24 listopada 1964 w Norwood w stanie Massachusetts) – gitarzysta amerykańskiego zespołu hardrockowego Godsmack.
Całe życie spędził w Nowej Anglii, ale obecnie mieszka w New Hampshire z żoną i trójką dzieci. Pierwszy raz wziął gitarę do ręki w wieku 11 lat. Gitarzyści, którzy mieli na niego największy wpływ to Jimi Hendrix, Jimmy Page, Steve Vai i Joe Satriani. Jego ulubieni wykonawcy to Led Zeppelin, Alice in Chains, Rage Against The Machine, Tool i Jimi Hendrix.

</doc>
<doc id="483663" url="https://pl.wikipedia.org/wiki?curid=483663" title="Muzyka antyczna">
Muzyka antyczna

Muzyka antyczna – termin obejmujący kulturę muzyczną wytworzoną w starożytności na terenach Mezopotamii, Egiptu, Palestyny, Indii, Chin, Japonii, Grecji i Cesarstwa rzymskiego. Stanowi element kultury antycznej. 
Rozróżniano muzykę ceremonialną (także religijną) i ludową. Już wtedy zaczęły powstawać systemy i teorie muzyczne. Najwcześniej analogię między muzyką a matematyką odkryto w Mezopotamii, Asyrii i Chinach, później w Grecji. W Japonii muzyka stała się jednym z elementów sztuki synkretycznej obok ruchu i tańca, a później teatru. 
Powstał „paralelizm” – rozpoczynanie melodii od innego dźwięku.
Poprzez widowiska Rzymianie rozwinęli muzykę wojskową i obrzędową.

</doc>
<doc id="483673" url="https://pl.wikipedia.org/wiki?curid=483673" title="Puchar Szkocji w piłce nożnej">
Puchar Szkocji w piłce nożnej

Puchar Szkocji w piłce nożnej (, zwany krócej "Scottish Cup" lub szk. "Scots Cup") – cykliczne rozgrywki piłkarskie o charakterze pucharu krajowego w Szkocji. Jest jednym z najstarszych piłkarskich turniejów na świecie. Organizowane co sezon przez Szkocki Związek Piłki Nożnej (SFA) i przeznaczone są dla krajowych klubów piłkarskich. Najważniejsze po Scottish Premiership piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Europy.
Historia.
Pierwsza edycja Pucharu Szkocji odbyła się w sezonie 1873/74 i zakończyła się triumfem Queen’s Park, którzy pokonali 2:0 nieistniejący już Clydesdale F.C.. Zwycięzca Pucharu Szkocji otrzymuje najstarsze trofeum na świecie, wytworzone w 1885 roku. We wczesnych latach turniej był zdominowany przez Queen's Park, który wygrał 10 razy w ciągu pierwszych dwudziestu lat. Kluby Vale of Leven, Dumbarton i Renton również odnieśli sukces w tym okresie. W 1885 roku został zanotowany rekord największego zwycięstwa w pucharze, gdy Arbroath pokonał Bon Accord z wynikiem 36:0 w meczu pierwszej rundy. Była to również najwyżej punktowana zawodowa gra piłkarska odnotowana w historii. Od początku XX wieku zaczyna się dominacja dwóch klubów - Rangers i Celtic. W 1969 roku Celtic zdobył po raz 20 trofeum, a w 1973 powtórzył ten wyczyn Rangers. W 1995 i 2002 kluby odpowiednio mieli po 30 zwycięstw pucharowych. W sezonie 2019/20 Celtic jako pierwszy z europejskich klubów został 40-krotnym triumfatorem Pucharu narodowego. W sezonach 2019/20 i 2020/21 z powodu pandemii COVID-19 mecze rozgrywano bez obecności widzów.
Format.
Rozgrywki Pucharu Szkocji odbywają się systemem play-off (przegrywający odpada). W przypadku remisu, rozgrywa się powtórzony mecz na boisku rywala (drugie spotkanie nie jest rewanżem – nie obowiązują bramki na wyjeździe). Remis w drugim spotkaniu oznacza dogrywkę i ewentualne rzuty karne. W półfinałach i finale rozgrywa się jedno spotkanie na neutralnym stadionie (przeważnie Hampden Park) i w przypadku remisu rozgrywa się dogrywkę i rzuty karne.
Wszystkie mecze rozgrywane są w soboty o godz. 16:00 (czasu polskiego). W wyjątkowych sytuacjach spotkania przekłada się na wcześniejsze godziny, szczególnie na boiskach amatorskich klubów, które nie mają oświetlenia i rozgrywanie w okresie zimowym meczów późnym popołudniem byłoby niemożliwe. Powtórzone spotkania odbywają się zazwyczaj we wtorki i środy, półtora tygodnia po pierwszym pojedynku. Ze względów bezpieczeństwa i transmisji telewizyjnych mecze mogą być przekładane na niedzielę. W przypadku złej pogody spotkania są przekładane na poniedziałkowe wieczory lub na weekendy, w których rozgrywane są mecze następnej rundy.
W pierwszej rundzie, rozgrywanej zazwyczaj we wrześniu udział biorą kluby juniorskie i członkowie lig regionalnych. Od drugiej rundy (październik) zaczynają drużyny z Scottish Football League Third Division. W listopadowej, trzeciej rundzie występują zespoły z Scottish Football League Second Division i Scottish Football League First Division. Od rozgrywanej w styczniu czwartej rundy zaczynają grę kluby z Scottish Premier League.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Szkocji na podium oficjalnie stawało w sumie 34 drużyny. Liderem klasyfikacji jest Celtic, który zdobył 40 Pucharów.
Stan na 31.05.2022.
Klasyfikacja według miast.
Siedziby klubów: Stan na 31.05.2022.
Transmisje telewizyjne.
Sky Sports posiada prawa do transmisji jednego spotkania na rundę, począwszy od rundy czwartej, aż do finału. BBC Sport transmituje jeden mecz półfinałowy i finał.

</doc>
<doc id="483678" url="https://pl.wikipedia.org/wiki?curid=483678" title="RDN Małopolska">
RDN Małopolska

RDN Małopolska – lokalne radio katolickie w południowej Polsce. Rozgłośnia diecezji tarnowskiej. Nadaje całodobowy program adresowany do słuchaczy z części województw małopolskiego i podkarpackiego. 
Siedziba RDN Małopolska znajduje się w Tarnowie, przy ulicy Bema 14.
RDN Małopolska (Tarnów).
Opis.
Radio powstało z inicjatywy ówczesnego biskupa tarnowskiego Józefa Życińskiego. Swój program emituje od 24 grudnia 1993 r. Pierwszym dyrektorem był ks. Ryszard Piasecki. Do roku 1998 działało pod nazwą Radio Dobra Nowina (w skrócie RDN). W latach 1998–2004 należało do sieci Radia Plus i funkcjonowało pod jego szyldem – początkowo jako RDN-Plus, a następnie Radio Plus Tarnów. Po odłączeniu się od sieci Radia Plus spowodowanym brakiem porozumienia w koncepcji programowej, radio ponownie funkcjonuje jako samodzielna rozgłośnia. Pełna nazwa radia od tego momentu brzmi Radio Dobrze Nastawione Małopolska lub Nowy Sącz.
Program radia RDN Małopolska wypełniają informacje i publicystyka lokalna, audycje muzyczne (format AC), programy autorskie i ewangelizacyjne wraz z codzienną transmisją Mszy świętej. Ponadto radio transmituje „na żywo” mecze żużlowców Unii Tarnów oraz obejmuje patronat nad większością wydarzeń kulturalnych w regionie.
Program jest tworzony i nadawany z centrali radia w Tarnowie przy współpracy korespondentów lokalnych w Bochni, Brzesku, Dębicy, Mielcu i w innych ośrodkach regionu. W 2011 roku nowosądecki oddział radia został przekształcony w nadające osobny program radio RDN Nowy Sącz.
Od września 2020 dyrektorem radia jest ks. dr hab. Jan Bartoszek.
RDN Nowy Sącz.
5 września 2011 roku rozpoczęło nadawanie radio RDN Nowy Sącz. Rozgłośnia nadaje osobny program dla sądecczyzny, limanowszczyzny, powiatu gorlickiego i Podhala. Inauguracją powstania RDN Nowy Sącz był koncert Maryli Rodowicz 4 września 2011 na sądeckim rynku.
Studio główne RDN Nowy Sącz znajduje się w dawnym oddziale Radia RDN Małopolska na Placu Kolegiackim 1 w Nowym Sączu. Pierwszym linerem radia było hasło „Nowe Radio – Nowa Muzyka”. Obecnym linerem jest „RDN Nowy Sącz – najlepsze granie”.
RDN Religia.
RDN Religia to radio internetowe, które wystartowało 2008 roku wraz z XXV Pieszą Pielgrzymką Tarnowską na Jasną Górę. W ofercie programowej RDN Religia znalazła się muzyka chrześcijańska, audycje ewangelizacyjne, informacje z diecezji tarnowskiej i serwisy Radia Watykańskiego. W programie kanału znalazł się także m.in. cykl audycji ks. prof. Michała Hellera pt. "Drogami myślących" oraz wspomnienia wypowiedzi Jana Pawła II.

</doc>
<doc id="483680" url="https://pl.wikipedia.org/wiki?curid=483680" title="Zatoka Świń">
Zatoka Świń

Zatoka Świń (hiszp. "Bahia de Cochinos", znana również jako "Playa Girón") – zatoka Morza Karaibskiego w centralno-zachodniej części południowego wybrzeża Kuby (prowincja Matanzas). Wybrzeże nizinne i zabagnione.
Historia.
Zatoka Świń znana jest głównie z incydentu zbrojnego, do którego doszło tu w dniach od 17 do 19 kwietnia 1961 roku. Zorganizowana przez amerykańską CIA inwazja uchodźców kubańskich zakończyła się całkowitym fiaskiem. W rezultacie tego konfliktu i szeroko zakrojonej nacjonalizacji gospodarki kubańskiej Stany Zjednoczone zerwały stosunki dyplomatyczne z Kubą.

</doc>
<doc id="483683" url="https://pl.wikipedia.org/wiki?curid=483683" title="Falling">
Falling

Falling – niekolekcjonerska gra karciana, stworzona przez Jamesa Ernesta i wydana oryginalnie przez Cheapass Games.
Gra była nominowana w roku 1998 do nagrody Origins w kategorii najlepszej gry karcianej.
Zasady i cel gry.
W grze gracze wcielają się w postacie osób, które z nieznanych bliżej powodów spadają z nieba (i niechybnie zabiją się, uderzając o powierzchnię Ziemi). Gra przeznaczona jest dla grupy od czterech do dziesięciu osób, plus jeden rozdający (zazwyczaj zmieniający się co rozdanie). Jego rolą jest płynne przekazywanie kart pozostałym graczom. Od szybkości z jaką rozdaje on karty zależy długość rozgrywki, zwykle jednak trwa ona około minuty. Karty rozdaje się z potasowanej talii, na której spodzie znajdują się karty "gruntu", symbolizujące uderzenie postaci w ziemię. Celem gry jest jak najdłuższe uniknięcie owych kart – wygrywa gracz, który dostanie taką kartę jako ostatni (i tym samym jego postać zabije się jako ostatnia). Jak głosi napis na pudełku z grą – "It's not much of a goal, but it's all you could think of on the way down." (z ang. "Może nie jest to jakiś wielki cel, ale to wszystko o czym możesz myśleć pędząc w dół"). Zwykle gracz, który zwyciężył w danej grze w kolejnej rozgrywce wciela się w rolę rozdającego karty. Gra się specjalną talią, zawierającą 52 karty takie jak skip, stop, hit i push.
Tym co różni "Falling" od innych gier jest rozgrywka w czasie rzeczywistym. Mówiąc językiem gier komputerowych bądź fabularnych – gracze nie czekają na swoją turę by zagrywać karty, tylko robią to w dowolnym momencie, nawet gdy w tej samej chwili kartę zagrywa inny gracz. Kolejną cechą oryginalną jest niezwykła prostota gry, karty, których jest tylko kilka różnych rodzajów praktycznie nie zawierają tekstu, a cała instrukcja mieści się na kartce A5 zapisanej z dwóch stron. Wszystko to razem zapewnia rzadką w innych grach dynamiczną i szybką rozgrywkę, nie ma czasu na myślenie, nie ma czekania.

</doc>
<doc id="483694" url="https://pl.wikipedia.org/wiki?curid=483694" title="Amarone">
Amarone

Amarone (właśc. Amarone della Valpolicella) – klasyczne czerwone wytrawne wino włoskie klasy DOC, produkowane na obszarze apelacji Valpolicella na północ od Werony. Nazwa jest zastrzeżona dla win produkowanych z podsuszanych winogron, spełniających normy jakościowe i wytwarzanych w 19 gminach w prowincji Werona.
Winogrona.
Amarone jest wytwarzane z przynajmniej dwóch odmian winogron: corvina veronese (40–80%, z czego połowa może być zastąpiona szczepem corvinone) oraz rondinella (5–30%). Mieszanka może być uzupełniona innymi czerwonymi odmianami uprawianymi na terenie apelacji, przy czym udział żadnej z nich nie może przekroczyć 10%. Wymienione szczepy są także charakterystyczne dla sąsiedniej apelacji Bardolino DOC.
Proces produkcji.
Wino amarone powstaje z winogron podsuszanych w specjalnych warunkach (np. na drewnianych suszarkach), które w miarę suszenia osiągają wyższy poziom cukrów. Przepisy apelacji wymagają, by proces ten trwał przynajmniej do 15 grudnia, po czym winogrona można poddać winifikacji. Amarone jest winem wytrawnym, więc cukier w całości musi się przekształcić w alkohol. Wymagane jest przynajmniej dwuletnie starzenie w beczkach.
Wino.
Amarone cechuje się rubinowym kolorem, aromatami suszonych owoców i czekolady z gorzkim posmakiem, do którego nawiązuje nazwa oraz wysokim poziomem alkoholu (przynajmniej 14%).
Wino pochodzące ze strefy upraw o najdłuższej tradycji (gminy Negrar, Marano, Fumane, Sant’Ambrogio i San Pietro in Cariano) może na etykiecie nosić określenie "Classico". Starzenie wydłużone do czterech lat uprawnia do predykatu "Riserva".
Zestawienia kulinarne.
Amarone poleca się do czerwonych mięs, dziczyzny i dojrzałych serów, a także do czystej degustacji. Wino należy podawać w temperaturze 20–22 °C, po uprzedniej dekantacji.

</doc>
<doc id="483702" url="https://pl.wikipedia.org/wiki?curid=483702" title="Amursk">
Amursk

Amursk (ros. "Амурск") – miasto w Rosji, położone w Kraju Chabarowskim, nad Amurem, 45 km na północ od
Komsomolska.
Historia.
Miejscowość została założona w 19 czerwca 1958 roku. Prawa miejskie Amursk otrzymał w 1973 roku.
Obecnie miasto jest ośrodkiem przemysłowym m.in. zlokalizowany jest w nim wielki kombinat papierniczy.
Mieści się tu dyrekcja Rezerwatu przyrody „Bołonskij”.

</doc>
<doc id="483706" url="https://pl.wikipedia.org/wiki?curid=483706" title="George Hincapie">
George Hincapie

George Hincapie (ur. 29 czerwca 1973 w Nowym Jorku) – amerykański kolarz szosowy pochodzenia (ze strony ojca) kolumbijskiego. Zawodowcem został w 1994 roku, karierę zakończył w 2012 w drużynie BMC Racing Team.
Przez to, że na wszystkich swoich występach w Tour de France do 2005 roku jechał jako pomocnik Lance’a Armstronga, nie był widziany w roli faworyta, mimo że odnosił różne znaczące sukcesy. 17 lipca 2005 udało mu się po raz pierwszy wygrać etap w Tour de France, był to jeden z „królewskich” etapów w Pirenejach. Po wycofaniu się Lance’a Armstronga z kolarstwa nadal jeździł w barwach drużyny Discovery Channel Pro Cycling Team (do końca 2007 roku), po czym przeszedł do Team T-Mobile.
Na początku sezonu 2006, po udanych występach w wiosennych klasykach był postrzegany jako jeden z faworytów w Paryż-Roubaix, na trasie jednak złamał widełki w swoim rowerze i nie ukończył wyścigu.

</doc>
<doc id="483708" url="https://pl.wikipedia.org/wiki?curid=483708" title="Ostry Wierch (Beskid Niski)">
Ostry Wierch (Beskid Niski)

Ostry Wierch (938 m n.p.m.) – drugi co do wysokości szczyt w polskiej części Beskidu Niskiego.
Leży w tzw. Hańczowskich Górach Rusztowych, w jednym z grzbietów (prętów owego "rusztu"), który od Cigelki przez Długi Dział (słow. Dlhy diel), Ostry Wierch, Białą Skałę i Wnyki ciągnie się w kierunku północno-zachodnim aż po Kamienny Wierch i Czereszenne. Szczyt Ostrego Wierchu znajduje się ok. 200 m na północ od granicy państwowej (zielono znakowany szlak turystyczny go omija).
Władysław Krygowski pisał o nim: ""Ostry Wierch, którego nazwa pochodzi od dość licznych głazów sterczących gdzieniegdzie z bujnej zieleni, wart jest poznania ze względu na swój dziki charakter". Południowo-zachodnie i południowe stoki góry, opadające ku źródliskom Białej Dunajcowej po stronie polskiej oraz Oľchovca po stronie słowackiej są strome i bardzo słabo rozczłonkowane. Stoki północno-wschodnie, opadające ku źródliskom Ropki i Ripki (potok w Hucie Wysowskiej), są również strome, lecz znacznie bardziej pocięte parowami i dolinkami cieków wodnych. Cały grzbiet porośnięty jest lasem, fragmentaryczne widoki jedynie z nielicznych miejsc.
Z północno-wschodnich stoków Ostrego Wierchu na wysokości ok. 800 m n.p.m. wystaje wychodnia skalna, u stóp której znajdowała się nieistniejąca już jaskinia – Zbójecka Piwnica.
Z Ostrym Wierchem wiąże się opowiadana dawniej przez mieszkańców Huty Wysowskiej historia o samobójcy: "Powiesił się pewnego razu syn właściciela huty szkła. Zgodnie z ówczesnym zwyczajem pochowano go nie na cmentarzu, lecz w miejscu gdzie granice Bielicznej i Huty Wysowskiej zbiegały się z granicą węgierską, czyli właśnie na Ostrym Wierchu. Wkrótce nieboszczyk zaczął pokazywać się kobietom zbierającym w lesie grzyby. Mieszkańcy wsi złożyli się po dwie korony i sprowadzili z Tatr bacę - czarodzieja. Dopiero jego magiczne praktyki sprawiły, że zmarły przestał prześladować żywych"".
Piesze szlaki turystyczne:

</doc>
<doc id="483711" url="https://pl.wikipedia.org/wiki?curid=483711" title="Canton (Ohio)">
Canton (Ohio)

Canton – miasto w Stanach Zjednoczonych, w północno-wschodniej części stanu Ohio, siedziba hrabstwa Stark. 
Historia.
Osada założona w 1805 roku. Prawa miejskie Canton posiada od 1854 roku.
Obecnie w mieście funkcjonują przedsiębiorstwa specjalizujące się w przemyśle maszynowym, metalowym, gumowym, materiałów budowlanych oraz hutniczym. Canton posiada port lotniczy; jest również uznawane za zagłębie węgla brunatnego.

</doc>
<doc id="483712" url="https://pl.wikipedia.org/wiki?curid=483712" title="Mellotron">
Mellotron



</doc>
<doc id="483714" url="https://pl.wikipedia.org/wiki?curid=483714" title="Pierre François Xavier de Charlevoix">
Pierre François Xavier de Charlevoix

Pierre François Xavier de Charlevoix (ur. 29 października 1682 w Saint-Quentin, zm. 1 lutego 1761 w La Flèche) - Jezuita, historyk francuski.
Był misjonarzem między innymi w Kanadzie i na San Domingo.

</doc>
<doc id="483715" url="https://pl.wikipedia.org/wiki?curid=483715" title="Wzgórza Bielawskie">
Wzgórza Bielawskie

Wzgórza Bielawskie – mikroregion Wzgórz Niemczańsko-Strzelińskich.
Położenie.
Wzgórza te od północy opadają 100 m progiem ku Kotlinie Dzierżoniowskiej. Od południowego zachodu sąsiadują z Górami Sowimi, od południa z Obniżeniem Stoszowic, a od wschodu ze Wzgórzami Gumińskimi.
Ogólna charakterystyka.
Wzgórza Bielawskie można podzielić na trzy części: północną, południową i wschodnią. Części południowa i północna są oddzielone od siebie szeroką Przełęczą Ostroszowicką i tworzą razem wyraźny wał ciągnący się równolegle do Gór Sowich. Tutaj znajdują się najwyższe szczyty tych wzgórz: Panek (451 m n.p.m.), Długa (455 m n.p.m.), Wrona i Orzeł (oba po 458 m n.p.m.) w części północnej oraz Suchań (448 m n.p.m.) i Wacławka (473 m n.p.m., jest to najwyższy szczyt) w części południowej. Nieco niższa jest część wschodnia, którą od części północnej oddziela malownicza dolina przełomowa rzeczki Rogoźnicy. Część ta ma kształt krótkiego grzbieciku, od którego odchodzi kilka raczej słabo zaznaczonych ramion. Najwyższymi szczytami w tej części Wzgórz są Kluczowska Góra (428 m n.p.m.) i Ptasza (407 m n.p.m.). We Wzgórzach Bielawskich są także takie szczyty jak Góra Maciek (291 m n.p.m) i Maślana Góra (375 m n.p.m.).
Geografia Wzgórz Bielawskich.
Wzgórza Bielawskie są gnejsowymi pagórkami przylegającymi do Gór Sowich. Przebiega przez nie dział wód Bystrzycy i Nysy Kłodzkiej. Są to drugie co do wysokości pasma wzgórz we Wzgórzach Niemczańsko-Strzelińskich. Zajmują obszar około 60 km², znajdujący się w trójkącie, którego wierzchołki stanowią: Bielawa, Kluczowa i Lutomierz.

</doc>
<doc id="483718" url="https://pl.wikipedia.org/wiki?curid=483718" title="Skoki narciarskie na Zimowych Igrzyskach Olimpijskich 1968">
Skoki narciarskie na Zimowych Igrzyskach Olimpijskich 1968

Skoki narciarskie na Zimowych Igrzyskach Olimpijskich 1968 – zawody olimpijskie w skokach narciarskich przeprowadzone pomiędzy 11 a 18 lutego 1968 roku w ramach igrzysk w Grenoble.
Podczas igrzysk rozegrane zostały dwie konkurencje w skokach narciarskich – 11 lutego były to zawody na obiekcie K-70 Le Claret w Autrans, a 18 lutego – na obiekcie K-90 Dauphiné w Saint-Nizier-du-Moucherotte. W pierwszym konkursie mistrzem olimpijskim został Jiří Raška, srebro zdobył Reinhold Bachler, a brązowy medal wywalczył Baldur Preiml. W konkursie na skoczni dużej triumfował Władimir Biełousow, drugie miejsce zajął Jiří Raška, a trzecie – Lars Grini.
Łącznie w zawodach wystartowało 66 skoczków narciarskich z siedemnastu narodowych reprezentacji. Najmłodszym zawodnikiem, który wziął udział w konkursach olimpijskich w skokach narciarskich, był Jay Rand (17 lat i 344 dni), natomiast najstarszym – Kjell Sjöberg (30 lata i 283 dni).
Po raz dziesiąty skoczkowie narciarscy rywalizowali o medale igrzysk olimpijskich.

</doc>
<doc id="483720" url="https://pl.wikipedia.org/wiki?curid=483720" title="Hamilton (Ohio)">
Hamilton (Ohio)

Hamilton – miasto w Stanach Zjednoczonych, w południowo-zachodniej części stanu Ohio, nad rzeką Miami (dopływ Ohio), na północ od miasta Cincinnati. 
W Hamilton urodził się geofizyk Charles Francis Richter, twórca skali Richtera
Miasto leży w strefie klimatu wilgotnego subtropikalnego, z gorącym latem, należącego według klasyfikacji Köppena do strefy "Cfa". Średnia temperatura roczna wynosi 12,3°C, a opady 662,9 mm (w tym do 48 cm opadów śniegu)
W mieście rozwinął się przemysł maszynowy, papierniczy oraz włókienniczy.

</doc>
<doc id="483721" url="https://pl.wikipedia.org/wiki?curid=483721" title="Elyria (Ohio)">
Elyria (Ohio)

Elyria – miasto w Stanach Zjednoczonych, w stanie Ohio, na zachód od miasta Cleveland, w zespole miejskim Lorain-Elyria, w pobliżu wybrzeża jeziora Erie. W 2000 roku w mieście mieszkało 56 454 mieszkańców.
Miasto leży w strefie klimatu kontynentalnego, z gorącym latem, należącego według klasyfikacji Köppena do strefy "Dfa". Średnia temperatura roczna wynosi 10,6°C, opady – 947,4 mm, opady śniegu – 1070 mm 
Z Elyria pochodzi Tianna Bartoletta, amerykańska lekkoatletka, skoczkini w dal i sprinterka.
W mieście rozwinął się przemysł maszynowy, metalowy, elektrotechniczny oraz hutniczy.

</doc>
<doc id="483723" url="https://pl.wikipedia.org/wiki?curid=483723" title="Park Narodowy „Ikara-Góry Flindersa”">
Park Narodowy „Ikara-Góry Flindersa”

Park Narodowy „Ikara-Góry Flindersa”, dawniej: "Park Narodowy Gór Flindersa" (ang. "Ikara-Flinders Ranges National Park") – park narodowy położony w południowo-wschodniej części stanu Australia Południowa w Australii. Utworzony w 1945. Park obejmuje powierzchnię 912 km2, Park pokrywa część masywu górskiego Gór Flindersa.
Centralną część parku tworzy Wilpena Pound gigantyczny "amfiteatr" o powierzchni 80 kilometrów kwadratowych.

</doc>
<doc id="483727" url="https://pl.wikipedia.org/wiki?curid=483727" title="Charmides">
Charmides

Charmides (zm. 404 p.n.e.), ateński polityk, jeden z Trzydziestu Tyranów.
Syn Glaukona, synowiec Platona, był uczniem Sokratesa, a późnej jedynym z tzw. Trzydziestu Tyranów. Zginął w bitwie nad rzeką Cefiz.

</doc>
<doc id="483731" url="https://pl.wikipedia.org/wiki?curid=483731" title="Warren (Ohio)">
Warren (Ohio)

Warren – miasto w Stanach Zjednoczonych, we wschodniej części stanie Ohio, w zespole miejskim Youngstown-Warren. Około 46,8 tys. mieszkańców.
Klimat.
Miasto leży w strefie klimatu umiarkowanego, kontynentalnego, z łagodnym latem i opadami przez cały rok. Jest to według klasyfikacji Köppena strefa klimatyczna "Dfa". Średnia temperatura roczna wynosi 10,4°C, a opady 939,8 mm (w tym do 109,1 cm opadów śniegu). Średnia temperatura najcieplejszego miesiąca - lipca wynosi 23,1°C, natomiast najzimniejszego -3,0°C.

</doc>
<doc id="483739" url="https://pl.wikipedia.org/wiki?curid=483739" title="Lima (Ohio)">
Lima (Ohio)

Lima – miasto w Stanach Zjednoczonych, w Ohio, siedziba Hrabstwa Allen W 2000 roku miasto zamieszkiwało 40 235 mieszkańców.
Miasto zostało założone w 1831 roku. Położone jest w północno-zachodniej części kraju wzdłuż drogi międzystanowej nr 75, ok. 116 km na północ od Dayton i 128 km na południowy zachód od Toledo.
Lima leży w strefie klimatu kontynentalnego, z gorącym latem, należącego według klasyfikacji Köppena do strefy "Dfa". Średnia temperatura roczna wynosi 10,7 °C, a opady 942,3 mm (w tym do 69,1 cm opadów śniegu).

</doc>
<doc id="483743" url="https://pl.wikipedia.org/wiki?curid=483743" title="Żanna Jorkina">
Żanna Jorkina

Żanna Dmitrijewna Jorkina (nazwisko po mężu Siergiejczik) ros. "Жанна Дмитриевна Ёркина" (ur. 6 maja 1939 w mieście Solcy w obwodzie nowogrodzkim – d. ZSRR, zm. 25 maja 2015) – inżynier, major lotnictwa, kosmonautka radziecka.
Życiorys.
Szkołę średnią ukończyła w Tambowie w 1956. Później została studentką Instytutu Pedagogicznego w Riazaniu. Po studiach w 1961 rozpoczęła pracę w szkole podstawowej w jednej z wiosek obwodu riazańskiego. Równocześnie uprawiała spadochroniarstwo w tamtejszym aeroklubie. Tam też po raz pierwszy zaproponowano jej udział w naborze do oddziału kosmonautek. Pomyślnie przeszła badania w Centralnym Wojskowym Naukowo-Badawczym Szpitalu Lotnictwa (ЦВНИАГ) i zakwalifikowała się do końcowego etapu eliminacji. 3 kwietnia 1962 oficjalnie została przyjęta do oddziału kosmonautów. Dwa dni później, w związku nominacją, otrzymała powołanie do wojska. Po przejściu podstawowego przeszkolenia Jorkina w grudniu 1962 zdała wszystkie egzaminy i została skierowana do szkolenia w ramach programu Wostok. Od stycznia do maja 1963 przygotowywała się do lotu na statku Wostok 6. Trenowała wspólnie w Walentiną Tierieszkową, Iriną Sołowiową i Walentina Ponomariową. Od maja 1965 przez rok przechodziła szkolenie do planowanego wówczas lotu na statku kosmicznym Woschod 5. Jorkina razem z Tatjaną Kuzniecową wchodziły w skład drugiej załogi. W podstawowej znalazły się: Walentina Ponomariowa i Irina Sołowjowa. Miała być to druga misja z załogą składająca się wyłącznie z kobiet. Zakładano wtedy, że będzie to 10-15 dniowy lot połączony z wyjściem jednej z kosmonautek w kosmos. Później planowany czas lotu wydłużono do 15-20 dni. Zamierzenia te nie zostały jednak zrealizowane, ponieważ po śmierci Siergieja Korolowa program Woschod został przerwany. W maju 1969 zakończyła studia na wydziale inżynierskim Wojskowej Akademii Lotniczej im. N.E. Żukowskiego i uzyskała tytuł pilota-kosmonauty inżyniera. 1 października 1969 rozkazem dowództwa lotnictwa rozwiązano grupę kobiet przygotowujących się do lotu w kosmos, ponieważ w najbliższej perspektywie nie przewidywano takich misji. Od października 1969 pracowała na różnych stanowiskach w Centrum Wyszkolenia Kosmonautów im. J. Gagarina w Gwiezdnym Miasteczku pod Moskwą.20 lipca 1989 rozkazem ministra obrony ZSRR, z uwagi na osiągnięty wiek, została przeniesiona do rezerwy.

</doc>
<doc id="483744" url="https://pl.wikipedia.org/wiki?curid=483744" title="Kapelusz">
Kapelusz

Kapelusz (łac. "capella" koza) – nakrycie głowy składające się z ronda i główki wykonywane z szerokiej gamy materiałów – produkuje się kapelusze filcowe, słomkowe czy skórzane. Kapelusze mogą być zarówno damskie (często zdobione dodatkami), jak i męskie (przeważnie z główką i rondem), a ich kształt i fason często ściśle nawiązuje do mody danej epoki.
Popularne rodzaje i typy męskich kapeluszy to między innymi:
Do nietypowych damskich kapeluszy należą:
W Azji uniwersalny dla obu płci jest kapelusz stożkowy – wykonany z ryżowej słomy i noszony zwłaszcza w części południowo-wschodniej (w takich krajach jak Chiny, Kambodża, Indonezja, Japonia, Korea (Północna i Południowa), Filipiny, Indie, i Wietnam).
Jednym z przedstawień kapelusza w sztuce jest obraz "Portret mężczyzny w czarnym kapeluszu".

</doc>
<doc id="483749" url="https://pl.wikipedia.org/wiki?curid=483749" title="Kamiennik (Garb Dzikowca)">
Kamiennik (Garb Dzikowca)

 Kamiennik (niem. "Steinberg", 560 m n.p.m.) – wzniesienie w południowo-zachodniej Polsce, w Sudetach Środkowych, w Górach Sowich, w paśmie Garb Dzikowca.
Wzniesienie położone jest w północno-zachodniej części Garbu Dzikowca, mikroregionu Gór Sowich, około 3 km na północny wschód od centrum Nowej Rudy. Na północy leży wieś Wolibórz, na południowy wschodzie Dzikowiec a na południowy zachodzie przysiółek Nowy Dzikowiec. Pod szczytem leżą rozproszone, ostatnie jeszcze istniejące zabudowania kolonii Dzikowiec i Jasionów.
Kopulaste wzniesienie o podkreślonych dość stromych zboczach i płaską powierzchnią wierzchołkową, z mało widocznym szczytem, który minimalnie wznosi się ponad otoczenie.
Szczyt tworzą osadowe skały karbońskie, zaliczane do warstw wałbrzyskich i białokamieńskich: zlepieńce i piaskowce oraz argility i łupki ogniotrwałe, należących do północno-wschodniego skrzydła niecki śródsudeckiej, a także gabra masywu Nowej Rudy. Wznosi się nad doliną potoku Woliborka, w kierunku której opada stromym, zachodnim zboczem. Stanowi kulminację wąskiego, początkowego grzbietu Garbu Dzikowca, ciągnącego się na południowy wschód od potoku Woliborki przez Przykrzec do potoku Czerwionek.
Wierzchołek i zbocza porastają lasy mieszane.

</doc>
<doc id="483751" url="https://pl.wikipedia.org/wiki?curid=483751" title="Hajnówka (stacja kolejowa)">
Hajnówka (stacja kolejowa)

Hajnówka – stacja kolejowa w Hajnówce, w Polsce w województwie podlaskim. Według klasyfikacji PKP ma kategorię dworca lokalnego.
W roku 2017 stacja obsługiwała 200–299 pasażerów na dobę. Ma bezpośrednie połączenie z Czeremchą, Siedlcami i Białymstokiem.
Jest to unikatowy w Polsce, w szczególności w województwie podlaskim, przykład stacji typu wyspowego. Od wschodu – od strony centrum Hajnówki znajduje się większość torów, w tym tory linii Siedlce – Czeremcha – Siemianówka i dalej do przejścia granicznego z Białorusią. Od zachodu znajdują się 3 tory i 2 perony leżące w ciągu linii Lewki – Białowieża z łącznicami umożliwiającymi przejazd między obu liniami. 
Od września 2020 drewnianą elewację nieużywanego budynku stacyjnego zdobi deskal autorstwa Arkadiusza Andrejkowa, upamiętniający w ramach projektu „Cichy memoriał” pamięć osób związanych z danym miejscem. Przedstawione tu osoby to Mikołaj Bujnowski, maszynista z tutejszego dworca, i Nina Bujnowska, poetka amatorka. Graffiti powstało z okazji przejęcia opuszczonego budynku przez Stowarzyszenie Kulturalne „Pocztówka” i rozpoczęcia w nim działalności pod hasłem „Hajnówka Centralna – przesiadkowa stacja kultury”.

</doc>
<doc id="483757" url="https://pl.wikipedia.org/wiki?curid=483757" title="La Luzerne">
La Luzerne

Osoby
Miejscowości we Francji:
Miejscowości w USA:
Gminy w USA:
Hrabstwa w USA:

</doc>
<doc id="483767" url="https://pl.wikipedia.org/wiki?curid=483767" title="Manchester (ujednoznacznienie)">
Manchester (ujednoznacznienie)

Geografia.
Miejscowości w USA:
Gminy w USA:

</doc>
<doc id="483774" url="https://pl.wikipedia.org/wiki?curid=483774" title="Krzysztof Piaseczny">
Krzysztof Piaseczny

Krzysztof Jerzy Piaseczny (ur. 16 maja 1967 w Lublinie) – polski prawnik, sędzia, harcmistrz ZHR.
Prawnik.
Ukończył studia prawnicze na Uniwersytecie Marii Curie-Skłodowskiej w Lublinie. W latach 1992–1993 samodzielny referent prawny w ZTS „Pronit” w Pionkach. Od 1993 aplikant w Sądzie Rejonowym w Kozienicach, od 1995 asesor sądowy w okręgu Sądu Wojewódzkiego w Radomiu, od 1997 sędzia Sądu Rejonowego w Grójcu, od 1999 sędzia Sądu Rejonowego w Kozienicach orzekający na rokach sądowych w Pionkach. W latach 2001–2007 Kierownik Sekcji Wykonywania Orzeczeń i Windykacji Należności Sądowych w Sądzie Rejonowym w Kozienicach. W latach 2007–2008 delegowany do Ministerstwa Sprawiedliwości jako Główny Specjalista w Departamencie Wykonania Orzeczeń i Probacji. Od lipca 2008 ponownie w Sądzie Rejonowym w Kozienicach. W 2016 członek Zespołu ds Strategii w Ministerstwie Sprawiedliwości. W okresie od 1.01.2017 do 30.06.2018 ponownie delegowany do Ministerstwa Sprawiedliwości, gdzie w Departamencie Spraw Rodzinnych i Nieletnich koordynował prace Zespołu ds. edukacji prawnej dzieci i młodzieży. Od 1.07.2018 powrócił do orzekania w Sądzie Rejonowym w Kozienicach. Od lutego 2019 r. Wiceprezes a od kwietnia 2020 Prezes Sądu Rejonowego w Kozienicach. Był członkiem Stowarzyszenia Sędziów Polskich „Iustitia” jednak w 2009 zrezygnował z członkostwa.
Działalność harcerska.
Z harcerstwem związany od 1974 roku. Od 1978 harcerz, a następnie zastępowy w 14 Pionkowskiej Drużynie Harcerzy. Od 1980 przyboczny w 11 Pionkowskiej Drużynie harcerzy im. H.Sienkiewicza. W 1983 roku zakłada 41 Pionkowską Drużynę Harcerek, która daje początek późniejszemu środowisku Szczepu 41 Pionkowskich Drużyn Harcerskich i Zuchowych im. Olgi i Andrzeja Małkowskich „Rzeczpospolita Skautowa”. W latach 80. członek Kręgu Instruktorskiego „Gajówka” założonego przez harcmistrza Romualda Zawodnika. Posiada stopień Harcerza Rzeczypospolitej.
W 1989 roku uczestnik prac nad powołaniem niezależnej organizacji harcerskiej w wyniku czego wyłonił się Związek Harcerstwa Rzeczypospolitej. W wyniku decyzji całego pionkowskiego środowiska „harcerstwa niepokornego”, początkowo nie przystępuje do ZHR, tylko wraz z pozostałymi, zakłada w ramach ZHP drugi w 22-tysięcznych Pionkach Hufiec Harcerski – Pionki II (późniejszy Hufiec „Darzbór”). Zostaje Przewodniczącym Rady Hufca, a później Zastępcą Komendanta Hufca ds. programowych. W latach 1989–1990 kwatermistrz Hufca ZHP Pionki „Darzbór”. Jeden z inicjatorów wystąpienia hufca z ZHP i przystąpienia do ZHR. Po decyzji Rady Hufca o wystąpieniu z ZHP, w grudniu 1990 roku staje na czele pionkowskiego ZHR. 
W grudniu 1990 roku zostaje wybrany hufcowym Pionkowskiego Hufca Harcerek i Harcerzy „Darzbór”, a po podziale hufca na część męską i żeńską zostaje hufcowym Pionkowskiego Hufca Harcerzy „Darzbór”.
W latach 2004–2006 Wiceprzewodniczący ZHR, w latach 2000–2002 Członek Rady Naczelnej ZHR, w latach 2002–2004 oraz 2006–2008 Wiceprezes Sądu Harcerskiego ZHR. W 2008 roku podczas X Zjzdu ZHR kandydował na funkcję Przewodniczącego ZHR. W latach 2008-2010 ponownie Wiceprzewodniczący ZHR.
Aktywny w ramach środowiska lokalnego ZHR. Organizator wielu obozów letnich i zimowych oraz międzynarodowych wypraw min. do Szwecji, Słowacji, Węgier, Ukrainy, na Litwę i Łotwę, Białoruś. Komendant Jubileuszowej Wyprawy 41PDHiZ „Po Stolicach Europy” Uczestnik działań na rzecz restytucji Polskiego Harcerstwa na Wschodzie
Będąc członkiem Naczelnych Władz ZHR, konsekwentnie nie rezygnował z bezpośredniej pracy z dziećmi i młodzieżą. Od 27 września 2007 r. do 27 września 2009 r. był drużynowym 41 Pionkowskiej Drużyny Harcerzy „Zarzewie” im. Andrzeja Małkowskiego. W 2016 r. współzałożyciel Okręgu Staropolskiego ZHR oraz pierwszy Przewodniczący Zarządu Okręgu Staropolskiego ZHR 2016-2018.
Działalność społeczna.
Przed podjęciem służby w wymiarze sprawiedliwości (od 1993 r.) aktywny politycznie i społecznie. W latach 1987–1992 członek NZS na UMCS w Lublinie. Przewodniczący Samorządu Studentów Wydziału Prawa i Administracji UMCS. 
W 1989 r. członek Komitetu Obywatelskiego miasta i gminy Pionki. W 1989 r. zainicjował powołanie pierwszego społecznego Komitetu Obchodów Święta Niepodległości w Pionkach i doprowadził do odsłonięcia na budynku tzw. „Legionówki” pamiątkowej tablicy. W latach 1992–1993 członek NSZZ „Solidarność” w ZTS „Pronit” w Pionkach. Radny Rady Miasta Pionki – I Kadencji, przewodniczący Komisji Budżetowej Rady Miasta.
W 1993 wraz z grupą przyjaciół założył pierwsze profesjonalne pismo samorządowe w Pionkach wydawane do dziś pt. „Nad Zagożdżonką”.
6 listopada 2008 r. odznaczony przez Prezydenta Lecha Kaczyńskiego Złotym Krzyżem Zasługi za zasługi w działalności na rzecz przemian demokratycznych w kraju, za kształtowanie patriotycznej postawy polskiej młodzieży.
Autor.
Autor przewodnika dla tworzących i inicjujących Koła Przyjaciół Harcerstwa ZHR pt. „Koła Przyjaciół Harcerstwa – przewodnik organizacyjny” Warszawa 2004 oraz książki biograficznej pt. „Z głową w chmurach – Romuald Zawodnik Aldek”, Pionki 2006. W latach 1993–1994 autor korespondencji, felietonów i wywiadów w „Dzienniku Radomskim” oraz w Dwutygodniku lokalnym „Nad Zagożdżonką”.
Życie prywatne.
Żonaty (Agnieszka), dwóch synów: Krzysztof Michał (ur. 1993), Tomasz Wojciech (ur. 1997), brat piosenkarza Andrzeja „Piaska” Piasecznego.

</doc>
<doc id="483775" url="https://pl.wikipedia.org/wiki?curid=483775" title="Ustnik rafowy">
Ustnik rafowy

Ustnik rafowy, motylek rafowy, chetonik rafowy ("Heniochus acuminatus") – gatunek morskiej ryby okoniokształtnej z rodziny chetonikowatych (Chaetodontidae). Bywa hodowana w akwariach morskich. Bardzo podobna do "Heniochus diphreutes", która ma krótszą płetwę grzbietową.
Występowanie.
Ciepłe wody oceaniczne od wschodniej Afryki i Zatoki Perskiej przez Mikronezję do Japonii. Zamieszkuje rafy koralowe w głębokich, osłoniętych lagunach.
Charakterystyka.
Dorasta do 25 cm długości. Agresywna, terytorialna. Dorosłe osobniki trzymają się parami. Żywi się planktonem.

</doc>
<doc id="483792" url="https://pl.wikipedia.org/wiki?curid=483792" title="Heniochus diphreutes">
Heniochus diphreutes

Heniochus diphreutes – ryba morska z rodziny chetonikowatych. Bywa hodowana w akwariach morskich. Bardzo podobna do "Heniochus acuminatus".
Występowanie.
rafy koralowe ciepłych wód oceanicznych od Morza Czerwonego i południowej Afryki przez Ocean Indyjski, Ocean Spokojny, Hawaje i na południe do Australii. Najczęściej przebywa na głębokościach 40 – 50 m, spotykana na głębokościach ok. 200 m.
Opis.
Dorasta do 21 cm długości. Młode osobniki często oczyszczają skórę innych ryb z pasożytów. Pływają w dużych grupach. Dorosłe osobniki wykazują dobrze rozwinięty instynkt opiekuńczy.

</doc>
<doc id="483793" url="https://pl.wikipedia.org/wiki?curid=483793" title="Dyplomacja publiczna">
Dyplomacja publiczna

Dyplomacja publiczna (ang. "public diplomacy") – działania dyplomatyczne zajmujące się badaniem wpływu postaw społecznych na kształtowanie się i realizację polityki zagranicznej, obejmując wymiar stosunków międzynarodowych wykraczający poza obszar tradycyjnej dyplomacji, kształtowanie przez rządy opinii publicznej w innych państwach, interakcję prywatnych interesów i grup w jednym państwie z podobnymi im w innym państwie, sprawozdawczość nt. spraw zagranicznych i ich wpływu na politykę, komunikację pomiędzy specjalistami od komunikacji, takimi jak dyplomaci i zagraniczni korespondenci oraz proces międzynarodowej komunikacji.
Po raz pierwszy pojęcie to pojawiło się w 1965 roku w pracach Edmunda Gulliona, dziekana z Fletcher School of Law &amp; Diplomacy na Tufts University.
Dyplomacja publiczna poszerza zakres działania dyplomatów poza sfery bilateralnej współpracy międzyrządowej, kierując swe przekazy do szeroko pojętej zagranicznej opinii publicznej. Co więcej, posługuje się bardziej wyrafinowanymi technikami przekazu, czerpiąc źródła w teorii marketingu, zarówno politycznego jak i gospodarczego. Nastawiona jest przy tym, w przeciwieństwie do tradycyjnie pojmowanej dyplomacji, bardziej na wielostronną, otwartą i jawną współpracę oraz promocję, niż na tajne układy, protokoły, czy walkę o wpływ i jednostronne narzucanie swojego stanowiska.
W Polsce za realizację zadań dyplomacji publicznej odpowiada Departament Dyplomacji Publicznej i Kulturalnej Ministerstwa Spraw Zagranicznych RP. Dyplomacja publiczna prowadzona przez Ministerstwo Spraw Zagranicznych RP to zestaw działań o charakterze strategicznym, koncepcyjnym, analitycznym, koordynacyjnym i wykonawczym, które poprzez kształtowanie postaw społecznych i opinii publicznej za granicą wpływają na realizację istotnych interesów Polski w świecie, używając narzędzi i metod spoza obszaru tradycyjnej dyplomacji jako obszaru relacji międzypaństwowych. Celem nadrzędnym dyplomacji publicznej jest uzyskiwanie za granicą zrozumienia i poparcia dla polskiej racji stanu i polityki władz RP. Stanowiąc uzupełnienie dla tradycyjnej dyplomacji, jest działalnością skierowaną do zagranicznych instytucji, organizacji i społeczeństw.

</doc>
<doc id="483795" url="https://pl.wikipedia.org/wiki?curid=483795" title="Subkarabinek HK53">
Subkarabinek HK53

HK53 – niemiecki subkarabinek, maksymalnie skrócona wersja karabinu szturmowego HK 33. HK53 powstał jako broń, która przy wymiarach pistoletu maszynowego posiadałaby większą siłę ognia.
HK53 zostały przyjęte do uzbrojenia wielu formacji mundurowych, zarówno policyjnych jak i wojskowych. Najczęściej są używane przez oddziały specjalne, jako broń przeznaczona do walki w pomieszczeniach.
Opis.
HK53 jest bronią samoczynnno-samopowtarzalną. Zasada działania oparta o odrzut zamka półswobodnego hamowanego rolkami. HK53 strzela z zamka zamkniętego. Zamek składa się z tłoka zaporowego i trzonu zamkowego pomiędzy którymi znajdują się rolki opóźniające otwarcie zamka. Mechanizm spustowy tylko do ognia ciągłego i pojedynczego. Bezpiecznik nastawny, połączony z przełącznikiem rodzaju ognia.
HK53 jest bronią zasilaną z magazynków pudełkowych o pojemności 25, 30 lub 40 nab.
Lufa zakończona szczelinowym tłumikiem płomienia. Przewód lufy ma 6 bruzd prawoskrętnych o skoku 305 mm. Wewnątrz komory nabojowej wykonane są rowki Revellego ułatwiające ekstrakcję łuski.
Kolba składana. Przyrządy celownicze mechaniczne (celownik bębnowy).

</doc>
<doc id="483798" url="https://pl.wikipedia.org/wiki?curid=483798" title="HK 53">
HK 53



</doc>
<doc id="483799" url="https://pl.wikipedia.org/wiki?curid=483799" title="Grave Digger">
Grave Digger

Grave Digger – niemiecka grupa muzyczna grająca heavy metal. Zespół powstał w roku 1980 i zadebiutował albumem Heavy Metal Breakdown w 1984 roku.
Historia.
Początek.
Właściwa historia zespołu rozpoczęła się w 1983 roku. W składzie: Chris Boltendahl, Peter Masson, Willi Lackmann oraz Albert Eckardt, nagrano utwór do kompilacji "Rock from Hell". Rok później ukazał się debiutancki album zatytułowany "Heavy Metal Breakdown".
Dwa lata później światło dzienne ujrzał drugi album, "Witch Hunter", po nagraniu którego zespół opuścił Eckardt, zastąpiony przez C.F. Branka. Grupa ruszyła w trasę koncertową z zespołem Helloween oraz Celtic Frost.
W 1986, po nagraniu albumu "War Games", zespół opuścił Peter Masson, którego miejsce zajął Uwe Lulis. Rok później, pod nazwą Digger, nagrany został album "Stronger Than Ever" prezentujący zdecydowanie lżejsze, „mainstreamowe” brzmienie. Album nie został jednak zaakceptowany ani przez krytyków, ani przez słuchaczy, w związku z czym pod koniec roku Chris Boltendahl ogłosił rozwiązanie grupy.
Powrót.
Po czterech latach, w nieco zmienionym składzie, Grave Digger został reaktywowany i nagrał album "The Reaper", będący powrotem do dawnego brzmienia grupy. W tym samym roku został również wydany album "The Best of the Eighties", zawierający zbiór wcześniejszych utworów zespołu.
W roku 1994 ukazał się album "Symphony of Death". Tymczasem zmienił się perkusista, którym został Frank Ulrich. Zespół koncertował również w Niemczech jako support dla grupy Manowar.
Kolejny album, "Heart of Darkness", został wydany rok później i prezentował mroczny klimat, nawiązujący do wczesnych dokonań grupy Annihilator. W 1996 ponownie nastąpiła zmiana perkusisty, tym razem na Stefana Arnolda.
Trylogia.
W tym samym roku ukazał się również koncepcyjny album "Tunes of War", opowiadający wczesną historię Szkocji i będący pierwszą częścią trylogii pod nazwą The Middle Ages Trilogy, zakończonej w roku 1999.
Druga część, "Knights of the Cross", nagrana z nowym basistą, Jensem Beckerem, ukazała się w roku 1997 i opowiadała o powstaniu i upadku Zakonu Templariuszy.
Ostatnia część ukazała się w 1999 roku i nosiła tytuł "Excalibur". Album opowiadał historię Króla Artura i Rycerzy Okrągłego Stołu.
Zaraz po zakończeniu trylogii grupa ruszyła w trasę koncertową, podczas której dołączył do niej Hans Peter Katzenburg, grający na instrumentach klawiszowych.
Dwudziestolecie.
W 2000 roku, z okazji dwudziestolecia istnienia zespołu, odbył się koncert na "Zeche" w Bochum, gdzie zagrane zostały wszystkie najpopularniejsze utwory grupy, jak również te mniej znane. Tuż przed koncertem zespół opuścił Uwe Lulis, tłumacząc się powodami prywatnymi i finansowymi. Założył on później grupę Rebellion. Na jego miejsce został przyjęty były gitarzysta Rage, Manni Schmidt.
Z nowym gitarzystą i nakładem nowej wytwórni (Nuclear Blast), w 2001 roku zespół nagrał album "The Grave Digger", inspirowany twórczością Edgara Allana Poe. Rok później został zarejestrowany pierwszy w historii grupy materiał koncertowy, nazwany Tunes of Wacken, nagrany podczas festiwalu Wacken Open Air.
W 2003 roku zespół nagrał kolejny album koncepcyjny, Rheingold, związany z operą Pierścień Nibelunga, Richarda Wagnera.
Po trasie promującej Rheingold, grupa, wraz z Symphorce i Wizard, nagrała album "The Last Supper". Nie był to album koncepcyjny, jednak większość utworów była powiązana z ostatnimi dniami życia Chrystusa. Album został przez część krytyków uznany za najlepszy od czasów "Tunes of War" czy "Heavy Metal Breakdown". Niecały miesiąc później Grave Digger, z grupami Stormhammer i Astral Doors, ruszył w trasę koncertową zaczynającą się w Andernach, rodzinnym mieście Manniego Schmidta. Nieco później ukazał się drugi album koncertowy, nagrany w São Paulo i nazwany 25 to Live z okazji dwudziestopięciolecia istnienia grupy.
Kolejny album, "Liberty or Death", ukazał się dwa lata później. Tydzień po premierze, wraz z grupą Therion, zespół ruszył w trasę, rozpoczętą w mieście Essen.

</doc>
<doc id="483800" url="https://pl.wikipedia.org/wiki?curid=483800" title="Heniochus chrysostomus">
Heniochus chrysostomus

Heniochus chrysostomus - ryba morska z rodziny chetonikowatych. Hodowana w akwariach morskich.
Występowanie.
Zamieszkuje rafy koralowe zwykle na głębokościach 2 - 40 m w ciepłych wodach oceanicznych od zachodnich wybrzeży Indii przez Ocean Indyjski i Ocean Spokojny do południowej Japonii.
Charakterystyka.
Dorasta do 18 cm długości. Żywi się polipami koralowców.

</doc>
<doc id="483802" url="https://pl.wikipedia.org/wiki?curid=483802" title="Krzysztof (antypapież)">
Krzysztof (antypapież)

Krzysztof (ur. w Rzymie, zm. w 904) – antypapież w okresie od września 903 do stycznia 904.
Życiorys.
Był kapelanem nadwornym papieża Leona V i kapłanem kościoła św. Damazego. W sierpniu 903 zmusił prawowitego papieża Leona V do abdykacji, a potem wtrącił do więzienia i kazał go zamordować. Następnie obwołał się papieżem i nakazał konsekrować. Antypapież Krzysztof został zdetronizowany i zmuszony do wstąpienia do zakonu (wraz z Leonem V) w styczniu 904 przez papieża Sergiusza III. Krótko potem, z rozkazu papieża, został uduszony.

</doc>
<doc id="483803" url="https://pl.wikipedia.org/wiki?curid=483803" title="Straszny film 4">
Straszny film 4

Straszny film 4 (ang. "Scary Movie 4") – amerykański film komediowy, sequel "Strasznego filmu 3" (2003), wyreżyserowany przez Davida Zuckera. Światowa premiera filmu odbyła się 14 kwietnia 2006 roku. Realizatorzy filmu reklamowali go jako: "Ostatnią, czwartą część słynnej trylogii". Parodia wysokobudżetowych, hollywoodzkich projektów, przede wszystkim horrorów.
Fabuła.
Shaquille O’Neal i dr. Phil budzą się skuci kajdanami w starej, zdemolowanej toalecie. Ich oprawca, psychopatyczny Jigsaw, daje im dwie minuty na uwolnienie się z łańcuchów i wydostanie się z pomieszczenia – po stu dwudziestu sekundach toaleta zostanie wypełniona gazem paraliżującym. Ofiary odnajdują piły, jednak nie jest możliwe przepiłowanie nimi łańcuchów. Pomysłem dr. Phila na odzyskanie wolności jest odcięcie piłą zakutych nóg. Pomysłodawca wprowadza zamysł w życie, jednak odcina sobie nieodpowiednią, bo wolną kończynę.
Po sekwencji początkowej rozpoczyna się właściwa akcji filmu. Cindy Campbell (Anna Faris) odwiedza swojego byłego szwagra Toma Logana (Charlie Sheen), który pomaga jej w znalezieniu nowej pracy. Tkwiący w depresji Logan, po zaangażowaniu się w związek z trzema seksownymi blondynkami (bohaterki programu "Króliczki Playboya"), decyduje się odebrać sobie życie i sięga po viagrę, mając na celu przedawkowanie. Ostatecznie wypada jednak przez balustradę balkonu. Po śmierci Logana, Cindy angażuje się w pomoc społeczną. Trafia do domu pani Norris (Cloris Leachman), starszej katatoniczki, która mieszka w nawiedzonym domu. W tym samym czasie Tom Ryan (Craig Bierko), rozwiedziony sąsiad pani Norris, przejmuje na jakiś czas opiekę nad swoimi dziećmi, Rachel (Conchita Campbell) i Robbiem (Beau Mirchoff). Późnym wieczorem Cindy odkrywa, że dom, w którym obecnie rezyduje, jest nawiedzany przez tajemniczego japońskiego chłopca.
Następnego dnia Tom wysłuchuje strasznych relacji Cindy na temat wydarzeń z domu pani Norris. Cindy wspomina również swoje małżeństwo z George’em (Simon Rex), który zginął podczas jej pojedynku bokserskiego. Cindy czuje się winna jego odejściu. Gdy para szykuje się do romantycznego pocałunku, niebo staje się zachmurzone, następuje potężna burza i wszystko, włączając w to sprzęt domowy i środki transportu, przestaje działać. Ulice zostają oblężone przez gigantycznych rozmiarów triPody, strukturą przypominające iPody, wyświetlające mrożący krew w żyłach napis „Zniszczyć ludzkość”. Cindy biegnie do domu pani Norris, gdzie ponownie napotyka się na japońskiego chłopca. Tym razem wdaje się z nim w dialog. Chłopiec informuje Cindy, że dowie się, jak unicestwić kosmitów, jeśli odnajdzie jego mordercę oraz serce ojca; następnie podaje jej wskazówki, jak dotrzeć do jego ojca. Tom i Cindy rozdzielają się, ponieważ mężczyzna musi ratować dzieci.
Cindy spotyka Brendę Meeks (Regina Hall), swoją domniemanie martwą przyjaciółkę, która jest obecnie dziennikarką. Cindy zachęca Brendę, by pomogła jej w odnalezieniu osady wskazanej przez chłopca, rekomendując jej sytuację jako interesujący temat na reportaż. Przyjaciółki kradną samochód i podążają za wskazówkami mapy. Gdy w końcu docierają na miejsce, okazuje się, że osada, o której mówił Japończyk, rządzi się prawami z dziewiętnastego wieku. Niefortunnie, zostają schwytanie przez straże osadnicze i zmuszone do wzięcia udziału w radzie miasta, której przewodniczy głowa placówki Henry Hale (Bill Pullman). Seniorzy decydują, że Cindy i Brenda mogą pozostać w osadzie, jednak nie będą mogły już nigdy jej opuścić. Tymczasem Tom i jego dzieci, podczas dalszej ucieczki donikąd, wpadają w samo serce pojedynku między wojskami amerykańskimi a triPodami. Zbuntowany Robbie decyduje się do dołączyć do amerykańskich oddziałów i wyrywa się ojcu. Tom rusza po syna i pozostawia córkę bez opieki. Sytuację wykorzystuje (przedstawiony jako pedofil) Michael Jackson (Edward Moss), który proponuje Rachel dołączenie do niego i do grupki porwanych już dzieci. W porę interweniuje Tom i ucieka wraz z córką, jednak wkrótce zostają oni porwani przez triPoda.
Nocą osada zostaje zaatakowana przez „Tych, o których nie mówimy”, w wierzeniach osadników – potwory z pobliskiego lasu. Brenda i Cindy odkrywają jednak, że prowokatorami są w rzeczywistości jedni z mieszkańców osady. W sąsiedztwie domku bohaterek, Henry zostaje zadźgany przez upośledzonego Ezekiela (Chris Elliott). Henry wyjaśnia Cindy i Brendzie, że jest ojcem japońskiego chłopca, który zginął podczas jednej z bokserskich walk Cindy. Kontynuując, dodaje, że tylko Cindy potrafi powstrzymać triPody przed dalszą zagładą świata, jednak zanim mówi, jak, zostaje ponownie dźgnięty przez Ezekiela. W tym momencie Brenda i Cindy zostają schwytane przez jednego z triPodów.
Bohaterowie budzą się w starej łazience – tej samej, w której zginęli Shaquille O’Neal i dr. Phil. Na ekranie monitora zainstalowanego na ścianie pojawia się Jigsaw, który informuje ofiary, że umrą za sześćdziesiąt sekund, jeśli nie wykonają zadania. Cindy musi wyciągnąć z oczodołu klucz, który uwolni ją, Brendę i Toma z sideł łowieckich – inaczej wszyscy umrą; robi to, ponieważ, jak się okazuje, ma sztuczne oko. Gdy wydaje się, że cała trójka jest bezpieczna, Jigsaw grozi Tomowi śmiercią jego pojmanych dzieci. Dzieci unikną jednak śmierci, tylko pod warunkiem, że Tom przypłaci ich życia własnym. Moment przed śmiercią Ryana, Cindy odnajduje w toalecie zdjęcia Jigsawa z żoną Henry’ego i japońskim chłopcem – okazuje się, że to Jigsaw był jego biologicznym ojcem, i że inwazja obcych była zemstą za śmierć syna. Po pospiesznej przemowie Cindy, Jigsaw mięknie, a widząc, jak daleko Tom jest w stanie zajść, by ocalić własne dzieci, uwalnia go i odwołuje inwazję, dezaktywując triPody.
Epilog filmu, przedstawia występ Toma Ryana, który okazał się zbawicielem świata, u Oprah Winfrey, miesiąc po wydarzeniach opisanych powyżej.

</doc>
<doc id="483804" url="https://pl.wikipedia.org/wiki?curid=483804" title="Starka">
Starka

Starka – tradycyjna, wytrawna wódka żytnia, produkowana głównie w Polsce, Rosji, na Białorusi i Litwie.
Produkcja.
Współcześnie wytwarzana jest ze spirytusu nierektyfikowanego otrzymanego po fermentacji żyta, dojrzewającego w wiekowych dębowych beczkach z niewielkimi dodatkami liści lipowych lub jabłkowych. Proces produkcji podobny jest do tego stosowanego w przypadku whisky. Sprzedawana w dużej różnorodności, gdzie największą różnicą jest długość okresu leżakowania, który wynosi od trzech do kilkudziesięciu lat.
Współcześnie jedynym producentem starki w Polsce jest Szczecińska Fabryka Wódek „Starka”. Najstarsza starka z jej oferty została zamknięta w beczce w 1947 roku (), a najmłodsze mają kilka lat. Im wódka jest starsza, tym jej barwa intensywniejsza.
Historia.
Starka znana była w Polsce i na Litwie co najmniej od XV wieku. Tradycyjnie po narodzinach pierworodnego syna wódkę zamykano w dębowej beczce i otwierano ją na jego wesele.
Produkcję Starki w Szczecinie rozpoczęto w 1947, a pierwsze półlitrowe pięciolatki zaczęto sprzedawać w 1952.
Po sprzedaży upadłego Polmosu Szczecin produkcję Starki przejęła Szczecińska Wytwórnia Wódek „Starka”.

</doc>
<doc id="483805" url="https://pl.wikipedia.org/wiki?curid=483805" title="Folusz (budynek)">
Folusz (budynek)

Folusz – budynek lub pomieszczenie, w którym mieści się folusz, maszyna do obróbki (folowania) sukna. Wiejski warsztat przemysłowy, zajmujący się obróbką rzadko utkanej tkaniny wełnianej w celu nadania jej spoistości sukna.
Historia.
Pierwotnie, poczynając od późnego średniowiecza, folusze istniały w pobliżu wszystkich ośrodków, w których zajmowano się produkcją tkanin wełnianych. Ponieważ wymagają one wody do napędu urządzenia foluszniczego (przy pomocy koła wodnego) oraz do zwilżania tkanin w procesie folowania, stawiano je zwykle nad odpowiednio wydajnymi ciekami. Były to z reguły niewielkie (do ok. 30 m²) budynki drewniane w terenach górskich, zwykle konstrukcji zrębowej, na nizinach często bardziej prymitywne, kryte gontem, dranicami lub strzechą. Mieściło się w nich koryto (stępa), w którym umieszczano tkaninę, system stęporów (młotów) podnoszonych rytmicznie przez wał z odpowiednio zamocowanymi klinami oraz palenisko z kotłem, w którym podgrzewano wodę z odpowiednimi dodatkami do zwilżania tkaniny. Wał napędzany był kołem wodnym, zwykle nasiębiernym, a woda doprowadzana była często specjalnie wykopaną młynówką i systemem drewnianych koryt. Praktycznie wszystkie elementy napędu również były wykonywane z drewna.
W przeciągu XIX w. na Niżu Polskim zdecydowana większość foluszy zanikła na skutek konkurencji przemysłu fabrycznego. Większa ich liczba zachowała się w rejonach górskich Karpat. W 1935 r. zarejestrowano na tych terenach czynne folusze m.in. w Roztokach pod Witowem, na Ustupie (część Zakopanego), w Podszklu na Orawie, w Jurgowie na Spiszu, w Szlachtowej koło Szczawnicy i w kilku innych wsiach.
Obecnie zabytkowe folusze oglądać można w skansenach:

</doc>
<doc id="483808" url="https://pl.wikipedia.org/wiki?curid=483808" title="Gryf (czasopismo kaszubskie)">
Gryf (czasopismo kaszubskie)

Gryf. Pismo dla spraw kaszubskich – czasopismo kaszubskie założone przez dr Aleksandra Majkowskiego w 1908 r. Wychodziło nieregularnie do 1934 r.
Czasopismo powstało jako przeciwwaga ideowa dla organu prasowego Kaszubskiego Towarzystwa Ludoznawczego w Kartuzach pod tytułem "Mitteilungen für kaschubische Volkskunde", ukazującego się w języku niemieckim.
Digitalizacja.
Część numerów czasopisma Gryf poddana została digitalizacji. Dokumenty dostępne są w Bałtyckiej Bibliotece Cyfrowej.

</doc>
<doc id="483813" url="https://pl.wikipedia.org/wiki?curid=483813" title="Heniochus intermedius">
Heniochus intermedius

Heniochus intermedius – gatunek morskiej ryby z rodziny chetonikowatych. Bywa hodowana w akwariach morskich. Charakterystyczny jest żółty brzuch oraz biała płetwa grzbietowa z długim filamentem. 
Występowanie.
Morze Czerwone aż do Zatoki Adeńskiej, wokół raf koralowych, w lagunach i chronionych zewnętrznych fragmentach rafy na głębokościach 3–50 m. 
Charakterystyka.
Ryba terytorialna. Dorasta do 20 cm długości. Młode przebywają w dużych grupach, dorosłe osobniki pojedynczo lub w parach. Pary tego gatunku są bardzo terytorialne i potrafią bronić swojego terytorium przed innymi osobnikami. Żywią się zooplanktonem i bezkręgowcami. Żerują w ciągu dnia. Często unoszą się w toni wodnej ponad formacjami koralowców prawie bez ruchu. Młode osobniki przebywają na ogół w dużych grupach. Gatunek dość pospolity. 

</doc>
<doc id="483816" url="https://pl.wikipedia.org/wiki?curid=483816" title="Rzodkiewnik pospolity">
Rzodkiewnik pospolity

Rzodkiewnik pospolity ("Arabidopsis thaliana" (L.) Heynh.) – gatunek rośliny zielnej, należący do rodziny kapustowatych. Znany też jako rzodkiewnik Thala. Jest w botanice (m.in. genetyce roślin) gatunkiem modelowym (podobnie jak myszy i muszka owocowa w badaniach biologicznych człowieka).
Rozmieszczenie geograficzne.
Pierwotnie występował tylko w obszarze Morza Śródziemnego, jednak rozprzestrzenił się znacznie. Obecnie występuje prawie w całej Europie i Azji, niektórych obszarach Afryki Północnej oraz na Azorach. We florze Polski jest prawdopodobnie archeofitem.
Biologia i ekologia.
Roślina jednoroczna. Kwitnie od kwietnia do maja, czasem drugi raz jesienią. Siedlisko: ugory, wysypiska, ogrody, przydroża, mury, skarpy, ubogie murawy. Gleby mniej lub bardziej suche i dość ubogie w wapń, piaszczyste, rzadziej lżejsze, gliniaste. W klasyfikacji zbiorowisk roślinnych gatunek charakterystyczny dla Ass. "Papaveretum argemones". 
Organizm modelowy.
Gatunek wykorzystywany jest jako roślina modelowa w genetyce ze względu na szereg specyficznych cech. Jego walorem są niewielkie rozmiary i odporność, dzięki czemu może być łatwo uprawiany w wielkich ilościach w warunkach laboratoryjnych. Cały cykl rozwojowy kończy w ciągu zaledwie 6 tygodni, po czym rośliny wydają nawet ponad 10 tysięcy nasion. Kwiaty są samopylne, co ułatwia krzyżowanie. Rzodkiewnik ma jedynie 5 par chromosomów i relatywnie małą liczbę genów, mniejszą niż inne rośliny o znanym genotypie. Dzięki swym cechom sekwencja nukleotydów w genomie rzodkiewnika została poznana już w 2000 roku. Prosta budowa materiału genetycznego ułatwia identyfikację, poznanie usytuowania i mechanizmu działania rozmaitych genów.
Do genomu rzodkiewnika pospolitego wstawiono gen bakterii produkujących witaminę B12 oraz gen człowieka odpowiedzialny za produkcję czynnika wewnętrznego będącego przenośnikiem witaminy B12 tzw. "Intrinsic Factor". Wytworzone w ten sposób białka zostaną wykorzystane w produkcji preparatów w celu zapobiegania niedoborowi tej witaminy. Wniosek o zatwierdzenie genetycznej modyfikacji rzodkiewnika został złożony do Europejskiego Urzędu Bezpieczeństwa Żywności (EFSA).

</doc>
<doc id="483819" url="https://pl.wikipedia.org/wiki?curid=483819" title="Heniochus monoceros">
Heniochus monoceros

Heniochus monoceros – gatunek morskiej ryby z rodziny chetonikowatych. Bywa hodowana w akwariach morskich.
Występowanie.
Rafy koralowe na głębokościach 2 – 30 m w Oceanie Indyjskim od wschodniej Afryki oraz Ocean Spokojny do południowej Japonii.
Charakterystyka.
Dorasta do 24 cm długości. Młode przebywają pojedynczo, dorosłe osobniki pojedynczo lub w parach. Żywią się bezkręgowcami.

</doc>
<doc id="483820" url="https://pl.wikipedia.org/wiki?curid=483820" title="Bed&amp;breakfast">
Bed&amp;breakfast



</doc>
<doc id="483823" url="https://pl.wikipedia.org/wiki?curid=483823" title="Messina">
Messina



</doc>
<doc id="483824" url="https://pl.wikipedia.org/wiki?curid=483824" title="Nowy Zamek w Żywcu">
Nowy Zamek w Żywcu

Nowy Zamek w Żywcu – klasycystyczny pałac znajdujący się w Żywcu.
Historia.
Pałac został zaprojektowany z polecenia arcyksięcia Albrechta przez Karola Pietschkę, był kilkakrotnie przebudowywany. W latach 1893–1895 powstało nowe skrzydło pokryte szklanym dachem, w którym urządzono sypialnie i pokoje gościnne. 
Kolejnej rozbudowy dokonano, gdy dobra żywieckie przejął po zmarłym wuju Karol Stefan. Wtedy to dobudowano pawilon na przedłużenie skrzydła południowego, w którym na piętrze mieściła się sala balowa, o wymiarach 10,5x18,0 m, tzw. lustrzana, ponieważ była wypełniona taflami lustrzanymi. Ostatniej rozbudowy dokonano w 1911, dobudowując trzyosiowy ryzalit z dwoma bocznymi balkonami, zwieńczony klasycznym tympanonem z herbem Habsburgów. 
Urządzenie wnętrz powierzono artystom krakowskim: Tadeuszowi Stryjeńskiemu i Franciszkowi Mączyńskiemu. Arcyksiążę Karol Stefan był miłośnikiem sztuki, za jego sprawą powstał na zamku zbiór obrazów malarzy polskich i europejskich. Pracował dla niego m.in. Wojciech Kossak. Słynna była też kolekcja sreber o wadze około 500 kg zgromadzona na zamku, wywieziona w czasie wojny przez Niemców. 
Po wojnie w pałacu została założona szkoła: Zespół Szkół Drzewnych i Leśnych, technikum zajmujące czołowe miejsce wśród szkół średnich Powiatu Żywieckiego. Od września 2013 roku szkoła decyzją władz miasta została przeniesiona do Sporysza na ul. Grunwaldzką 9.
Po tym wydarzeniu rodzina Habsburgów wystąpiła z wnioskiem o zwrot majątku.
We wrześniu 2001 roku do zamku powróciła córka arcyksięcia Karola Olbrachta, księżna Maria Krystyna Altenburg, dla której urządzono mieszkanie w jednym ze skrzydeł dawnej rezydencji (w miejscu, gdzie w przeszłości znajdowała się kręgielnia). Księżna mieszkała tam do swojej śmierci w 2012 roku. 
Pałac 25 lutego 1987 został wpisany do rejestru zabytków pod numerem A-486.

</doc>
<doc id="483825" url="https://pl.wikipedia.org/wiki?curid=483825" title="Heniochus pleurotaenia">
Heniochus pleurotaenia

Heniochus pleurotaenia - ryba morska z rodziny chetonikowatych. Hodowana w akwariach morskich.
Występowanie.
Rafy koralowe Oceanu Indyjskiego, zwykle na głębokościach 1 - 25 m.
Opis.
Przebywają w parach lub w dużych grupach. Dorasta do 17 cm długości.

</doc>
<doc id="483827" url="https://pl.wikipedia.org/wiki?curid=483827" title="Branko Ivanković">
Branko Ivanković

Branko Ivanković (ur. 28 lutego 1954 w Čakovcu) – chorwacki piłkarz grający na pozycji pomocnika, trener piłkarski. Od 2003 do 2006 roku po raz drugi (wcześniej w 2002 roku) był selekcjonerem reprezentacji Iranu, z którą wywalczył awans do Mistrzostw Świata 2006.
Kariera piłkarska.
Jedynym klubem w karierze Branko był NK Varteks. W zespole tym spędził 12 sezonów, rozegrał 263 mecze i zdobył 31 bramek. Po zakończeniu kariery pracował w tym klubie jako sekretarz, a potem rozpoczął karierę trenerską.
Kariera szkoleniowa.
Przez cztery lata pracował w Varteksie Varaždin, później po jednym sezonie w Segeście Sisak i NK Rijeka, gdy w 1997 roku Miroslav Blažević, selekcjoner reprezentacji Chorwacji, zaproponował mu funkcję swojego asystenta. Na Mistrzostwach Świata 1998 Chorwaci zajęli trzecie miejsce.
Po Mundialu znalazł zatrudnienie w klubie niemieckiej drugiej ligi Hannover 96, po czym powrócił do reprezentacji Chorwacji, tym razem jako asystent Mirko Jozicia na czas eliminacji do Mistrzostw Świata 2002.
Po przegranych barażach do Mundialu pod koniec 2001 roku z funkcji selekcjonera reprezentacji Iranu zrezygnował Blažević i na swoje miejsce rekomendował Ivankovicia. W styczniu 2002 roku Chorwat podpisał roczny kontrakt i mimo iż kilka miesięcy później doprowadził Irańczyków do zwycięstwa w azjatyckich igrzyskach olimpijskich, to został zdymisjonowany. Wrócił do łask w październiku 2003 i awansował z reprezentacją do Mistrzostw Świata 2006.
Od tamtego czasu znajdował się pod ciągłym ostrzałem miejscowych dziennikarzy, którzy zarzucali mu hołdowanie zbyt defensywnej taktyce i przywiązanie do uznanych, ale ponad 30-letnich zawodników. Po Mundialu Ivanković pożegnał się z reprezentacją, która z dorobkiem jednego punktu zajęła w grupie ostatnie miejsce.
6 listopada 2006 został trenerem Dinama Zagrzeb. Dotychczasowy trener Dinama, Josip Kuže został zwolniony z powodu słabego startu drużyny w Pucharze UEFA. W 2009 Ivanković został zastąpiony przez Krunoslava Jurčica.

</doc>
<doc id="483830" url="https://pl.wikipedia.org/wiki?curid=483830" title="Bed and breakfast">
Bed and breakfast

Bed and breakfast (w dosł. tłum. z ang. „łóżko i śniadanie”), B&amp;B – rodzaj zakwaterowania turystycznego w Wielkiej Brytanii, Irlandii oraz innych krajach anglosaskich. Zakwaterowanie może być w domu prywatnym lub niewielkim hotelu.
Tradycja B&amp;B jest bardzo stara. Już w dawnych czasach popularny był zwyczaj zatrzymywania się podróżnych w prywatnych domach – jednak najczęściej wiązało się to z zakwaterowaniem u osób z tej samej grupy społecznej czy zawodu, na przykład lekarz mógł zatrzymać się u lekarza lub farmaceuty.
B&amp;B w krajach anglosaskich.
Tradycyjny pensjonat typu B&amp;B prowadzony jest przez rodzinę, która udostępnia część pomieszczeń. Może to być główne źródło dochodu właścicieli, jak również okazja do zarobienia dodatkowych pieniędzy, na przykład w okresie letnim. Goście zwykle mają do wyboru od kilku do kilkunastu pokoi, najczęściej z łazienkami. Często udostępniany jest też salon. 
W cenę pokoju wliczone jest tradycyjne śniadanie angielskie, składające się z płatków na mleku, jajek sadzonych z boczkiem, pieczonego pomidora, kiełbasek, tostów z dżemem. Posiłek przygotowywany jest przez panią domu. Często goście mają możliwość zakupu produktów żywnościowych wytwarzanych w danym miejscu, jak domowe pieczywo, sery, czy ciasta.
Charakterystyczną cechą B&amp;B jest domowa atmosfera. Możliwość rozmowy z mieszkańcami domu oraz poznania charakterystyki brytyjskiej lub irlandzkiej rodziny sprawia, że na ten typ zakwaterowania decyduje się wielu obcokrajowców. B&amp;B jest również popularne wśród samych Brytyjczyków i Irlandczyków podróżujących w celach turystycznych i biznesowych, jako tańsza alternatywa dla hoteli.
Inne rodzaje B&amp;B.
Obecnie istnieją także B&amp;B, które w rzeczywistości pod tym szyldem skrywają skromne hotele, przypominające tylko w niewielkim stopniu pensjonaty prowadzone przez rodziny. Najczęściej nie spełniają one standardów, jakie cechują tradycyjne hotele.

</doc>
<doc id="483831" url="https://pl.wikipedia.org/wiki?curid=483831" title="Heniochus singularius">
Heniochus singularius

Heniochus singularius – ryba morska z rodziny chetonikowatych. Hodowana w akwariach morskich.
Występowanie.
Zamieszkuje rafy koralowe na głębokościach 2 – 40 m, od wschodnich rejonów Oceanu Indyjskiego do Samoa, południowej Japonii i Nowej Kaledonii.
Charakterystyka.
Dorasta do 30 cm długości. Przebywają pojedynczo lub w małych grupach. Żywią się polipami koralowców.

</doc>
<doc id="483832" url="https://pl.wikipedia.org/wiki?curid=483832" title="B&amp;B">
B&amp;B



</doc>
<doc id="483838" url="https://pl.wikipedia.org/wiki?curid=483838" title="Dekanat Poznań-Łazarz">
Dekanat Poznań-Łazarz

Dekanat Poznań-Łazarz – jeden z 43 dekanatów archidiecezji poznańskiej, składa się z dziesięciu parafii: 
Dekanat sąsiaduje z dekanatami:
Administracyjnie dekanat położony jest w południowo-wschodniej części dzielnicy Grunwald oraz południowo-zachodniej części dzielnicy Wilda.

</doc>
<doc id="483839" url="https://pl.wikipedia.org/wiki?curid=483839" title="Heniochus varius">
Heniochus varius

Heniochus varius – ryba morska z rodziny chetonikowatych. Hodowana w akwariach morskich.
Występowanie.
Zasiedla rafy koralowe na głębokościach 2–20 m. Indonezja i Mikronezja.
Charakterystyka.
Dorasta do 19 cm długości. Przebywają pojedynczo lub w małych grupach. Żywią się polipami koralowców i bezkręgowcami.

</doc>
<doc id="483840" url="https://pl.wikipedia.org/wiki?curid=483840" title="Jørgen Moe">
Jørgen Moe

Jørgen Moe (ur. 22 kwietnia 1813 w Hole w rejonie Ringerike, zm. 27 marca 1882) – norweski biskup, pisarz, folklorysta. Wraz z Peterem Christenem Asbjørnsenem zebrał i zapisał baśnie ludowe z różnych regionów Norwegii.
Przyszedł na świat w rodzinie chłopskiej, wstąpił do stanu duchownego, w 1875 został biskupem Kristiansand. Przez większą część życia zajmował się zbieraniem i spisywaniem ludowych wierzeń, zwracając szczególną uwagę na ich aspekt językowy. Dzięki pracom Asbjørnsena i Moe zachowało się wiele ludowych opowieści opisujących świat trolli i ludzi. Początkowo baśnie ukazywały się w formie małych książeczek. W wydaniu zbiorowym opublikowane zostały po raz pierwszy w 1845 i 1848. Ilustratorami baśni Asbjørnsena i Moe byli m.in. Theodor Kittelsen i Erik Werenskiold.

</doc>
<doc id="483841" url="https://pl.wikipedia.org/wiki?curid=483841" title="Achill">
Achill

Wyspa Achill (irl. "Acaill, Oileán Acla") – wyspa w zachodniej Irlandii, w hrabstwie Mayo; populacja ok. 2700 mieszkańców; powierzchnia 148 km²; długość 22 km i szerokość 19 km.
Jest to największa wyspa Irlandii. Połączona z lądem przy pomocy mostu obrotowego – Michael Davitt Bridge. Na wyspie znajduje się kilka wiosek: Keel, Dooagh, Dooega i Dugort. Początki osadnictwa sięgają 3000 roku p.n.e. 87% powierzchni pokrywają bagna i mokradła. W przeszłości jej mieszkańcy utrzymywali się głównie z rybołówstwa (polowano głównie na rekiny). Obecnie jest popularnym miejscem turystycznym.
Historia.
W epoce neolitu wyspę zamieszkiwało około 500-1000 ludzi. W czasie epoki żelaza zaludnienie wzrosło. Liczne forty z tego okresu potwierdzają wojowniczą
charakterystykę tamtych czasów i mieszkańców. Legendarna władczyni irlandzka, Granuauile w XVI w. utrzymywała tam zamek ("Carrickdaunet"). Są tu też ruiny XII-wiecznego kościoła.
W XVII i XVIII w. na wyspę napływało coraz więcej ludności, głównie uchodźców politycznych i religijnych z Ulsteru. Doprowadziło to do tego, że na wyspie zaczęto używać dwóch dialektów języka irlandzkiego. Tłumaczy to istnienie podwójnych nazw miejscowości w tym rejonie.
Turystyka.
Wyspie Achill udało się zachować naturalne piękno. Na jej północnym wybrzeżu znajdują się klify Croaghaun (688 metrów), będące trzecimi najwyższymi w Europie. Natomiast na zachodnim krańcu przylądka Achill znajdują się plaże, uważane za najpiękniejsze w zachodniej Irlandii.
Innym znanym miejscem jest przylądek Moytoge. Tutaj także znajduje się bardzo strome zbocze, wpadające do oceanu. Znajduje się tu też brytyjski wojskowy punkt obserwacyjny z czasów pierwszej wojny światowej.
Na środku wyspy wyrasta góra Slievemore (671 m n.p.m.), zbudowana z kwarcu i miki. Na jej stokach leży opuszczona wioska zwana "The Deserted Village". Znajduje się tam wieża Martello wybudowana także przez Brytyjczyków na wypadek ewentualnego najazdu francuskiego. Na tym samym terenie jest też niewielki megalityczny grobowiec. Na południowym zboczu znajduje się dolmen oraz wioska domków pasterskich, używanych podczas letniego wypasu. Od strony morza znajdują się głębokie Seal Caves (Jaskinie Focze), które zwiedza się łódką, odpływającą z przystani w Dugort.
W pobliżu Dugort znajduje się również dom Heinricha Bölla, laureata literackiej nagrody Nobla, w którym pisarz spędzał wakacje z rodziną oraz, z dala od miejskiego zgiełku, pisał. Swoje wspomnienia z pobytów w Irlandii, głównie właśnie z Achill, spisał i wydał w książce "Dziennik Irlandzki". Obecnie, od roku 2001, z domu korzystają stypendyści fundacji im. Heinricha Bölla.
Wielu turystów decyduje się na zwiedzanie wyspy pieszo lub rowerem. Drodze okrążającej wyspę nadano nazwę Atlantic Drive (Szosa Atlantycka). 
W latach 60. i 70. wyspa Achill przeżywała szczyt turystyczny. Obecnie liczba turystów zmniejszyła się, aczkolwiek nadal jest to jedna z popularniejszych atrakcji Irlandii.
Na wyspie znajduje się kilka hotelików, schronisk, kempingów i pensjonatów typu B&amp;B. Restauracje w tym rejonie słyną z serwowania owoców morza i ryb. Jest tu też poczta i wypożyczalnia rowerów. Wyspę odwiedza wielu amatorów wędkarstwa, sportów wodnych i obserwowania rekinów.

</doc>
<doc id="483842" url="https://pl.wikipedia.org/wiki?curid=483842" title="Suczawa">
Suczawa

Suczawa (, , "Szoc") – miasto w historycznej Mołdawii w Rumunii, stolica okręgu Suczawa oraz Bukowiny rumuńskiej.
Według danych z 2002 w Suczawie mieszka 252 Polaków. Suczawa jest siedzibą Związku Polaków w Rumunii.
W pobliżu miasta znajduje się Dragomirna.
Historia.
W XV i pierwszej połowie XVI stulecia Suczawa była stolicą Mołdawii – siedzibą takich hospodarów jak Aleksander Dobry, Stefan Wielki czy Piotr Raresz. Z tego okresu pochodzą liczne zabytki, m.in.:
W 1775 rok. na mocy pokoju w Kuczuk Kajnardży większa część Bukowiny wraz z Suczawą przypadła Austrii, która przyłączyła ją do Galicji. Tereny te w 1919 r. stały się częścią Rumunii. 

</doc>
<doc id="483847" url="https://pl.wikipedia.org/wiki?curid=483847" title="Władysław Mitkowski">
Władysław Mitkowski

Władysław Mitkowski ps."Żbik" (ur. 22 września 1914 w Krakowie, zm. 24 czerwca 1942 tamże) – radiotechnik, kapral rezerwy WP, żołnierz AK, podharcmistrz.
Życiorys.
Był wnukiem powstańców z 1863, synem Józefa i Władysławy Szymoniak. Miał dwóch braci starszego Józefa późniejszego historyka i profesora UJ i młodszego Stanisława ps. "Szarota" (1922-1944).
Po ukończeniu szkoły podstawowej rozpoczął naukę w Gimnazjum św. Anny musiał ją jednak przerwać ze względów zdrowotnych. Ostatecznie maturę zdał eksternistycznie dopiero w marcu 1939. W marcu 1933 wstąpił do harcerstwa, kończąc w kwietniu kurs wodzów zuchowych. W styczniu 1934 ukończył kurs drużynowych i w lutym został mianowany drużynowym XV Męskiej drużyny harcerskiej noszącej imię ppłk. Leopolda Lisa Kuli.
W 1937 r. został powołany do wojska- służył w 1 Pułku Strzelców Podhalańskich w Nowym Sączu. Ukończył jako prymus półroczny kurs radiowo-telegraficzny w Krakowie oraz brał udział w zajęciu Zaolzia. Był uczestnikiem wojny obronnej – brał udział w walkach 20 pułku ziemi krakowskiej. Uciekł z transportu jeńców i przez Puszczę Niepołomicką wrócił do Krakowa. W grudniu 1939 wstąpił do podziemnej organizacji wojskowej. W pierwszych trzech latach okupacji niemieckiej brał udział w wydawaniu prasy konspiracyjnej. Były to gazetki: ,Pobudka”, ,Surmy”, Nowiny Radiowe” i ,Nowe Ateny”. Wraz z innymi druhami zajmował się kolportażem podziemnej prasy. Współpracował z Szarymi Szeregami. W okresie od marca 1940 do lutego 1942 był trzykrotnie aresztowany przez gestapo.
24 czerwca 1942 o świcie pod dom w którym mieszkał przy ul. Twardowskiego 99 zatrzymało się gestapowskie auto. Władysław wraz ze swym młodszym bratem Stanisławem próbował uciekać przez ogród w kierunku
ul. Zielnej, a potem Skałek Twardowskiego. Bratu powiodła się ucieczka. Władysław został ranny i zawrócił w kierunku domu. Rannego, na oczach matki zastrzelił gestapowiec z odległości około 15 m.
Po wojnie 24 czerwca 1945 r. drużyna harcerska otrzymała nowego patrona. Został nim Phm. Władysław Mitkowski. W 1961 roku przed domem na ul. Twardowskiego 99 z inicjatywy rodziny odsłonięto głaz z tablicą.
Inskrypcja na tablicy:

</doc>
<doc id="483852" url="https://pl.wikipedia.org/wiki?curid=483852" title="Bandar-e Torkaman">
Bandar-e Torkaman

Bandar-e Torkaman (do 1979 "Bandar-e Szah") – miasto w północnym Iranie, we wschodniej części depresyjnej Niziny Południowokaspijskiej, nad zatoką Gorgan (Morze Kaspijskie), w ostanie Golestan.
W 2016 miejscowość liczyła 53 970 mieszkańców. Dla porównania, w 2011 było ich 48 736, w 2006 – 45 249, w 1996 – 38 782, a w 1966 – około 13 tys. W mieście znajduje się północne zakończenie Kolei Transirańskiej.

</doc>
<doc id="483853" url="https://pl.wikipedia.org/wiki?curid=483853" title="Roman Klim">
Roman Klim

Roman Klim (ur. 5 lutego 1940 w Brześciu nad Bugiem, zm. 7 grudnia 2000 w Gdańsku) – regionalista pomorski, miłośnik Żuław i Kociewia. Wieloletni pracownik Centralnego Muzeum Morskiego, z którego ramienia zakładał i kierował Muzeum Wisły w Tczewie oraz Muzeum Rybołówstwa na Helu. Honorowy Obywatel Miasta Tczewa (tytuł przyznany pośmiertnie w 2001). W latach 1996-2000 prezes Oddziału Kociewskiego Zrzeszenia Kaszubsko-Pomorskiego w Tczewie. Zasłużony członek PTTK. Autor wielu prac z zakresu turystyki i historii dotyczących Pomorza.

</doc>
<doc id="483855" url="https://pl.wikipedia.org/wiki?curid=483855" title="Wargi ust">
Wargi ust

Wargi ust (łac. "labia oris") – struktury okalające szparę ust u zwierząt.
Wyróżnia się wargę górną ("labium superius") oraz wargę dolną ("labium inferius"). Kontaktują się one ze sobą bocznie od szpary ust, w wyniku czego powstaje kąt ust.
Wargi mają budowę trójwarstwową. Zewnętrznie znajduje się skóra warg, różniąca się w pewnym stopniu od skóry innych okolic ciała. U człowieka rozumnego obserwuje się czerwień wargową. Pod nią leży warstwa mięśniowa, w której najważniejszą rolę odgrywa mięsień okrężny ust, ale i inne mięśnie sięgają tu swymi włóknami mięśniowymi czy też ścięgnami. Wewnętrzne wargi wyściela błona śluzowa, tworząca wędzidełka (wędzidełko wargi górnej oraz wędzidełko wargi dolnej).
Wargi mogą cechować się różną ruchomością. U konia jest ona znaczna, średnia u psa czy kozy mających lusterko nosowe, mniejsza zaś u zwierząt, u których warga górna bierze udział w budowie płytki nosowo-wargowej (tarczy ryjowej spotykanej u świni domowej czy też śluzawicy bydła). Powyżej wargi górnej może znajdować się rynienka podnosowa. Na powierzchni wargi dolnej konia czy bydła leży z kolei podbródek.
Wargi służyć mogą do ssania, chwytania przedmiotów, czucia dotykiem. 

</doc>
<doc id="483857" url="https://pl.wikipedia.org/wiki?curid=483857" title="Roman Kanafoyski">
Roman Kanafoyski

Roman Kanafoyski (ur. 4 maja 1901, zm. 7 czerwca 1948) – komandor porucznik Marynarki Wojennej RP, uczestnik I wojny światowej i wojny polsko-bolszewickiej, podczas kampanii wrześniowej dowódca Oddziału Wydzielonego Rzeki Wisły, po II wojnie światowej komendant Półwyspu Hel, kawaler Orderu Virtuti Militari.
Życiorys.
Urodził się 4 maja 1901 roku w zaborze rosyjskim. W grudniu 1917 roku otrzymał powołanie do pułku ułanów w III Korpusie Armii Rosyjskiej. W maju 1918 roku został zdemobilizowany. 10 lutego 1919 roku wstąpił do Wojska Polskiego i jako szeregowiec brał udział w wojnie z bolszewikami w składzie 8 dywizjonu artylerii ciężkiej. W 1921 roku ukończył Szkołę Podchorążych Artylerii w Poznaniu i otrzymał promocję oficerską w korpusie artylerii. Był również także absolwentem Kursu Oficerów Zwiadowczych, Kursu Oficerów Gospodarczych, Kursu Dowódców Baterii w Toruniu oraz Kursu Unifikacyjnego (uprawniającego do awansu na stopień majora - komandora podporucznika) w Centrum Wyszkolenia Piechoty w Rembertowie (1939).
Służbę kontynuował w 1 pułku artylerii ciężkiej w Modlinie i 8 dywizjonie artylerii konnej w Białymstoku. 1 czerwca 1927 roku przeniesiony został z 14 dak do kadry oficerów artylerii z równoczesnym przydziałem do Flotylli Rzecznej MW w Pińsku na stanowisko zastępcy dowódcy monitora. We Flotylli Pińskiej, w latach 1927–1939, zajmował kolejno następujące stanowiska służbowe: zastępcy dowódcy jednego z monitorów rzecznych typu "B" (monitory „gdańskie”), dowódcy monitora ORP „Wilno” (od 1 czerwca 1928), zastępcy dowódcy dywizjonu monitorów (od 1 stycznia 1931), ponownie dowódcy ORP „Wilno”. 
W sierpniu 1931 został przeniesiony z korpusu oficerów artylerii do korpusu oficerów marynarki wojennej (korpus rzeczno-brzegowy) z pozostawieniem na dotychczasowym stanowisku we Flotylli Pińskiej. 1 stycznia 1933 został dowódcą III dywizjonu bojowego, w 1934 dowódcą I dywizjonu bojowego, a w 1939 ponownie dowodził III dywizjonem bojowym. Na początku 1939 roku wybrany został prezesem Wojskowego Klubu Sportowego „Kotwica”.
Od 3 kwietnia 1939 roku był dowódcą Oddziału Wydzielonego Rzeki Wisły z bazą w Bydgoszczy. W kampanii wrześniowej Oddział Wydzielony prowadził działania wojenne na Wiśle w ramach Armii „Pomorze”. 9 września 1939 rozkazał dokonać samozatopienia jednostek pływających pod Duninowem, w związku z wyczerpaniem możliwości operacyjnych. Następnie wyznaczony komendantem Garnizonu Polowego Żychlin. Dowodził marynarzami w trakcie forsowania Bzury, 19 września dostał się do niewoli niemieckiej podczas przebijania w kierunku Twierdzy Modlin. W latach 1939–1945 przebywał w oflagach II B Arnswalde i II D Gross Born.
Po wyzwoleniu, od 10 sierpnia 1945 roku służył w 1 samodzielnym morskim batalionie zapasowym w Gdańsku. 20 września tego roku przeniesiono go do Dowództwa Marynarki Wojennej w Gdyni, gdzie 1 stycznia 1946 roku został szefem Oddziału Ogólnego Sztabu Głównego. W 1947 roku objął funkcję komendanta Półwyspu Hel. Zmarł nagle 7 czerwca 1948 roku w Helu.

</doc>
<doc id="483859" url="https://pl.wikipedia.org/wiki?curid=483859" title="Andre Derain">
Andre Derain



</doc>
<doc id="483868" url="https://pl.wikipedia.org/wiki?curid=483868" title="Edward Puślecki">
Edward Puślecki

Edward Puślecki (ur. 28 stycznia 1951 roku w Katowicach) – polski duchowny metodystyczny, biskup i superintendent naczelny (zwierzchnik) Kościoła Ewangelicko-Metodystycznego w RP (1989-2013), od 2013 honorowy zwierzchnik tego Kościoła, członek prezydium i sekretarz Polskiej Rady Ekumenicznej. Od 1990 roku dyrektor English Language College, szkoły językowej popularnie nazywanej w Warszawie "metodystami". Doktor nauk teologicznych.
Życiorys.
W latach 1973–1978 student Chrześcijańskiej Akademii Teologicznej w Warszawie. W latach 1985–1986 odbywał stypendium w Ekumenicznym Instytucie Światowej Rady Kościołów w Genewie. W latach 1974–1986 pastor w Łukcie i Słoneczniku, równolegle między 1984 a 1986 rokiem pracował w Elblągu. W latach 1986–1989 pastor w Bydgoszczy i superintendent Okręgu Wielkopolski i Pomorza. Od 1989 roku do 2013 zwierzchnik Kościoła (24 lata). W 2001 r. na podstawie rozprawy pt. "Działalność Południowego Episkopalnego Kościoła Metodystycznego w Polsce w latach 1920-1924" Senat Chrześcijańskiej Akademii Teologicznej w Warszawie nadał mu stopień doktora nauk teologicznych w zakresie teologii historycznej.
Był członkiem Komisji Wspólnej Przedstawicieli Rządu RP i Polskiej Rady Ekumenicznej oraz prezesem Komitetu Krajowego Towarzystwa Biblijnego w Polsce.
Życie prywatne.
Był żonaty z Bogusławą z domu Mroczyńską (zm. 2003), która została pochowana na cmentarzu ewangelicko-augsburskim w Warszawie.

</doc>
<doc id="483869" url="https://pl.wikipedia.org/wiki?curid=483869" title="Luís de Oliveira Gonçalves">
Luís de Oliveira Gonçalves

Luís de Oliveira Gonçalves (ur. 22 czerwca 1960) – angolski trener piłkarski.
Nosi przydomek "Profesor". W latach 2003-08 był selekcjonerem reprezentacji Angoli, którą, jako pierwszy szkoleniowiec w historii, wprowadził do finałów mistrzostw świata. Na Mundialu 2006 jego podopieczni zdobyli dwa punkty (0:1 z Portugalią, 0:0 z Meksykiem i 1:1 z Iranem) i zajęli w grupie trzecie miejsce.
Wcześniej Gonçalves z drużyną młodzieżową Angoli zdobył mistrzostwo Afryki 2001 i w tym samym sezonie doprowadził Inter Clube Luanda do finału afrykańskiego Pucharu Zdobywców Pucharów.

</doc>
<doc id="483870" url="https://pl.wikipedia.org/wiki?curid=483870" title="Luis de Oliveira Goncalves">
Luis de Oliveira Goncalves



</doc>
<doc id="483875" url="https://pl.wikipedia.org/wiki?curid=483875" title="American Academy of Dramatic Arts">
American Academy of Dramatic Arts

American Academy of Dramatic Arts - dwuletnia szkoła aktorska, mieszcząca się w Nowym Jorku (w budynku dawniej znanym jako Colony Club) oraz w Hollywood.
Szkoła założona w 1884 roku była pierwszą amerykańską uczelnią przygotowującą do zawodu aktora.
Absolwenci wydziału nowojorskiego uzyskują tytuł Degree of Associate in Occupational Studies, a wydziału hollywoodzkiego - Certificate of Completion lub Associate of Arts Degree in Acting.

</doc>
<doc id="483878" url="https://pl.wikipedia.org/wiki?curid=483878" title="AADA">
AADA



</doc>
<doc id="483879" url="https://pl.wikipedia.org/wiki?curid=483879" title="Marek Izdebski">
Marek Izdebski

Marek Izdebski (ur. 29 kwietnia 1958 w Cieszynie) – polski duchowny ewangelicko-reformowany, były superintendent generalny Kościoła Ewangelicko-Reformowanego w RP z tytułem biskupa Kościoła, wiceprezes konsystorza i Synodu Kościoła w latach 2002–2022, członek prezydium i skarbnik główny Polskiej Rady Ekumenicznej. 
Życiorys.
W latach 1977–1983 studiował teologię ewangelicką na Chrześcijańskiej Akademii Teologicznej w Warszawie. Na duchownego Kościoła Ewangelicko-Reformowanego został ordynowany 5 kwietnia 1987. Od 1986 pracuje w parafii w Bełchatowie, w której od 1991 jest proboszczem. W 2002 został wybrany na urząd biskupa Kościoła Ewangelicko-Reformowanego w RP na 10-letnią kadencję. W 2012 został wybrany biskupem Kościoła po raz kolejny.
W latach 2002-2006 był wiceprezydentem obszaru europejskiego Światowego Aliansu Kościołów Reformowanych.
Od ponad 20 lat proboszcz parafii w Bełchatowie. Jest członkiem Komisji Wspólnej Przedstawicieli Rządu RP i Polskiej Rady Ekumenicznej.

</doc>
<doc id="483880" url="https://pl.wikipedia.org/wiki?curid=483880" title="Łucja Wydrowska-Biedunkiewicz">
Łucja Wydrowska-Biedunkiewicz

Łucja Wydrowska-Biedunkiewicz (ur. 10 października 1929 w Mołodecznie) - dr medycyny, Honorowy Obywatel Miasta Tczewa.
Życiorys.
Absolwentka Akademii Medycznej w Gdańsku.
Od 1998 do 2006 radna rady miejskiej w Tczewie i powiatu tczewskiego; do wyborów samorządowych w 1998 startowała z listy AWS.
W 1999 otrzymała nagrodę im. Aleksandry Gabrysiak (Doktor Oli) przyznawaną od 1994 przez Okręgową Izbę Lekarską w Gdańsku. Nagroda przyznawana jest instytucjom oraz lekarzom indywidualnym, którzy "poza pracą zawodową w sposób szczególny zasłużyli się w bezinteresownym niesieniu pomocy potrzebującym osobom chorym i wymagającym troski".
W 2002 startowała do wyborów z listy Komitetu Wyborczego "Samorządność dla Tczewa", którego była współzałożycielką.
13 sierpnia 1990 wraz z Lechem Wałęsą, ks. Stanisławem Cieniewiczem i Bogdanem Borusewiczem, otrzymała tytuł Honorowego Obywatela Tczewa za upowszechnianie ideałów „Solidarności”.

</doc>
<doc id="483881" url="https://pl.wikipedia.org/wiki?curid=483881" title="Cechy podzielności">
Cechy podzielności



</doc>
<doc id="483883" url="https://pl.wikipedia.org/wiki?curid=483883" title="Pat O’Brien (aktor)">
Pat O’Brien (aktor)

Pat O’Brien (właśc. William Joseph Patrick O’Brien; ur. 11 listopada 1899 w Milwaukee, zm. 15 października 1983 w Santa Monica) – amerykański aktor filmowy, teatralny i telewizyjny.
Urodził się w Milwaukee w stanie Wisconsin. Pochodził z irlandzkiej rodziny, był katolikiem. Ukończył studia na Marquette University. Jego kariera aktorska zaczęła się w latach 30., kiedy wystąpił m.in. w filmie "Aniołowie o brudnych twarzach" (1938). Najbardziej znany jest jednak z filmów: "Knute Rockne, All American" (1940), "Crack-Up" (1946) oraz "Pół żartem, pół serio" (1959).

</doc>
<doc id="483893" url="https://pl.wikipedia.org/wiki?curid=483893" title="Roman Landowski">
Roman Landowski

Roman Landowski (ur. 25 listopada 1937 w Świeciu nad Wisłą - zm. 22 sierpnia 2007 r. w Tczewie) – poeta, prozaik i publicysta, regionalista kociewski, Honorowy Obywatel Miasta Tczewa.
Życiorys.
Ojciec Landowskiego został zamordowany przez Sowietów.
Mieszkał w Tczewie od 1950 r., był między innymi księgarzem, bibliotekarzem i edytorem. Założył teatr poezji i publicystyki Scena Literacka "Propozycje", który prowadził w latach 1964-1975. Był jednym z założycieli Towarzystwa Miłośników Ziemi Tczewskiej, Kociewskiego Kantoru Edytorskiego oraz Dyskusyjnego Klubu Filmowego "Sugestia". Kierował redakcją "Kociewskiego Magazynu Regionalnego", czasopisma społeczno-kulturalnego poświęconego historii i współczesności Kociewia. Był autorem "Bedekera Kociewskiego".
Jako pisarz debiutował w 1958 r. w Bydgoszczy kilkoma wierszami na łamach prasy wojskowej. Jego debiutem książkowym był zbiór poezji „Pejzaże serdeczne” (ZK-P, Gdańsk 1979).
W 2003 Rada Miasta Tczewa przyznała mu tytuł Honorowego Obywatela w uznaniu jego zaangażowania na rzecz Tczewa i Kociewia oraz za promocję miasta i twórczość literacką.
14 listopada 2013 na staromiejskim deptaku w Tczewie odsłonięto ławeczkę dedykowaną pisarzowi. 

</doc>
<doc id="483895" url="https://pl.wikipedia.org/wiki?curid=483895" title="Pradolina warszawsko-berlińska">
Pradolina warszawsko-berlińska



</doc>
<doc id="483896" url="https://pl.wikipedia.org/wiki?curid=483896" title="Celsjan">
Celsjan

Celsjan (skaleń barowy) – minerał z gromady krzemianów zaliczany do skaleni alkalicznych. Należy do minerałów bardzo rzadkich.
Nazwa minerału pochodzi od nazwiska szwedzkiego astronoma i przyrodnika Andersa Celsjusza.
Charakterystyka.
Właściwości.
Zazwyczaj występuje w formie skupień zbitych i płytkowych. Niekiedy tworzy niewielkie, słupkowe lub tabliczkowe kryształy (często zbliźniaczone) podobne do sanidynu, ortoklazu, adularu. Minerał kruchy.
Występowanie.
Bywa znajdowany w skałach przeobrażonych. Sporadycznie jest spotykany w skałach wulkanicznych oraz w druzach wśród dolomitów. Często towarzyszy złożom rud manganu.
Miejsca występowania: Szwecja – Jakobsberg, Szwajcaria, Włochy, Namibia, USA RPA, Japonia, Australia.

</doc>
<doc id="483898" url="https://pl.wikipedia.org/wiki?curid=483898" title="Biegi narciarskie na Zimowych Igrzyskach Olimpijskich 1952">
Biegi narciarskie na Zimowych Igrzyskach Olimpijskich 1952

Konkurencje biegów narciarskich podczas Zimowych Igrzysk Olimpijskich w 1952 roku zostały przeprowadzone w dniach 18 - 23 lutego 1952 w stolicy Norwegii, Oslo. W ramach igrzysk zawodniczki i zawodnicy walczyli w czterech konkurencjach: trzech indywidualnych (biegach mężczyzn na 18 km i 50 km oraz biegu na 10 km kobiet) oraz w sztafecie męskiej – łącznie rozdano zatem cztery komplety medali. O medale igrzysk olimpijskich biegacze narciarscy rywalizowali po raz szósty, a biegaczki po raz pierwszy w historii.
Mężczyźni.
18 km.
Data: 18.02.1952
50 km.
Data: 20.02.1952
Sztafeta 4 x 10 km.
Data: 23.02.1952
Kobiety.
10 km.
Data: 23.02.1952

</doc>
<doc id="483900" url="https://pl.wikipedia.org/wiki?curid=483900" title="Sizzla">
Sizzla

Sizzla, Sizzla Kalonji, właściwie Miguel Orlando Collins, (ur. 17 kwietnia 1976 w Kingston) – jamajski wokalista i singjay, wykonawca muzyki reggae i dancehall. 
Życiorys.
Urodził się i dorastał w dzielnicy August Town na przedmieściach stolicy Jamajki, Kingston. Podobnie jak jego rodzice, zdecydował się zostać członkiem ruchu Rastafari i dołączył do domu Bobo Ashanti. Uczęszczał do lokalnego technikum Dunoon Technical High School, gdzie uczył się zawodu mechanika (jego ojciec prowadził własny warsztat samochodowy). Jednocześnie stawiał pierwsze kroki na scenie muzycznej, występując z soundsystemem Caveman Hi-Fi jako singjay. Nagrał też wtedy dla niewielkiej wytwórni Zagalou Records swój pierwszy singel pt. "Ain't That Loving".
Kariera muzyka nabrała tempa w połowie lat 90., kiedy to jego talent wokalny został dostrzeżony przez znanego producenta Homera Harrisa. Nie tylko nadał on Sizzli artystyczny pseudonim (drugi człon "Kalonji", co znaczy "zwycięski", przyjął parę lat później), ale przede wszystkim zapoznał go z Deanem Fraserem, słynnym saksofonistą nagrywającym wówczas dla Phillipa "Fatisa" Burrella. Znajomość z Burrellem zaowocowała wydaniem przez jego wytwórnię Xterminator Records kilku świetnie przyjętych singli Sizzli, z których największy rozgłos przyniósł mu utwór "No White God". Burrell był także producentem debiutanckiego albumu muzyka, "Burning Up", który ukazał się we wrześniu 1995 roku nakładem RAS Records. Płyta nie osiągnęła jednak wówczas spodziewanego sukcesu, a prawdziwą gwiazdą wokalista został okrzyknięty dopiero po wydaniu w roku 1997 dwóch kolejnych albumów: "Black Woman &amp; Child" oraz "Praise Ye Jah". Krążki te są obecnie zaliczane do kanonu muzyki modern roots reggae.
Od tego czasu Sizzla stworzył już ponad 50 solowych płyt, spośród których za najważniejsze uważa się takie tytuły jak "Freedom Cry" (1998), "Da Real Thing" (2002), "Rise To the Occasion" (2003), "Soul Deep" (2005), "Waterhouse Redemption" (2006), "I-Space" (2007), "Ghetto Youth-ology" (2009), "Crucial Times" (2010), "The Scriptures" (2011), "The Chant" (2012), "The Messiah" (2013), a także najnowszy album "Born a King" (2014). Ponadto ukazało się około 20 krążków kompilacyjnych, a także niemal drugie tyle wspólnych albumów z innymi sławami sceny reggae/dancehall (m.in. z Anthonym B, Capletonem, Luciano i Juniorem Kellym). Wszystko to czyni wokalistę jednym z najpłodniejszych wykonawców jamajskich. Jego utwory wyróżnia charakterystyczna barwa i szeroka skala głosu muzyka; piosenki bywają zarówno z wykrzyczanym ostro i agresywnie tekstem oraz wplatanym gdzieniegdzie falsetem, jak również spokojne i łagodne, zaśpiewane "czysto". W warstwie tekstowej Sizzla porusza bardzo różnorodną gamę tematów, od tych "slacknessowych" (podobnych jak w polskim disco polo), poprzez romantyczne ballady, aż po korzenne pieśni oparte na głęboko duchowym rastafariańskim przekazie.
10 maja 2008 roku Sizzla wystąpił we wrocławskiej Hali Ludowej podczas II edycji koncertu Wroc Love Exclusive Stage na swoim pierwszym koncercie w Polsce.
Muzyk miał być jedną z gwiazd Reggae Dub Festivalu w Bielawie w sierpniu 2012 roku, jednak jego europejska trasa koncertowa została wówczas odwołana.
Judgement Yard.
Oprócz wsparcia finansowego, jakiego hojnie udziela lokalnym szkołom, szpitalom, klubom sportowym i innym instytucjom, artysta prowadzi ośrodek na wzór założonego przez Capletona David House, w którym pod jego okiem mieszkają i rozwijają swoje muzyczne talenty młodzi rastamani - obecnie są wśród nich: Joseph Shepherd, Congo Judah, Bobo David, John Marcus, Zoom Ragidy oraz Yatta Ken. Siedzibą ośrodka, jak też studia nagraniowego i wytwórni Kalonji Records, jest jedna z posiadłości Sizzli mieszcząca się przy 42 August Town Road, znana jako Judgement Yard. Wcześniej mieścił się tam należący do jego ojca warsztat samochodowy; po wyremontowaniu i rozbudowie, teren posiadłości został otoczony murem a nawet wyposażony w wieżyczkę strażniczą.
W marcu 2005 roku, w ramach zaplanowanej przez władze Jamajki operacji "King Fish" skierowanej przeciwko działającym na wyspie gangom, siły policji i wojska wkroczyły na teren Judgement Yard, gdzie następnie odkopały i zarekwirowały jeden z największych prywatnych składów broni i amunicji w historii kraju (m.in. sześć karabinków AK 47, trzy karabiny snajperskie, karabin automatyczny M16 oraz pistolet maszynowy TEC-9). Wraz z ponad 30 innymi osobami Sizzla został aresztowany. Podczas przesłuchań muzyk zeznał, że nie miał żadnej wiedzy na temat składowanej na terenie jego posesji broni i po 3 dniach w związku z brakiem dalszych dowodów został zwolniony z aresztu i oczyszczony z zarzutów.
Kontrowersje.
Poza wspomnianym epizodem z odnalezionymi w Judgement Yard militariami, Sizzla jeszcze kilkukrotnie wchodził w konflikt z prawem. W grudniu 2004 nie uniknął spędzenia 15 dni w areszcie po tym, jak mimo ostrzeżeń używał wulgaryzmów w czasie swoich występów na wyspie. Innym razem grupa ludzi doniosła, że w czasie gdy nabierali wody z rzeki, ktoś oddał w ich kierunku kilka niecelnych strzałów; ludzie ci utrzymywali, że był to Sizzla, jednak również tym razem śledztwo umorzono.
Ponadto, Sizzla podobnie jak wielu innych muzyków dancehallowych, w swoich tekstach niejednokrotnie wspomina o "paleniu gejów" (jak np. w "Nah Apologize"), co oczywiście wywołuje protesty środowisk i organizacji gejowskich, którym od czasu do czasu udaje się doprowadzić do odwołania koncertów muzyka w USA, Kanadzie, Francji, Wielkiej Brytanii i kilku innych krajach.
W kwietniu 2007 roku wraz z Capletonem oraz Beenie Manem podpisał pakt "The Reggae Compassionate Act", w którym zadeklarował, że zaprzestanie wykonywania kontrowersyjnych utworów, gdyż "w społeczności muzyków nie ma miejsca na jakąkolwiek nienawiść i uprzedzenia, włączając w to rasizm, przemoc, seksizm oraz homofobię". Podpisanie porozumienia było odpowiedzią na wymierzoną w grupę jamajskich artystów kampanię "Stop Murder Music", prowadzoną przez brytyjską organizację Outrage! walczącą o prawa gejów.

</doc>
<doc id="483905" url="https://pl.wikipedia.org/wiki?curid=483905" title="Suceava">
Suceava



</doc>
<doc id="483907" url="https://pl.wikipedia.org/wiki?curid=483907" title="Fokszany">
Fokszany

Fokszany (, ) – stołeczne miasto okręgu Vrancea w Rumunii. Leży nad rzeką Milcov. Liczy ok. 102 tys. mieszkańców. W 1789 r. miała tu miejsce bitwa wojsk tureckich z wojskami rosyjsko-austriackimi, w której Turcy ponieśli klęskę.
W mieście tym swoją siedzibę ma klub piłkarski CSM Fokszany.
W mieście rozwinął się przemysł spożywczy, meblarski oraz odzieżowy.

</doc>
<doc id="483908" url="https://pl.wikipedia.org/wiki?curid=483908" title="Druza (mineralogia)">
Druza (mineralogia)

Druza (druza mineralna) – makroskopowo widoczna pustka w skale, na ścianach której rozwinięte są prawidłowo wykształcone (automorficzne) kryształy minerałów najczęściej w postaci szczotek krystalicznych, powstałe po ukształtowaniu się pustki. Druza jest jedną z częstych form występowania atrakcyjnych idiomorficznych kryształów.

</doc>
<doc id="483909" url="https://pl.wikipedia.org/wiki?curid=483909" title="Focsani">
Focsani



</doc>
<doc id="483911" url="https://pl.wikipedia.org/wiki?curid=483911" title="Obciąganie (obróbka plastyczna)">
Obciąganie (obróbka plastyczna)

Obciąganie - metoda plastycznego kształtowania blach na maszynach zwanych obciągarkami. 
Obciąganie było stosowane pierwotnie w przemyśle lotniczym jako metoda kształtowania metalowych elementów pokryć samolotów. Obecnie metoda ta jest stosowana również w przemyśle samochodowym i okrętowym.
Obciąganie polega na przyłożeniu dużej siły rozciągającej do krawędzi arkusza blachy a następnie dociśnięcie tego arkusza do wypukłego wzornika do obciągania. Siła rozciągająca powinna być tak dobrana, aby w całym kształtowanym przekroju materiału naprężenia przekroczyły granicę plastyczności. 
Podział.
Rozróżnia się kilka rodzajów obciągania w zależności od sposobu kształtowania materiału i od kształtu wzornika:

</doc>
<doc id="483914" url="https://pl.wikipedia.org/wiki?curid=483914" title="Bezludna wyspa">
Bezludna wyspa

Bezludna wyspa – cykliczny talk-show emitowany w TVP 2 od 20 kwietnia 1992 do 24 września 2006, prowadzony przez Ninę Terentiew.
Formuła programu.
Gośćmi niedzielnego programu były gwiazdy muzyki, kina, sportu i telewizji, które opowiadały o sprawach związanych ze swoim życiem prywatnym; dzieciństwie, miłości czy pracy zawodowej. Zazwyczaj gośćmi programu były trzy osoby. Na końcu miała miejsce zawsze muzyczna niespodzianka przygotowana przez autorów programu albo wykonywana przez samych gości programu.
Reżyserem programu był Piotr Łazarkiewicz, a autorami scenariusza byli Agata Młynarska, Nina Terentiew i Wojciech Mazurkiewicz.
Ostatni odcinek wyemitowano 24 września 2006. Jego gośćmi były aktorki Małgorzata Kożuchowska, Magdalena Wójcik i Aleksandra Woźniak. Z końcem września 2006 prowadząca program odeszła z Telewizji Polskiej do telewizji Polsat.

</doc>
<doc id="483916" url="https://pl.wikipedia.org/wiki?curid=483916" title="Filip Szwabski">
Filip Szwabski

Filip Szwabski (ur. 1177; zm. 21 czerwca 1208 w Bambergu) – książę Szwabii (1196) i król Niemiec (1198, 1205).
Życiorys.
Filip Szwabski był synem Fryderyka Barbarossy i Beatrycze Burgundzkiej. Jego starszym bratem był cesarz Henryk VI. W młodości został proboszczem kaplicy cesarskiej w Akwizgranie, w 1191 został wybrany biskupem Würzburga. Porzucił jednak karierę kościelną, by w 1195 zostać księciem Toskanii, a w 1196 księciem Szwabii.
Wykorzystując ten fakt został wybrany 8 marca 1198 w Moguncji na króla Niemiec. 
Musiał jednak stawić czoło opozycji baronów, którzy wybrali w tym czasie na antykróla księcia saskiego Ottona IV Welfa. W 1199
rozpoczął wojnę domową, w której nie zdołał uzyskać przekonującej przewagi, gdyż zawiodła pomoc papieża Innocentego III i króla Francji Filipa II Augusta. W 1201 papież rzucił na niego klątwę, otwarcie opowiadając się po stronie Welfów. Ponadto jego przeciwników wsparli król czeski Przemysł Ottokar I i landgraf Turyngii Herman I.
6 stycznia 1205 został powtórnie uroczyście koronowany w Akwizgranie na króla Niemiec. W 1207 papież zdjął z niego klątwę w zamian za oddanie księstwa Toskanii w wiano córce, którą miał poślubić bratanek papieża.
21 czerwca 1208 został zamordowany w Bambergu przez Ottona Wittelsbacha.
Małżeństwa i potomstwo.
Filip Szwabski w 1197 poślubił Irenę Angelinę – córkę cesarza bizantyńskiego, Izaaka II Angelosa. Władczynię tę opiewał minnesinger Walther von der Vogelweide jako: ""różę bez kolców, łagodną jak gołębica"." Para miała jedynie 4 córki:
Filip Szwabski był opiekunem małoletniego bratanka Fryderyka II.

</doc>
<doc id="483917" url="https://pl.wikipedia.org/wiki?curid=483917" title="Druza mineralna">
Druza mineralna



</doc>
<doc id="483921" url="https://pl.wikipedia.org/wiki?curid=483921" title="Bateria dowodzenia">
Bateria dowodzenia

Bateria dowodzenia, pododdział artylerii występujący w brygadach i pułkach artylerii oraz na szczeblu artylerii dywizyjnej. Umożliwia on dowódcy (szefowi) dowodzenie i kierowanie ogniem podległych jednostek artylerii. Bateria dowodzenia składa się z pododdziałów (plutonów) rozpoznania wzrokowego i technicznego oraz łączności.

</doc>
<doc id="483922" url="https://pl.wikipedia.org/wiki?curid=483922" title="Maślana Góra">
Maślana Góra

Maślana Góra (753 m) – szczyt górski i jednocześnie rozległy masyw górski na północno-zachodnim krańcu Beskidu Niskiego, w tzw. Górach Grybowskich.
Masyw Maślanej Góry od strony zachodniej ogranicza dolina Białej w rejonie Stróż, od południowo-zachodniej – dolina Grodkówki, od strony południowo-wschodniej – dolina Ropy w rejonie Szymbarku, od strony północno-wschodniej – dolina jej lewobrzeżnego dopływu, Bystrzanki, zaś od strony północno-zachodniej dolina Polnianki, prawobrzeżnego dopływu Białej. W tak wyznaczonych granicach masyw ma rozciągłość w kierunku wschód-zachód ok. 10 km, w kierunku północ-południe ok. 6,5 km.
Wszystkie stoki masywu mocno rozczłonkowane dolinkami licznych potoków, będących dopływami wyżej wymienionych cieków wodnych. Sama Maślana Góra jest najwyższym wzniesieniem masywu, w którym wyróżnia się jeszcze Zieloną Górę (w części północno-zachodniej) i Jelenią Górę (w części południowo-wschodniej). Wierzchołek dość płaski, wierzchowina szczytowa rozległa, w formie trójramiennego rozrogu. Zbocza północno-wschodnie bardzo strome. Zbocza południowe mniej strome, lecz wyjątkowo zagrożone osuwiskami. Znajduje się na nich największe osuwisko w polskich Karpatach – Osuwisko Szklarki oraz jeziorko osuwiskowe – "Morskie Oko".
Cały masyw Maślanej Góry porastają lasy, w większości bukowo-jodłowe. Część masywu obejmuje rezerwat przyrody Jelenia Góra.
Na wierzchołku Maślanej Góry telekomunikacyjna wieża przekaźnikowa.

</doc>
<doc id="483926" url="https://pl.wikipedia.org/wiki?curid=483926" title="Przełęcz Zdżar">
Przełęcz Zdżar

Przełęcz Zdżar (również: "Żdżar"; 550 m n.p.m.) – przełęcz w północno-zachodniej części Beskidu Niskiego, w Paśmie Magurskim.
Położenie.
Leży w grzbiecie między wzniesieniem Sołtysiej Góry (598 m n.p.m.) na południu a Bartnią Górą (632 m n.p.m.) na północy. Ku wschodowi spod przełęczy spływa potok, będący lewobrzeżnym dopływem Siarki, natomiast ku zachodowi – inny drobny ciek wodny, prawobrzeżny dopływ Bielanki.
Formalnie przełęcz stanowi przejście z Bielanki do górnej części Siar, jednak nigdy nie miała ona większego znaczenia komunikacyjnego między tymi miejscowościami. Aktualnie z Bielanki prowadzi na przełęcz dobra droga leśna.
Etymologia nazwy.
W mowie mieszkających tu niegdyś Łemków "Zdżar" lub "Żdżar" oznacza wypaloną polanę, miejsce po spalonym lesie, wypalenisko.
Turystyka.
Przez przełęcz biegną piesze szlaki turystyczne:

</doc>
<doc id="483927" url="https://pl.wikipedia.org/wiki?curid=483927" title="Adkrustacja">
Adkrustacja

Adkrustacja, apozycja (powlekanie) – odkładanie związków na powierzchni (wewnętrznej lub zewnętrznej) ściany komórkowej pierwotnej u roślin. Substancje powlekające to głównie kutyna, woski, suberyna (związki o charakterze tłuszczowym), a także kaloza i śluzy. Adkrustacja jest ochroną przed nadmiernym przepuszczaniem wody przez ścianę. Niekiedy rozrastająca się wtórna ściana komórkowa jest tak gruba, że zajmuje prawie całą objętość komórki, na przykład we włóknach sklerenchymatycznych. Natomiast w komórkach merystematycznych i miękiszowych ściana komórkowa jest cienka i cały czas zachowuje pierwotny charakter. 
Jeżeli adkrustacja kutyną dotyczy zewnętrznych ścian komórek stanowiących zewnętrzną warstwę rośliny wówczas proces taki nazywany jest kutykularyzacją. Wewnętrzna powierzchnia ściany komórkowej adkrustowana jest suberyną w trakcie procesu suberynizacji (korkowacenia).
Powierzchnia ścian ziaren pyłku oraz zarodników mszaków, paprotników, glonów i grzybów pokryta jest mieszaniną związków chemicznych określaną jako sporopolenina.

</doc>
<doc id="483929" url="https://pl.wikipedia.org/wiki?curid=483929" title="Mag (powieść J. Fowlesa)">
Mag (powieść J. Fowlesa)

Mag (ang. "The Magus") – pierwsza powieść angielskiego pisarza Johna Fowlesa, ale wydana jako druga, po sukcesie powieści "Kolekcjoner". Opowiada ona historię młodego nauczyciela, który podczas kryzysu tożsamości przybywa jako nauczyciel angielskiego na grecką wyspę, gdzie spotyka go seria niecodziennych zdarzeń. Historia oparta jest na doświadczeniach autora, który przebywał jako nauczyciel języka angielskiego na greckiej wyspie Spetsai. Pierwsze angielskie wydanie tej książki miało miejsce w 1965 roku, a drugie, zmienione, w 1977. Książka osiągnęła wielki sukces z powodu nowej fali zainteresowania psychoanalizą oraz mistyką. Uważana jest za największe osiągnięcie literackie Fowlesa.
Bohaterem powieści jest absolwent Oksfordu Nicholas Urfe, młody nauczyciel języka angielskiego. Początkowo uczy w Anglii, jednak po roku postanawia wyjechać z kraju i uczyć gdzieś poza jego granicami. Podczas pobytu w Londynie spotyka Australijkę Alison, w której zakochuje się z wzajemnością, jednak egoistycznie postanawia rozstać się z dziewczyną, by móc wyjechać. Przez pierwszy semestr nauki Nicholas przeżywa załamanie nerwowe i kryzys tożsamości. Nabawia się również syfilisu. Całość zdarzeń doprowadza go do próby samobójczej. Zwrotem w książce i w życiu bohatera jest nieprzypadkowe spotkanie z Maurice’em Conchisem – odludkiem samotnie zamieszkującym połowę wyspy – posądzanym o kolaborację z nazistami podczas wojny. Conchis okazuje się jednak interesującym i zagadkowym towarzyszem. Nicholas zauważa, że Conchis ukrywa przed nim wiele rzeczy. Stwierdza też, że zaczyna uczestniczyć w psychologicznej grze. Zapomina o obowiązkach i innych sprawach – całkowicie poddaje się roli, jaką odgrywa.

</doc>
<doc id="483933" url="https://pl.wikipedia.org/wiki?curid=483933" title="Dr Dolittle (film 1998)">
Dr Dolittle (film 1998)

Doctor Dolittle – amerykański film z 1998 roku. Jego kontynuacją jest "Dr Dolittle 2".
Film jest luźną fantazją na temat książki Hugh Loftinga pt. "Doktor Dolittle i jego zwierzęta". Przedstawia życie lekarza weterynarii, który dowiaduje się, że umie rozmawiać ze zwierzętami. Nie wierzy w to nikt z jego otoczenia, z wyjątkiem córki Dolittle'a.
Fabuła.
Film opisuje historię Johna Dolittle’a, który od dziecka miał niezwykły dar rozmawiania ze zwierzętami. Jego ojciec Archer (Ossie Davis) – przekonany, że Johna opętały siły nieczyste – postanawia wezwać na pomoc egzorcystę. Po paru latach John zostaje lekarzem i zapomina, że w dzieciństwie rozmawiał ze zwierzętami. Pewnego dnia potrąca autem psa i odkrywa, że rozumie każde jego słowo. Okoliczne zwierzęta szybko się o tym dowiadują. Do niezwykłego doktora przybywają pacjenci najróżniejszych gatunków.
Polska wersja.
Opracowanie i udźwiękowienie wersji polskiej: Studio Sonica
Reżyseria: Jacek Rozenek
Tłumaczenie: Dariusz Dunowski
Głosów użyczyli
Produkcja.
Zdjęcia do filmu kręcono w San Francisco, Pasadenie, San Bernardino National Forest, Los Angeles, Lake Sherwood i Sherwood Forest oraz w dolinie San Fernando Valley (Kalifornia). Okres zdjęciowy trwał od 7 kwietnia do 25 lipca 1997 roku.
Odbiór.
Film "Dr Dolittle" spotkał się z mieszaną reakcją krytyków. W serwisie Rotten Tomatoes, 44% z pięćdziesięciu recenzji filmu są mieszane (średnia ocen wyniosła 5,3 na 10). Na portalu Metacritic średnia ocen z 20 recenzji wyniosła 46 punktów na 100.

</doc>
<doc id="483934" url="https://pl.wikipedia.org/wiki?curid=483934" title="Bensheim">
Bensheim

Bensheim – miasto w środkowej części Niemiec, w kraju związkowym Hesja, w rejencji Darmstadt, w powiecie Bergstraße. 30 września 2015 liczyło mieszkańców.
Geografia.
Położenie.
Bensheim położone jest w zachodniej części Niziny Górnoreńskiej, na wschodnim krańcu pasma górskiego Odenwald. Najbliższe większe miasta to: Darmstadt (ok. 22 km na północ), Heidelberg (ok. 35 km na południe) i Mannheim (ok. 32 km na południowy zachód). Siedziba powiatu Heppenheim (Bergstraße) jest oddalona od Bensheim o ok. 5 km w kierunku południowym.
Sąsiednie gminy.
Bensheim tworzy gminę miejską, z którą graniczą: miasto Zwingenberg, gminy Alsbach-Hähnlein i Seeheim-Jugenheim na północy, gmina Lautertal (Vogelsberg) na zachodzie, miasto Heppenheim (Bergstraße) na południu oraz Lorsch i gmina Einhausen na południu.
Podział miasta.
Bensheim oficjalnie dzieli się na dziewięć dzielnic:
Klimat.
W Bensheim panuje klimat typowy dla miejscowości położonych w dolinach górskich, a więc bardzo łagodny. W ciągu roku słońce świeci przez około 2000 godzin, co sprzyja uprawom migdałów, fig i brzoskwiń. Z uprawy tego ostatniego owocu miasto słynie w Niemczech.
Polityka.
Rada miejska.
Organem władzy ustawodawczej na terenie Bensheim jest rada miejska, wybierana w wyborach powszechnych na 4-letnią kadencje. Ostatnie wybory odbyły się 27 marca 2011 r. Ich rezultat był następujący:
Rada miejska licząca 45 radnych wybiera ze swojego grona zarząd, w którego skład wchodzą burmistrz (Thorsten Herrmann z CDU), wybierany w wyborach powszechnych, oraz przewodniczący rady (Helmut Sachwitz z CDU) i jego zastępca (Matthias Schimpf z GLB). Pozostałe miejsca zajmują przedstawiciele partii: CDU (3), SPD (2), GLB (1) i FDP (1).
Burmistrzowie.
Od czasów ustanowienia prawa gminnego przez Wielkie Księstwo Hesji 30 czerwca 1821 r., mieszkańcy mają prawo bezpośredniego wyboru burmistrza. Stanowisko to na przestrzeni wieków sprawowali:
Herb.
Herb miasta Bensheim przedstawia złotego rycerza w zbroi ze złotą włócznią ("kontos") na białym koniu, który przedstawiony jest w chwili wbicia jej w szyję czarnego smoka na czerwonym tle.
Kolor tła nawiązuje do barw archidiecezji mogunckiej, do której od średniowiecza do 1802 r. należało Bensheim. Z kolei postać rycerza personifikowana jest ze św. Jerzym, który od czasów starożytności uważany był za patrona miasta.
Współpraca.
Miejscowości partnerskie:
Kultura.
Zabytki.
Bensheim posiada łącznie 557 obiektów zabytkowych. Do najważniejszych zaliczyć należy:
Transport.
W mieście znajduje się stacja kolejowa Bensheim.

</doc>
<doc id="483939" url="https://pl.wikipedia.org/wiki?curid=483939" title="Stanisław Lukas">
Stanisław Lukas

Stanisław Lukas (ur. 19 listopada 1855 w Tarnopolu, zm. 13 czerwca 1882), polski historyk.
Był najmłodszym synem Franciszka i Anny. Urodził się w Tarnopolu, gdzie w 1872 roku złożył maturę z odznaczeniem.
Studiował historię na Wydziale Filozoficznym Uniwersytetu Lwowskiego pod kierunkiem Ksawerego Liskego, ponadto uczęszczał na wykłady z filozofii i filologii klasycznej. Pierwsze rigorosum doktorskie złożył w 1877 roku, natomiast drugie odłożył z powodu wyjazdu do Czech, gdzie poddał się leczeniu. Po otrzymaniu stypendium cesarskiego udał się na studia do Francji i do Niemiec, gdzie przebywał przez 5 lat i zajmował się badaniami historycznymi dotyczącymi XVII wieku. Pobyt za granicą i styczność z przodującymi w Europie, ośrodkami naukowymi Francji i Niemiec, niebywale rozwinął ogromny talent Lukasa.
Rozpoczął studia w Berlinie (spędził rok u Waitza i Droysena), a z końcem 1878 roku przybył do Paryża, gdzie przebywał przez 3 lata. Studiował tam w College de France, Ecole des Chartres oraz Ecole Pratique des Hautes Etudes. Poświęcał się studiom w zakresie nauk pomocniczych historii, prowadził też badania archiwalne. Oprócz tego, wybierał się do Belgii i Anglii (Londyn, Oksford) w celach naukowych i turystycznych. W Paryżu został członkiem Towarzystwa Historyczno-Literackiego. Opuścił stolicę Francji w 1882 roku, a podczas powrotu do Lwowa odwiedził uniwersytety niemieckie, gdzie brał udział w seminariach naukowych. Do Lwowa dotarł w marcu 1882, złożył tam drugie rigorosum (15 kwietnia 1882 odbyła się promocja doktorska).
Stanisław Lukas był uważany za najzdolniejszego ucznia Liskego. Jego prace cechował talent pisarski i erudycja. Najważniejsze dzieła Lukasa to:
Ostatnia z wymienionych prac – "Rozbiór podługoszowej części Kroniki Bernarda Wapowskiego" została wydana w Krakowie w 1880 roku i przedstawiała największą w dorobku autora wartość naukową, była ona jego dysertacją doktorską. Lukas drukował też drobniejsze dzieła, między innymi w "Bibliotece Warszawskiej", czy "Przeglądzie Krytycznym". Stanisław Lukas był inicjatorem założenia Akademickiego Kółka Historyków (powstało w 1878 roku). Był w zespole studenckim pracującym nad Bibliografią Historii Polski.
W połowie maja 1882 roku Lukas wniósł podanie o habilitację z historii powszechnej na Uniwersytecie Jagiellońskim w Krakowie. Nie udało mu się tego osiągnąć, ponieważ niedługo potem zachorował i zmarł. Przyczyną śmierci była choroba – skręt kiszek i zapalenie otrzewnej. Stanisław Lukas został pochowany 15 czerwca 1882 roku na Cmentarzu Łyczakowskim we Lwowie.

</doc>
<doc id="483940" url="https://pl.wikipedia.org/wiki?curid=483940" title="Angela Carter">
Angela Carter

Angela Carter, właśc. Angela Olive Stalker (ur. 7 maja 1940 w Eastbourne, zm. 16 lutego 1992) – angielska pisarka i publicystka.
Karierę dziennikarską zaczynała w "Croydon Advertiser". W 1969 za książkę "Several Perceptions" zdobyła Somerset Maugham Award i na dwa lata wyjechała do Tokio (część nagrody musi zostać przeznaczona na podróże zagraniczne). Sporo podróżowała po Azji, Stanach Zjednoczonych i Europie. Lata 70. częściowo spędziła jako rezydentka renomowanych uniwersytetów angielskich i australijskich.
Publikowała na łamach "The Guardian", "The Independent" i "New Statesman". Obok utworów prozatorskich jest autorką dramatów, książek dla dzieci a także scenariuszy dwóch filmów opartych na jej prozie: "Towarzystwa wilków" Neila Jordana (1984) oraz "Magicznego sklepu z zabawkami" (1987).
Carter, czołowa angielska pisarka drugiej połowy XX w., jest kojarzona z ruchem feministycznym. Uznaje się ją za przedstawicielkę realizmu magicznego w literaturze europejskiej. Pisarka przy konstruowaniu fabuły swoich książek – posługując się bogatym językiem i poetycką stylizacją – często korzystała z motywów europejskich (anglosaskich) baśni i legend, nie tracąc przy tym realistycznej drapieżności w krytyce stosunków społecznych panujących w Wielkiej Brytanii. Narratorami jej powieści i opowiadań z reguły są kobiety.

</doc>
<doc id="483942" url="https://pl.wikipedia.org/wiki?curid=483942" title="Antyterroryzm">
Antyterroryzm

Antyterroryzm – całokształt działań o charakterze ochronnym, mających na celu zmniejszenie prawdopodobieństwa zaistnienia zamachu terrorystycznego oraz minimalizację jego skutków. Obejmuje ochronę osób i mienia, przygotowanie planów działania w sytuacji kryzysowej, zabezpieczenie sił i środków w celu udzielenia pomocy oraz określenie i ocenę możliwych zagrożeń.
Działania antyterrorystyczne w Polsce.
W Polsce mianem „antyterroryzmu” określa się z reguły także całokształt działań dotyczących zapobiegania i zwalczania terroryzmu, a więc także działania określane zgodnie z nomenklaturą zachodnią jako „kontrterroryzm”. Kompleksowe podstawy prawne przeciwdziałania i zwalczania terroryzmu w Polsce określone zostały w ustawie z dnia 10 czerwca 2016 r. o działaniach antyterrorystycznych (Dz.U. 2021 poz. 2234). Ustawa ta została konstrukcyjnie podzielona na siedem rozdziałów, przy czym fundament zawartych w niej rozwiązań został oparty na wyodrębnionych czterech fazach podejmowania czynności antyterrorystycznych. Składają się na nie: 1) działania zapobiegające zdarzeniom o charakterze terrorystycznym – powierzone Szefowi ABW; 2) przygotowanie do przejmowania kontroli nad zdarzeniami o charakterze terrorystycznym w drodze zaplanowanych przedsięwzięć; 3) reagowanie w przypadku wystąpienia takich zdarzeń; 4) odtwarzanie zasobów przeznaczonych do reagowania na te zdarzenia – powierzone ministrowi właściwemu do spraw wewnętrznych.

</doc>
<doc id="483948" url="https://pl.wikipedia.org/wiki?curid=483948" title="Karbonariusze">
Karbonariusze

Karbonariusze ("węglarze", "zakon węglarzy", "dobrzy kuzyni") – członkowie włoskiego tajnego stowarzyszenia skierowanego przeciw siłom okupacyjnym w okresie wojen napoleońskich, które przekształcając się w ruch rewolucyjny, odegrało dużą rolę w procesie zjednoczenia Włoch.
Historia.
Istnieje wiele teorii dotyczących powstania karbonaryzmu. Twórcami węglarstwa mieli być francuscy masoni ("charbonniers" – francuska nazwa wypalaczy węgla drzewnego) nastawieni opozycyjnie do oficjalnej masonerii lub masoni obrządku szwedzkiego, którzy zawsze zwalczali masonerię oficjalną. Karbonaryzm mógł też powstać w kręgu oficerów wojskowych nie należących do masonerii, a wyznających poglądy demokratyczne w stylu Jana Jakuba Rousseau. Ci oficerowie, którzy przybyli do Włoch z Józefem Bonapartem i Muratem, mieli rozpropagować tam karbonaryzm w celu zwalczania wpływów Ferdynanda IV (w rzeczywistości karbonariusze rozpoczęli walkę z panowaniem francuskim). Istnieje także pogląd, że węglarstwo stworzyli na Sycylii Anglicy, królowa Maria Karolina Habsburg lub co najprawdopodobniejsze włoscy iluminaci pod koniec XVIII wieku.
Karbonariusze wspierali organizację rewolucji we Włoszech w 1820, 1830, 1831 i 1848. Ich działalność była skierowana przeciwko absolutyzmowi i klerowi, zwłaszcza rządom Habsburgów. Nazwa pochodzi od włoskich węglarzy, którzy ukrywali zbiegów politycznych.
Rewolucje zapoczątkowane przez karbonariuszy zostały stłumione przez Francję pod władzą Ludwika Napoleona i austriackich Habsburgów, którzy starali się utrzymać swe wpływy we Włoszech (Wenecja i Mediolan były częścią Cesarstwa Austriackiego, zaś Królestwo Obojga Sycylii było rządzone przez władców z dynastii Burbonów w dużym stopniu ulegających wpływom Francji). Porażka powstań wykazała, że zjednoczenie nie może być osiągnięte przez ideały, lecz przez dyplomację i działania wojenne kierowane przez Piemont-Sardynię.
Organizacja.
Karbonariusze zorganizowani byli na wzór masonerii, podzieleni na małe grupy rozrzucone po całych Włoszech. Mieli ustrój hierarchiczny. Wtajemniczeni wyższych stopni mieli inny światopogląd niż wtajemniczeni niższych stopni, którzy wyznawali swoiste poglądy religijne (kult Chrystusa jako "pierwszej ofiary tyranów"). Karbonariusze łączyli się w namioty ("vendita"), te łączyły się w prowincje. Nie stworzono jednak jednej scentralizowanej organizacji we Włoszech. Celem karbonariuszy było zjednoczenie Włoch i wprowadzenie ustroju demokratycznego poprzez spontaniczną rewolucję klasy pracującej dowodzonej przez studentów i intelektualistów. Mieli oni duże poparcie wśród chłopów i drobnego mieszczaństwa. Zwracali się do siebie per "dobry kuzynie" ("buon cugino"), innych określali mianem "pogan" ("pagani").
Relacje z Kościołem.
Karbonariusze byli antyklerykałami zarówno pod względem programu, jak i ideologii. Przeciw nim skierowane były papieskie encykliki "Ecclesiam a Jesu Christo" i "Qui Pluribus". Autorstwo kontrowersyjnego dokumentu "Alta Vendita", który wzywał do przejęcia Kościoła katolickiego, zostało przypisane najwyższej loży włoskich karbonariuszy.
Członkowie ruchu karbonarskiego.
Silvio Pellico (1788–1854) i Pietro Maroncelli (1795–1846), członkowie ruchu karbonarskiego, byli przez lata przetrzymywani w austriackich więzieniach. Po uwolnieniu Pellico napisał książkę "Le mie prigioni" opisującą w szczegółach swój dziesięcioletni wyrok. Maroncelli wziął udział w tłumaczeniu książki Pellico w Paryżu (1833).
Inni istotni reprezentanci tego ruchu to:

</doc>
<doc id="483950" url="https://pl.wikipedia.org/wiki?curid=483950" title="Karbonaryzm">
Karbonaryzm



</doc>
<doc id="483956" url="https://pl.wikipedia.org/wiki?curid=483956" title="Adres bezwzględny">
Adres bezwzględny

Adres w pamięci komputera.
Adres bezwzględny oznacza bezpośredni adres komórki pamięci komputera, czyli numer komórki w fizycznej pamięci komputera.
Adres względny oznacza przesunięcie w kierunku niższych lub wyższych adresów komórek pamięci względem aktualnego adresu. Z tego względu adresy względne są liczbami całkowitymi ze znakiem - przeważnie kodowanymi w systemie uzupełnienia do dwóch. Używanie adresów względnych wiąże się z ograniczeniem przestrzeni adresowej do jakiej można się odwołać, lecz zajmuje ono mniej pamięci i jest zwykle szybsze od adresowania bezwzględnego.
Arkusze kalkulacyjne.
W arkuszach kalkulacyjnych pojęcie adresu bezwzględnego oznacza wskaźnik na komórkę arkusza, który nie zmienia się przy kopiowaniu komórki, np. $A$1 w Excelu.
Położenie pliku w systemie.
W systemach operacyjnych adres bezwzględny (ścieżka bezwzględna) do pliku to sposób zapisu położenia pliku w drzewie katalogów, rozpoczynającym się od korzenia. W różnych systemach operacyjnych adresy bezwzględne mogą być zapisywane w różny sposób:
Internet.
W Internecie wiele protokołów używa bezwzględnych adresów budowanych według schematu:
 &lt;protokół&gt;://&lt;użytkownik&gt;:&lt;hasło&gt;@&lt;host&gt;:&lt;port&gt;/&lt;ścieżka&gt;
przy czym niektóre części są opcjonalne i nie zawsze występują w adresie, zwykle jest to:
 &lt;protokół&gt;://&lt;host&gt;/&lt;ścieżka&gt;
np.:
 http://example.com/example.html

</doc>
<doc id="483960" url="https://pl.wikipedia.org/wiki?curid=483960" title="Sekrecja (mineralogia)">
Sekrecja (mineralogia)

Sekrecja – kuliste lub soczewkowe (bądź mające inny kształt), wykazujące zazwyczaj koncentryczną budowę skupienie mineralne, wypełniające wcześniejszą pustkę w skale.
Sekrecja zbudowana jest z minerałów wtórnych wytrącających się najczęściej z roztworów krążących w skałach. Narastają one stopniowo od brzegów pustki ku jej środkowi. 
Kierunek rozrastania się sekrecji jest odwrotny niż w konkrecji. Typowymi przykładami są: agaty, onyksy.
Wewnątrz wielu sekrecji występuje pustka, której ściany porastają dobrze wykształcone kryształy różnych minerałów.

</doc>
<doc id="483973" url="https://pl.wikipedia.org/wiki?curid=483973" title="Barbara Blida">
Barbara Blida

Barbara Maria Blida z domu Szwajnoch (ur. 3 grudnia 1949 w Siemianowicach Śląskich, zm. 25 kwietnia 2007 tamże) – polska polityk, w latach 1989–2005 posłanka na Sejm X, I, II, III i IV kadencji, minister gospodarki przestrzennej i budownictwa w latach 1993–1996.
Życiorys.
Wykształcenie i działalność zawodowa.
Ukończyła w 1976 studia na Wydziale Inżynierii Sanitarnej Politechniki Śląskiej w Gliwicach. Od 1968 do 1977 pracowała jako specjalista ds. bezpieczeństwa i higieny pracy w Zakładach Azotowych w Chorzowie, następnie do 1993 była naczelnym inżynierem w Przedsiębiorstwie Budownictwa Węglowego „Fabud”. W 2001 objęła stanowisko prezesa J.W. Construction. Od 2003 publikowała felietony w „Dzienniku Zachodnim”.
Działalność polityczna.
W latach 1969–1990 należała do Polskiej Zjednoczonej Partii Robotniczej, następnie (do 1999) do Socjaldemokracji Rzeczypospolitej Polskiej, a od 1999 do Sojuszu Lewicy Demokratycznej.
Bez powodzenia ubiegała się o mandat posłanki na Sejm IX kadencji, uzyskując 1,47% głosów w okręgu Sosnowiec. Od 1989 do 2005 sprawowała mandat posłanki na Sejm X, I, II, III i IV kadencji. W lipcu 2004 wystąpiła z klubu parlamentarnego SLD i została posłanką niezrzeszoną. W wyborach parlamentarnych w 2005 bez powodzenia ubiegała się o mandat senatora z ramienia Sojuszu Lewicy Demokratycznej w okręgu katowickim.
Od 1993 do 1996 w gabinetach Waldemara Pawlaka, Józefa Oleksego i Włodzimierza Cimoszewicza pełniła funkcję ministra gospodarki przestrzennej i budownictwa, a po tzw. reformie centrum w 1997 objęła funkcję prezesa Urzędu Mieszkalnictwa i Rozwoju Miast.
Śmierć.
Okoliczności śmierci.
Barbara Blida popełniła samobójstwo 25 kwietnia 2007. Została pochowana pięć dni później na cmentarzu parafialnym w Michałkowicach w Siemianowicach Śląskich.
Barbara Blida postrzeliła się śmiertelnie w klatkę piersiową 25 kwietnia 2007, podczas czynności jej zatrzymania i przeszukania jej domu w Siemianowicach Śląskich przeprowadzanych przez funkcjonariuszy Agencji Bezpieczeństwa Wewnętrznego. Podczas działań ABW była posłanka poprosiła o możliwość skorzystania z toalety, gdzie wyjęła z szafki rewolwer Astra 680, z którego się postrzeliła.
Nakaz jej zatrzymania wydał prokurator okręgowy w Katowicach na podstawie relacji Barbary Kmiecik, mających dotyczyć powiązań korupcyjnych. Według prokuratorów Barbara Blida była podejrzewana o pomocnictwo w przekazaniu łapówki w śledztwie związanym z tzw. mafią węglową. W śledztwie pojawił się także wątek finansowania kampanii prezydenckiej Aleksandra Kwaśniewskiego w 1995 oraz wątek dotyczący Polskiego Towarzystwa Węglowego (założonego przez Andrzeja Szarawarskiego z SLD i Barbarę Kmiecik), które korupcyjnymi metodami miało forsować korzystne dla siebie zapisy w prawie o pośrednictwie handlu węglem.
Okoliczności śmierci byłej posłanki pozostawały niejasne. W krytycznej chwili z Barbarą Blidą przebywała funkcjonariuszka ABW. Film stanowiący nagranie z akcji rejestruje jedynie wejście funkcjonariuszy ABW do domu Blidów oraz rozmowę z mężem Barbary Blidy.
Działania zmierzające do wyjaśnienia okoliczności śmierci.
25 kwietnia 2007 Sejm zażądał w trybie pilnym informacji rządu na temat okoliczności śmierci Barbary Blidy. Podczas wieczornego posiedzenia wyjaśnień i odpowiedzi na pytania posłów udzielał minister-koordynator służb specjalnych Zbigniew Wassermann i minister sprawiedliwości Zbigniew Ziobro. Sejm informacji rządu na temat okoliczności śmierci byłej posłanki nie przyjął.
26 kwietnia 2007 w Zakładzie Medycyny Sądowej Śląskiej Akademii Medycznej w Katowicach przeprowadzono sekcję zwłok Barbary Blidy, która wykazała, że przyczyną śmierci był postrzał w klatkę piersiową.
Sąd Rejonowy w Katowicach 4 października 2007, rozpatrując zażalenie na zatrzymanie Barbary Blidy złożone przez pełnomocników procesowych jej rodziny, pozostawił je bez rozpoznania, wskazując, iż śmierć osoby zatrzymanej uniemożliwia merytoryczne rozpoznanie zażalenia na zatrzymanie oraz unicestwia pełnomocnictwa pełnomocników powołanych jeszcze za jej życia. Pełnomocnikiem rodziny Blidów został m.in. Leszek Piotrowski. 5 listopada tego samego roku grupa posłów SLD złożyła u marszałka Sejmu projekt uchwały powołującej sejmową komisję śledczą ds. zbadania okoliczności śmierci byłej minister.
Okoliczności zdarzeń, do których doszło w domu Barbary Blidy, były badane, po ich wydzieleniu do osobnego śledztwa 10 listopada 2009, przez Prokuraturę Okręgową w Łodzi, która na podstawie zebranych dowodów, nie znalazła podstaw do stwierdzenia, by po śmierci Barbary Blidy zacierane były ślady i dowody, związane ze zdarzeniem. Łódzka prokuratura uznała również, że nie doszło do niedopełnienia obowiązków ze strony funkcjonariuszy publicznych realizujących zadania związane z zabezpieczeniem i oględzinami miejsca zdarzenia oraz oględzinami zwłok.
Sejmowa komisja śledcza.
Uchwałą Sejmu z 19 grudnia 2007 powołano komisję śledczą do zbadania okoliczności śmierci Barbary Blidy. Przewodniczącym komisji został później wybrany Ryszard Kalisz z SLD. 21 kwietnia 2008 rozpoczęło się przesłuchanie pierwszego świadka w tej sprawie.
Film.
W 2010 nakręcony został fabularyzowany film dokumentalny "Wszystkie ręce umyte. Sprawa Barbary Blidy", poświęcony okolicznościom śmierci Barbary Blidy (scenariusz i reżyseria: Sylwester Latkowski i Piotr Pytlakowski). W rolę polityk wcieliła się Adrianna Biedrzyńska.
Odznaczenia i wyróżnienia.
W 2005, "za wybitne zasługi dla rozwoju budownictwa, za działalność państwową i publiczną", została odznaczona przez prezydenta Aleksandra Kwaśniewskiego Krzyżem Kawalerskim Orderu Odrodzenia Polski. W 1989 wyróżniona Srebrnym Krzyżem Zasługi.
Pośmiertnie w 2012 nadano jej honorowe obywatelstwo Siemianowic Śląskich.

</doc>
<doc id="483977" url="https://pl.wikipedia.org/wiki?curid=483977" title="Herb gminy Stary Sącz">
Herb gminy Stary Sącz



</doc>
<doc id="483983" url="https://pl.wikipedia.org/wiki?curid=483983" title="Reprezentacja Wietnamu w piłce nożnej mężczyzn">
Reprezentacja Wietnamu w piłce nożnej mężczyzn

Reprezentacja Wietnamu w piłce nożnej – zespół piłkarski reprezentujący Wietnam w meczach i turniejach międzynarodowych.
Historia.
W latach 1945–1976, w czasie podziału państwa wietnamskiego na Demokratyczną Republikę Wietnamu i Wietnam Południowy, istniały dwie wietnamskie reprezentacje. Reprezentacja DR Wietnamu grała rzadko, najczęściej z drużynami z innych państw socjalistycznych, głównie z KRLD i Chinami. Ostatni raz wystąpiła w 1966 roku. Reprezentacja Wietnamu Południowego była znacznie aktywniejsza na futbolowej arenie międzynarodowej. Dwukrotnie – w 1956 i 1960 roku – brała udział w finałach rozgrywek o Puchar Azji. W obu turniejach zajęła czwarte miejsce.
Wietnam Południowy brał też udział w eliminacjach do mistrzostw świata w roku 1974. Jednak przegrał wszystkie mecze w swojej grupie (0:1 z Hongkongiem i 0:4 z Japonią).
Po zjednoczeniu i proklamowaniu w lipcu 1976 roku Socjalistycznej Republiki Wietnamu drużyna narodowa nie zagrała ani razu przez piętnaście lat. Dopiero w listopadzie 1991 meczem z Filipinami Wietnam powrócił do rodziny piłkarskich drużyn narodowych.
Od tego czasu ani razu nie udało mu się awansować ani do finałów mistrzostw świata, ani rozgrywek o Puchar Azji. W tej drugiej imprezie zadebiutowała w 2007 roku jako jeden z czterech gospodarzy turnieju. 
Od 2005 do 2007 roku trenerem Wietnamu był po raz trzeci w karierze Alfred Riedl, były selekcjoner reprezentacji Austrii.
W 2007 reprezentacja Wietnamu odniosła swój największy sukces w historii dochodząc do ćwierćfinału Pucharu Azji.
Obecnym selekcjonerem kadry Wietnamu jest Park Hang-seo.

</doc>
<doc id="483987" url="https://pl.wikipedia.org/wiki?curid=483987" title="Jacopone da Todi">
Jacopone da Todi

Jacopone da Todi (ur. 1230, zm. 1306) – włoski poeta i mistyk franciszkański, twórca pieśni duchownych i traktatów o życiu wewnętrznym. Jego pisma przeniknięte są ideą świętego ubóstwa i szaleńczej miłości do Chrystusa – Odkupiciela. Przypisywana mu słynna sekwencja "Stabat mater dolorosa" ukazuje scenę opłakiwania przez Bożą Matkę ukrzyżowanego Zbawiciela. Polskie przekłady hymnu znane są od połowy XVI wieku (kancjonał Walentego z Brzozowa z 1554 roku).
Życie.
Jacopone da Todi, właściwie Iacopo de'Benedetti, urodził się w Todi około 1236 roku. Prawdopodobnie był w tym mieście notariuszem. Pod wpływem tragedii życiowej, najpewniej tragicznej śmierci żony, w 1268 roku porzucił życie świeckie. W 1278 roku, jako brat świecki, wstąpił do zakonu franciszkanów. Był związany ze stronnictwem tzw. spirytuałów, żądających rygorystycznej interpretacji reguł zakonnych. Wielokrotnie atakował w swych utworach zepsucie panujące wśród franciszkanów i w całym Kościele; równie ostro występował przeciw heretykom. W 1297 roku, jako przeciwnik papieża Bonifacego VIII został ekskomunikowany i wtrącony do więzienia. Z lochu uwolnił go dopiero papież Benedykt XI, po śmierci swego poprzednika w 1303 roku. Po zwolnieniu z więzienia Iacopone przeżył jeszcze trzy lata. Zmarł w klasztorze Collazone w pobliżu Todi w 1306 roku.
Twórczość w języku włoskim.
Jacopone jest autorem kilkudziesięciu laud w języku włoskim (istnieją spory co do dokładnej ich liczby). Jego "laudario" stanowi zbiór przeznaczony nie na użytek bractwa religijnego, jak było w zwyczaju, tylko klasztoru. Można w nim wyróżnić kilka grup tematycznych, tematy: modlitwy, miłości mistycznej, pogardy dla świata, krytyki Kościoła, hagiograficzny, moralistyczny, autobiograficzny. Autor podejmuje wątki dobrze znane ze średniowiecznych kazań i publicystyki, dając świadectwo znajomości literatury religijnej, głównie mistycznej. Mówi o nietrwałości ziemskich rozkoszy, o potrzebie odporności na złudne pokusy otaczającego świata, metaforycznie interpretuje tajemnicę Eucharystii. Nie brak jednak w jego poezji również elementów nowych: pisze o nienawiści do grzesznika, który tkwi w nim samym, opisuje cnotę, jako cel, do którego dąży, ale który mu się wymyka. Wobec takiego doświadczenia jedynym wyjściem wydaje się być śmierć. Odrzuca więc wszelki porządek społeczny i kulturowy, koncentrując się na kontemplacji Krzyża i śmierci, na medytacji nad chorobą i śmiercią, pokutą i umartwieniem. Sfera duchowa i materialna są sobie całkowicie przeciwstawione. Nawet miłość do Stwórcy prowadzić musi do fizycznego unicestwienia.
Jacopone dąży do Boga poprzez poniżenie samego siebie. Jedna z laud rozpoczyna się od słów: "O Segnor, per cortesia / mànname la malsanià" – "O Panie racz zesłać na mnie chorobę", w innej błaga o obłęd i szyderstwa ze strony bliźnich. Kto kocha swego Stwórcę musi się całkowicie wyrzec miłość własnej, zapomnieć o świecie, odciąć się od dysput teologicznych i życia intelektualnego, bo wiodą one donikąd. Uczony brat Rinaldo zyskał sławę na paryskiej Sorbonie, lecz łaskę w oczach Boga znalazł pokorny, żyjący w biedzie, nikomu nieznany zakonnik (lauda "Bracie Rinaldo dokąd poszedłeś"). Przeciwko wykorzystywaniu religii do celów politycznych skierowane są pełne pasji listy wierszem skierowane do papieża, wśród nich głośny "Papieżu Bonifacy zgrzeszyłeś". Bardzo ważne miejsce w twórczości Jacopona zajmuje temat męczeńskiej śmierci Chrystusa powracający zarówno w twórczości włoskiej jak i łacińskiej (słynny hymn "Stabat mater").
Poezja Jacopona odznacza się dużą plastycznością i teatralnością, na uwagę zasługuje umiejętność tworzenia dramatycznych napięć (w pochwale ewangelicznego ubóstwa, w przeciwstawieniu śmierci cielesnej i duchowej czy w przedstawieniu śmierci Chrystusa i płaczu Matki Bożej w najsłynniejszej laudzie "Donna de paradiso" – "Rajska pani"). Atmosfera utworów Jacopona daleka jest od pogody ducha świętego Franciszka, a częste stosowanie dialogu i apostrofy zaznacza jej zaangażowany charakter. Twórczość ta nie idealizuje człowieka, jak ówczesna liryka miłosna, lecz raczej go poniża zbliżając się w ten sposób do satyry. W dorobku poety nie brak zresztą satyry politycznej szczególnie w utworach opisujących więzienne jego życie i karierowiczostwo panujące w świecie.

</doc>
<doc id="483990" url="https://pl.wikipedia.org/wiki?curid=483990" title="Szczotka krystaliczna">
Szczotka krystaliczna

Szczotka krystaliczna – skupienie kryształów, najczęściej różnej wielkości, osadzonych blisko siebie na wspólnym podłożu, charakterystyczne dla wypełnień niektórych żył pneumatolitycznych lub hydrotermalnych.

</doc>
