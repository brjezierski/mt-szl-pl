<doc id="483993" url="https://pl.wikipedia.org/wiki?curid=483993" title="Michał Sobeski">
Michał Sobeski

Michał Sobeski (ur. 3 września 1877 w Pleszewie, zm. 4 grudnia 1939 w Ostrowcu Świętokrzyskim) – profesor Uniwersytetu Poznańskiego, filozof, krytyk teatralny i publicysta.
Życiorys.
Urodził się w rodzinie ziemiańskiej, jako syn Edmunda Sobeskiego i Pauliny z Ulatowskich. Studiował filozofię i nauki przyrodnicze w Monachium, Berlinie, Lipsku, Wrocławiu i Getyndze. Pobierał również nauki w Genewie, Florencji, Rzymie i Paryżu. W 1902 roku ukończył chemię, rok później doktoryzował się z filozofii, z zakresu psychologii eksperymentalnej. 
Po habilitacji (1910) na Uniwersytecie Jagilellońskim z estetyki od 1913 r. wygłaszał odczyty i prowadził seminaria w Towarzystwie Wykładów Naukowych w Poznaniu. Od 1915 osiedlił się na stałe w Poznaniu. Od 1917 r. działał jako prelegent i sekretarz Wydziału Historyczno-Literackiego Poznańskiego Towarzystwa Przyjaciół Nauk. Tu rozpoczął współpracę z H. Święcickim, S. Kozierowskim i J. Kostrzewskim i doprowadził do utworzenia uniwersytetu polskiego w Poznaniu (1919), zwanego Wszechnicą Piastowską, który po wojnie w 1955 roku przemianowano na dzisiejszy Uniwersytet im. Adama Mickiewicza. Sam Sobeski został wybrany dziekanem wydziału filozoficznego. Prowadził też działalność dydaktyczną.
Prace filozoficzne Sobeskiego poświęcone są estetyce, filozofii sztuki i historii filozofii. Profesor pisał też wiersze, a także współpracował z czasopismami literackimi. Był też krytykiem teatralnym w kilku dziennikach. Zainicjował „mówiony miesięcznik”, czyli cykl spotkań intelektualistów. Działał też w Towarzystwie Okrągłego Stołu.
Michał Sobeski był dwukrotnie żonaty. Z pierwszą żoną, Ireną Goebel, miał syna Edwarda (ur. w 1912 r.), oficera kawalerii WP, który poległ w powstaniu warszawskim. Po raz drugi ożenił się w 1923 r. z Barbarą Starczewską. W 1939 internowany przez władze niemieckie i wywieziony do obozu przejściowego. 
Zmarł w Ostrowcu Świętokrzyskim, a pochowany został na Cmentarzu Zasłużonych Wielkopolan w Poznaniu.
Upamiętnienie.
W 2017 został patronem ulicy na osiedlu Ogrody w Poznaniu.

</doc>
<doc id="484002" url="https://pl.wikipedia.org/wiki?curid=484002" title="Monadyzm">
Monadyzm



</doc>
<doc id="484004" url="https://pl.wikipedia.org/wiki?curid=484004" title="Bracia (zespół muzyczny)">
Bracia (zespół muzyczny)

Bracia – polski rockowy zespół muzyczny działający w latach 1997–2019 w Lublinie, utworzony przez braci Wojciecha Cugowskiego i Piotra Cugowskiego.
Historia.
Historia zespołu rozpoczęła się w Lublinie w 1997, kiedy to bracia Piotr i Wojciech Cugowscy zdecydowali się na pierwszy wspólny występ akustyczny. W 2001 do zespołu dołączyli Krzysztof Nowak (gitara basowa) i Konrad Zieliński (perkusja), którego niedługo potem zastąpił Robert Markiewicz.
W 2003 z piosenką „Missing Every Moment” brali udział w Krajowych Eliminacjach do Konkursu Piosenki Eurowizji. Zespół grał już w zmienionym składzie. Na gitarze basowej Bartek Królik, wówczas także członek Sistars, na instrumentach klawiszowych Tomek Bidiuk. W 2004 miejsce Królika zajął Tomek Gołąb, natomiast za perkusją usiadł Krzysztof Patocki. Wkrótce do zespołu dołączył drugi gitarzysta – Sebastian Piekarek. Pod koniec roku Cugowscy wzięli udział w reality show "Bar V.I.P.", a podczas trwania programu z zespołu odszedł Tomek Bidiuk. Jeszcze w trakcie programu rozpoczęli promocję pierwszego singla „Szara twarz”, promującego ich pierwszy autorski album. Po zakończeniu udziału braci w programie nazwę zespołu skrócono do „Bracia”. Powstał również pierwszy teledysk. Premiera płyty pt. "Fobrock" odbyła się 11 lipca 2005. Poprzedził ją minialbum "Dzieci Wszystkich Gwiazd" oraz single: wspomniana „Szara twarz” (utwór zdobył tytuł „Rockowego Hitu Dekady” w 2010), „Niczego więcej” oraz utwór „Missing Every Moment”. W 2005 Cugowscy zagrali z Tommym Aldrigem podczas festiwalu perkusyjnego w Opolu.
Na początku kwietnia 2006 ukazała się edycja specjalna albumu "Fobrock" w dwóch wersjach: jedno- i dwupłytowej, która zawierała materiał z tekstami w języku angielskim. Płyta została nominowana do Nagrody Muzycznej Fryderyk (2006) w kategorii – „płyta rock/metal”. Na początku 2007 z zespołu odszedł Sebastian Piekarek.
Pod koniec 2008 miał premierę drugi album zespołu pt. "A Tribute to Queen". Krążek, wydany przez Agorę, zawierał 12 coverów największych przebojów grupy Queen, oraz polską wersję utworu „You don’t fool me”. Bracia mają na swoim koncie występy zagraniczne. W 2008 zespół zagrał na Wembley Arena w Wielkiej Brytanii podczas imprezy "PKO BP London Live 2008 – Polish Music Festival". W 2009 wydali single „Za szkłem” i „Dlaczego”, którymi zwiastowali kolejny album Braci. Na czas nagrywania albumu z zespołem pracował Michał Grymuza, ale jeszcze przed premierą jego miejsce zajął Jarosław Chilkiewicz. Album "Zapamiętaj" został wydany 14 grudnia 2009. Na płycie jako bonus znalazł się utwór „Jeszcze raz”, który tak jak utwór „Zapamiętaj”, był owocem współpracy zespołu z amerykańskimi producentami Mattem Noble i Keithem Brownem. Płyta zdobyła status bestsellera sklepu internetowego empik.com. W plebiscycie Antyradia płyta zdobyła drugie miejsce w kategorii „Płyta Rocku 2009”.
W 2011 Piotr Cugowski wykonał wraz z Jonem Lordem „Pieśni Ocalenia” autorstwa Czesława Niemena podczas koncertu poświęconego ofiarom katastrofy smoleńskiej. W 2012 nastąpiły kolejne zmiany w zespole – nowym perkusistą został Bartek Pawlus, ponadto grupa zmieniła management na firmę Rock House Entertainment. W listopadzie 2012 zespół odbył trasę koncertową po USA i Kanadzie, wystąpili w Chicago, Troy, Nowym Jorku i Toronto. W tym samym roku wydali singel „Nad przepaścią”, a z początkiem 2013 kolejny – „Wierzę w lepszy świat”, zapowiadający czwarty album zespołu, który ukazał się już w połowie maja 2013. W maju 2013 roku Bracia wystąpili również u boku grupy Wishbone Ash.
W maju 2014 wzięli udział w koncercie „Największe przeboje roku” na festiwalu TOPtrendy w Sopocie.
W grudniu 2019 zespół zawiesił działalność. Piotr Cugowski kontynuował solową działalność artystyczną, również Wojciech Cugowski zapowiedział wydanie płyty solowej.

</doc>
<doc id="484005" url="https://pl.wikipedia.org/wiki?curid=484005" title="Chełm (Beskid Niski)">
Chełm (Beskid Niski)

Chełm (780 m) – zalesiony szczyt, położony w północno-zachodniej części Beskidu Niskiego z charakterystyczną sylwetką i stromym północnym zboczem. Wysokość względna szczytu wynosi 250 m. Na szczycie góry stoi pamiątkowy krzyż.
Piesze szlaki turystyczne:

</doc>
<doc id="484007" url="https://pl.wikipedia.org/wiki?curid=484007" title="Shut You Out">
Shut You Out

Shut You Out to drugi singel z płyty "Kingwood" zespołu Millencolin. Zawiera nigdzie niepublikowany wcześniej utwór "Ratboy's Masterplan".

</doc>
<doc id="484008" url="https://pl.wikipedia.org/wiki?curid=484008" title="Flasza">
Flasza

Flasza (663 m n.p.m.) – szczyt w województwie małopolskim, w powiecie gorlickim, w gminie Ropa, położony w zachodniej części Beskidu Niskiego, nad wsią Klimkówka.
Szlaki piesze

</doc>
<doc id="484010" url="https://pl.wikipedia.org/wiki?curid=484010" title="IF">
IF



</doc>
<doc id="484011" url="https://pl.wikipedia.org/wiki?curid=484011" title="Homola">
Homola

Homola (712 m n.p.m.) – szczyt w zachodniej części Beskidu Niskiego, nad Uściem Gorlickim.
Piesze szlaki turystyczne:

</doc>
<doc id="484013" url="https://pl.wikipedia.org/wiki?curid=484013" title="Kamień słoneczny">
Kamień słoneczny

Kamień słoneczny (skaleń awenturynowy) – odmiana skalenia wykazująca efekt awenturyzacji przejawiających się w obserwowanych radialnie migotliwych refleksów w odcieniach czerwonawych, niekiedy zielonkawych lub żółtawych. Zjawisko to wywołują zazwyczaj drobne, łuseczkowate wrostki hematytu, goethytu, lepidokrokitu, lub rzadziej muskowitu, serycytu bądź biotytu. Ujawniają go najczęściej niektóre plagioklazy (głównie oligoklaz i rzadziej labrador), a niekiedy też skalenie potasowe, należy do minerałów bardzo rzadkich.
Właściwości.
Pod względem strukturalnym może być zarówno odmianą alkaliczną jak i sodowo-wapniową. Bardzo rzadko tworzy kryształy tabliczkowo–słupkowe. Występuje w skupieniach zbitych, krystalicznych.
Występowanie.
Norwegia - Tvedestrand, Rosja - Ural i okolice Bajkału, USA - Nowy Meksyk, Karolina Północna, Pensylwania, Wirginia, RPA, Kenia, Indie. 
W Polsce - w okolicach Cieplic (Sudety).
Zastosowanie.
Dopisano na podstawie: 
Zobacz też.
skaleń, amazonit, labrador, kamień księżycowy

</doc>
<doc id="484014" url="https://pl.wikipedia.org/wiki?curid=484014" title="Bordiów Wierch">
Bordiów Wierch

Bordiów Wierch (755 m n.p.m.) – szczyt w zachodniej części Beskidu Niskiego. Położony jest w odległości ok. 1 km na NW wzdłuż grzbietu od bezimiennego szczytu o wysokości 777 m n.p.m. i wybitności 187 m nad przełęczą Pomiarki.
Piesze szlaki turystyczne:

</doc>
<doc id="484015" url="https://pl.wikipedia.org/wiki?curid=484015" title="Stanisław Bojanowski">
Stanisław Bojanowski

Stanisław Bojanowski herbu Junosza (ur. w 1507, zm. 17 czerwca 1555 w Krakowie) – sekretarz królewski króla Zygmunta II Augusta, agent dyplomatyczny księcia pruskiego Albrechta Hohenzollerna.
Życiorys.
Od 1543 roku był sekretarzem dworu polskiego Zygmunta Augusta. W latach 1547–1555 służył księciu Albrechtowi, dostarczając mu najświeższych informacji z życia dworu krakowskiego. Sekretarz radził księciu, aby ten uczył swego syna języka polskiego, by w przyszłości mógł zostać królem Polski. Należał do kółka humanistów, które zbierało się na dworze biskupa krakowskiego Samuela Maciejowskiego w Prądniku. Zyskał uznanie Mikołaja Reja ("Źwierzyniec") i Łukasza Górnickiego ("Dworzanin polski"), którzy w swoich utworach sławili jego ogładę i prawdomówność.

</doc>
<doc id="484016" url="https://pl.wikipedia.org/wiki?curid=484016" title="Monizm atrybucyjny">
Monizm atrybucyjny



</doc>
<doc id="484018" url="https://pl.wikipedia.org/wiki?curid=484018" title="Huta Wysowska">
Huta Wysowska

Huta Wysowska – przysiółek wsi Wysowa-Zdrój w Polsce, położony w województwie małopolskim, w powiecie gorlickim, w gminie Uście Gorlickie.
W latach 1975–1998 przysiółek administracyjnie należał do województwa nowosądeckiego.
Przysiółek położony jest w Beskidzie Niskim na północny zachód od Wysowej.
Na terenie wsi znajdowała się studencka baza namiotowa SKPB Rzeszów, jednak w roku 2006 została zlikwidowana.
Szlaki piesze

</doc>
<doc id="484019" url="https://pl.wikipedia.org/wiki?curid=484019" title="Skaleń awenturynowy">
Skaleń awenturynowy



</doc>
<doc id="484024" url="https://pl.wikipedia.org/wiki?curid=484024" title="Awenturyzacja">
Awenturyzacja

Awenturyzacja – migotliwy efekt świetlny przypominający iskrzenie, wywołany odbijaniem i rozpraszaniem światła na drobnych wrostkach (inkluzjach) mineralnych rozproszonych w macierzystym krysztale.
Efekt ten ujawnia się w postaci migotliwych refleksów świetlnych o różnej barwie: czerwonej, pomarańczowej, żółtej, złotej, zielonej lub rzadziej niebieskiej.
Wywołują go drobne, łuseczkowe wrostki; hematytu, goethytu, lepidokrokitu, pirytu, oraz mik: muskowitu, serecytu, biotytu, fuchsytu.
Zobacz też.
awenturyn, skaleń awenturynowy, właściwości fizyczne i chemiczne minerałów, opalescencja, opalizacja, schillerescencja, labradoryzacja

</doc>
<doc id="484025" url="https://pl.wikipedia.org/wiki?curid=484025" title="Henry Maske">
Henry Maske

Henry Maske (ur. 6 stycznia 1964 w Treuenbrietzen) – niemiecki bokser.
Największym osiągnięciem w karierze amatorskiej było zdobycie złotego medalu w wadze średniej podczas letnich igrzysk olimpijskich w Seulu w 1988. Maske był też pięciokrotnie mistrzem NRD.
20 marca 1993, po zwycięstwie na punkty z Charlesem Williamsem, zdobył zawodowe mistrzostwo świata federacji IBF w wadze półciężkiej. Obronił swój tytuł dziesięciokrotnie w latach 1993–1996.
Na zawodowym ringu stoczył 31 walk, doznając tylko jednej porażki na zakończenie kariery z Virgilem Hillem. Po 11 latach przerwy powrócił na ring, aby 31 marca 2007 stoczyć rewanżowy pojedynek z Virgilem Hillem, z którym jednogłośnie zwyciężył na punkty.

</doc>
<doc id="484028" url="https://pl.wikipedia.org/wiki?curid=484028" title="Ray">
Ray



</doc>
<doc id="484033" url="https://pl.wikipedia.org/wiki?curid=484033" title="Hokej bandy na Zimowych Igrzyskach Olimpijskich 1952">
Hokej bandy na Zimowych Igrzyskach Olimpijskich 1952

Hokej bandy na Zimowych Igrzyskach Olimpijskich 1952 – turniej w hokeju bandy rozegrany podczas igrzysk w Oslo.
W turnieju wzięły udział trzy drużyny: Finlandii, Norwegii i Szwecji. Zwyciężyli Szwedzi, którzy wygrali oba mecze. Drugie miejsce zajęli Norwegowie, a trzecie Finowie.
Bandy było dyscypliną pokazową podczas igrzysk w Oslo. Za osiągnięte wyniki nie przyznano zatem medali olimpijskich.

</doc>
<doc id="484034" url="https://pl.wikipedia.org/wiki?curid=484034" title="Oderne">
Oderne

Oderne (j. łemkowski Одерне) – przysiółek wsi Uście Gorlickie w Polsce, położony w województwie małopolskim, w powiecie gorlickim, w gminie Uście Gorlickie.
Przysiółek położony jest w Beskidzie Niskim na obszarze Łemkowszczyzny. Wieś jest częścią składową sołectwa Uście Gorlickie.
W latach 1975–1998 przysiółek położony był w województwie nowosądeckim.
Zabytki.
Obiekt wpisany do rejestru zabytków nieruchomych województwa małopolskiego:

</doc>
<doc id="484035" url="https://pl.wikipedia.org/wiki?curid=484035" title="Efekt kociego oka">
Efekt kociego oka

Efekt kociego oka – efekt optyczny polegający na pojawianiu się wąskiej smugi (pasma) świetlnej przypominającej źrenicę kociego oka, która przemieszcza się po wypukłej i wypolerowanej powierzchni kamienia w trakcie jego obracania.
Efekt kociego oka ujawnia oraz znacznie potęguje odpowiednie oszlifowanie okazu w formie kaboszonu lub kuli.
Wykazuje go wiele minerałów, zawierających różnego rodzaju wrostki oraz tworzących skupienia włókniste, a niekiedy igiełkowe, bądź pręcikowe. W przypadku gemmologicznej odmiany zwanej „tygrysim okiem”, czy kocim efekt spowodowany jest pseudomorfozą goethytu po ribeckicie. Ribeckit występujący w tym przypadku w formie azbestowej jest „obrośnięty” chalcedonem. Goethyt FeOOH przybiera włóknistą formę poprzednika. Przejeżdżając strumieniem świetlnym po kamieniu ustawionym pod odpowiednim kątem uzyskuje się opisywany efekt kociego oka.
Efekt kociego oka polega na odbijaniu i rozpraszaniu światła na równolegle układających się włókienkach lub igiełkowych inkluzjach, a także pustych kanalikach oraz płaszczyznach zrostów; zjawiskiem pokrewnym jest asteryzm.
Efekt kociego oka stał się inspiracją do powstania magnetycznych lakierów do paznokci (tradycyjnych oraz hybrydowych). Za pomocą magnesu trzymanego nad mokrym lakierem (lub nieutwardzonym lakierem hybrydowym) tworzy się na paznokciu podobny efekt – smuga światła przypominająca źrenicę oka kota, która przemieszcza się przy ruchu paznokci.

</doc>
<doc id="484036" url="https://pl.wikipedia.org/wiki?curid=484036" title="Alfred Riedl">
Alfred Riedl

Alfred Riedl (ur. 2 listopada 1949 w Wiedniu, zm. 8 września 2020) – austriacki piłkarz i trener piłkarski. Był uznanym napastnikiem, trzykrotnym królem strzelców (raz ligi austriackiej, dwa razy ligi belgijskiej). W latach 1990-1992 pełnił obowiązki selekcjonera reprezentacji Austrii. Później prowadził m.in. Liechtenstein, Palestynę i kilka klubów z Afryki i Azji. Od 2005 do 2007 roku po raz trzeci w karierze był trenerem drużyny narodowej Wietnamu.
Kariera piłkarska.
Przez pięć lat był piłkarzem Austrii Wiedeń, z którą dwukrotnie zdobył mistrzostwo kraju. Kiedy w wieku 22 lat przechodził do belgijskiego Sint-Truidense VV miał na swoim koncie także koronę króla strzelców. Dobrą formę strzelecką potwierdził również w Belgii. W ciągu ośmiu lat gry w Eerste Klasse (dwa sezony w Sint-Truiden, dwa w Royalu Antwerpia i cztery w Standardzie Liège) dwukrotnie był najlepszym napastnikiem ligi. Później przez rok grał we francuskim FC Metz, po czym powrócił do Austrii, gdzie od razu w barwach Grazeru AK sięgnął po Puchar kraju. Piłkarską karierę zakończył w wieku 36 lat w FC Admira Wacker Mödling.
Sukcesy piłkarskie.
W roku 1972 w barwach Austrii Wiedeń został królem strzelców ligi austriackiej, w 1973 w barwach Sint-Truiden FC został królem strzelców ligi belgijskiej, a w 1975 w barwach Royalu Antwerpia został królem strzelców ligi belgijskiej. W roku 1975 był trzecim najskuteczniejszym napastnikiem Europy. W reprezentacji Austrii rozegrał 4 mecze.
Kariera szkoleniowa.
Zaczynał pracę trenerską jako asystent w klubach, dla których niegdyś zdobywał bramki. W 1989 roku został szkoleniowcem drugoligowego Wiener Sportklub Wiedeń, z którym jeszcze w tym samym sezonie awansował do pierwszej ligi.
Po mistrzostwach świata 1990 zastąpił Josefa Hickersbergera na stanowisku selekcjonera reprezentacji Austrii. Dwa lata później został zdymisjonowany, ponieważ nie zdołał z nią awansować do mistrzostw Europy.
Od początku lat 90. pracował głównie w Afryce i Azji. Był trenerem drużyn narodowych Liechtensteinu, Palestyny i trzykrotnie Wietnamu.

</doc>
<doc id="484039" url="https://pl.wikipedia.org/wiki?curid=484039" title="Zbigniew Łuczyński">
Zbigniew Łuczyński

Zbigniew Łuczyński (ur. 9 października 1968 w Krakowie) – prezenter i dziennikarz telewizyjny.
Kariera.
Po studiach wygrał konkurs na prezentera w TVP Kraków, gdzie prowadził program informacyjny „Kronika”. Był krakowskim korespondentem m.in. programów informacyjnych TVP. Wydawał i współwydawał programy TVP w Krakowie. Jego autorskim pomysłem był program „Rekomendacje Kulturalne”. Pod koniec 2005 roku przeniósł się do Warszawy, gdzie prowadził przez kilka miesięcy ogólnopolski „Kurier” na antenie TVP3, po czym przeniósł się do TVN, gdzie prowadzi magazyn "Uwaga!".
Życie prywatne.
Rozwiedziony, ma córkę Olgę i syna Szczepana.

</doc>
<doc id="484041" url="https://pl.wikipedia.org/wiki?curid=484041" title="Związek międzygminny, powiatów lub powiatowo-gminny">
Związek międzygminny, powiatów lub powiatowo-gminny

Związek międzygminny, powiatów lub powiatowo-gminny – specyficzna korporacja prawa publicznego tworzona przez samorządy gmin lub/i powiatów na podstawie przepisów ustaw o samorządzie gminnym () oraz o samorządzie powiatowym w drodze porozumień zatwierdzanych następnie uchwałami rad tych gmin lub/i powiatów, w celu wspólnego wykonywania zadań publicznych. Związek międzygminny, powiatów lub powiatowo-gminny ma osobowość prawną nabywaną w drodze wpisu rejestru prowadzonego przez Ministra Spraw Wewnętrznych i Administracji. 
Szczegółowe zasady tworzenia związków międzygminnych zawiera rozdział 7. "Związki i porozumienia międzygminne" (art. 64-73a) ustawy o samorządzie gminnym, a związków powiatów i powiatowo-gminnych rozdział 7. "Związki powiatów i związki powiatowo-gminne oraz stowarzyszenia i porozumienia powiatów" ustawy o samorządzie powiatowym.
Utworzenie związku.
Związki tworzy się w celu efektywniejszego wykonywania zadań z zakresu administracji publicznej.
Procedura utworzenia związku składa się z dwóch etapów:
1) uchwały o utworzeniu przez rady zainteresowanych gmin lub/i powiatów, co następuje bezwzględną większością ustawowej liczby członków
2) przyjęcia w tym samym trybie statutu związku
Członkostwo w związku jest dobrowolne, każda gmina lub/i powiat może swobodnie z niego wystąpić. Ustawy przewidują możliwość nałozenia na gminy lub/i powiaty obowiązku utworzenia związku, ale poza przypadkiem gmin warszawskich, gdzie obowiązek taki istniał do 2002 roku, nie ma żadnego innego.
Zadania związku.
Na związek można przekazać wszystkie zadania z zakresu zadań własnych gmin lub/i powiatów, oprócz tych do których wymagane jest osobne upoważnienie ustawowe (np. stanowienie prawa miejscowego). Możliwe jest także przekazanie na związek zadań zleconych z zakresu administracji rządowej. Ponadto związek sam może zawierać porozumienia z administracją rządową przewidujące nałożenie na niego w/w obowiązków.
Na związek rada gminy lub/i powiatu może ponadto przekazać kompetencje do wydawania indywidualnych decyzji, podobnie jak to ma miejsce z przekazaniem tego typu kompetencji jednostkom pomocniczym w gminie lub powiecie.
Organy związku.
Organem stanowiącym i kontrolnym (odpowiednik rady gminy lub/i powiatu) jest zgromadzenie związku. Składa się ono z wójtów lub i starostów (a więc organów wykonawczych) poszczególnych gmin lub/i powiatów. Rada gminy/powiatu może upoważnić także radnego lub zastępcę wójta/starosty do jej reprezentacji. Statut może przewidywać, że niektóre gminy lub/i powiaty będą miały więcej niż jednego przedstawiciela.
Organem wykonawczym związku jest zarząd, powoływany przez zgromadzenie związku spośród jego członków. Możliwe jest powołanie maks. 1/3 osób spoza członków zgromadzenia związku.
Tryb działania związku.
Zgromadzenie związku podejmuje decyzje bezwzględną większością głosów statutowej liczby członków. Na uchwały zgromadzenia każdemu członkowi przysługuje sprzeciw. W razie sprzeciwu zgromadzenie musi jeszcze raz rozpatrzyć daną sprawę. Przy ponownym rozpatrywaniu prawo sprzeciwu nie przysługuje. Sprzeciw należy wnieść w ciągu 7 dni od podjęcia uchwały.
Porozumienia międzygminne, powiatów, powiatowo-gminne lub wojewódzko-powiatowe.
Na podobnych zasadach działają porozumienia międzygminne, powiatów, powiatowo-gminne lub wojewódzko-powiatowe, które polegają na powierzeniu zadań bezpośrednio (bez tworzenia dedykowanej osoby prawnej) odpowiednio przez: 

</doc>
<doc id="484045" url="https://pl.wikipedia.org/wiki?curid=484045" title="RIM-7 Sea Sparrow">
RIM-7 Sea Sparrow

RIM-7 Sea Sparrow – pocisk rakietowy klasy woda-powietrze służący do zwalczania wrogich rakiet oraz samolotów. Rakiety typu Sea Sparrow posiadają 4 lotki sterujące w połowie kadłuba oraz 4 lotki ogonowe umieszczone z tyłu, tuż w pobliżu dyszy silnika rakietowego. RIM-7 mogą działać w każdych warunkach pogodowych. Rakiety Sea Sparrow zostały wprowadzone do użytku w 1976. System ten jest aktualnie zastępowany systemem najnowszej generacji Evolved Sea Sparrow

</doc>
<doc id="484046" url="https://pl.wikipedia.org/wiki?curid=484046" title="Melaniusz">
Melaniusz

Melaniusz — imię męskie pochodzenia greckiego. 
Żeński odpowiednik: Melania 
W Kościele katolickim patronem tego imienia jest m.in. św. Melaniusz, biskup Rennes, zm. ok. 530 roku. 
Melaniusz imieniny obchodzi: 6 stycznia, 31 stycznia, 22 października i 6 listopada.

</doc>
<doc id="484047" url="https://pl.wikipedia.org/wiki?curid=484047" title="Mechanika lotu">
Mechanika lotu

Mechanika lotu – dziedzina nauki zajmująca się prawami ruchu samolotu w powietrzu i na ziemi (przy starcie i lądowaniu).
Zajmuje się rozwiązywaniem dwóch podstawowych typów zadań:
Rozróżnia się:

</doc>
<doc id="484052" url="https://pl.wikipedia.org/wiki?curid=484052" title="Skirgiełło">
Skirgiełło

Skirgiełło Olgierdowicz, lit. "Skirgaila", imię chrzestne Iwan (ur. ok. 1354/1355, zm. przed 24 grudnia 1394 lub 23 grudnia 1396 w Kijowie) – namiestnik w Wielkim Księstwie Litewskim w latach 1386–1392/1394, książę kijowski 1392–1396.
Etymologia imienia.
W różnych dokumentach jego imię pojawia się jako Skirgal, Skirgalo, Scirgal, Schirgal, Skirgelo, Skirgailus.
Może ono oznaczać "Jaszczur" (łot. Šķirgālis) lub pochodzić od litewskiego skirti (zamierzać, przydzielać) i gailas (potrafiący, silny), czyli "Ten który podejmuje dobre decyzje". Łotewskiej etymologii może przeczyć występowanie podobnego litewskiego imienia-nazwiska i odmiany herbu dąb, czyli Skirmunt (Skirmund) lub Skirmont.
Życiorys.
Syn wielkiego księcia litewskiego Olgierda z drugiego małżeństwa z Julianną twerską, rodzony brat Władysława Jagiełły. Dokładna data urodzenia Skirgiełły nie jest znana, obecnie badacze określają ją na ok. 1354/1355 roku.
Kwestia starszeństwa Skirgiełły nad resztą synów Olgierda i Julianny jest sporna. Niektórzy historycy (m.in. Jan Tęgowski czy Tadeusz Wasilewski) uważają Skirgiełłę za najstarszego syna wielkiego księcia Olgierda z jego drugiego małżeństwa. Ta sama hipoteza zakłada datę urodzenia Władysława Jagiełły na ok. rok 1362. Starsza koncepcja (za którą obstaje m.in. J. Nikodem) zakładająca, że to Jagiełło był najstarszym synem Julianny urodzonym w ok. 1352 roku, wskazywałaby na to, że Skirgiełło był drugim synem pary książęcej.
Skirgiełło po raz pierwszy wzmiankowany jest przez kronikę krzyżacką pod rokiem 1373 ("Syrogale, filius regis Letovie, scilicet Algarden)." Według niej Skirgiełło na czele 600 ludzi spalił przedmieścia Dynenburga.
Przed rokiem 1379 a najpewniej najpóźniej w 1373 roku Skirgiełło miał przyjąć chrzest w obrządku prawosławnym, przyjmując imię Iwan". Annalista toruński" pod rokiem 1379 nazywa Skirgiełłę księciem ruskim – co oznaczałoby wyznanie prawosławne (nawet jeśli Skirgiełło w rzeczywistości nie dzierżył wówczas osobnego księstwa). Wigand z Marburga wskazuje na rzekome trwanie w pogaństwie Skirgiełły jeszcze w 1381 roku, co miało być powodem niechęci mieszczan połockich, których gród książę starał się opanować. Jednak źródła krzyżackie dotyczące lat wcześniejszych zdają się to podważać. Może być to problematyczne ze względu na to, że ówcześnie wśród wyznawców katolicyzmu panowało tylko nieznaczne rozróżnienie między schizmatykiem – wyznawcą wiary prawosławnej a poganinem.
Datowanie okresu, w którym książę przyjął chrzest, zależy w dużej mierze od stanowiska wobec posiadania przez niego udzielnego księstwa na Rusi jeszcze przed śmiercią Olgierda. Z posiadaniem własnych dzielnic przez synów Olgierda jeszcze za jego rządów nie zgadza się J. Nikodem, według którego uposażył ich dopiero Jagiełło. Henryk Paszkiewicz utożsamiał Skirgiełłę z księciem druckim. J. Tęgowski za bardziej prawdopodobne uznał dzierżenie przez najstarszego Olgierdowica namiestnictwa w Witebsku w latach 1373–1381, zakładając jednocześnie, że księciem druckim był przyrodni brat Skirgiełły, Dymitr Starszy.
W 1377 roku zmarł wielki książę Olgierd a schedę po nim przejął Jagiełło. Bez względu na to, czy najstarszy Olgierdowicz sprawował w tym czasie władzę w Witebsku, czy był pozbawiony własnej dzielnicy, był bliskim i wiernym współpracownikiem swojego brata, o czym świadczy powierzanie mu przez Jagiełłę wielu istotnych zadań i misji dyplomatycznych mających wpływ na politykę wielkiego księcia.
W roku 1379 Jagiełło wysłał Skirgiełłę z misją dyplomatyczną na zachód. W lipcu zanotowano jego obecność w Prusach, gdzie miał pertraktować z krzyżakami przyjęcie przez Litwę chrztu w obrządku łacińskim. Dalej przez Mazowsze Skirgiełło wraz z towarzyszącym mu 30 osobowym orszakiem miał zamiar udać się do Rzymu na spotkanie z papieżem Urbanem (Annalista Toruński), na Węgry czy nawet do Pragi, do cesarza Karola IV (Wigand z Marburga). Nie ma na to jednak żadnych dowodów źródłowych i przebieg podróży Skirgiełły, nie licząc pobytu w Prusach i na Mazowszu (gdzie w Brzegu z pewnością brał udział w zaślubinach córki Siemowita III Mazowieckiego z Henrykiem, synem księcia brzeskiego), oparty jest jedynie na przypuszczeniach. Podzielone są zdania, jakie były główne zamierzenia wyprawy. Według S. Smolki, była to albo samodzielna decyzja Jagiełły wycelowana przeciw Kiejstutowi, bądź wspólna akcja stryja i bratanka mająca na celu oszukanie zakonu krzyżackiego i zdobycie sojuszników na zachodzie, zaznaczając i w tym przypadku osobiste dążenia Jagiełły. Drugą hipotezę częściowo, z zaznaczeniem zgodności książąt, przyjmuje J. Nikodem. Podczas pobytu Skirgiełły w Prusach miał on zapewniać, że Litwa jest gotowa przyjąć chrzest za pośrednictwem Zakonu. Byłaby to jednak decyzja skrajnie niekorzystna, dlatego najbardziej prawdopodobne, że wyrażenie gotowości do przyjęcia chrztu miało na celu jedynie ocieplić stosunki litewsko-krzyżackie. Pobyt Olgierdowicza na Mazowszu nie wydaje się niczym niecodziennym, biorąc pod uwagę różnie układające się częste stosunki łączące Litwę i sąsiadujące z nią księstwo mazowieckie w przeszłości. Także Skirgiełło, przebywając na Mazowszu z ręki Jagiełły, mógł mieć prawdopodobnie zamiar rozeznania zamierzeń Siemowita III.
Jagiełło, chcąc dalej zabezpieczyć pozycję Wielkiego Księstwa w latach 1379 oraz 1380, zawarł układy z Krzyżakami oraz zakonem inflanckim. Charakter ostatniej ugody podpisanej w Dawidyszkach jest niejednoznaczny. Większość historyków uznaje go za akt zdrady Jagiełły wobec Kiejstuta, zaś J. Nikodem uznaje, że była to wspólna decyzja stryja i bratanka mająca na celu oszukanie Zakonu. Bez względu na to, w roku 1381 Jagiełło postanowił odebrać władzę w księstwie połockim swojemu najstarszemu przyrodniemu bratu, Andrzejowi, który z racji swego pierworództwa wysuwał pretensję do objęcia tronu wielkoksiążęcego. Na następcę Andrzeja Jagiełło wyznaczył Skirgiełłę, który ruszył razem z posiłkami inflanckimi, aby zdobyć miasto. Mieszczanie lojalni Andrzejowi mieli nie przyjąć Skirgiełły i odprawić go z miasta. W tym czasie Jagiełło, który swe wojska wysłał razem z bratem do Połocka, został zaskoczony przez Kiejstuta w Wilnie, który odebrał mu stolec wielkoksiążęcy, darując za zrzeczenie się władzy Witebsk oraz Krewo, zaś jego brata Korybuta umieścił na Siewierszczyźnie. W tym czasie Skirgiełło przebywał najpewniej w Inflantach, gdzie zbiegł po nieudanym oblężeniu Połocka na wieść o zamachu.
Kiejstut po objęciu władzy zawarł ugodę z Moskwą i powrócił do łask Andrzeja Olgierdowicza, po czym rozpoczął przygotowania do wyprawy na ziemie krzyżackie. Niedługo po zajęciu Wilna przez Kiejstuta, skonsolidowani Olgierdowicze postanowili przeciwstawić się stryjowi. Korybut podniósł bunt przeciwko wielkiemu księciu na Siewierszczyźnie. Kiejstut, udając się, aby zmusić bratanka do posłuszeństwa, zaapelował również do Jagiełły, prosząc go o pomoc w wyprawie. Ten jednak z pomocą mieszczan wileńskich i kupca Hanula, którzy otworzyli przed nim bramy Wilna, zajął stolicę. Nie przeszkodził mu w tym również syn Kiejstuta, Witold.
Wkrótce Jagiełłę miały wspomóc siły inflanckie. 6 lipca 1382 roku Jagiełło zawarł z Krzyżakami układ o neutralności Zakonu, jednakże nie skorzystał z ich czynnej pomocy militarnej. Była to zapewne zasługa Skirgiełły, który po zegnaniu Jagiełły przebywał w państwie krzyżackim, gdzie prowadził pertraktacje z Zakonem na rzecz brata.
Skirgiełło towarzyszył Jagielle w momencie gdy miało odbyć się decydujące starcie między siłami ich i Kiejstuta. Według Witolda, Jagiełło miał wówczas wysłać Skirgiełłę do obozu stryja w celu uzgodnienia warunków pokoju. Kiejstut i Witold po przybyciu do obozu Jagiełły zostali schwytani – stryj został przez Skirgiełłę odwieziony pod strażą do Krewa, gdzie zmarł. O śmierć ojca Witolda oskarżał właśnie Skirgiełłę, który miał przyczynić się do tajemniczej śmierci księcia. Biorąc jednak pod uwagę bardzo stronniczy charakter "Skargi", o wiele prawdopodobniejsze jest to, że starszy wiekiem Kiejstut zmarł z wycieńczenia bądź na skutek choroby.
Po powrotnym objęciu władzy na Litwie Jagiełło przekazał Skirgielle księstwo trockie, dotychczasowo dzierżone przez Kiejstuta. Od tamtego czasu zgłaszał do ojcowizny swoje pretensje Witold. Kiejstutowiczowi udało się zbiec z niewoli a w roku 1384 pogodzić się z wielkim księciem. Mimo to nie odzyskał ojcowizny, co było początkiem konfliktu między Witoldem a Skirgiełłą.
Unia w Krewie.
Nie roztrząsając kwestii, kto był inicjatorem rozmów polsko-litewskich, Skirgiełło jako zaufany współpracownik Jagiełły odegrał w realizacji tych rozmów znaczącą rolę.
W roku 1384 miał wziąć udział razem z braćmi Jagiełłą i Witoldem w rozmowach z księciem moskiewskim Dymitrem Dońskim dotyczącym ewentualnego mariażu Jagiełły z Zofią Dymitrówną i jego chrzest w obrządku wschodnim.
Historycy różnie określają, kiedy dokładnie rozpoczęto rokowania. Niektórzy wskazują na rok 1383 – misja dyplomatyczna na Litwę miała być skutkiem rozmów prowadzonych wówczas w Sieradzu. Jest to jednak mało prawdopodobne, gdyż w Polsce nadal panowało bezkrólewie, a królewna Jadwiga nadal przebywała na Węgrzech pod opieką matki.
W październiku 1384 roku na koronacji Jadwigi obecny miał być wielki książę litewski, identyfikowany właśnie jako Skirgiełło. Jednak niektórzy historycy (B. Wyrozumska a za nią J. Nikodem) podważają obecność któregokolwiek z litewskich książąt na koronacji w 1384, uznając tę wzmiankę za dotyczącą w rzeczywistości roku 1386.
W styczniu 1385 roku wielki książę wystosował poselstwo do Krakowa, które na celu miało przeprowadzenie wstępnych rozmów dotyczących mariażu z polską królową. Delegacji przewodził doświadczony Skirgiełło, którego obecność jako książęcego brata, najbliższego i najbardziej zaufanego współpracownika wielkiego księcia nadawała jej oficjalnego i prestiżowego charakteru. Świadczy to również o ogromnym zaufaniu, jakim był darzony. Skirgielle towarzyszyli Hanul, kupiec z Rygi, również bliski współpracownik wielkiego księcia oraz, według różnych wersji Olgimunt, identyfikowany zazwyczaj jako Iwan Olgimuntowicz, książę holszański, oraz Borys, którego identyfikuje się w histografii najczęściej z Borysem Koriatowiczem, księciem podolskim, stryjecznym bratem Jagiełły.
Pertraktacje musiały dojść do skutku, gdyż zdecydowano się wówczas wysłać polsko-litewskie poselstwo, które już bez Skirgiełły, miało udać się na Węgry, do królowej-matki, Elżbiety Bośniaczki.
Bracia wielkiego księcia Jagiełły, książęta litewscy Skirgiełło, Lingwen, Korybut i Witold poświadczają akt krewski, wydany 14 sierpnia 1385 roku. Zgodnie z układem chrzest wielkiego księcia i jego braci nie obejmował tych już ochrzczonych w wierze prawosławnej – w tym Skirgiełły.
Po koronacji Jagiełły.
Według niektórych historyków po uzyskaniu przez Jagiełłę korony Królestwa Polskiego Skirgiełło od 1386 r. do około 1392 r. piastował tytuł wielkiego księcia litewskiego. Inni historycy uważają, że w tym okresie Skirgiełło był jedynie namiestnikiem Jagiełły. O wiele prawdopodobniejsza zdaje się jednak być ta druga hipoteza. Po 4 marca 1386 roku jako książę litewski złożył hołd homagialny królowi Władysławowi II Jagielle, królowej Jadwidze Andegaweńskiej i Koronie Królestwa Polskiego.
Koronacja Jagiełły umocniła rolę nie tylko wielkiego księcia, ale również samego Skirgiełły, który po powierzeniu mu rządów namiestniczych na Litwie stał się najważniejszą osobą w Wielkim Księstwie. Zakres władzy i posiadłości podległych bezpośrednio Skirgielle został konkretnie określony w przywileju wydanym przez Jagiełłę w Skojsterach w kwietniu 1387 roku. Skirgiełło zatwierdzony jako książę trocki i połocki złożył bratu hołd wierności w Lidzie niedługo potem. W latach 1387–1392 Skirgiełło prowadził z różnym skutkiem walki z zakonem krzyżackim.
Z wyniesieniem Olgierdowicza nie mógł pogodzić się zepchnięty ze sceny politycznej i pozbawiony ojcowizny Witold. Prowadził on działania wymierzone w osobę księcia trockiego. Z późniejszych dokumentów wydawanych przez Witolda, gdy starano się pogodzić braci stryjecznych, wynika, że rozpowszechniał on różnego rodzaju oszczerstwa wymierzone właśnie w Skirgiełłę. Starał się skompromitować go jako namiestnika, aby wzmocnić własną pozycję i ewentualnie zająć jego miejsce. Do pogodzenia obu książąt król starał się doprowadzić w Lublinie w maju 1389 roku.
Skirgiełło brał czynny udział w pertraktacjach polsko-krzyżackich i utrzymywał kontakty z członkami Zakonu jako wierny sojusznik króla polskiego. Zaliczył się do delegacji wyznaczonej przez Jagiełłę na rozmowy z zakonem krzyżackim w Nidzicy, które odbyły się 6 czerwca. W skład delegacji weszli również Siemowit IV, Sędziwój z Szubina, Wigunt, Jan Tarnowski (zm. 1409) i biskup Dobrogost.
Ugoda doszła wówczas do skutku, ale nie zmieniła postawy księcia Witolda. Niedługo potem zaczął nawiązywać stosunki dyplomatyczne z Moskwą, do czego nie miał prawa – spotkało się to z niezadowoleniem króla i królewskiego namiestnika, którzy dążyli do alienacji politycznej Witolda. W tym samym roku podczas nieobecności Skirgiełły Witold podjął nieudaną próbę zajęcia Wilna i przejęcia władzy na Litwie. Po zduszeniu buntu przez Korybuta Olgierdowicza Witold zbiegł do Prus. Po przyjęciu Witolda, Krzyżacy zaczęli tłumaczyć swoją wzmożoną ofensywę na ziemie litewskie poprzez chęć zwrócenia Kiejstutowiczowi jego ojcowizny i należnych mu ziem.
1390 roku Skirgiełło jako naczelny dowódca obrony brał udział w oblężeniu Wilna przez Krzyżaków, w którym zginął jego młodszy brat – Korygiełło.
22 lipca 1391 w Nowym Mieście Korczyn król Władysław wystawił dokument, w którym przyrzekał swemu bratu Skirgielle, że nigdy, nawet rodzonemu bratu, nie odda bez jego wiedzy Wilna, Witebska, Grodna i Merecza, a ziemie te na zawsze pozostaną w rękach króla i jego potomków. Wkrótce potem, w obliczu zagrożenia ze strony Zakonu i jego sojusznika księcia opolskiego, Jagiełło w porozumieniu ze Skirgiełłą zdecydował się zawrzeć z Witoldem ugodę. Poselstwo od króla przywiózł Witoldowi Henryk Siemowitowic. Witold zdecydował się podjąć rozmowy, po czym zbiegł i spalił zamek Ritterswerder, w którym wówczas rezydował.
Ugoda w Ostrowie miała miejsce 4 sierpnia 1392 roku. Dokumenty wystawili wówczas Witold oraz jego żona Anna. Na mocy ugody Witold odzyskał swoje patrymonium i został namiestnikiem wielkiego księcia na Litwie oraz uzyskał resztę prerogatyw, którymi wcześniej cieszył się Skirgiełło, który zaś miał zostać księciem kijowskim po zegnaniu zeń Włodzimierza Olgierdowicza.
Jest bardzo mało prawdopodobne, by przekazanie Witoldowi namiestnictwa stało się całkowicie wbrew woli Skirgiełły bądź bez jego wiedzy. Byłoby to posunięcie ryzykowne dla Jagiełły, gdyż mogło w przyszłości jedynie zaognić rozbicie wewnętrzne na Litwie. Z tego samego powodu mało prawdopodobne wydaje się, aby skonfliktowani Skirgiełło i Witold mieli od tamtego czasu pełnić współrządy, co dopuszczali niektórzy historycy.
Po ugodzie ostrowskiej.
Od tamtego czasu Witold skutecznie umacniał swoją pozycję na Litwie. Konflikt między nim a Skirgiełłą nadal trwał. W grudniu 1392 roku w Bełzie Jagiełło wystawił dokument oświadczający, że pogodził z sobą obu braci. Witold przyrzekł wówczas Skirgielle pomoc w przejęciu władzy w Kijowie.
Na początku 1393 roku posłuszeństwo Witoldowi wypowiedział książę siewierski, Korybut. Po zmuszeniu królewskiego brata do kapitulacji Witold zajął jego dzielnicę. Wyeliminował w ten sposób ważne ogniwo polityki Jagiełły na Litwie. Nie jest jasne jaki był powód owego buntu, lecz nie jest wykluczone, że podsycał go sam Kiejstutowicz.
Najprawdopodobniej pod koniec 1393 roku Witold oraz Skirgiełło ruszyli z polecenia Jagiełły, aby stłumić bunt najmłodszego Olgierdowicza – Świdrygiełły, który po śmierci matki, chcąc wyemancypować się spod władzy królewskiego brata, objął samodzielne rządy w Witebsku. W ten sposób Witold powiększył zakres swojej władzy pozbywając się kolejnego władcy dzielnicowego.
W tym samym roku Skirgiełło zwrócił się o pomoc do króla wobec zwłoki Witolda w wypełnieniu przyrzeczenia złożonego w Bełzie. W październiku 1393 roku we Lwowie po raz kolejny dążono do pogodzenia stryjecznych braci. Był to drugi raz – po ugodzie ostrowskiej – gdy Jagiełło angażował w spór książąt królową Jadwigę.
W następnym roku podczas wyprawy Witolda na południe dokonano zegnania z Podola Koriatowiczów oraz Włodzimierza Olgierdowicza z Kijowa. Skirgiełło najprawdopodobniej objął władzę w Kijowie na parę miesięcy przed śmiercią w grudniu 1394 roku bądź w ogóle nie zdążył tego zrobić. Po jego śmierci Witold ustanowił w Kijowie swojego namiestnika, Iwana Olgimuntowica.
W latach 1382–1392 Skirgiełło był więc księciem trockim, nadto w 1387–1394 również księciem połockim, a od 1394 księciem kijowskim. Zmarł prawdopodobnie otruty w grudniu 1394 roku.
Małżeństwo i potomstwo.
Nie wiadomo, aby Skirgiełło kiedykolwiek się ożenił i wszystko wskazuje na to, że zmarł bezpotomnie. Jednak istnieje hipoteza, jakoby chrzczona na Wawelu w listopadzie 1393 roku księżniczka była córką Skirgiełły. Świadczyłaby o tym jego obecność przy chrzcie przy jednoczesnym braku wzmianek o rodzicach księżniczki, których identyfikuje się najczęściej z księciem mazowieckim Siemowitem IV i Aleksandrą Olgierdówną. Świadczyłby również o tym fakt, że księżniczkę chrzczono nie w niemowlęctwie a jako przynajmniej kilkuletnie dziecko – była to więc zapewne konwersja z prawosławia, która wówczas wymagała powtórzenia przyjęcia chrztu.
Charakterystyka.
Duża część podań o charakterze Skirgiełły znana jest ze stronniczych relacji księcia Witolda zawartych przede wszystkim w jego "Skardze" spisanej podczas jego pobytu w Prusach. Ten obraz powiela za nim również Jan Długosz. Olgierdowicz jest w nich przedstawiony jako okrutny, porywczy i nadużywający alkoholu. Według kronikarza okrucieństwo księcia miało być powodem jego otrucia przez jednego z prawosławnych mnichów a "do tego stopnia budził postrach u Rusinów, że mieli się go bać nawet po śmierci".
Ze swojego życiorysu Skirgiełło jawi się jako najbardziej zaufany i najwierniejszy współpracownik Władysława Jagiełły, zdolny i doświadczony dyplomata, polityk i dowódca. Zgadzając się na odebranie mu namiestnictwa na rzecz Witolda, wykazał się zdolnościami politycznymi, które wykraczały poza dążenie do zaspokojenia osobistego interesu.
Skirgiełło najprawdopodobniej cieszył się sympatią swojej bratowej, królowej Jadwigi, z którą utrzymywał przyjacielskie stosunki. Podczas trwającego konfliktu z Witoldem często przebywał w jej otoczeniu – rachunki dworskie wspominają o spożywanych przez nich wspólne posiłkach. Sama Jadwiga dwukrotnie, w Ostrowie i we Lwowie, stawała w obronie szwagra (nie da się jednak ukryć, że przede wszystkim z powodu wspomagania polityki męża).
Według Jana Długosza książę Skirgiełło planował przyjąć chrzest w obrządku łacińskim, lecz przeszkodziła mu w tym przedwczesna śmierć.
W kulturze.
Skirgiełło występuje w III sezonie serialu "Korona królów" emitowanego przez TVP1. W jego rolę wcielił się Antoni Sałaj.

</doc>
<doc id="484053" url="https://pl.wikipedia.org/wiki?curid=484053" title="Robotboy">
Robotboy

Robotboy – francusko-brytyjsko–amerykański serial animowany dla dzieci. Wyprodukowany przez Alphanim, France 3, Cartoon Network Europe, LuxAnimation, Cofinova 1 i Cartoon Network Studios, emitowany w latach 2005–2008. Jego twórcą jest Jan Van Rijsselberge, który stworzył inne seriale: "Gawayn" oraz "Duch i nas dwóch".
Jego amerykańska wersja miała swoją premierę 17 kwietnia 2006 roku. Serial "Robotboy" został wyprodukowany we Francji przez studio Alphanim i telewizję France 3 dla Cartoon Network. Jego premiera miała miejsce w Polsce 17 kwietnia 2006 roku. Drugi sezon pojawił się 2 października 2007 roku. Wcześniej premiera serialu miała miejsce 8 kwietnia 2006 roku w warszawskim Multikinie.
Opis fabuły.
Serial opowiada o małym niebieskim robocie zwanym Robotboyem, który został stworzony przez genialnego naukowca, profesora Moshimo. Twórca obawiając się, że jego wynalazek może trafić w niepowołane ręce, postanawia wysłać go tam, gdzie będzie bezpieczny i gdzie nauczy się, jak być prawdziwym chłopcem. Na szczęście opiekę nad Robotboyem przejmuje Tommy, młodszy syn Dwighta i Debory Turnbullów oraz jego największy fan. O Robotboyu nikt nie może się dowiedzieć. Gdy Tommy i jego przyjaciele, Gus i Lola, mają kłopoty, Roboś ma umiejętność przekształcania się w robota wojennego zdolnego zniszczyć armię robotów. Największym wrogiem Robotboya jest Dr Kamikaze, chcący przejąć kontrolę nad światem.
Twórcy.
Produkcja: Alphanim – France 3 – Cartoon Network Europe
Reżyseria: Bernard Deyries
Wersja polska.
Wersja polska: Master Film
Reżyseria:
Dialogi:
Dźwięk:
Montaż:
Kierownictwo produkcji: Romuald Cieślak
Teksty piosenek: Andrzej Brzeski 
Opracowanie muzyczne: Piotr Gogol 
Lektorzy:
Wystąpili:
i inni

</doc>
<doc id="484065" url="https://pl.wikipedia.org/wiki?curid=484065" title="Sara Müldner">
Sara Müldner

Sara Wiktoria Müldner (ur. 30 maja 1989 w Warszawie) – polska aktorka, córka aktorki Izabelli Dziarskiej i polskiego rzeźbiarza Jacka Müldnera-Nieckowskiego.
Życiorys.
Debiutowała w wieku dziewięciu lat. Najbardziej znaczącą rolą odegraną przez Müldner jest postać Solange w wieku dziecięcym, córki George Sand w filmie "Chopin. Pragnienie miłości" z 2002. Szczególnie znana jest jednak z udziału w serialu "Na dobre i na złe". Wystąpiła w wielu innych produkcjach telewizyjnych. Brała udział w sesjach zdjęciowych do artykułów o polskich gwiazdkach dziecięcych. Parokrotnie wystąpiła w programie Ewy Drzyzgi – "Rozmowy w toku". Udziela się również jako aktorka dubbingowa – użyczyła głosu do m.in. takich filmów i kreskówek, jak "Noddy", czy animowany serial "Pippi".
W 2000 nagrodzona nagrodą Złotych Koziołków za najlepszą rolę dziecięcą na Międzynarodowym Festiwalu Filmów dla Dzieci i Młodzieży „Ale Kino!” w Poznaniu.
Studiowała w paryskiej szkole aktorskiej Cours Floren i filozofię na Sorbonie.

</doc>
<doc id="484072" url="https://pl.wikipedia.org/wiki?curid=484072" title="Zygmunt Kiejstutowicz">
Zygmunt Kiejstutowicz

Zygmunt I Kiejstutowicz, (ur. ok. 1365, zm. 20 marca 1440 w Trokach) – wielki książę litewski w latach 1432–1440, książę możajski od 1383, książę Rusi Czarnej w latach 1390–1440.
Życiorys.
Był synem Kiejstuta i Biruty. 14 czerwca 1384 roku zastrzeżono, że ziemie po Witoldzie odziedziczy właśnie Zygmunt. Chrzest przyjął 18 lutego 1386 roku w Krakowie. Po 4 marca 1386 roku jako książę litewski złożył hołd homagialny królowi Władysławowi II Jagielle, królowej Jadwidze Andegaweńskiej i Koronie Królestwa Polskiego. W styczniu 1390 roku został przekazany Krzyżakom przez Witolda w charakterze zakładnika (oprócz Zygmunta los ten spotkał jego brata Towciwiłła, siostrę Ryngałłę oraz Annę, żonę Witolda). W styczniu 1397 roku poseł Wacława IV Luksemburskiego domagał się od Krzyżaków, aby albo przekazali mu Zygmunta, albo go uwolnili. Wielki mistrz Konrad von Jungingen odmówił spełnienia tych żądań. Był jednym ze świadków traktatu pokojowego, który Witold zawarł z Krzyżakami 12 października 1398 roku na wyspie Salin. Był sygnatariuszem pokoju mełneńskiego 1422 roku. 1 września 1432 roku w wyniku zamachu stanu pozbawił władzy Świdrygiełłę i został wielkim księciem litewskim. 27 lutego 1434 roku w Grodnie odnowił zapisy "złączenia i poddania" Litwy Koronie. 6 maja 1434 roku zrównał w prawach bojarów litewskich i ruskich. 1 września 1435 roku wojska polsko-litewskie pod wodzą Jakuba z Kobylan i księcia Zygmunta stoczyły zwycięską bitwę pod Wiłkomierzem. 31 grudnia 1435 roku podpisał akt pokoju w Brześciu Kujawskim. Zginął zamordowany przez zwolenników Świdrygiełły.
Zygmunt Kiejstutowicz był co najmniej dwukrotnie żonaty. Po raz pierwszy ożenił się z nieznaną z imienia córką kniazia Andrzeja Odyncewicza, po raz drugi poślubił w styczniu 1416 nieznaną z imienia kobietę, która zmarła przed połową 1434, gdy Zygmunt planował kolejne małżeństwo, które nie zostało zawarte. Jego dzieci to Michał Bolesław Zygmuntowicz i Jadwiga.

</doc>
<doc id="484073" url="https://pl.wikipedia.org/wiki?curid=484073" title="Kombinacja norweska na Zimowych Igrzyskach Olimpijskich 1952">
Kombinacja norweska na Zimowych Igrzyskach Olimpijskich 1952

Kombinacja norweska na Zimowych Igrzyskach Olimpijskich 1952 odbyła się w dniach 17 – 18 lutego 1952 roku na skoczni Holmenkollbakken i trasie biegowej w Holmenkollen. Zawodnicy najpierw oddali po trzy skoki na normalnej skoczni (najsłabszy skok nie był liczony), a następnie musieli pokonać dystans 18 km w biegu narciarskim. Czas biegu przeliczano na punty i sumowano z notą za skoki; zawodnik z najwyższą notą wygrywał. Tytułu mistrzowskiego bronił Heikki Hasu z Finlandii, który tym razem zajął drugie miejsce. Nowym mistrzem olimpijskim został Norweg Simon Slåttvik, a trzecie miejsce zajął jego rodak, Sverre Stenersen. 

</doc>
<doc id="484077" url="https://pl.wikipedia.org/wiki?curid=484077" title="Skirgiełło Iwan">
Skirgiełło Iwan



</doc>
<doc id="484080" url="https://pl.wikipedia.org/wiki?curid=484080" title="Firuz">
Firuz

Firuz – Ormianin mieszkający w Antiochii Syryjskiej podczas I wyprawy krzyżowej. Początkowo był chrześcijaninem, po zdobyciu miasta przez Turków w 1085 roku zmienił wiarę na islam.
Podczas oblężenia Antiochii w latach 1097–1098 przez wojska krzyżowców, dowodził Basztą Dwóch Sióstr oraz dwiema mniejszymi wieżami. Według relacji kronikarzy podlegli mu żołnierze nie dowierzali mu, lecz on sam przekonywał ich o swej wierności Turkom. Po kilkumiesięcznym oblężeniu paktował z Boemundem, potem z Tankredem, by nocą wpuścić wojska krucjaty do własnej baszty, co pomogłoby opanować chrześcijanom miasto.
Najprawdopodobniej Firuz zdecydował się na zdradę z zemsty na Jaghi Sijanie, dowódcy zamku, który rozkazał ukarać Ormianina biczowaniem za nielegalne przetrzymywanie zboża. Żona Firuza podobno oddała się tureckiemu żołnierzowi, co również przyczyniło się do zdrady. W nocy z 2/3 czerwca 1098 roku Firuz wpuścił około 60 Normanów do swej baszty, gdzie wymordowano Turków i otworzono następnie przyległą Bramę Świętego Jerzego wojskom oblegającym. Nastąpiła rzeź muzułmanów.

</doc>
<doc id="484091" url="https://pl.wikipedia.org/wiki?curid=484091" title="Amphichaetodon">
Amphichaetodon

Amphichaetodon – rodzaj morskich ryb z rodziny chetonikowatych. Hodowane w akwariach morskich.
Zasięg występowania.
Strefa subtropikalna południowego Pacyfiku.
Klasyfikacja.
Gatunki zaliczane do tego rodzaju :

</doc>
<doc id="484094" url="https://pl.wikipedia.org/wiki?curid=484094" title="Delmarva">
Delmarva

Delmarva ("Delmarva Peninsula") – półwysep w Ameryce Północnej, na wschodnim wybrzeżu Stanów Zjednoczonych, o długości około 290 km i szerokości maksymalnej około 100 km, położony pomiędzy zatokami Chesapeake a Delaware. Należy do stanów: Wirginia, Delaware i Maryland, stąd nazwa Del-Mar-Va.
Zachodnie wybrzeże półwyspu jest bagniste, natomiast wschodnie piaszczyste.
Na półwyspie rozwinęło się rolnictwo towarowe. Ludność półwyspu zajmuje się rybołówstwem oraz przetwórstwem rybnym w portach Chincoteague i Crisfield.

</doc>
<doc id="484095" url="https://pl.wikipedia.org/wiki?curid=484095" title="Środki zapobiegawcze">
Środki zapobiegawcze

Środki zapobiegawcze – instrumenty prawne w ramach postępowania karnego, służące zamknięciu podejrzanemu lub oskarżonemu dróg manipulowania jego biegiem, w szczególności możliwości ucieczki, ukrywania się przed sądem i organami ścigania, zacierania śladów, nakłaniania świadków do zmiany zeznań itp.; tylko w przypadku podejrzenia o popełnienie ciężkich przestępstw można je również opierać na potrzebie zapobieżenia kolejnym takim przestępstwom podejrzanego lub oskarżonego.
Organy uprawnione do stosowania środków zapobiegawczych.
Uprawnienie do zastosowania tymczasowego aresztowania posiada wyłącznie sąd, na wniosek prokuratora. Postanowienie sądu w przedmiocie zastosowania tymczasowego aresztowania może uchylić lub zamienić na inny środek zapobiegawczy prokurator w formie postanowienia.
Pozostałe środki stosuje sąd, zaś w postępowaniu przygotowawczym – prokurator.

</doc>
<doc id="484097" url="https://pl.wikipedia.org/wiki?curid=484097" title="Aerofotogrametria">
Aerofotogrametria

Aerofotogrametria (gr. aér = powietrze + phos = światło + grámma = zapis, rysunek + metrein = mierzyć) jest to wykonywanie i opracowywanie zdjęć lotniczych w celu sporządzenia map i planów; fotogrametria z powietrza za pomocą samolotów albo balonów. 

</doc>
<doc id="484100" url="https://pl.wikipedia.org/wiki?curid=484100" title="Zamek w Nowym Korczynie">
Zamek w Nowym Korczynie

Zamek w Nowym Korczynie – zamek królewski wzniesiony przez Kazimierza Wielkiego w XIV wieku, na prawym brzegu Nidy – naprzeciw Nowego Miasta Korczyna. Zniszczony podczas potopu szwedzkiego oraz w pożarze w 1702 roku, rozebrany w 1776 roku. W połowie XVI wieku znajdował się na terenie powiatu wiślickiego województwa sandomierskiego.
Architektura.
Był zbudowany na planie regularnym, otoczony przez odnogi rzeki i położony na sztucznym wzniesieniu o wymiarach u podstawy 100x100 m. Wjazd do zamku znajdował się od strony zachodniej przez most zwodzony i następnie droga skręcała na północ w stronę miasta przez bramę zwaną "Samborzem" i kolejny most. Z wyjątkiem strony północnej, która była usytuowana bezpośrednio przy rzece, zamek otoczony był fosą. Na zamku znajdowała się sypialnia królewska, domy mieszkalne oraz budynki gospodarcze. Budowlę wzniesiono z wypalanej cegły. Głównymi obiektami były dwa budynki, od południa i od północy. Od południowego zachodu wznosiła się wieża. Mur obwodowy z cegły wybudowano na kamiennych fundamentach. Była tu także kaplica pw. Świętej Trójcy i św. Stanisława.
W latach 1403-1408 zamek został rozbudowany przez Jagiełłę. Dobudowano m.in. skarbiec oraz salę górną. 
W XVI wieku zamek stopniowo przebudowywano, przekształcając go w renesansową rezydencję. Pierwsza przebudowa miała miejsce w 1517 r. Jej inicjatorem był kanclerz wielki koronny Krzysztof Szydłowiecki. Inwentarze z XVII wieku wspominają o więzieniu, które mieściło się w murowanej wieży, w południowo-zachodnim narożniku budowli. Z zewnątrz do murów tej wieży przylegał drewniany budynek, w którym znajdował się browar i rezydencja burgrabiego.
Historia.
Zamek w Nowym Korczynie w czasach Kazimierza Wielkiego był jednym z najważniejszych ośrodków dóbr królewskich w Małopolsce. Bywał tu dwór królewski oraz odbywały się liczne zjazdy. Na zamku przyjmowane były także poselstwa zagraniczne. Zamek był ulubioną siedzibą także króla Władysława Jagiełły, który bywał tu 83 razy. W 1403 r. Jagiełło gościł tu kilku książąt piastowskich. W 1404 r. król przyjął na nowokorczyńskim zamku poselstwo moskiewskie, a w 1409 r. poselstwo krzyżackie, które doręczyło królowi pisemne wypowiedzenie wojny.
W 1438 r. na zamku przebywała delegacja czeskich husytów, którzy zaproponowali koronę Czech królewiczowi Kazimierzowi. Zjazd rycerstwa, który odbył się tu w 1456 r. oficjalnie przyjął wiadomość o śmierci króla Władysława i obwołał królem jego brata Kazimierza. 6 października 1479 w zamkowej izbie większej hołd polskiemu królowi złożył Wielki Mistrz Krzyżacki Martin Truchsess. Na nowokorczyńskim zamku odbywały się sądy dla powiatów wiślickiego i pilźnieńskiego oraz zjazdy szlacheckie. Zimowało tutaj przeszło 100 koni z królewskiej stajni. Na początku XV wieku planowano nawet przeniesienie tu skarbca z Wawelu.
Zamek został zniszczony podczas potopu szwedzkiego w 1657 r. Uległ również pożarowi w 1702 r. W 1776 r. jego pozostałości rozebrano. Na pewien czas pozostawiono jedną z baszt, w której jeszcze w 1789 r. znajdował się areszt. Współcześnie nie ma widocznych śladów po zamku. Na terenie dawnej budowli postawiono zabudowania wsi Podzamcze.
Bibliografia.
Jagiellonica, t. 1, red. M. Koczerska, M. Walczak, P. Węcowski, Kraków 
2015, wyd. Societas Vistulana, 419 ss. 

</doc>
<doc id="484101" url="https://pl.wikipedia.org/wiki?curid=484101" title="Paweł Dobrowolski">
Paweł Dobrowolski

Paweł Dobrowolski (ur. 6 maja 1954 w Warszawie) – polski dyplomata, urzędnik państwowy, historyk i nauczyciel akademicki, rzecznik prasowy Ministerstwa Spraw Zagranicznych, od 1995 do 2000 konsul generalny w Edynburgu, od 2000 do 2004 ambasador RP w Kanadzie, w latach 2008–2013 ambasador RP na Cyprze.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1973). W 1977 ukończył studia na Wydziale Historycznym Uniwersytetu Warszawskiego. W 1983 uzyskał stopień doktora nauk humanistycznych w Instytucie Historii Polskiej Akademii Nauk, a w 1998 tamże uzyskał stopień doktora habilitowanego nauk humanistycznych w zakresie historii (na podstawie pracy pt. "Wincenty Ferrer. Kaznodzieja ludowy późnego średniowiecza").
W latach 1983–1985 był stypendystą Istituto Luigi Sturzo oraz Instytutu Jana Pawła II w Rzymie. Pracował jako adiunkt na Akademii Świętokrzyskiej) w Kielcach. Później został profesorem Collegium Civitas w Warszawie.
Od 1990 zatrudniony w dyplomacji. W latach 1990–1995 pełnił funkcję konsula generalnego w Edynburgu. Od 1995 do 2000 był rzecznikiem prasowym Ministerstwa Spraw Zagranicznych, pełniąc jednocześnie funkcje: zastępcy dyrektora gabinetu ministra, zastępcy dyrektora Departamentu Promocji i Informacji, doradcy w gabinecie politycznym oraz wicedyrektora sekretariatu ministra. W latach 2000–2004 sprawował urząd ambasadora Polski w Kanadzie.
W 2004 powrócił do pracy w centrali MSZ, obejmując stanowisko wicedyrektora Departamentu Ameryki. W latach 2005–2006 i w 2008 był dyrektorem Departamentu Systemu Informacji, jednocześnie od 2005 do 2006 ponownie pełnił funkcję rzecznika prasowego resortu. W 2008 otrzymał nominację na stanowisko ambasadora RP na Cyprze, które zajmował do 2013.

</doc>
<doc id="484103" url="https://pl.wikipedia.org/wiki?curid=484103" title="Mount Vinson">
Mount Vinson



</doc>
<doc id="484104" url="https://pl.wikipedia.org/wiki?curid=484104" title="Duma i uprzedzenie (film 2005)">
Duma i uprzedzenie (film 2005)

Duma i uprzedzenie (ang. "Pride and Prejudice") – brytyjsko-francusko-amerykański melodramat kostiumowy z 2005 roku w reżyserii Joe Wrighta. Ekranizacja klasycznej powieści pod tym samym tytułem autorstwa Jane Austen.
Produkcja.
Zdjęcia do filmu kręcono na obszarze kilku angielskich hrabstw: 
Fabuła.
Do Netherfield przybywa przystojny i bogaty Charles Bingley z zamiarem osiedlenia się tam na stałe. Przybysz wzbudza żywe zainteresowanie lokalnej społeczności, zwłaszcza niezamożnych panien na wydaniu. Na zawarciu bliższej znajomości z nowym sąsiadem zależy szczególnie pani Bennet, matce pięciu dorosłych córek, których jedyną szansą na dostatnie życie jest bogate zamążpójście. Sprawa jest paląca, gdyż cały rodzinny majątek ma wkrótce przejść w ręce antypatycznego kuzyna, pana Collinsa. Początkowo wszystko układa się po myśli pani Bennet. Bingley zakochuje się w jej najstarszej i najładniejszej córce, Jane. Tymczasem jego najlepszy przyjaciel, ponury i wyniosły pan Darcy, obdarza zainteresowaniem jej młodszą siostrę, Elżbietę.

</doc>
<doc id="484105" url="https://pl.wikipedia.org/wiki?curid=484105" title="Marcin Wrona">
Marcin Wrona



</doc>
<doc id="484106" url="https://pl.wikipedia.org/wiki?curid=484106" title="Carstensz Pyramid">
Carstensz Pyramid



</doc>
<doc id="484109" url="https://pl.wikipedia.org/wiki?curid=484109" title="Chelmon">
Chelmon

Chelmon – rodzaj morskich ryb z rodziny chetonikowatych (Chaetodontidae). Hodowane w akwariach morskich.
Występowanie.
Tropikalne wody zachodniego Pacyfiku.
Klasyfikacja.
Gatunki zaliczane do tego rodzaju :

</doc>
<doc id="484111" url="https://pl.wikipedia.org/wiki?curid=484111" title="Rafał Wiśniewski">
Rafał Wiśniewski

Rafał Wiśniewski (ur. 22 lutego 1965 w Łodzi) – polski dyplomata, hungarysta, dyrektor Instytutu Polskiego w Budapeszcie (1992–1997), ambasador na Węgrzech (2001–2005) i w Danii (2010–2015), podsekretarz stanu w Ministerstwie Spraw Zagranicznych (2005–2007), dyrektor generalny służby zagranicznej (2007–2010).
Życiorys.
W 1989 ukończył studia hungarystyczne na Wydziale Neofilologii Uniwersytetu Warszawskiego. W latach 1988–1991 pracował na tym wydziale, specjalizując się w historii politycznej i kulturze Węgier XX wieku. Był też głównym specjalistą ds. Europy Środkowej w Ośrodku Studiów Międzynarodowych w Kancelarii Senatu. Do 1989 zajmował się także tłumaczeniem i pisaniem dla niezależnej prasy katolickiej oraz wydawnictw drugoobiegowych. Po 1989 publikował m.in. w „Polsce w Europie”, „Res Publice”, „Tygodniku Solidarność”, „Gazecie Wyborczej”, a także w prasie węgierskiej.
Następnie do 1997 pełnił kolejno funkcje II i I sekretarza oraz radcy ambasady RP w Budapeszcie, od 1992 był równocześnie dyrektorem Instytutu Polskiego w Budapeszcie. Od 1997 do 2001 pracował w Ministerstwie Spraw Zagranicznych. Pełnił m.in. funkcje naczelnika Wydziału Europy Środkowej i pełnomocnika ds. promocji kultury polskiej. Był wówczas zaangażowany w powstanie instytutów polskich w takich miastach jak: Kijów, Nowy Jork, Bukareszt, Tel Awiw, Sankt Petersburg, Madryt i Bruksela.
W latach 2001–2005 zajmował stanowisko ambasadora Polski na Węgrzech. Od 3 listopada 2005 do 30 sierpnia 2007 był podsekretarzem stanu w Ministerstwie Spraw Zagranicznych. 16 listopada 2007 został powołany na dyrektora generalnego służby zagranicznej, gdzie koordynował prace związane z włączeniem Urzędu Komitetu Integracji Europejskiej w strukturę MSZ oraz odpowiadał za modernizację informatyczną resortu. W 2010 odwołano go z pełnionej funkcji, by powołać na ambasadora w Danii. Zakończył urzędowanie w 2015. Następnie ambasador tytularny w MSZ.
Życie prywatne.
Żonaty, ojciec dwóch córek.

</doc>
<doc id="484112" url="https://pl.wikipedia.org/wiki?curid=484112" title="Awangarda">
Awangarda



</doc>
<doc id="484115" url="https://pl.wikipedia.org/wiki?curid=484115" title="Chelmonops">
Chelmonops

Chelmonops - rodzaj morskich ryb z rodziny chetonikowatych. Bywają hodowane w akwariach morskich.
Zasięg występowania.
Wody przybrzeżne Australii.
Klasyfikacja.
Gatunki zaliczane do tego rodzaju :

</doc>
<doc id="484121" url="https://pl.wikipedia.org/wiki?curid=484121" title="Wiesiołkowate">
Wiesiołkowate

Wiesiołkowate ("Onagraceae" Juss.) – rodzina roślin z rzędu mirtowców zawierająca około 22 rodzaje i około 656 gatunków. Rodzina kosmopolityczna, jest rozpowszechniona na całym świecie od strefy borealnej po tropikalną poza suchymi strefami Afryki i Australii. Najsilniej zróżnicowana jest w zachodniej części Ameryki Północnej i w Andach. Nazwa rodziny pochodzi od rodzaju "Onagra" (nazwa synonimiczna dla rodzaju "Oenothera"). Do rodziny należy szereg ważnych roślin ozdobnych, zwłaszcza z rodzaju fuksja, ale także klarkia, wierzbownica, wiesiołek, a niektóre gatunki z rodzaju ludwigia uprawiane są jako rośliny wodne w stawach. Jadalne są kwiaty i owoce z rodzaju fuksja oraz korzenie i liście większości gatunków z rodzaju wiesiołek. Z nasion roślin z tego ostatniego rodzaju pozyskuje się olejek stosowany w medycynie.
Biologia.
Rośliny przeprowadzają fotosyntezę typu C3. Przypuszczalna podstawowa liczba chromosomów dla rodziny to 11, przy czym x=(6-)7(-18).
Systematyka.
Przynależność rodziny do rzędu mirtowców ("Myrtales") nie budzi wątpliwości, jest ona zaliczana do niego we wszystkich ważniejszych systemach klasyfikacji roślin. Jest też dobrze zdefiniowana i w jej zakresie nie zachodzą zmiany, inaczej jest jednak z zaliczanymi tu rodzajami. Badania molekularne nad filogenezą roślin tu zaliczanych spowodowały w ostatnich latach szereg zmian na tym szczeblu i tak: rozszerzono zakres rodzaju wiesiołek "Oenothera" włączając do niego wyodrębniane wcześniej rodzaje "Calylophus", "Gaura" i "Stenosiphon"; z kolei rodzaj "Chamissonia" został podzielony na: "Camissoniopsis", "Chylisma", "Chylismiella", "Eremothera", "Eulobus", "Holmgrenia", "Taraxia" i "Tetrapteron". 
Rodzina siostrzana dla rodziny krwawnicowatych ("Lythraceae") w obrębie rzędu mirtowców ("Myrtales").
Gromada okrytonasienne "Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe "Rosidae" Takht., nadrząd "Myrtanae" Takht., rząd mirtowce "Myrtales" Rchb., podrząd "Onagrineae" Rchb., rodzina wiesiołkowate "Onagraceae" Juss.
Podrodzina: Ludwigioideae W. L. Wagner &amp; Hoch (brak hypancjum)
Podrodzina: Onagroideae (hypancjum wydłużone)

</doc>
<doc id="484122" url="https://pl.wikipedia.org/wiki?curid=484122" title="Pasadena (Teksas)">
Pasadena (Teksas)

Pasadena – miasto w Stanach Zjednoczonych, w stanie Teksas, w hrabstwie Harris. Według spisu w 2020 roku liczy 152 tys. mieszkańców. Jest częścią obszaru metropolitalnego Houston–The Woodlands–Sugar Land. 
Historia.
Pasadena została założona w 1893 roku przez Johna H. Burnetta z Galveston. Ze względu na bujną roślinność miejsce to zostało nazwane na cześć Pasadeny w Kalifornii. Po huraganie w 1900 r. Clara Barton z Amerykańskiego Czerwonego Krzyża kupiła 1,5 miliona sadzonek truskawek dla rolników w regionie. Pasadena zyskała miano „truskawkowej stolicy”. Do 1920 roku firmy naftowe postawiły rafinerie. Przejście od gospodarki rolnej do przemysłowej nastąpiło pod koniec lat trzydziestych XX wieku.
W spisie ludności z 2000 roku po raz pierwszy odnotowano w mieście większość Latynosów. 
Gospodarka.
W mieście zlokalizowano przemysł petrochemiczny, lotniczy, spożywczy, maszynowy oraz hutniczy.
Demografia.
Według danych z 2021 roku, 26% mieszkańców było urodzonymi poza granicami Stanów Zjednoczonych, a struktura rasowa przedstawiała się następująco:

</doc>
<doc id="484124" url="https://pl.wikipedia.org/wiki?curid=484124" title="Coradion">
Coradion

Coradion - rodzaj morskich ryb z rodziny chetonikowatych. Hodowane w akwariach morskich.
Zasięg występowania.
Ocean Indyjski i Ocean Spokojny.
Klasyfikacja.
Gatunki zaliczane do tego rodzaju :

</doc>
<doc id="484125" url="https://pl.wikipedia.org/wiki?curid=484125" title="Aleksander Benedykt Wyhowski">
Aleksander Benedykt Wyhowski

Aleksander Benedykt Wyhowski herbu Abdank (ur. 1649, zm. 28 grudnia 1714 roku na zamku w Torczynie) – biskup łucki, mianowany przez Jana III Sobieskiego w kwietniu 1696 referendarzem wielkim litewskim, opat sieciechowski, opat benedyktynów na Św. Krzyżu (1690-1705). Zaufany Augusta II. Objęty ekskomuniką przez papieża Aleksandra VIII za siłowe wejście na stołek opaci w klasztorze łysogórskim.
Był członkiem konfederacji sandomierskiej 1704 roku.
Okres w opactwie łysogórskim.
Nominację do stołu opaciego na Świętym Krzyżu otrzymał w roku 1689. Opat po spornej elekcji od 10 stycznia 1690 – do 1705. Wcześniej sekretarz królewski Jana III Sobieskiego.
Wprowadzony do klasztoru siłą wbrew woli konwentu, który wybrał swojego opata Krystyna Mireckiego zatwierdzonego przez papieża Innocentego XI.
Na elekcji w roku 1689 pomimo wsparcia delegatów królewskich, nuncjusza i ówczesnego biskupa uzyskał zaledwie jeden głos poparcia.
Dnia 10 stycznia 1690 r. odbyła się druga elekcja, na której podstępem oddalono Mireckiego i jego niektórych zwolenników, przez co skłonił Wychowski pozostałych do oddaniu głosu na siebie.
Został więc Wychowski opatem – objął stół i dobra z woli króla, ale wbrew woli papieskiej Aleksandra VIII, który Klasztor Łysogórski i osobę opata obłożył ekskomuniką. O jej zniesienie starał się bezskutecznie w Rzymie ks. Wota w roku 1697.
W końcu papież Klemens XI około 1705-6 roku zmusił Wychowskiego do ustąpienia z dóbr opackich. Był uczestnikiem Walnej Rady Warszawskiej 1710 roku. 
Współczesny Wychowskiemu kronikarz klasztoru o. Jacek Jabłoński przedstawia opata jako dobroczyńcę, który własnym nakładem odbudował mury klasztorne, szczodrobliwie ozdobił kościół aparatami, a na górze (w klasztorze) i dole (w Starej Słupi) swoim sukcesorom przyzwoite rezydencje pozostawił
Pochowany w kolegiacie Świętej Trójcy w Janowie Podlaskim. 
Uwagi.
W cytowanej w bibliografii literaturze, tj. Derwich, Gacki, Jabłoński, nazwisko opata podawane jest w pisowni „Wychowski” nie zaś „Wyhowski” jak w tytule artykułu.
W Herbarzu Polskim Kaspra Niesieckiego występuje opis rodu Wyhowskich, Aleksander (biskup łucki) pisany jest Wyhowski.
W opisach biograficznych biskupa, fakt zasiadania na stołku opacim w klasztorze świętokrzyskim pomijany jest zwykle milczeniem.

</doc>
<doc id="484126" url="https://pl.wikipedia.org/wiki?curid=484126" title="Baytown">
Baytown

Baytown – miasto w Stanach Zjednoczonych, w stanie Teksas, nad zatoką Galveston (część Zatoki Meksykańskiej). Według spisu w 2020 roku liczy 83,7 tys. mieszkańców. Należy do obszaru metropolitalnego Houston.
W mieście rozwinął się przemysł petrochemiczny oraz gumowy. Kompleks "ExxonMobil Chemical" jest jednym z największych i najbardziej zaawansowanych technologicznie kompleksów rafineryjnych i petrochemicznych na świecie.

</doc>
<doc id="484127" url="https://pl.wikipedia.org/wiki?curid=484127" title="Forcipiger">
Forcipiger

Forcipiger – rodzaj morskich ryb z rodziny chetonikowatych (Chaetodontidae). Hodowane w akwariach morskich.
Występowanie.
Morze Czerwone, Ocean Indyjski i Ocean Spokojny.
Klasyfikacja.
Gatunki zaliczane do tego rodzaju :

</doc>
<doc id="484128" url="https://pl.wikipedia.org/wiki?curid=484128" title="Wichita Falls">
Wichita Falls

Wichita Falls – miasto w Stanach Zjednoczonych, w północnym Teksasie, nad rzeką Wichita (dopływ rzeki Red River). Według spisu w 2020 roku liczy 102,3 tys. mieszkańców. W mieście rozwinął się przemysł maszynowy, szklarski, odzieżowy oraz elektroniczny.
Baza Sił Powietrznych Sheppard jest najważniejszym i największym ośrodkiem Dowództwa Edukacji i Szkolenia Lotniczego (AETC). Znajduje się około 10 km na północ od centralnej dzielnicy biznesowej Wichita Falls.
Od 1922 r. w mieście działa uniwersytet.

</doc>
<doc id="484134" url="https://pl.wikipedia.org/wiki?curid=484134" title="Czetwertyńscy herbu własnego">
Czetwertyńscy herbu własnego

Czetwertyńscy herbu własnego, znani również jako Czetwertenscy – żyjący do dziś polski ród kniaziowski (książęcy), pochodzenia ruskiego, zamieszkujący niegdyś tereny dawnej Rzeczypospolitej. Czetwertyńscy są gałęzią dynastii Rurykowiczów z linii Wielkich Książąt Kijowskich.
Etymologia nazwiska.
Czetwertyńscy wzięli swe nazwisko od Czetwertni nad Styrem, jako pierwszy zaczął go używać w XIV w. Aleksander Światopełkowicz. W XVII wieku w Rzeczypospolitej zapanował powszechny zwyczaj, przybierania sobie imion przodków jako człon nazwiska. W ten sposób Czetwertyńscy zaczęli używać przydomku "Światopołk", na cześć ich przodka, Światopełka, stąd forma ich nazwiska: "Czetwertyński-Światopełk".
Historia.
Geneza.
Według badań genealogicznych przeprowadzonych przez Józefa Wolffa, Czetwertyńscy pochodzą od Jarosława Mądrego, wielkiego księcia kijowskiego, którego trzeci syn, książę Izajasław Turowski (zm. 1078), ożenił się w 1048 r. z Gertrudą Mieszkówną (zm. 1107) – córką Mieszka II. Ich trzecim synem był książę Światopełk (zm. 1113). Od jego najstarszego syna Jarosława (zginął w 1123 r.) wywodzi się linia książąt wołyńskich. Piąty wnuk Jarosława – Gleb (zm. 1195) był księciem Dubrowicy na Polesiu. Najstarszym synem Gleba natomiast, był książę piński Włodzimierz (zm. 1228). Od niego wywodzą się książęta Ostrogscy. Natomiast drugim synem Gleba był książę Aleksander Dubrowicki, który zginął w 1223 roku podczas bitwy nad rzeką Kałką. Od niego wywodzi się linia książąt dubrowickich, której jedną z gałęzi są książęta Czetwertyńscy. Pierwszym księciem w XV w. na Czetwertni był Aleksander (zm. 1450).
Znane są do dnia dzisiejszego wizerunki pieczęci Czetwertyńskich tj. Iwana i Wasila Fedorowiczów z 1542 roku, a także pieczęć Hrehorego, syna Eustachego, z pierwszej połowy XVII wieku. Przypominają wyglądem godło herbu Czetwertyński II, czyli półksiężyc, gwiazdę i krzyże (lub miecze). Znaki te powtarzają się również na herbach Ostrogskich i Nieświckich. Historyk Adam Boniecki dochodzi w ten sposób do wniosku, że rody te muszą być spokrewnione.
Okres I Rzeczypospolitej.
Książę Aleksander, który jako pierwszy przyjął nazwisko "Czetwertyński" w XIV wieku, jest w historii osobą mało popularną, nie wiadomo również czyim był synem. Jednakże odnajdujemy o nim wzmiankę pod rokiem 1387, kiedy to ośmiu książąt ruskich ręczyło Władysławowi Jagielle, za Olechną Dmitrewiczem; pomiędzy nimi znajduje się także kniaź Aleksandro Czetwertyński. Heraldycy przyznają księciu Aleksandrowi Czetwertyńskiemu trzech synów: Iwana, przezywanego mianem "Pucjata", Jerzego Sokolskiego i Fedora – od którego mają już pochodzić Czetwertyńscy. Książę Aleksander, o ile z aktów sądzić można, miał tylko dwóch synów: Iwana i Michajła.
Młodszy syn księcia Aleksandra Czetwertyńskiego, Michajło, żył w połowie XV wieku, o jego istnieniu wiemy tylko z aktu pewnej darowizny, zeznanej przez jego wnuczkę, na rzecz męża.
Natomiast o starszym synu Iwanie, wiemy trochę więcej. Pozostawił po sobie trzech męskich potomków: Aleksandra, Juriego i Fedora. Książę Juri Iwanowicz Czetwertyński, otrzymał miejscowość Rohaczówek w dawnym powiecie łuckim; Aleksander Jagiellończyk potwierdził mu to nadanie w 1499 roku. Tenże książę Juri otrzymał od brata swego Aleksandra, zapis jednej trzeciej części majątku, tę darowiznę potwierdził następnie Aleksander Jagiellończyk w 1495 roku. Książę Juri był w 1502 r. starostą włodzimierskim, umarł bezdzietnie w 1503 roku. Księżna Aleksandrowa Sanguszkowa zapisała jego żonie (a swej siostrzenicy) 300 kop groszy na Zwiniaczu. Ta sama księżna zastawiła im za 40 kop groszy – podwórze zwiniackie w zamku łuckim. Sumę tą na mocy wyroku starosty łuckiego z 1504 r., nakazuje księciu Andrzejowi Sanguszce, spłacić bratu ks. Jerzego – księciu Teodorowi Iwanowiczowi.
Syn Iwana, znany szerzej jako książę Fedor Michajtowicz Czetwertyński, będąc namiestnikiem bracławskim, został wysłany w 1492 r. przez Aleksandra Jagiellończyka w poselstwie do Wołoch, z uwiadomieniem o śmierci Kazimierza Jagiellończyka. W 1494 r. pełni funkcję namiestnika dźwinogrodzkiego. Jego córka o imieniu Bogdana, żona Iwana Andrejewicza, podskarbiego dwornego, w 1524 roku zapisała mężowi swoje działy na Czetwertni, Łukomii i Wyszkowie. Akt powyższy dostarcza nam jednocześnie dowód, że książę Fedor Czetwertyński był synem księcia Michajła.
Książę Juri Czetwertyński, drugi syn ks. Michała, miał syna Wacława i dwie córki; Hannę (żonę Onoszki) i Fedkę, która była za Bohdanem Chreptowiczem. Po śmierci Iwana Chreptowicza, syna Bohdana, otworzył się w 1628 roku spadek w Czetwertni i Lutohoszczy. Podług wyroku króla Zygmunta, wydanego w 1528 r., przedstawili prawa swoje do danego spadku. Iwan Andrejewicz, podskarbi dworny, z żoną księżną Bohdaną Fedorówną Czetwertyńską, szwagrowie jego, książęta: Wasil, Fedor i Andrej Fedorowicze Czetwertyńscy i książęta: Wasil, Sołtan i Juri Michajłowicze Sokolscy z jednej strony, z drugiej zaś ziemianie łuccy: Fedor Onoszkowicz i Iwan Rusin, z trzeciej na koniec – Nastazya, córka Iwana Chreptowicza. Onoszkowicz zeznał, że dobra te spadły na niego po matce jego, a córce ks. Juriego Czetwertyńskiego. Podskarbi, Czetwertyńscy i Sokolscy wyjaśnili natomiast, że król Kazimierz Jagiellończyk wypędził z tych dóbr ojca Fedora Onoszkowicza, ponieważ Onoszko, idąc za poradą żony, pragnącej posiąść cały majątek, zabił szwagra swego, a jej brata, księcia Wacława Czetwertyńskiego. Fedka, druga siostra księcia Wacława, który w wyroku nazwanym jest bratankiem ojców występujących w tej sprawie Czetwertyńskich i Sokolskich, znajdowała się podówczas u czernic w Czetwertni, skąd ją wziął pan Bohdan Chreptowicz i poślubił, a król Kazimierz przysądził jej te dobra. Król Zygmunt natomiast przysądził, po wysłuchaniu zeznań wszystkich stron, dwie trzecie tych dóbr Czetwertyńskim, Sokolskim i podskarbiemu, a jedną trzecią oddał Nastazyi Chreptowiczównie, która je zapisała swemu mężowi, Wasilowi Czaplicowi. W wyroku tym, książę Fedor Michajłowicz Czetwertyński, nazwany księciem "wyszkowskim" od Wyszkowa, część którego posiadał. Z aktu tego widoczne, że Sokolscy stanowią jeden dom z Czetwertyńskimi. Bliskość Sokola od Czetwertni potwierdza ten fakt. Herbu Sokolskich nie znamy. Książę Michał Aleksandrowicz Czetwertyński, oprócz Fedora i Juriego, miał jeszcze syna Michajła, który się już Sokolskim przezwał.
Wspomniany wyżej książę Fedor Michajłowicz Czetwertyński, świadczy na wyroku starosty łuckiego, Piotra Janowicza, wydanym w 1488 r. w sprawie Kierdeja i 1494 r. w Łucku. W 1537 r. sprzedał Iwan Waśkowicz Belikowicz Kozłowo, w dawnym powiecie włodzimierskim, które ojciec jego nabył od ks. Fedora Czetwertyńskiego.
Książę Fedor Michajłowicz pozostawił czterech synów: Wasila, Semena, Fedora i Andreja, oraz córkę Bohdane, żonę Iwana Andrejewicza, podskarbiego dwornego. Przekonywa nas o tym powołany wyżej wyrok króla Zygmunta z 1528 r., dotyczący Czetwertni i Lutohoszczy.
Książę Semen Fedorowicz, świadek przy sprzedaży Pliskowa w 1510 roku, widocznie w czasie wydania wyroku z 1528 r. już nie żył.
W 1512 r. wymieniono książąt: Wasila i Fedora Fedorowiczów Czetwertyńskich, jako świadków, na zapisie Sanguszków.
Książę Wasil Fedorowicz Czetwertyński, dworzanin królewski, został wprowadzony do Zubowiec w 1504 roku; dał on księciu zasławskiemu w 1514 r. powyższą wieś, za co od niego otrzymał dwór malinowski i tatarynowski. Król Zygmunt potwierdził mu w 1532 roku nadanie Tylawki, w powiecie krzemienieckim, a w 1534 r. był książę Wasil sędzią, w sprawie książąt Lubeckich z Widynickimi.
Książę Juri Michajłowicz Sokolski, nie mający żony, bezdzietny, ze względu na to, że bratankowie jego źle się z nim obchodzili, gdy przeciwnie Czetwertyńscy, zawsze mu dawali dowody swej życzliwości, zapisał w 1539 r. ks. Wasilowi Fedorowiczowi Czetwertyńskiemu i synom jego, książetom: Daniłowi i Matfiejowi, jedną trzecią część dóbr swoich, które był po ojcu i matce odziedziczył. W akcie tym nazywa Sokolski Wasila Czetwertyńskiego bratem. Darowizna ta dała powód do długiego procesu z Sokolskimi, który się ciągnął przez 1540 rok. W 1541 r. król Zygmunt odroczył rozpoznanie sprawy ks. Wasila Fedorowicza i synów jego: Daniła i Matfieja, o prawo pobierania cła w Czetwertni. W 1545 roku posiadał sam książę Matfiej Czetwertyński wsie: Stożek, Antonowce i Tylawke, w dawnym powiecie krzemienieckim, które ojciec jego, książę Wasil, niegdyś od króla Zygmunta otrzymał. Widocznie, ojciec i brat Daniel, przed tym rokiem już poumierali. Książę Matfiej, komisarz królewski 1546 r., dworzanin królewski 1548 r., umarł w 1562 r., będąc sprawcą starostwa łuckiego, w czasie nieobecności ks. Bohusza Koreckiego. Książę Matfiej żonaty był z Maruchną Wańkowiczówną Łahodowską, a następnie z Eudoksyą Fedorówną Wahanowską. Z pierwszej żony syn Janusz, z drugiej córka Hanna, żona księcia Janusza Zbaraskiego, wojewody bracławskiego.
Książę Janusz procesuje w 1565 r. macochę swoją, Eudoksję, o zwrot majątków zapisanych mu przez ojca. Janusz zaślubił w 1569 r. Bogdanę Siemaszkówne; umarł w 1570 r. W tymże roku jeszcze w styczniu, kwituje go żyd Misanowicz z odbioru sumy, należącej mu się od jego teścia, Wasila Siemaszki, sędziego łuckiego, a już w czerwcu tegoż roku, układa się pozostała po nim wdowa, Bohdana z Siemaszków, z siostrą jego Hanną, o spadek po nim pozostały. Bohdana Siemaszkówna wyszła za Grzegorza Wołłowicza w 1571 roku. Po nastąpionej śmierci ks. Janusza w 1570 r., wnoszą manifest do grodu łuckiego: Aleksander i Zacharyasz Łahodowscy, meldując swoje prawa do majątku pozostałego po ich siostrze, Maruchnie Maciejowej i zaraz wkrótce następuje układ między nimi, ks. Eudoksją (wdową po ks. Macieju) i ks. Hanną, jej córką. Księżna Maciejowa posiadała w 1570 roku, w powiecie łuckim, Podrzecze, Jarowice i Antonowce z siedmioma wsiami.
Obecnie.
Książęta Czetwertyńscy żyją do dnia dzisiejszego. Jednym z przedstawicieli rodu jest ks. Albert Światopełk-Czetwertyński, który wyjechał z Polski do Kanady w latach 60. i powrócił do kraju w 1990 r. Książę Albert wydał w 2004 r. książkę "„Czetwertyńscy na wozie i pod wozem”", opisującą historię swoich rodziców i rodzeństwa, w szczególności dzieje ks. Róży, której pałacyk w warszawskich Alejach Ujazdowskich został w latach 60. zburzony przez rząd Stanów Zjednoczonych. Na miejscu pałacu powstał budynek ambasady USA, a ks. Albert złożył w nowojorskim sądzie pozew przeciwko Stanom Zjednoczonym, domagając się wypłaty odszkodowania za nieruchomość, która – zdaniem rodziny – została przejęta niesłusznie, przez prawo PRL.
Znani członkowie rodu.
Zasłużeni w historii członkowie rodu Czetwertyńskich:

</doc>
<doc id="484135" url="https://pl.wikipedia.org/wiki?curid=484135" title="Hemitaurichthys">
Hemitaurichthys

Hemitaurichthys – rodzaj morskich ryb z rodziny chetonikowatych. Hodowane w akwariach morskich.
Zasięg występowania.
Ocean Indyjski i Ocean Spokojny
Klasyfikacja.
Gatunki zaliczane do tego rodzaju :

</doc>
<doc id="484137" url="https://pl.wikipedia.org/wiki?curid=484137" title="KOH">
KOH



</doc>
<doc id="484138" url="https://pl.wikipedia.org/wiki?curid=484138" title="Reprezentacja Guamu w piłce nożnej mężczyzn">
Reprezentacja Guamu w piłce nożnej mężczyzn

Reprezentacja Guamu – męska drużyna piłkarska reprezentująca Guam w rozgrywkach międzynarodowych. W ostatnim (wrzesień 2018) rankingu FIFA została sklasyfikowana na 193. miejscu.
Pierwszy mecz drużyna rozegrała w sierpniu 1975 roku. W latach 1979–1990 reprezentanci tego niewielkiego terytorium zamorskiego zależnego od Stanów Zjednoczonych ani razu nie wybiegali na boisko.
W historii największym zwycięstwem reprezentacji Guamu było pokonanie 15:2 reprezentacji Palau w 1998 r.
W kraju, który posiada jedynie 160 tysięcy mieszkańców, nie ma profesjonalnej ligi. W drużynie narodowej często grają nastolatkowie.
Obecnie trenerem jest australijczyk Karl Dodd.
W 2015 roku podczas kwalifikacji do Mundialu wygrali 2:1 z Reprezentacją Indii oraz 1:0 z Reprezentacją Turkmenistanu.

</doc>
<doc id="484139" url="https://pl.wikipedia.org/wiki?curid=484139" title="Wschodnia obwodnica GOP">
Wschodnia obwodnica GOP

Wschodnia obwodnica GOP – obwodnica biegnąca wschodnią częścią Górnośląskiego Okręgu Przemysłowego (GOP) w województwie śląskim. Została zbudowana w latach 1978–1983. Jest częścią trasy europejskiej E75, drogi krajowej nr 1, drogi ekspresowej S1, gierkówki oraz częściowo trasy europejskiej E462. Biegnie od Podwarpia przez miejscowości Dąbrowa Górnicza, Sosnowiec, Jaworzno, Mysłowice, Imielin, Lędziny i Katowice do Tychów.
Historia numeracji.
Od otwarcia drogi aż do reformy sieci drogowej z grudnia 1985 roku trasa posiadała oznaczenie "drogi państwowej nr 227". W latach 1986–2000 oznakowana była jako droga krajowa nr 15. Od roku 2000 posiada oznaczenie drogi nr 1.
Profil drogi.
Wschodnia obwodnica GOP na długości 30,2 km jest częściowo oznakowana jako droga ekspresowa S1. Granice ekspresowego odcinka wyznaczają węzły drogowe:
Na całym powyższym odcinku jest w pełni bezkolizyjna i posiada po dwie dwupasowe jezdnie w każdym kierunku (oraz dodatkowo pas awaryjny). Na kilkusetmetrowym odcinku posiada trzy pasy (w mysłowickiej dzielnicy Kosztowy). Na pozostałym odcinku trasa posiada dwie jezdnie, ale też i skrzyżowania jednopoziomowe, kolizyjne. 

</doc>
<doc id="484140" url="https://pl.wikipedia.org/wiki?curid=484140" title="Johnrandallia">
Johnrandallia



</doc>
<doc id="484142" url="https://pl.wikipedia.org/wiki?curid=484142" title="Parachaetodon">
Parachaetodon

Parachaetodon - rodzaj morskich ryb z rodziny chetonikowatych. Hodowane w akwariach morskich.
Występowanie.
Ocean Spokojny i Ocean Indyjski
Klasyfikacja.
Gatunki zaliczane do tego rodzaju :

</doc>
<doc id="484145" url="https://pl.wikipedia.org/wiki?curid=484145" title="Cibeba">
Cibeba

Cibeba (z arab. "zibiba", niem. "Zibeben") – pojedyncze owoce winogron (w produkcji win tokajskich zwykle szczepu furmint), wysuszone na krzewie do konsystencji rodzynków. 
Są najczęściej pokryte włóknistym grzybem "Botrytis cinerea" wywołującym szarą pleśń i zawierają od 40 do 60% cukru. W tym przypadku jednak choroba pleśniowa prowadzi do powstania unikatowych, słodkich win często określanych mianem win "botrytyzowanych". Do tych najsłynniejszych należą produkty z regionów: Tokaj na Słowacji i Węgrzech, Sauternes w departamencie Żyrondy we Francji oraz niemieckiego Rheingau.

</doc>
<doc id="484149" url="https://pl.wikipedia.org/wiki?curid=484149" title="Göncska beczka">
Göncska beczka

Göncska beczka (j. węgierski "gönci hordó") – odmiana baryłki; dębowa albo akacjowa beczka o objętości 136,6 litrów, rozpowszechniona w handlu winami tokajskimi z Polską, którego ośrodkiem było miasto Gönc.
W różnych okresach oznaczała: do początku XVII wieku 352,5 l, w XVII wieku 201,44 l, w XVIII wieku 151,07 l, od 1807 r. 147,73 l. 1 baryłka Gönc miała 2,5 akó – wiadra (niem. Eimer).

</doc>
<doc id="484150" url="https://pl.wikipedia.org/wiki?curid=484150" title="Historia Skwierzyny">
Historia Skwierzyny

Skwierzyna – niewielkie (ok. 10 tys. mieszkańców) miasto w województwie lubuskim. Już w średniowieczu istniała tam osada znajdująca się niedaleko przeprawy na rzece Warcie. Przed 1296 Skwierzyna otrzymała prawa miejskie. Odnowił je w 1406 król Władysław Jagiełło.
Na skutek II rozbioru Rzeczypospolitej Skwierzyna weszła w skład państwa pruskiego, choć przez krótki czas znajdowała się także pod zwierzchnictwem Wielkiego Księstwa Warszawskiego. Miasto powróciło do Polski w 1945 roku.
W 1995 roku Skwierzyna obchodziła domniemane 700-lecie przyznania jej praw miejskich.
Prehistoria i starożytność.
Najstarsze ślady ludzkiej działalności na terenach Skwierzyny i jej bezpośrednich okolic pochodzą sprzed ok. 11 tys. lat przed naszą erą. Są to krzemienne narzędzia, wykonane najprawdopodobniej przez koczowników polujących na renifery. Przypuszcza się, iż mniej więcej ok. XVIII-X wieku p.n.e., część tych myśliwych osiadło w bezpośrednim sąsiedztwie rzeki Obry, wykorzystując bogate populacje jeleni, saren, bobrów i ryb. Z tych czasów pochodzą znaleziska oszczepów z grotami kościanymi, często z zadziorami, a także łuków i pozostałości po prymitywnych pułapkach i sieciach na ryby.
Około 5000 lat przed narodzeniem Chrystusa rozpoczął się proces przechodzenia od myślistwa w kierunku rolnictwa i handlu. Okolice Skwierzyny, a także Lipek Małych i Krobielewka zamieszkiwała kultura tzw. ceramiki sznurowych. Z tamtych czasów pochodzą ślady osad (przeważnie liczących ok. 60 osób, czyli 10 chatek – półziemianek), a także ludzkiej działalności – naczynia ręcznie lepione, a potem wypalane. Część z osiągnięć ówczesnych ludzi weszła w skład późniejszej kultury łużyckiej, której ślady można odnaleźć w Międzyrzeczu, Lubniewicach, Krasnem i Starym Dłusku, Lipkach Małych, Deszcznie, Borku, Santoku, Międzychodzie, a także w Skwierzynie. Ludność tej kultury zajmowała się głównie rolnictwem z wykorzystaniem brązu do wyrobu narzędzi, ale także obróbką drewna, chowem zwierząt i handlem. Swych zmarłych poddawali procesowi rytualnej kremacji.
Około 200 roku przed Chrystusem na terenach dzisiejszych okolic Skwierzyny panowała kultura przeworska, na którą oddziaływały wpływy celtyckie, germańskie i rzymskie. Plemię zamieszkujące te obszary miało najprawdopodobniej swoje centrum w Międzyrzeczu, gdzie później powstał sporych rozmiarów gród obronny.
Wczesne średniowiecze.
W VI-VII wieku rozpoczął się rozwój kultury słowiańskiej. Szczególnie rozwinęła się technika uprawy roli – pojawienie się dwupolówki, a także rolnictwa ornego.
Mniej więcej w VIII-X wieku znaczenie osady znajdującej się w miejscu dzisiejszej Skwierzyny znacznie wzrosło. Na stosunkowo szeroką skalę wykorzystywano w handlu znajdującą się nieopodal przeprawę przez Wartę, a w samej osadzie zorganizowano najprawdopodobniej targowisko.
Wkrótce potem tereny dzisiejszej Skwierzyny weszły w skład państewka ludu Obrzan, których władca zamieszkiwał Międzyrzecz (innymi ważnymi grodami były Grądzkie i Pszczew). Jeden z protoplastów dynastii Piastów, Siemowit podbił Obrzan i włączył ich "księstwo" w skład państwa Polan.
Mieszko I ustanowił natomiast w Międzyrzeczu swego kasztelana, a w Skwierzynie wybudował niewielki gródek, w którym osadzono drużynę dla ochrony przeprawy przez rzekę.
W 1005 roku przez Skwierzynę przeszły najprawdopodobniej wojska króla Henryka II, który urządził wyprawę na Słowian. Później Skwierzynę, Międzyrzecz i Santok zajęli Pomorzanie, ale w roku 1100 wyparł ich stamtąd książę Bolesław Krzywousty.
XIII wiek.
Janikowski, kronikarz skwierzyński z XVIII wieku, twierdził, jakoby miasto w Skwierzynie lokował już w 1208 roku książę pomorski Świętopełk, w świetle badań historycznych informacja ta jednak okazała się fałszywa. W późniejszych latach ziemia skwierzyńska znalazła się we władaniu księcia Władysława Odonica – w latach 1231–1233, który m.in. sprowadził tam cystersów. W 1234 roku natomiast ziemie te przeszły pod władanie księcia śląskiego Henryka I Brodatego.
Nie przetrwał żaden dokument zawierający datę lokowania w Skwierzynie miasta. W dokumencie z 1312 roku zachowała się jedynie informacja o wytyczeniu przez księcia wielkopolskiego Przemysła II granicy między miastem Skwierzyna a wsią Popowo. Można więc przyjąć, że prawa miejskie Skwierzyna posiadała już przed śmiercią władcy w 1296 r. Ponieważ jednak w II poł. XIII w. intensywnie ścierały się tu wpływy wielkopolskie, śląskie, brandenburskie, a także pomorskie, nie sposób jednoznacznie stwierdzić, czy lokacji dokonano istotnie z inicjatywy książąt wielkopolskich. Układ przestrzenny Skwierzyny lokacyjnej wykazuje pewne cechy typowe dla miast brandenburskich (kościół parafialny zlokalizowany w pobliżu rynku).
XIV wiek.
Z 1306 roku pochodzi pierwsza wzmianka dotycząca Skwierzyny i traktująca ją jako miasto ("civitas"). Natomiast z 27 grudnia 1312 roku pochodzi inna wzmianka. Tegoż dnia margrabia brandenburski Waldemar (1303-1319), nadając wieś Popowo cystersom, wspomniał w dokumencie o granicy, którą Przemysł II wyznaczył pomiędzy posiadłościami mieszczan skwierzyńskich a właścicielami Popowa oraz o drodze z Międzyrzecza do Skwierzyny – "...que est in via de Meseritz versus Zwerin..."
Natomiast na rok 1313 wyznacza się datę uzyskania przez miasto "nowych" praw miejskich według wzorów magdeburskich. W dokumentach o rozgraniczeniu dóbr klasztoru z Zemska i posiadłości mieszkańców Skwierzyny, opat cystersów wymienił "Nową Skwierzynę" ("civitatis Nove Squerin").
Osiem lata później cała kasztelania międzyrzecka, wraz ze Skwierzyną została przyłączona do państwa polskiego. W 1321 roku ziemie te odzyskał dla państwa polskiego Władysław Łokietek. Odstąpili mu ją synowie margrabiego Waldemara, który zmarł dwa lata wcześniej.
W 1370 roku wielka zaraza dżumy nawiedziła Europę i Azję. Choroba nie ominęła Skwierzyny, pochłaniając wiele ofiar.
W roku 1390 w Skwierzynie założono komorę celną na trakcie prowadzącym od Szczecina przez Santok, Skwierzynę, Poznań aż do Krakowa (a także na szlaku żeglugowym na Warcie). Stało się tak na mocy układu handlowego podpisanego pomiędzy Polską a Pomorzem. W konsekwencji w 1392 roku kupcom skwierzyńskim przyznano prawo składu (w uzupełnieniu do powyższego układu handlowego).
1400 rok to wielka katastrofa dla miasta. Wybuchł tam pożar, który strawił je niemal doszczętnie. Jego odbudowa odbyła się według nowego rozplanowania.
XV wiek.
Od 1402 roku Skwierzyna graniczyła bezpośrednio z państwem zakonu krzyżackiego. Stało się tak, ponieważ Krzyżacy wzięli pod zastaw Nową Marchię.
26 czerwca 1406 to jedna z najważniejszych dat w historii miasta. Tego dnia król polski Władysław Jagiełło odnowił i poszerzył prawa miejskie Skwierzyny. Akt stanowił m.in. 
6 maja 1433 roku okolice Skwierzyny zostały najechane przez krzyżackiego wójta Nowej Marchii, który w trakcie tej wyprawy zniszczył niedaleki Bledzew. W tym samym roku, 7 czerwca spod Skwierzyny i Santoka wyruszyła husycka wyprawa na Krzyżaków.
W czasie wojny trzynastoletniej (1454-1466) Skwierzyna została zobowiązana przez króla Kazimierza Jagiellończyka, jak każde miasto królewskie, do wystawienia kontyngentu żołnierzy pieszych. Miała wysłać na wojnę 6 piechurów.
W XIV i XV wieku granicami Skwierzyny były:
Miasto znajdowało się na nadrzecznej wydmie, otoczone było murami obronnymi. Posiadało trzy bramy: Poznańską, Międzyrzecką i Oberską, a także trzy furty: mostową, młyńską i portową. W 1493 roku powierzchnia posiadłości miejskich wynosiła 7,863 hektarów.
XVI wiek.
Z 1510 roku pochodzi dokument nadający mieszkańcom miasta prawo do połowu ryb w rzece w czasie między Zielonymi Świątkami a dniem św. Bartłomieja (11 listopada).
3 grudnia 1520 roku mieszkańcy Skwierzyny zażądali od króla, aby ten wygnał z miasta tamtejszych Żydów. Wniosek uargumentowano tym, iż Izraelici "zapasy żywności i dochody różnymi wyszukanymi sposobami zwykli zabierać i wydzierać, a swoje zyski i korzyści powiększać z wielką stratą mieszkańców". Do wydalenia Żydów najprawdopodobniej jednak nie doszło z powodów ekonomicznych – mieszczanie musieliby płacić w takim przypadku wyższe podatki.
O dalszym rozwoju społeczności mogą świadczyć kolejne wydarzenia: uregulowano prawa przynależności do cechów (1524), nadanie miastu herbu, choć w nieostatecznym kształcie (rok 1530), potwierdzenie dla przywilejów Kurkowego Bractwa Strzelniczego w Skwierzynie. Pod wpływem reformacji, skwierzyńska gmina katolicka (wraz ze swoim proboszczem) w 1563 roku przeszła na protestantyzm. Na łono kościoła katolickiego wrócili dopiero 6 listopada 1604 roku.
25 stycznia 1564 roku król Zygmunt August potwierdził prawo korzystania przez skwierzynian z dobrodziejstw okolicznej natury. Uczynił to słowami: 
W 1569 roku, poza murami miasta wybudowano klasztor i szpital nazwany imieniem św. Ducha. W tym samym roku mieszkańcy Skwierzyny wykupili królewskie wójtostwo (co zostało potwierdzone przez samego króla) od szlachcica Bartłomieja Kleszczyńskiego. W dokumencie zapisano m.in.: 
W 1579 roku król Stefan Batory potwierdził prawa mieszczan skwierzyńskich, jakie zostały spisane w 1572 roku przez starostę międzyrzeckiego Jana ze Służewa. Jedenaście lat później, 31 marca 1590 roku kolejny wielki pożar nawiedził miasto. Powodem jego była sprzeczka pomiędzy stolarzem Dawidem Fitzernem a celnikiem Sebastianem Trzebińskim, który spoliczkował tego pierwszego. W wyniku kłótni Fitzern podpalił dom Trzebińskiego. Spłonęło niemal całe miasto. Pomimo tego, 8 kwietnia tego samego roku, król Zygmunt III Waza potwierdził stare przywileje mieszczańskie. W dokumencie zapisano m.in.: 
XVII wiek.
XVII wiek rozpoczął się od przywrócenia skwierzyńskim katolikom kościoła, który zajęli protestanci. Ci pierwsi poskarżyli się biskupowi poznańskiemu, Wawrzyńcowi Goślickiemu, który zwrócił się do starosty międzyrzeckiego Jana Zamoyskiego (późniejszego kanclerza i hetmana wielkiego koronnego) o zwrot świątyni. Tak też się stało 6 listopada 1604 roku. Budowę nowego ewangelickiego domu modlitwy rozpoczęto w 1638 roku. W roku 1613 w królewskich dokumentach po raz kolejny pojawia się nazwa "Skwirzyna". 16 kwietnia tegoż roku król Zygmunt III Waza wydał zakaz sprzedaży zagranicznych sukien na jarmarku miejskim. Potwierdził ten zakaz także 11 października 1616 roku. W 1613 roku w okolicach Skwierzyny pojawili się także pierwsi Holendrzy – 1 września starosta międzyrzecki Aleksander herbu Jastrzębiec Zborowski założył kolonię "olęderską" nad Wartą – Aleksandrowo (dzisiejsze Gościnowo). Następne były Wielkokrobielewskie Olędry (obok dzisiejszego Krobielewa), założone w 1661. Przybysze najprawdopodobniej zajmowali się osuszaniem mokradeł.
W roku 1616, 11 maja za groblą przy cmentarzu uderzył piorun. W wyniku spowodowanego tym pożaru spłonęły 42 stodoły.
W 1643 roku radni Skwirzyny postanowili przedłużyć sobie sprawowanie funkcji dożywotnio, podejmując decyzję, aby 
Kolejny wielki pożar nawiedził miasto w 1678 roku. Kronikarz skwierzyński pisał tak o tym wydarzeniu: 
XVIII wiek.
Wiek XVIII rozpoczął się od splądrowania i spalenia miasta, przez które przetoczyły się wojska szwedzkie, rosyjskie i polskie. Miało to miejsce w roku 1712, podczas III wojny północnej. Wojska polskie z oddziału rawskiego, których komendantem był starosta Grodziński, wyparły z miasta Szwedów, atakując i podpalając je ze wszystkich stron. Skwierzyna została splądrowana, wielu mieszkańcom zabrano kosztowności. Niepowetowaną stratą było zniszczenie akt miejskich. Z tego też powodu w 1713 roku miasto na cztery lata zwolniono z ciężarów publicznych (w tej sprawie do Warszawy na koniu pojechał niejaki Andreas Göhre, który po 10 dniach przywiózł dokument królewski zwalniający z podatków). Spłonął także zbór protestancki, na którego miejscu jednak w 1717 roku wzniesiono nową świątynię, a w 1730 roku także ewangelicką szkołę ludową.
Lata 1728-1730 to powracające chmary szarańczy, które całkowicie zniszczyły pola i łąki, powodując nędzę i drożyznę. W 1736 z kolei wielka woda nawiedziła miasto. Rzeka wylała latem. Kronikarz wspomniał iż po ulicach pływały ryby, a jeden z mieszkańców wróciwszy do domu po opadnięciu wody znalazł we własnym pokoju dorodnego suma.
W 1731 roku mieszkańcy ufundowali nowy zegar na wieżę ratuszową. Pokazywał on kwadranse. Czasomierz uruchomiono po raz pierwszy 18 grudnia. Cztery lata później miasto stało się obiektem wymuszenia. Do Skwierzyny przybyli znany już mieszczanom starosta Grodziński i generał-major Johannes Franciscus baron Sandretzki. Zażądali oni od mieszkańców 126 dukatów, pod groźbą spalenia miasta.
W 1756 roku odnowiono i częściowo przebudowano most na Warcie. Na polecenie burmistrza Gottfrieda Josepha Schotta wyłożono go podwójnymi deskami, ustawiono także dwie izbice przed wjazdem na niego. W roku 1758 na ratuszu umieszczono dzwon alarmowy. Stało się tak z nakazu burmistrza Christiana Kinkela. Dziesięć lat później kolejny burmistrz, Martin Buchwald (który był poprzednio poczmistrzem królewskim) polecił na nowo wybudować wieżę ratuszową.
9 marca 1769 do miasta przybyło ok. 2 tys. polskich konfederatów pod przywództwem niejakiego Malczewskiego. Z tego powodu miał miejsce sąd Konfederacji Polskiej Wielkopolski, w którym to oskarżonym był burmistrz Skwirzyny, Jakub Berendt. Postawiono mu zarzut zdrady przeciwko konfederatom. Berendt po spaleniu akt miejskich wezwał wojska pruskie i rosyjskie do udzielenia mu pomocy i zajęcia miasta. Burmistrza uznano winnym, przywiązano do końskiego ogona, wywleczono za miasto i powieszono. Czterech jego zwolenników powieszono na Rynku. Wkrótce jednak z Gorzowa przybyli na pomoc dragoni i wygonili polskich konfederatów z miasta.
W 1790 roku komisarz deputowany Józef Lipski dokonał lustracji dóbr królewskich w starostwie międzyrzeckim. Po raz pierwszy pojawiła się pisownia nazwy miasta Skwierzyna. Urzędnik zapisał, iż w mieście znajdowało się w owym czasie 233 domy. W tym samym roku w Skwierzynie zaczął stacjonować garnizon ułanów polskich.
Lata 1791-1792 to zawirowania związane z Konstytucją 3 maja. Najpierw posesjonaci skwierzyńscy (czyli obywatele posiadający czynne i bierne prawo wyborcze, z racji posiadanego przez siebie majątku) poparli Konstytucję, poprzez uchwalenie petycji (1 sierpnia). Następnie wybrali deputowanych na sejmik wojewódzki w Poznaniu. 12 sierpnia złożyli deklarację wierności "mieniem i życiem". Jednak już 19 listopada 1792 roku skwierzynianie odprzysięgli Konstytucję i zmuszeni zostali do przysięgi na "Uniwersał Nayjaśniejszey Konfederacyi Generalney Wolnych obu złączonych Narodów...", czyli targowicy.
25 sierpnia 1793 roku do Skwierzyny, ale także do Międzyrzecza, Trzciela i Międzychodu wkroczyły wojska pruskie i pozostały tam aż do oficjalnego przyłączenia ziemi skwierzyńskiej do Prus podczas II rozbioru Polski. W tym samym roku przeprowadzono spis ludności miejskiej, który podaje iż wówczas w Skwierzynie mieszkało 1431 ewangelików, 117 katolików i 720 żydów, a na 24 zawody wykonywane w mieście do najliczniej reprezentowanych zaliczały się: piwowarzy – 44 osoby, szewcy – 26 osób, rybacy – 20 osób i sukiennicy – 16 osób. W mieście znajdowało się w owym czasie 8 budynków publicznych i 319 domów mieszkalnych. Zaraz po III rozbiorze Polski, w Skwierzynie założono pierwszy garnizon pruski. Był to tzw. "Invalidenkorps" (korpus inwalidów), który składał się z 3 oficerów, 1 sierżanta, 7 podoficerów, 2 muzykantów i 148 żołnierzy. Korpus pozostał w mieście do 1807 roku.
XIX wiek.
W 1806 r., w trakcie wojny napoleońskiej przeciwko Rosji wojsko francuskie terroryzowało miasto i zagarnęło pieniądze i inne dobra. Rok później miasto powróciło pod władanie Polaków, ponieważ zgodnie z postanowieniami pokoju w Tylży, Skwierzyna znalazła się w granicach Wielkiego Księstwa Warszawskiego. Garnizon zajęli ułani z Saksonii. W 1812 roku, przez miasto przechodziły pokonane wojska Napoleona. Cesarz miał zatrzymać się na jedną noc w mieście. Pomimo tego, iż miał spać w domu nr 12 na "Kaiserstrasse" (ulicy Cesarskiej), nie ma na to żadnych dowodów. Rok później w Skwierzynie zakwaterowano 2000 kawalerzystów włoskich z armii Napoleona, których dopadli jednak ścigający uchodzących Francuzów Rosjanie, którzy rabowali, plądrowali i gwałcili.
W 1814 roku utworzono Wielkie Księstwo Poznańskie, w granicach którego znalazła się Skwierzyna. Po 7 latach pod polskim panowaniem, miasto ponownie znalazło się w państwie pruskim. W 1816 do Skwierzyny przeniesiono Sąd Pokoju, który jednak zajmował się sprawami mniejszej wagi niż ten w Międzyrzeczu. Z powodu masowego wyrębu lasu nastąpiło przestawienie lokalnego przemysłu w kierunku rolnictwa i przemysłu tytoniowego.
W 1821 roku miał miejsce ostatni z wielkich pożarów miasta. Spłonęło 60 budynków mieszkalnych i 93 obory, a 30 domów zostało uszkodzonych. Lata 1827-1829 z kolei to powrót ogromnych stad szarańczy, które zniszczyły wszystkie ziemiopłody. Plaga ta zmusiła do wprowadzenia administracyjnego nakazu zbierania jaj szkodników. Każdy z obywateli miasta był zobowiązany do uzbierania przynajmniej jednej miarki. Podobno udało się zebrać 34 korce i 2,25 miarki jaj (około 3900 litrów). Kres pladze położyły bociany, a potem silny mróz.
1831 rok – epidemia cholery, podczas której zmarło 128 skwierzynian. Środkami bezpieczeństwa było zamknięcie wszystkich sklepów, a towary wydawano przez małe klapki w drzwiach, pieniądze zaś trzymano w miskach z octem.
W 1833 roku rozpoczęto budowę szosy z Berlina do Poznania. Droga miała początkowo omijać miasto, jednak później zmieniono te plany i przechodziła przez środek Skwierzyny. W tym samym roku na niedalekim Chełmskim Polu ("Gollmuetzer Feld") odbyły się manewry kawalerii, którym dowodził sam Fryderyk Wilhelm, ówczesny następca tronu. Ten ostatni zawitał do miasta także w 1842 roku, śpiesząc do Rosji. Czasu wystarczyło tylko na krótkie powitanie władcy.
1888 rok – kolejna powódź. Mieszkańcy musieli skorzystać z pomocy wojska.
XX wiek.
1903 rok – kolejna wielka powódź, w roku 1904 rozpoczęto budowę dzisiejszego mostu żelaznego na Warcie. Ukończono ją w 1905 roku.
1914-1918 – I wojna światowa prawie nie pozostawiła po sobie śladów w mieście, ale 363 mieszkańców poległo na różnych jej frontach. W okresie działań wojennych Skwierzyna była miastem garnizonowym, choć w mieście nie był koszar. Tak więc 46. obronny batalion rezerwowy ("Landwehr Ersatz Btl. 46") ulokowano w budynkach i salach szkół.
Podczas powstania wielkopolskiego, wielu Polaków chciało, aby również Skwierzyna została przyłączona do nowo powstającego państwa polskiego. Spowodowało to szereg zbrojnych napadów polskich oddziałów na miasto. Powracający z wojny kapitan Böhlke i podporucznik Bockenhagen wezwali miejscową ludność niemiecką do obrony granicy. W okolicach Międzychodu miały miejsce z tego powodu walki, w których zginęło m.in. 21 skwierzynian. To zadecydowało o tym, iż na mocy traktatu wersalskiego, Skwierzyna pozostała niemiecka, a Międzychód dostał się w granice państwa polskiego.
Skwierzyna stała się więc miastem granicznym, co jednak nie wyszło jej na dobre. Z powodu bardzo złych stosunków pomiędzy oboma krajami, przerwane zostały kontakty handlowe z zapleczem przemysłowym miasta, będącym także głównym rynkiem zbytu, m.in. Międzychodem i Międzyrzeczem. Z tego powodu upadła fabryka tytoniu i cygar, licząca 200 pracowników, a także warsztaty kuśnierskie i browar. 
W latach 1922-1924 miał miejsce szereg nieszczęśliwych zdarzeń, które doprowadziły miasto do zapaści ekonomicznej. Na początek miała miejsce plaga owadów – szkodników leśnych, które zniszczyły 20 tys. mórg lasów. Najprawdopodobniej to stało się przyczyną podwyższenia poziomu wód gruntowych, co doprowadziło do zalania kilku nadrzecznych wiosek. Z tego też powodu ogromne połacie gruntu nie nadawały się pod uprawy. Państwo zainterweniowało, usiłując zlikwidować bezrobocie w Skwierzynie poprzez rozpoczęcie robót publicznych. Dzięki nim miasto otrzymało wodociągi, kanalizację, naprawiono kilka dróg. W 1929 roku, aby zapobiec kolejnym wylewom rzeki, na północy miasta rozpoczęto budowę mostu i tamy długości 3 kilometrów. Budowę tę zakończono w 1933 roku.
Rok później ukończono także budowę linii kolejowej Guben (Gubin) – Schwerin (Skwierzyna) – Krzyż i otwarto ją dla ruchu. Z tego też powodu rozbudowano dworzec kolejowy w Skwierzynie, i zbudowano nowy w Skwierzynie-Gaju. Rozpoczęły się także starania urzędników miejskich o umieszczenie tam garnizonu wojskowego, wniosek o to władze państwowe przyjęły w 1937 roku. Rok później skończono budowę koszar, które zostały przeznaczone na siedzibę 123. rezerwowego batalionu piechoty granicznej.
W 1927 roku w Skwierzynie, na terenie dzisiejszego Parku Konstytucji Trzeciego Maja wzniesiono pomnik upamiętniający mieszkańców miasta, którzy zginęli na frontach I wojny światowej. Projekt Emila Bauera nosił oficjalną nazwę "Der Wille Wiederaufbau" ("Wola Odbudowy"). Statuę zniszczono w 1945 roku.
W 1935 roku powiat skwierzyński zamieszkiwało 20 tys. osób. W tym samym roku w mieście ustanowiono Wojskowy Urząd Meldunkowy. W 1939 roku w pobliżu koszar wybudowano osiedle mieszkaniowe dla oficerów wojskowych, a tuż po wybuchu II wojny światowej zakwaterowano w Skwierzynie zmotoryzowane oddziały wojskowe.
Ciężki obóz gestapo w Skwierzynie.
Zaraz po wybuchu II wojny światowej, do więzień trafiali Polacy figurujący na wykazach niemieckich służb bezpieczeństwa. Tereny Skwierzyny znajdowały się pod jurysdykcją Einsatzkommando 2, którym dowodził SS-Sturmbannführer Fritz Liphardt – szef policji z Frankfurtu nad Odrą, będące częścią "Einsatzgruppe VI" Oberführera Ericha Naumana. Z powodu przedłużającego się oczekiwania na utworzenie obozu w Poznaniu i przepełnienia "Polenlager" w Międzyrzeczu, decyzją szefa gestapo we Frankfurcie nad Odrą, SS-Sturmbannführera Adolfa Hoffmanna (nr SS 272 378, nr NSDAP 4 863 375), utworzono w Skwierzynie ciężki obóz gestapo.
Obóz funkcjonował od 7 września 1939 do marca 1940. Oficjalna nazwa brzmiała "Geheime Staatspolizei Häftlingslager in Schwerin a (Warthe)", "Einsatzgruppen-Straflager Schwerin an der Warthe" w skrócie "Gefangenenlager" (obóz jeniecki). Mieścił się on w budynku byłej szkoły pedagogicznej przy "Grosse Töpferstraße" nr 38. Dzisiaj jest to ulica Przemysłowa 42. Komendantem obozu był Georg Wening. 15 wartowników pilnowało około 150-200 więźniów, a teren ogrodzony był drutem kolczastym. Więźniowie zatrudnieni byli przy karczowaniu lasów i przy budowie drogi prowadzącej do koszar wojskowych. Osadzonych eksterminowano przez zmuszanie do morderczego wysiłku, ale także przez pojedyncze zabójstwa w samym obozie, a także wywózki i egzekucje grupowe w okolicznych lasach.
Do obozu trafiali Polacy zamieszkujący tereny pogranicza, uznani przez władze hitlerowskie za wrogów narodu niemieckiego. Byli to między innymi uczestnicy powstania wielkopolskiego. Od 7 września 1939 roku do obozu przywożono kolejne transporty, 16 września przybyli wszyscy więźniowie z obozu w Międzyrzeczu (Meseritz), w większości lokalni urzędnicy państwa polskiego m.in. starosta powiatu międzychodzkiego Antoni Zdzisław Czubiński wysłany do Fortu VII w Poznaniu i tam stracony 27 stycznia 1940.
W październiku 1939 osadzonych podzielono na trzy grupy: przeznaczonych do zamordowania na miejscu, przeznaczonych do wysłania do obozu Fort VII w Poznaniu i mających zostać skierowanych do obozów koncentracyjnych m.in. w Sachsenhausen, Buchenwaldzie i in.
Obóz w Skwierzynie nie był jednostką stałą, zakończył więc swą działalność w marcu 1940 roku. Do dzisiaj nie udało się odnaleźć jego dokumentacji oraz masowych grobów więźniów w nim pomordowanych. 7 grudnia 2012 prokurator Oddziałowej Komisji Ścigania Zbrodni przeciwko Narodowi Polskiemu w Szczecinie umorzył śledztwo w sprawie zbrodni z uwagi na śmierć sprawców oraz niewykrycie sprawców przestępstwa.
Lata 1945-1946.
30 stycznia 1945 roku do miasta wkroczyły oddziały Armii Czerwonej (4 korpus armijny gwardii gen. Wasilija Głazunowa z 8 Armii Gwardii gen. płk. Wasilija Czujkowa z I Frontu Białoruskiego). Pomimo tego błędnie uznaje się do dziś 2 lutego za datę wejścia Rosjan (jedna z głównych ulic w mieście nosi taką nazwę). W wyniku działań wojennych miasto zostało niemal w 3/4 zniszczone. Żołnierze sowieccy niszczyli i podpalali kolejne budynki, terroryzując miejscową ludność. M.in. 11 lutego pijani Rosjanie zastrzelili w Chełmsku niemieckiego duszpasterza wsi, ks. Teofila Czekallę i kilku jej mieszkańców.
Pod koniec lutego wojskowy komendant miasta, mjr Grabczak powierzył funkcję burmistrza Stanisławowi Runge, jednemu z ok. 60 Polaków jeszcze przed wojną zamieszkujących Skwierzynę, pracujących w charakterze robotników u niemieckich właścicieli ziemskich. Runge okazał się jednym z najlepszych burmistrzów w historii miasta. Pomimo tego odwołano go w maju 1945 roku, kiedy to do Skwierzyny przybył Pełnomocnik Rządu RP na obwód skwierzyński, Alojzy Mikołajczak (członek PPR), który przy podejmowaniu tej decyzji kierował się niechęcią do polskiej ludności autochtonicznej zamieszkującej Skwierzynę. Kolejnym burmistrzem został Józef Skrzypczak, który stanowisko to pełnił do września 1945 roku.
6 kwietnia 1945 roku, Józef Sianowski, organizator poczty polskiej w Skwierzynie, powołał pierwszą polską organizację polityczną – koło Stronnictwa Demokratycznego, co upamiętnia tablica wmurowana w ścianę domu, który był ówczesną siedzibą organizacji.
10 kwietnia w Skwierzynie powstała jednostka Milicji Obywatelskiej, a już 10 sierpnia do miasta przybyła jednostka Urzędu Bezpieczeństwa Publicznego. Z Lublina sprowadzono 6-osobową ekipę pod dowództwem Tadeusza Borka. Na siedzibę grupa wybrała sobie szpital miejski, który zajmowały początkowo siostry zakonne opiekujące się chorymi na tyfus. Później siedzibę "bezpieki" urządzono w budynku przy ulicy Poniatowskiego 32.
Skwierzyński oddział UBP miał działać przeciwko "zbrojnemu podziemiu reakcyjnemu", a tak naprawdę stał się narzędziem jego dowódcy w dążeniach do materialnego wzbogacenia się. Zawłaszczano co cenniejsze mienie mieszkańców, głównie inwentarz chłopski i meble. Z tego też powodu Borka zastąpił przysłany z Poznania porucznik Ignacy Iskra, który z kolei skupił się na walce z regionalnymi strukturami opozycji politycznej, w związku ze zbliżającymi się wyborami. W mieście pojawiło się w owym czasie wiele materiałów propagandowych szkalujących PSL.
25 listopada 1945 roku Ludowe Wojsko Polskie objęło skwierzyńskie koszary. Żołnierzy witano entuzjastycznie na ulicach miasta.
6 czerwca 1945 r. ze wschodu przybyło do Skwierzyny ok. 800 osób deportowanych przez władze radzieckie z Klewania na Wołyniu.
Podczas referendum z 30 czerwca 1946 roku, w Skwierzynie utworzono komitet głosowania ludowego, dzieląc ją na 5 obwodów. Swe głosy na ich terenie oddało 6015 osób, w tym 20 głosów uznano za nieważne. Oficjalnie odpowiedzi rozłożyły się:
Prawdziwe wyniki nie są znane. Wiadomo, że urny były wywożone w asyście uzbrojonych oddziałów przez przewodniczących komisji bez obliczeń i sporządzania protokołów.
W połowie roku 1945 w powiecie skwierzyńskim mieszkało już 5305 osób, w tym 4421 Polaków i 884 Niemców. W końcu tego roku powiat zamieszkiwało 7033 osoby, w tym w samej Skwierzynie – 2840.
Historia najnowsza.
24 marca 1947 roku pod naporem kry runął drewniany most na Warcie, zbudowany w 1945 roku.
9 maja 1948 roku marszałek Michał Rola-Żymierski wręczył sztandar 15. pułkowi piechoty w Skwierzynie.
26 kwietnia 1948 roku założono Gminną Spółdzielnię "Samopomocy Chłopskiej" w Skwierzynie, na której czele stanął Zygmunt Zawadzki.
W późnych latach 40. i wczesnych 50. do miasta stopniowo napływała ludność polska ze wschodnich terenów. W końcu 1950 roku było już 13702 mieszkańców powiatu, w tym Skwierzynę zamieszkiwało 3906 osób (28,5% ogółu). Do powiatu napłynęło:
27 stycznia 1965 roku powstało Towarzystwo Miłośników Skwierzyny, a 25 września roku miejscowa szkoła średnia otrzymała sztandar oraz nadano jej imię Leona Kruczkowskiego.
W 1966 roku zlikwidowano powiat skwierzyński (powstały jeszcze w 1887 roku) – Skwierzyna trafiła do powiatu gorzowskiego, a tereny na południe od niej do powiatu międzyrzeckiego.
30 kwietnia 1968 roku umieszczono obraz Matki Bożej Klewańskiej w ołtarzu głównym Kościoła św. Mikołaja w Skwierzynie. Łaskami słynący obraz został przywieziony przez Polaków z Klewania na Wołyniu i do tej pory był przez nich ukrywany na terenie parafii.
21 lipca 1970 roku miało miejsce uroczyste odsłonięcie pomnika ku czci króla Władysława Jagiełły. Jego twórcą był Tadeusz Dobosz.
W roku 1982 miał miejsce dwumiesięczny alarm przeciwpowodziowy, podczas którego w Skwierzynie poziom wody sięgnął 5,5 metra, czyli ponad 3,5 metra ponad stan normalny. Alarm odwołano 24 lutego.
W 1988 roku wmurowano akt erekcyjny pod obelisk z okazji półwiecza powstania Stronnictwa Demokratycznego. Jego odsłonięcie nastąpiło 11 listopada, w 70. rocznicę odzyskania niepodległości Polski.
27 maja 1990 roku odbyły się pierwsze demokratyczne wybory samorządowe, które wyłoniły Radę Miejską. Na jej czele stanął Krzysztof Bielański, a burmistrzem został Ryszard Szczepaniak. 4 sierpnia po raz pierwszy wciągnięto na masz flagę Skwierzyny (żółto-niebiesko-białą).
13 października 1994 roku ukazał się pierwszy numer miesięcznika regionalnego "Okolice Skwierzynne", którego redaktorem naczelnym został miejscowy historyk Stanisław Władysław Adamczyk (1935–1998).
W czerwcu 1995 roku uroczyście obchodzono domniemane 700-lecie nadania praw miejskich Skwierzynie przez Przemysła II. W tym samym roku wzniesiono pomnik ekumeniczny na Cmentarzu Komunalnym w Skwierzynie. Na monumencie znajdują się napisy po polsku i niemiecku poświęcone pamięci wszystkich byłych mieszkańców Skwierzyny, niezależnie od ich narodowości. Rada miasta nie wydała jednak zgody na realizację projektu upamiętnienia tablicą miejsca, gdzie przed wojną znajdowała się synagoga.
W 1997 odnowiono nawierzchnię reprezentacyjnej ulicy skwierzyńskiej, tzw. "deptaka", który to wyłożono kostką polbrukową. Miastu udało się uniknąć wielkiej powodzi, jaka nawiedziła Polskę w lecie 1997 roku, pomimo podtopienia wielu okolicznych wiosek.
W 2004 roku w gminie Skwierzyna miało miejsce referendum nad odwołaniem z pełnionej funkcji burmistrza miasta, Arkadiusza Piotrowskiego. Niezwykle ważną kwestią była wówczas budowa oczyszczalni ścieków – do niedawna Skwierzyna była jedynym miastem znajdującym się w północnej części województwa lubuskiego, które nie miało własnej oczyszczalni ścieków, pomimo położenia grodu nad dwiema rzekami – Obrą i Wartą. Lokalnym władzom zarzucano nie realizowanie obietnic składanych przed każdymi wyborami. W 2004 roku część mieszkańców postanowiła wystąpić z inicjatywą przeprowadzenia referendum, w którym postulowali odwołanie burmistrza Piotrowskiego. W Skwierzynie zawiązała się tzw. Grupa 11, a inicjatorem jej powołania do życia był lokalny przedsiębiorca, Kazimierz Witek, właściciel m.in. firmy budowlanej "Koliber" i miejscowego hotelu "Dom nad Rzeką". Biznesmen ten był jednocześnie prezesem klubu sportowego "Pogoń" i jego głównym sponsorem. Tymczasem w projekcie budżetu na 2004 roku dotację dla SKS "Pogoń-Koliber" Skwierzyna ustalono na 52 000 zł. Ta kwota nie zadowalała prezesa klubu, choć jak opisywano to w organie prasowym samorządu: prezes klubu stwierdził, iż potrzebuje przynajmniej 80 000 zł na prowadzenie drużyny piłkarskiej na odpowiednim poziomie. W międzyczasie sprawa zrobiła się głośna i trafiła pod obrady stałych komisji rady gminy. Dwie z nich stwierdziły, iż rzeczywiście należy przeznaczyć więcej pieniędzy na "Pogoń". Komisja spraw społecznych opowiedziała się za podniesieniem funduszy do 72 000, a komisja rewizyjna – do 70 000. Rada gminy zatwierdziła jednak w budżecie pierwotne 52 000 zł, co doprowadziło do rozpoczęcia przez niezadowolonych miejscowych przedsiębiorców procedury referendalnej.
Stosunkowo szybko udało się im zebrać wymaganą ilość podpisów pod zgłoszeniem inicjatywy przeprowadzenia referendum. Jego datę wyznaczono na 20 czerwca 2004 r. Tuż przed nim ściany kilkudziesięciu budynków w mieście pokryły plakaty wzywające do głosowania za odwołaniem burmistrza z pełnionej przez niego funkcji. Ku zdziwieniu i oburzeniu wielu, Arkadiusz Piotrowski wezwał swoich zwolenników nie do pójścia na referendum i zagłosowania przeciwko pozbawieniu go stanowiska, ale do pozostania w domach. Pojawiły się głosy, iż burmistrz doskonale wie, iż jest niepopularny w mieście (w przeciwieństwie do okolicznych wiosek) i w tej sytuacji uratować go może tylko niska frekwencja.
Referendum gminne w sprawie odwołania burmistrza Skwierzyny, Arkadiusza Piotrowskiego przeprowadzono w 10 obwodach głosowania. Liczba uprawnionych do głosowania wynosiła 9926 osób. Jednakże zagłosowało tylko 1444. Oddano tylko 32 głosy nieważne. Pośród tych, którzy stawili się u urn, sporą przewagę posiadała opcja nieprzychylna urzędującemu burmistrzowi. Za jego odwołaniem zagłosowało 1292 osoby, natomiast przeciwko temu wypowiedziało się tylko 120 głosujących. Pomimo wyrażenia dezaprobaty wobec działań burmistrza przez zdecydowaną większość głosujących, pozostał on na swoim stanowisku. Frekwencja wyborcza wyniosła tylko ok. 14,5%, podczas gdy zgodnie z ustawą, wymagane jest, aby swe głosy oddało min. 30% uprawionych do głosowania.
W listopadzie 2005 roku ukończono realizację zadania inwestycyjnego "Komunalna oczyszczalnia ścieków dla miasta Skwierzyny wraz z systemem kanalizacji". Oczyszczalnia została oficjalnie zaprezentowana 27 kwietnia 2006 roku w ramach Tygodnia Ekologicznego zorganizowanego przez gminę.
W listopadzie 2006 roku, w wyborach na burmistrza Skwierzyny ponownie zwyciężył Arkadiusz Piotrowski. W drugiej turze stanął przeciwko niemu mieszkaniec Gorzowa Wielkopolskiego, Jacek Jeremicz. Stary – nowy burmistrz dostał 2779 głosów, natomiast pretendent do tej funkcji – 2539. Powtórzyła się sytuacja z poprzednich wyborów, kiedy to zwycięzca zawdzięczał swój triumf głosom mieszkańców okolicznych wiosek, ponieważ w mieście poniósł porażkę.
We wrześniu 2009 roku w Skwierzynie odbyło się XIII Ogólnopolskie Spotkanie Młodzieży Wincentyńskiej, pod hasłem "Ku wolności oswobodził nas Chrystus". Impreza zgromadziła młodzież ze wszystkich parafii Księży Misjonarzy św Wincentego a Paulo. Zjazd uświetniły koncerty zespołów takich jak: 20 metrów od lasu, Hołd, Kanaan daab Band, Rezonans i Maleo Reggae Rockers. Najliczniej przybyłą wspólnotą biorąca udział w imprezie była Młodzież Misjonarska której członkowie pochodzą z Bydgoszczy, Krakowa i Skwierzyny.

</doc>
<doc id="484154" url="https://pl.wikipedia.org/wiki?curid=484154" title="Śniadanie angielskie">
Śniadanie angielskie

Śniadanie angielskie (ang. "full English breakfast", "cooked breakfast" lub "fry-up") – tradycyjny posiłek (śniadanie) serwowany na ciepło w krajach Wysp Brytyjskich. Niegdyś codzienny w angielskich domach, w XXI w. oferta hoteli, pensjonatów, B&amp;B, pubów.
Skład śniadania.
Tradycyjne śniadanie angielskie składa się z co najmniej kilku składników smażonych na głębokim tłuszczu lub pieczonych w piekarniku:
Dodatkowo podaje się:
Taki posiłek jest tłusty, a przez to kaloryczny – między innymi dlatego pojawiły się mutacje, np. wersja wegetariańska. Soki i płatki również nie należą tradycyjnie do tego typu śniadania, zaczęto je serwować w latach 50. XX w.

</doc>
<doc id="484155" url="https://pl.wikipedia.org/wiki?curid=484155" title="Prognathodes">
Prognathodes

Prognathodes – rodzaj morskich ryb z rodziny chetonikowatych. Niektóre gatunki hodowane są w akwariach morskich.
Występowanie.
Wody oceaniczne, głównie Atlantyku.
Klasyfikacja.
Gatunki zaliczane do tego rodzaju :

</doc>
<doc id="484156" url="https://pl.wikipedia.org/wiki?curid=484156" title="Melasa">
Melasa

Melasa (melas) – ciemnobrązowy, gęsty syrop o odczynie słabo alkalicznym. Powstaje jako produkt uboczny podczas produkcji cukru spożywczego. Jest produktem o zawartości około 40% sacharozy lub mniej, której dalsze odzyskiwanie jest nieopłacalne.
Stosowana głównie do produkcji alkoholu, drożdży piekarniczych oraz paszowych, do produkcji gliceryny oraz kwasów organicznych – cytrynowego i szczawiowego. Jest bogatym źródłem żelaza niehemowego. Można z niej izolować betainę.
Rodzaje.
W zależności od surowca, z którego jest wytwarzana, wyróżnia się:
Skład chemiczny.
Skład melasy oraz jej konsystencja zależą od:
Melasa buraczana.
Zawartość podstawowych składników:
Melasa trzcinowa.
Zawartość podstawowych składników:
Składniki mineralne.
Zawartość składników mineralnych w przeliczeniu na tlenki:
Duża zawartość związków nieorganicznych hamuje rozwój mikroorganizmów.

</doc>
<doc id="484165" url="https://pl.wikipedia.org/wiki?curid=484165" title="Uszczerbienie herbu">
Uszczerbienie herbu

Uszczerbienie (zaprysk, abatement) – wprowadzenie w herbie zmian mających odróżniać go od wersji podstawowej herbu nieuszczerbionego.
Według wielu legend herbowych było to swego rodzaju poniżenie herbu, stosowane jako kara za dopuszczenie się przez rycerza czynu niegodnego jego stanu.
Wiele polskich legend herbowych przypisujących powstanie danego herbu właśnie uszczerbieniu bądź udostojnieniu nie jest opartych na prawdzie historycznej i stanowi raczej fantazyjną twórczość dawnych polskich heraldyków.
Przykłady legend herbowych.
W imię zasady równości szlacheckiej uszczerbione herby są traktowane na równi z innymi.

</doc>
<doc id="484167" url="https://pl.wikipedia.org/wiki?curid=484167" title="Bolesław Czuchajowski">
Bolesław Czuchajowski

Bolesław Roman Czuchajowski (ur. 23 lipca 1896 we Lwowie, zm. 3 lipca 1941 w KL Auschwitz) – działacz niepodległościowy, doktor praw, sędzia, notariusz, kapitan rezerwy piechoty Wojska Polskiego, komisaryczny prezydent Krakowa w 1939 roku, członek Izby Notarialnej Sądu Okręgowego w Krakowie w 1938 roku.
Życiorys.
Ukończył gimnazjum w Rzeszowie, studia prawnicze odbył na Uniwersytecie Jagiellońskim uzyskując tytuł doktora praw. Posiadał również dyplom Szkoły Nauk Politycznych oraz Akademii Handlowej w Krakowie. Należał do Związku Walki Czynnej i jeszcze jako gimnazjalista do Związku Strzeleckiego w Rzeszowie. W 1914 roku ukończył kurs dla młodych oficerów.
2 sierpnia 1914 roku wstąpił do Legionów Polskich. Do 1 października 1914 roku służył w 1 kompanii II baonu 1 pułku piechoty. Od 2 października do 23 grudnia 1914 roku był wykazany w baonie uzupełniającym. 24 grudnia 1914 roku przydzielony został do 6 kompanii 2 pułku piechoty. Od 21 kwietnia 1915 roku pełnił służbę w 9 kompanii 4 pułku piechoty. 2 sierpnia 1915 roku został ranny w bitwie pod Jastkowem. Następnie został przeniesiony do 9 kompanii 6 pułku piechoty. Później wykazany w Stacji Zbornej w Dęblinie i Rembertowie. 27 kwietnia 1917 roku ubył z Komendy Żandarmerii Polowej Wojsk Polskich do szpitala w Modlinie. Od 31 lipca do 10 listopada 1917 roku w baonie uzupełniającym Polskiego Korpusu Posiłkowego w Siedlisku. Po zwolnieniu z korpusu do 31 października 1918 roku pełnił obowiązki komendanta Polskiej Organizacji Wojskowej w Rzeszowie. 11 marca 1921 roku został przeniesiony do rezerwy. Awansował na kapitana ze starszeństwem z dniem 2 stycznia 1932 roku w korpusie oficerów rezerwy piechoty. W 1934 roku pozostawał w ewidencji Powiatowej Komendy Uzupełnień Kraków Miasto. Posiadał przydział mobilizacyjny do 73 pułku piechoty w Katowicach.
Po I wojnie pracował jako sędzia we Lwowie i w Nowym Targu, działając równocześnie w Towarzystwie Szkoły Ludowej organizując szkoły i biblioteki. W 1929 przyjechał do Krakowa i objął stanowisko wiceprezesa Sądu Okręgowego. W 1935 przeszedł na posadę notarialną. Przejął kancelarię przy ul. św. Jana 18 po Ludwiku Midowiczu, w której urzędował do 1941. W samorządzie krakowskim działał od 1931 zajmując się budżetem miasta. Na polecenie ministra spraw wewnętrznych, który ustanowił w Krakowie zarząd komisaryczny 1 maja 1939 z rąk pełniącego obowiązki prezydenta miasta Stanisława Klimeckiego przejął władzę w mieście pełniąc obowiązki prezydenta do dnia 3 września 1939. W tym dniu na polecenie wojewody krakowskiego Józefa Tymińskiego działającego na podstawie zarządzenia z Warszawy ewakuowano z miasta władze, urzędy i niektóre instytucje. Czuchajowski wyjechał z miasta zabierając część dokumentów miejskich, księgi poborowych i pobierając 400 tysięcy złotych na pobory i nieprzewidziane wydatki. Ewakuowano się do Brzeżan, jednak po wkroczeniu wojsk sowieckich (17 września) zdecydowano o cofnięciu się do Lwowa. Do Krakowa Czuchajowski powrócił w listopadzie i natychmiast złożył sprawozdanie oraz rozliczył się z pobranych pieniędzy rządzącemu Krakowem Ernestowi Zörnerowi. Został na krótko aresztowany, następnie zwolniony z zakazem opuszczania miasta. Ponownie aresztowany 8 maja 1941 i mimo poważnej choroby serca wysłany do niemieckiego obozu koncentracyjnego Auschwitz, gdzie wkrótce został rozstrzelany.

</doc>
<doc id="484168" url="https://pl.wikipedia.org/wiki?curid=484168" title="Roa">
Roa

Roa – rodzaj morskich ryb z rodziny chetonikowatych. Hodowane w akwariach morskich.
Występowanie : wody oceaniczne
Klasyfikacja.
Gatunki zaliczane do tego rodzaju :

</doc>
<doc id="484170" url="https://pl.wikipedia.org/wiki?curid=484170" title="Cezary Żak">
Cezary Żak

Cezary Żak (ur. 22 sierpnia 1961 w Brzegu Dolnym) – polski aktor teatralny, filmowy, telewizyjny i dubbingowy, scenarzysta oraz reżyser.
Życiorys.
Edukacja.
Żak oblał egzamin wstępny na romanistykę. W 1985 roku ukończył studia na Wydziale Aktorskim wrocławskiej filii PWST w Krakowie.
Kariera.
W teatrze zadebiutował 15 marca 1986 rolą "Działacza społecznego" w sztuce "Panna Tutli Putli" Stanisława Ignacego Witkiewicza wystawianej przez Wrocławski Teatr Współczesny. W 1993 roku otrzymał nagrodę Towarzystwa Przyjaciół Teatru we Wrocławiu dla młodego aktora. W 1994 otrzymał wyróżnienie za "Kontrabasistę" w reż. Susskinda i Trofeum od Prezydenta Torunia na XXVIII Ogólnopolskim Festiwalu Teatrów Jednego Aktora w Toruniu.
Grał w Teatrze Współczesnym we Wrocławiu (1985–1986 i 1990–1995), Teatrze im. Norwida w Jeleniej Górze (1995–1996) i Teatrze Powszechnym w Warszawie (1997–2006).
Przez 4 lata razem z Tadeuszem Drozdą występował w kabarecie „Drozda Show”.
W latach 90. XX w. był gospodarzem teleturnieju "As, dama, walet" emitowanego na antenie Polsatu. W latach 2000–2001 na antenie TVN prowadził program "Ładny Dom". Zasłynął za sprawą popularnego serialu TVP1 "Klan" (1997–2004), w którym wcielał się w postać kuzyna Grażyny, Józefa Sobolewicza oraz sitcomu Polsatu "Miodowe lata" (1998–2003), w którym wcielał się w postać egoistycznego i bardzo pomysłowego Karola Krawczyka. Rolę tę powtórzył później w spin-offie serialu, "Całkiem nowe lata miodowe" (2004). W 2006 dołączył do obsady serialu "Ranczo", w którym grał podwójną rolę braci-bliźniaków Pawła i Piotra Koziołów. W scenach, w których obaj bracia występują razem, jego dublerem był Robert Ostolski. W latach 2010–2011 grał główną rolę w serialu "Ludzie Chudego". W swoich filmach był wielokrotnie obsadzany, na zasadzie przeciwieństwa postaci, w duecie aktorskim z Arturem Barcisiem.
Od 2012 roku zajmuje się reżyserią teatralną. Jego dziełem są: "Trzeba zabić starszą panią" (premiera 8 lipca 2012 Och-Teatr), "Złodziej" (premiera 10 listopada 2014 Teatr Capitol w Warszawie), "Truciciel" (premiera 28 maja 2015 Och-Teatr), "Serca na odwyku" (premiera 19 maja 2018 Agencja Artystyczna Certus), "Kolacja dla głupca" (premiera 11 czerwca 2021 Teatr Spektaklove), "Dziewczyna z pociągu" (premiera 11 lutego 2021 Och-Teatr).
W 2017 był jurorem w programie "The Brain. Genialny umysł" emitowanym przez Polsat.
Życie prywatne.
Jego bratem ciotecznym jest satyryk Tadeusz Drozda.
Od 1985 jest żonaty z aktorką Katarzyną Żak, którą poznał podczas obozu jeździeckiego w trakcie studiów. Mają dwie córki: Aleksandrę (ur. 1988) i Zuzannę (ur. 1995).

</doc>
<doc id="484173" url="https://pl.wikipedia.org/wiki?curid=484173" title="Reprezentacja Mongolii w piłce nożnej mężczyzn">
Reprezentacja Mongolii w piłce nożnej mężczyzn

Reprezentacja Mongolii w piłce nożnej należy do FIFA dopiero od 1998 roku.
Pierwszy oficjalny mecz Mongołowie rozegrali w październiku 1960 roku. Osiemnaście lat wcześniej spotkali się z Japonią i przegrali 0:12, ale spotkanie to nie jest uwzględniane w statystykach.
Drużyna narodowa drugiego pod względem wielkości państwa w Azji Środkowej wygrała tylko pięć meczów, trzy z Guamem (Ostatnio w marcu 2005 roku), jeden z Makau (13 marca 2009 roku)
i jeden z Mjanmą w kwalifikacjach do MŚ-2014. Pomimo tego nie zakwalifikowała się do dalszych kwalifikacji.
Niemal wszyscy kadrowicze występują na co dzień w rodzimych klubach. Liga mongolska gra od lipca do września, czyli wtedy, kiedy nie ma jeszcze śniegu. W ciągu reszty roku piłkarze reprezentacji trenują w halach.
Największą gwiazdą reprezentacji obecnie jest Ganbaatar Tögsbayar, najlepszy strzelec reprezentacji, autor hat-tricka w ostatnim meczu z Guamem.
Obecnym trenerem reprezentacji Mongolii jest Michael Weiss

</doc>
<doc id="484174" url="https://pl.wikipedia.org/wiki?curid=484174" title="Wilk (samochód)">
Wilk (samochód)

Wilk – samochód terenowy będący zmodyfikowaną wersją pojazdu ŁuAZ 1302, produkowany w firmie Elektronarzędzia Celma w Cieszynie.
Historia.
Pomysł produkcji "Wilka" dała krakowska firma Intell Motors, a dystrybutorem miał być i częściowo był cieszyński Unimot. Przemysłowy Instytut Motoryzacji zgodnie z ustaleniami normy PN-92/S-02062 nadał firmie PPUH Intell Motors s.c. światowy kod identyfikacyjny producenta SWK i kod przekazano do Stowarzyszenia SAE prowadzącego sekretariat kodu WMI. Spółka Intell Motors po dwuletnich badaniach rozpoczęła montaż przemysłowy na bazie podwozia samochodu ŁuAZ i prowadziła go w gniazdach montażowych w Zakładach Celma Elektronarzędzia w Cieszynie w ramach wspólnego przedsięwzięcia.
W roku 1995 ze sprowadzanych z Ukrainy podzespołów i na podstawie opracowanej przez naukowców dokumentacji technicznej oraz częściowej polonizacji pojazdu, tj. wykonania "face liftingu", zmiany układu napędowego (przeprowadzono badania z kilkoma silnikami Toyota 4K, Nissan, ZAZ Tavria, Renault), zmiany układu hamulcowego, zmiany położenia akumulatora, wyciszenia pojazdu, opracowania siedzeń, plandeki, hard topu oraz polskich opon i innego drobnego wyposażenia (uszczelki, wycieraczki) rozpoczęto montaż przemysłowy 1001 sztuk pojazdów Wilk. Przygotowano kilka wersji dla różnych odbiorców począwszy od młodzieży w wersji cabrio z orurowaniem w niekonwencjonalnej kolorystyce poprzez agrotechniczny dla leśnictwa i policji. Trzy samochody przeszły wcześniej wielomiesięczne testy w Instytucie Transportu Samochodowego w celach otrzymania homologacji. Pierwsze 84 egzemplarze rozpoczęto sprzedawać w 1995 roku. Montaż zorganizowano w gniazdach montażowych w pustej hali, w której wcześniej wytwarzano m.in. rozruszniki do czołgów. Początkowo montowano silniki z Tavrii o pojemności 1100 cm³ i mocy 53 KM, a w planach samochody miały być wyposażone w silniki Renault Twingo o pojemności 1180 cm³ z katalizatorem. Wyposażony w napęd na cztery koła "Wilk" o masie 970 kg i ładowności 400 kg rozwijał maksymalną prędkość 95 km/h i mógł pokonywać z pełnym obciążeniem wzniesienia o nachyleniu 60%. Spalanie paliwa kształtowało się odpowiednio 7,7 i 9,5 litra przy prędkości 60 i 80 km/h na 100 kilometrów przebiegu.
Pomimo początkowego zainteresowania (m.in. na Międzynarodowych Targach Motoryzacji w Poznaniu) i faktu, iż "Wilk" był wówczas najtańszym samochodem z napędem na cztery koła dostępnym w kraju. Jego cena netto na targach wynosiła 3999 USD. Brak zamówień większych odbiorców, np. leśnictwa, wojska, policji itp. oraz małe nakłady na reklamę powodowały, że pojazd nie sprzedawał się dobrze. Służby leśne, straż graniczna, ani policja nie wykazały chęci zakupu, a brak zamówień od dużych odbiorców i ówczesne przepisy dotyczące montażu przemysłowego – zwolnienie z cła i podatku tylko w przypadku produkcji 1001 samochodów do końca roku kalendarzowego spowodowały niewielką sprzedaż indywidualnym odbiorcom i zakłady wpadły w kłopoty finansowe. Ostatecznie większą część samochodów sprzedano na rynku niemieckim, a pozostałą resztę nabywcom indywidualnym.

</doc>
<doc id="484175" url="https://pl.wikipedia.org/wiki?curid=484175" title="Cynober (minerał)">
Cynober (minerał)

Cynober, cynabaryt – 
stosunkowo rzadki minerał z gromady siarczków składający się z siarczku rtęci. Jest najczęściej eksploatowaną rudą rtęci. Ze względu na fakt, iż rtęć jest pierwiastkiem bardzo łatwo uruchamialnym i mobilnym w geochemicznym środowisku, złoża cynobru są nietrwałe i zdarzało się, iż znikały w ciągu kilku dni ze złoża na skutek wypłukania przez krążące w górotworze roztwory hydrotermalne. 
Nazwa pochodzi od:
Jest kruchy, niekiedy strugalny, przezroczysty. Tworzy kryształy tabliczkowe, rzadziej słupkowe, niekiedy przyjmuje postać romboedrów.
W skupieniach ziarnistych i nalotach, rzadko w postaci grubotabliczkowych kryształów; częste zbliźniaczenia przerosłe dwóch rombów.
Występowanie.
Składnik niskotemperaturowych utworów hydrotermalnych. Występuje w postaci żył. Spotykany jest w gejzerach i gorących źródłach. Czasami tworzy się w utworach osadowych.
Powstawanie
Jest jednym z bardzo niewielu siarczków, których powstawanie można zaobserwować współcześnie. Powstaje on pod wpływem wysokich temperatur z gazów wulkanicznych. W taki sposób powstało prawdopodobnie wiele ważnych dla przemysłu złóż rtęci.
Miejsca występowania: 
Hiszpania – Almadén – największe złoża na świecie, Włochy – Abadia, San Salvador, Monte Amiata, Stany Zjednoczone – Terlingua/Teksas, New Almaden, Kalifornia, Chiny – Kuejczou, Słowacja - Malachov koło Bańskiej Bystrzycy, Słowenia – Idrija, Austria – Erzberg, Steiermark, Niemcy – Moschellandsberg/Palatynat. 
W Polsce – niewielkie ilości stwierdzono na Dolnym Śląsku: Kletno, okolice Stronia, w Boguszowie, w okolicach Szklarskiej Poręby. Spotykany jest też w Pieninach i Bieszczadach.
Zastosowanie.
Najważniejsza ruda rtęci. Dawniej służył jako naturalny czerwony barwnik, w kopalniach w Hiszpanii wydobywany był przez Greków 700 lat p.n.e. Służy do produkcji farb. Ma duże znaczenie kolekcjonerskie. Niekiedy jest stosowany do wyrobu biżuterii, najczęściej obrabiany w formie kaboszonu.
Wykorzystywany jest w wielu gałęziach techniki regulacyjnej i pomiarowej.

</doc>
<doc id="484177" url="https://pl.wikipedia.org/wiki?curid=484177" title="Tamponada">
Tamponada



</doc>
<doc id="484184" url="https://pl.wikipedia.org/wiki?curid=484184" title="Homologacja">
Homologacja

Homologacja (od gr. czasownika "homologeo" ["ὁμολογέω"] „zgadza się”) – pozwolenie na użytkowanie urządzenia na terytorium kraju wydającego, przyznawane przez uprawnioną instytucję. Korzystanie ze sprzętu nieposiadającego homologacji powoduje, że za uszkodzenia lub szkody spowodowane użytkowaniem odpowiada użytkownik.
Obowiązkowi homologacji podlegają jedynie urządzenia określone we właściwych przepisach prawa.
Pojęcie homologacji najczęściej kojarzone jest z homologacją pojazdów. Homologacja nowego typu pojazdu polega na sprawdzeniu zgodności tego pojazdu z aktualnymi wymogami prawa. Homologacji podlega jedynie nowy pojazd, przed rejestracją, i może o nią wystąpić jedynie producent lub jego przedstawiciel. W Unii Europejskiej od 2007 dla pojazdów kategorii M, N, O (samochody osobowe, samochody ciężarowe, przyczepy) funkcjonuje homologacja europejska, tzn. świadectwo homologacji uzyskane w jednym z państw członkowskich jest uznawane na terytorium całej UE. Dla ww. kategorii homologacja europejska jest obecnie obowiązkowa. Szczegóły dotyczące homologacji określa dyrektywa 2007/46/WE.
Odrębny akt prawny określa wymagania dla europejskiej homologacji pojazdów rolniczych (kategorie R, T, S, C) oraz pojazdów dwukołowych, trzykołowych i czterokołowych (kategoria L). Homologacja europejska dla tych kategorii jest wymagana od 1 stycznia 2018.
Typ pojazdu mechanicznego otrzymuje świadectwo homologacji, kiedy spełniony zostanie szereg tzw. "homologacji cząstkowych", składających się na homologację całopojazdową. Przykładowe homologacje cząstkowe dotyczą badań układu hamulcowego, emisji spalin, hałasu zewnętrznego, rozmieszczenia oświetlenia, mas i wymiarów, kompatybilności elektromagnetycznej (EMC), układu kierowniczego itp.
Istotnym elementem procesu homologacji jest również ocena zgodności produkcji, która polega na sprawdzeniu, czy producent jest w stanie produkować pojazd w sposób powtarzalny i zgodny z homologacją.
Badania homologacyjne mogą przeprowadzać jedynie uprawnione jednostki techniczne. Świadectwo homologacji jest natomiast wydawane przez władzę homologacyjną danego państwa członkowskiego na podstawie badań jednostki technicznej.
„Homologacja typu” oznacza procedurę, w wyniku której państwo członkowskie zaświadcza, że typ pojazdu, układu, części lub oddzielnego zespołu technicznego jest zgodny z odpowiednimi przepisami administracyjnymi i wymaganiami technicznymi.

</doc>
<doc id="484187" url="https://pl.wikipedia.org/wiki?curid=484187" title="Amphichaetodon howensis">
Amphichaetodon howensis

Amphichaetodon howensis – gatunek ryby morskiej z rodziny chetonikowatych (Chaetodontidae) występującej na rafach koralowych Australii i Nowej Zelandii, na głębokościach od 10–150 m.

</doc>
<doc id="484188" url="https://pl.wikipedia.org/wiki?curid=484188" title="Pocisk rakietowy Sea Sparrow">
Pocisk rakietowy Sea Sparrow



</doc>
<doc id="484191" url="https://pl.wikipedia.org/wiki?curid=484191" title="Narciarstwo alpejskie na Zimowych Igrzyskach Olimpijskich 1952">
Narciarstwo alpejskie na Zimowych Igrzyskach Olimpijskich 1952

Konkurencje narciarstwa alpejskiego podczas Zimowych Igrzysk Olimpijskich 1952 w stolicy Norwegii, Oslo rozgrywane były od 14 do 20 lutego 1952 roku. Zjazd i slalom gigant rozegrano w Norefjell, a slalom odbył się w Rødkleiva. Były to jednocześnie 12. Mistrzostwa świata w narciarstwie alpejskim. Po raz pierwszy w historii w programie olimpijskim narciarstwa alpejskiego pojawił się slalom gigant.

</doc>
<doc id="484192" url="https://pl.wikipedia.org/wiki?curid=484192" title="Amphichaetodon melbae">
Amphichaetodon melbae

Amphichaetodon melbae – ryba morska z rodziny chetonikowatych.
Występowanie: wybrzeża Chile

</doc>
<doc id="484194" url="https://pl.wikipedia.org/wiki?curid=484194" title="Poświętna Górka">
Poświętna Górka

Poświętna Górka – niewielkie wzniesienie na południowym skraju Sieradza u zbiegu ulic: Krakowskiego Przedmieścia, Józefa Oxińskiego, Spacerowej, Krasawnej i Browarku.
Nazwa "Poświętna" nasuwa przypuszczenie, iż w czasach przedchrześcijańskich mogło tu istnieć miejsce kultu pogańskiego. Prowadzone w latach 60. i 70. badania archeologiczne dowiodły, iż teren ten był już zasiedlony na początku naszej ery. W 1961 r. odkryto tu ślady osadnicze w postaci ceramiki datowanej na późny okres lateński i wczesny okres rzymski (125 p.n.e. – 178/180 n.e.). W 1965 r. odkryto tu resztki chaty wczesnośredniowiecznej, a w niej duże ilości ceramiki, m.in. fragment dna ze znakiem garncarskim. Prowadząca badania Janina Kamińska z Łodzi przypuszcza, że mogła tu być osada podmiejska lub komora celna. Odkryto tu też ślady osadnictwa nowożytnego w postaci ceramiki, szkła, monetę z 1626 r., a nawet fragmenty wodociągu drewnianego z przełomu XVII/XVIII w.
Najprawdopodobniej już w XIII w. postawiono tu drewniany kościół św. Mikołaja, rozebrany w czasach wojen napoleońskich, wokół którego istniał cmentarz. Kościół ten stał na miejscu neogotyckiej kapliczki św. Kajetana fundowanej pod koniec XIX w. przez Kajetana Trąbczyńskiego – właściciela istniejącego tutaj od 1876 r. browaru. Wspomniany Kajetan Trąbczyński w latach 70. XIX w. wzniósł tutaj neobarokowy pałac, który następnie przeszedł na własność kolejno: Danielewiczów i Andrzejewskich. W 1915 r. pałac ten był siedzibą sztabu wojsk pruskich gen. Woyrscha. W czasie okupacji hitlerowskiej rezydował tu z rodziną dowódca podsieradzkiego poligonu wojsk pancernych. W przeddzień ewakuacji z Sieradza (22 stycznia 1945) Niemcy spalili ten zabytek. Obecnie teren Poświętnej Górki zajmują: Sieradzkie Zakłady Przemysłu Owocowo-Warzywnego "Winekta" i Ośrodek Szkolno-Wychowawczy im. Janusza Korczaka.

</doc>
<doc id="484195" url="https://pl.wikipedia.org/wiki?curid=484195" title="Simon MacCorkindale">
Simon MacCorkindale

Simon Charles Pendered MacCorkindale (ur. 12 lutego 1952 w Ely w Cambridge, stolicy okręgu Cambridgeshire, w Anglii, zm. 14 października 2010 w Londynie) – angielski aktor, reżyser, scenarzysta i producent telewizyjny, teatralny i filmowy.
Życiorys.
Wczesne lata.
Przyszedł na świat w Cambridge w domu Gilliver Mary (z domu Pendered) i Petera Bernarda MacCorkindale. Wychowywał się z bratem Duncanem. Początkowo planował, by – podobnie jak jego ojciec - zostać pilotem samolotu. W latach 1965-1970 uczęszczał do Haileybury College w Hertfordshire. Będąc jeszcze w szkole, MacCorkindale dołączył do Air Training Corps, ale ambicje pójścia za ojcem do Royal Air Force zostały udaremnione, gdy w wieku trzynastu lat pogorszył się jego wzrok. Rozważał potem, czy w przyszłości podjąć pracę ambasadora, lecz ostatecznie zafascynował się teatrem, dramatem klasycznym i reżyserią teatralną. Studiował dramat przy Pracowni Sztuk Teatralnych 68 w Londynie. 
Kariera.
Zadebiutował w spektaklu "A Bequest to the Nation" na scenie przy Teatrze Belgradu w Coventry. Po występach w regionalnych teatrach w Anglii, w 1974 pojawił się na West End w komedii teatralnej "Pigmalion" George’a Bernarda Shawa u boku Aleca McCowena i Diany Rigg. Wyreżyserował takie szekspirowskie spektakle jak "Makbet" czy "Kupiec wenecki".
Jego kinowym debiutem był film sensacyjny "Britannic w niebezpieczeństwie" ("Juggernaut", 1974). Potem pojawił się jako Parys w szekspirowskiej adaptacji telewizyjnej "Romeo i Julia" (1976). Zagrał dwukrotnie na szklanym ekranie postać Lucjusza - w brytyjskim historycznym serialu telewizyjnym "Ja, Klaudiusz" ("I, Claudius", 1976) i biblijnym filmie telewizyjnym Franco Zeffirellego "Jezus z Nazaretu" ("Jesus of Nazareth", 1977).
W 1980 odebrał nagrodę Evening Standard British Film jako nowy obiecujący aktor. Pojawił się w roli Billy’ego Dawsona w operze mydlanej ABC "Dynastia" (1982). Za postać Grega Reardona w operze mydlanej CBS "Falcon Crest" (1984-86) był nominowany do nagrody Soap Opera Digest i zadebiutował jako reżyser kilku odcinków tego serialu. Jako producent filmu "Such a Long Journey" (1998) zdobył nominację do nagrody Genie. W serialu BBC One "Na sygnale" (2002-2008) grał autokratycznego konsultanta klinicznego Harry’ego Harpera, który kierował oddziałem ratunkowym Szpitala Holby City; jako lekarz starej szkoły, doradzał, napominając i uwodząc zarówno koleżanki, jak i pacjentki.
Życie prywatne.
Spotykał się z aktorką Lindą Purl. 10 lipca 1976 poślubił nigeryjską aktorkę Fionę Fullerton, lecz w roku 1982 doszło do rozwodu. 5 października 1984 ożenił się ponownie z angielską aktorką Susan George.
W 2005 u aktora zdiagnozowano raka jelita grubego. Dwa lata później MacCorkindale dowiedział się o przerzutach do płuc. Zmarł 14 października 2010 w Londynie w wieku 58. lat.

</doc>
<doc id="484196" url="https://pl.wikipedia.org/wiki?curid=484196" title="Koronograf">
Koronograf

Koronograf – przyrząd astronomiczny służący do obserwacji korony słonecznej. Jest wyposażony w przesłonę odcinającą światło pochodzące z tarczy Słońca. Dzięki koronografowi możliwa jest obserwacja korony słonecznej niezależnie od momentów całkowitych zaćmień Słońca. Może on także służyć do obserwacji komet znajdujących się blisko Słońca.
Pierwszy koronograf został skonstruowany w 1930 roku przez Bernarda Lyota. Współcześnie przyrządy te są instalowane nie tylko w obserwatoriach naziemnych, ale też na pokładzie sztucznych satelitów i sond kosmicznych. Planowane jest użycie w przyszłości koronografów do bezpośredniej obserwacji planet pozasłonecznych.
Koronografy w Polsce.
W Polsce największy koronograf (średnica obiektywu 53 cm) znajduje się w miejscowości Białków w stacji obserwacyjnej Instytutu Astronomicznego Uniwersytetu Wrocławskiego. Schemat optyczny oraz założenia techniczne konstrukcji koronografu 53-cm opracowali G. H. Nikolsky i A. A. Sazanov, prototypowy instrument wykonano w 1966 roku. Obiektywem głównym jest pojedyncza soczewka o średnicy d = 53 cm i ogniskowej r = 8 m (dla 550 nm). Zastosowano pozaosiowy sztuczny Księżyc. Jest on płaskim, okrągłym metalowym zwierciadłem, którego środek krawędzi roboczej znajduje się dokładnie na osi optycznej teleskopu. Takie umieszczenie sztucznego Księżyca umożliwia prowadzenie obserwacji w warunkach minimalnych aberracji. Koronograf 53 cm przeznaczony jest do prowadzenia fotograficznych (obecnie rejestracja obrazów odbywa się z zastosowaniem kamer CCD) i spektralnych obserwacji struktur w dolnych warstwach atmosfery słonecznej, zarówno na tarczy jak i nad jej brzegiem, z dużą przestrzenną i czasową zdolnością rozdzielczą. Obserwacje prowadzi się w ognisku Coude znajdującym się w pomieszczeniu obserwacyjnym pod koronografem.

</doc>
<doc id="484197" url="https://pl.wikipedia.org/wiki?curid=484197" title="Chelmon marginalis">
Chelmon marginalis

Chelmon marginalis syn. "Chelmo tricinctus" – ryba morska z rodziny chetonikowatych. Hodowana w akwariach morskich.
Występowanie : od zachodnich wybrzeży Australii do Wielkiej Rafy Koralowej i Nowej Gwinei.
Opis.
Zamieszkują przybrzeżne rafy. Pływają zwykle pojedynczo. Wygląd bardzo podobny do "Chelmon rostratus".

</doc>
<doc id="484198" url="https://pl.wikipedia.org/wiki?curid=484198" title="Claudio Lopez">
Claudio Lopez



</doc>
<doc id="484199" url="https://pl.wikipedia.org/wiki?curid=484199" title="Edoardo Ballerini">
Edoardo Ballerini

Edoardo „Edo” Ballerini (ur. 20 marca 1970 w Los Angeles) – włosko-amerykański aktor filmowy, teatralny i telewizyjny, okazjonalnie także reżyser i scenarzysta. Ma podwójne obywatelstwo (amerykańskie i włoskie) i biegle mówi po włosku. Żyje między Los Angeles, Nowym Jorkiem i Londynem.
Życiorys.
Wczesne lata.
Urodził się w Los Angeles, w stanie Kalifornia jako syn amerykańskiej pisarki Julii Ballerini i włoskiego poety Luigiego Balleriniego. W wieku jedenastu lat został zauważony w off-broadwayowskiej sztuce w Nowym Jorku. W 1992 ukończył z honorami wydział anglistki na prywatnej liberalnej uczelni sztuki Wesleyan University w Middletown, w stanie Connecticut. Uczył się aktorstwa w HB Studios i Lee Strasberg Theatre and Film Institute. 
Kariera.
Po gościnnym występie w jednym z odcinków serialu NBC "Prawo i porządek" ("Law &amp; Order", 1995) u boku Jerry’ego Orbacha, zadebiutował na dużym ekranie w biograficznym dramacie kryminalnym "Strzelałam do Warhola" ("I Shot Andy Warhol", 1996) z Lili Taylor, Lothaire Bluteau, Michaelem Imperioli, Stephenem Dorffem, Justinem Therouxem, Lothaire Bluteau i Erikiem Mabiusem.
Występował w kilku częściach "Eugene’a O’Neilla" w Nowym Jorku, Londynie i prowincji miasta. Debiutował jako reżyser teatralny spektaklu "Niemożliwy H.L. Mencken" ("The Impossible H.L. Mencken") w Ensemble Studio Theatre w Nowym Jorku.
Jego ekranowy debiut reżyserski to 15-minutowy dramat "Dobrej Nocy Valentino" ("Good Night Valentino", 2003), który miał swoją premierę podczas Festiwalu Filmowego Sundance 2003 i później był prezentowany przez Kanał Sundance i Film Festival Collections "Shorts! Volume 2" na DVD. Film ten jest złożony do archiwum przy Academy of Motion Picture Arts and Sciences. Edoardo wystąpił w nim w roli legendarnej gwiazdy kina – Rudolpha Valentino. 
Był także autorem scenariusza "The F-Word", koproducentem "Rok i dzień" ("A Year and a Day") z Fairuzą Balk i napisał przedmowę Allana Ellenbergera "Valentino Mystique" (MacFarland Press, 2005).
W roku 2005 pojawił się w filmach: "The F Word" z Joshem Hamiltonem (premiera na Festiwalu Filmowym Tribeca), "El Cortez" z Lou Diamondem Phillipsem i mrocznej komedii "Freezerburn". Wystąpił gościnnie w serialach: NBC "Wydział zabójstw Baltimore 3" ("Homicide: Life on the Street", 1999), ABC "Nowojorscy gliniarze" ("NYPD Blue", 2002), FOX "24 godziny" ("24", 2002), Spelling Television "Czarodziejki" ("Charmed", 2004) i CBS "Bez śladu" ("Without a Trace", 2006). Zagrał rolę Chasa w przejmującym dramacie "Life Is Hot in Cracktown" (2009).

</doc>
<doc id="484200" url="https://pl.wikipedia.org/wiki?curid=484200" title="Chelmon muelleri">
Chelmon muelleri

Chelmon muelleri – gatunek ryby z rodziny chetonikowatych (Chaetodontidae). Bywa hodowana w akwariach morskich.
Występowanie.
rafy koralowe Oceanu Spokojnego w płn. Australii i zach. Papui.
Opis.
Zamieszkują przybrzeżne rafy oraz estuaria. Pływają zwykle w parach. Osiągają ok. 20 cm długości. Żywią się bezkręgowcami.

</doc>
<doc id="484203" url="https://pl.wikipedia.org/wiki?curid=484203" title="Sodar">
Sodar

Sodar (ang. "sound detection and ranging") - instrument badający atmosferę za pomocą rozpraszania fal dźwiękowych na fluktuacjach powietrza (turbulencja atmosferyczna). Instrument służy do badania prędkości wiatru na różnych poziomach. Zawirowania w małej skali poruszają się ze średnim wiatrem i za pomocą analizy zmiany częstotliwości odbitego sygnału można określić prędkość wiatru od lub do anteny z detektorem ustawionych na ziemi (tzw. prędkość radialna). Za pomocą trzech anten (skierowanych w różnych kierunkach), można określić horyzontalną i pionową składową kierunku wiatru i jego prędkość. Sodar jest przykładem instrumentu teledetekcyjnego.

</doc>
<doc id="484204" url="https://pl.wikipedia.org/wiki?curid=484204" title="Żuraw koroniasty">
Żuraw koroniasty



</doc>
<doc id="484206" url="https://pl.wikipedia.org/wiki?curid=484206" title="Robert Choma">
Robert Choma

Robert Jan Choma (ur. 24 czerwca 1963 w Przemyślu) – polski samorządowiec, od 2002 do 2018 prezydent Przemyśla.
Życiorys.
Syn Adolfa. Ukończył studia na Wydziale Prawa i Administracji Uniwersytetu Marii Curie-Skłodowskiej w Lublinie. W latach 1996–1998 był wiceprezydentem Przemyśla, od 1998 do 2001 wiceprezesem Krajowego Urzędu Pracy w Warszawie. W latach 2001–2002 zajmował stanowisko dyrektora Szpitala Wojewódzkiego w Przemyślu.
Działał w PPChD. Z listy AWSP kandydował bez powodzenia do Sejmu w wyborach w 2001. Wybierany kolejno w 2002 i 2006 na prezydenta Przemyśla odpowiednio z ramienia lokalnego komitetu prawicy oraz Prawa i Sprawiedliwości. Został członkiem rady naczelnej Chrześcijańskiego Ruchu Samorządowego.
Został wykluczony z PiS, gdy przyznał, iż w 1983 podpisał zobowiązanie do współpracy z SB. W 2009 sąd lustracyjny uznał za prawdziwe złożone przez niego oświadczenie, w którym Robert Choma zaprzeczył, iż był tajnym i świadomym współpracownikiem służb specjalnych PRL.
W styczniu 2010 znalazł się wśród założycieli i członków zarządu Polski Plus, która we wrześniu tego samego roku uległa samorozwiązaniu. W 2010 został wybrany w pierwszej turze na trzecią kadencję prezydenta Przemyśla jako bezpartyjny kandydat własnego komitetu Regia Civitas, uzyskując ponad 12 tys. głosów (52,15%). W 2014 z powodzeniem ubiegał się o reelekcję, wygrywając w drugiej turze wyborów. W 2018 zrezygnował z ubiegania się o reelekcję w kolejnych wyborach.
W styczniu 2019 został prezesem przedsiębiorstwa PGE Obrót.

</doc>
<doc id="484207" url="https://pl.wikipedia.org/wiki?curid=484207" title="Sokołowe">
Sokołowe

Sokołowe (Falconiformes) – rząd ptaków z podgromady ptaków nowoczesnych Neornithes. 
Charakterystyka.
Rząd sokołowych obejmuje gatunki drapieżne, zamieszkujące cały świat poza Antarktydą. Od przedstawicieli rzędu szponiastych (Accipitriformes) odróżniają je następujące cechy:
Systematyka.
Do rzędu należy jedna rodzina:
U Mielczarka i Cichockiego rodzina sokołowatych klasyfikowana była w podrzędzie sokołowców, w rzędzie szponiastych.

</doc>
<doc id="484208" url="https://pl.wikipedia.org/wiki?curid=484208" title="Czerwonakowate">
Czerwonakowate



</doc>
<doc id="484209" url="https://pl.wikipedia.org/wiki?curid=484209" title="Eve Online">
Eve Online

Eve Online (stylizowana: EVE Online) – gra komputerowa z gatunku MMOG, osadzona w świecie science-fiction, wyprodukowana przez islandzką firmę CCP Games. EVE Online została wydana w Ameryce Północnej i Europie w maju 2003 roku.
22 stycznia 2008 roku ogłoszono, że gra EVE Online będzie dystrybuowana za pośrednictwem Steam. W dniu 10 marca 2009 roku gra trafiła w formie pudełkowej do sklepów, została wydana przez Atari. W lutym 2013 roku ujawniono, że gra posiada 500 tysięcy aktywnych graczy.
11 listopada 2016 roku gra przeszła na model płatności free-to-play z możliwością płacenia subskrypcji miesięcznej wraz z pewnymi ograniczeniami, które zostały poszerzone 5 grudnia 2017 roku.
Od 10 stycznia 2013 roku serwery gry były połączone z serwerem gry Dust 514, gdzie uczestnicy obu gier mogli wchodzić wzajemnie w interakcje, jednakże serwery samego Dust 514 zostały zamknięte 30 maja 2016 roku.
Historia.
Fabuła.
Na Ziemi gwałtownie wzrosła populacja ludzkości. Po wyczerpaniu się większości jej zasobów przez kolejne wieki, ludzkość zaczęła kolonizację reszty Drogi Mlecznej. Ten rozwój doprowadził do pojawienia się konkurencji i walki o dostępne zasoby. Wszystko zmieniło się wraz z odkryciem tunelu czasoprzestrzennego prowadzącego do niezbadanej galaktyki. Nowe miejsce nazwano Nowy Eden (New Eden). Zakładano tam kolonie oraz stworzono bramę międzygwiezdną w celu stabilizacji tunelu. Brama miała połączyć kolonie z resztą cywilizacji ludzkiej. Nazwano ją Eve. Gdy nieoczekiwanie zapadł się naturalny tunel, zniszczył on też bramę. Odciętych od reszty ludzkości i jej dostaw z Ziemi, kolonistów Nowego Edenu pozostawiono samym sobie. Tysiące małych kolonii odciętych od siebie było skazanych na wyginięcie. W ciągu wieków tylko małej garstce potomków kolonistów udało się przetrwać i odbudować ich własne społeczeństwa. Jednak ich wiedza i wspomnienia powoli zupełnie zanikły. To, czy Ziemia istnieje i gdzie jest, pozostało tajemnicą. Przez ten czas wyodrębniło się pięć głównych skupisk ludzkich, każde rosnąc w swoją własną cywilizację. Frakcje znane dzisiaj to: Imperium Amarrskie (Amarr Empire), Państwo Caldaryjskie (Caldari State), Federacja Gallente (Gallente Federation), Republika Minmatar (Minmatar Republic) i Dyrektoriat Jove (Jove Directorate). Poza nimi istniało wiele innych małych niezależnych państewek. Dzień dzisiejszy to relatywny pokój pomiędzy głównymi frakcjami i strach przed poważnymi konsekwencjami wybuchu wielkiej międzygalaktycznej wojny.
Rasy.
Pojęcie rasy i podrasy ma znaczenie dla graczy preferujących rozgrywkę role-playing. Wszystkie rasy maja na starcie równą liczbę 17 punktów w 5 podstawowych atrybutach: pamięci, inteligencji, percepcji, sile woli i charyzmie oraz do dyspozycji kolejne 14 na dowolne rozłożenie. W grze istnieje coś takiego jak „mapowanie neuralne” pozwalające samodzielnie zmieniać liczbę punktów charakterologicznych postaci. Każdy nowy gracz ma na początku dwie możliwości zmiany mapowania. Każde kolejne jest możliwe po roku od daty poprzedniego.
W grze występują 4 główne rasy (grywalne):
Największe imperium w świecie EVE. Imperium ma charakter religijny. Władcą jest Imperator, dla populacji Amarr coś jak personifikacja Boga. Imperatora reprezentuje pięciu Sukcesorów, z których jest on wybierany. Władza Imperatora jest niekwestionowana i bezwzględna, ale archaiczny i biurokratyczny system władzy sprawia, że jest mu ciężko używać swojej władzy. Imperium Amarr było pierwszym ludem, którzy wykorzystał technologie skoków pomiędzy systemami słonecznymi. Umożliwiło im to bardzo szybką ekspansje i napotykając inne rasy, szybko je zniewalały. Niewolnictwo jest wśród Amarr wszechobecne, tolerowane, a nawet promowane. Po wdaniu się w konflikt z Gallente oraz po pojawieniu się rasy Jove, Ammarska ekspansja została znacznie spowolniona. Skorzystali z tego Minmatarowie, którzy po wiekach niewoli zdołali uwolnić się od władania Amarr. Z czasem Amarr nauczyli się powściągliwości, nie są teraz tak agresywną rasą jak wcześniej, choć nadal postrzegają siebie jako rasę najbardziej wpływową w EVE, choćby ze względu na ich liczebność.
Rasa żyjąca według militarnych zasad. Kurczowo bronią swojego stylu życia, a tolerują tylko tych, którzy potrafią się trzymać ich zasad. Caldari wierzą, że człowiek jest tylko małym trybikiem w wielkiej machinie zwanej Państwem. Dyscyplina oraz lojalność są najbardziej cenionymi wartościami według Caldari. Choć ich terytoria nie są tak wielkie jak Amarr lub Gallente, budzą oni lęk i poważanie. Pozbawieni skrupułów, z siłą militarną porównywalną do Amarr, są prawdopodobnie najlepiej zbalansowaną rasą w EVE. Jako że Caldari żyją kapitalizmem, ich gospodarka napędzana jest przez mniejsze korporacje nie powiązane z państwem. Korporacje te są jednak przez państwo chronione, co powoduje, że innym rasom trudno jest dogadywać się z Caldari na scenie politycznej. Korporacje te nie znają granic, jeśli coś przeskrobią zaraz uciekają pod skrzydła militarnej siły Caldari. Jeśli obywatele są posłuszni i wykonują dobrze swoje obowiązki to państwo proponuje im najlepsze warunki życiowe. Zaś dla tych, którym taki rygorystyczny system nie pasuje, życie szybko staje się nie do zniesienia.
Rasa wywodząca się w prostej linii od Francuzów, żyjąca w demokratycznym świecie. Każdy ma o nich swoje własne zdanie, można ich kochać albo nienawidzić, ale nie można ich ignorować. Dla wielu Federacja jest ziemią obiecaną, gdzie każde marzenie może stać się rzeczywistością. Pomimo licznych niepowodzeń w ich długiej historii, Gallente mocno wierzą w wolną wolę i prawa człowieka. Społeczeństwo Gallente jest też bardzo kontrastowe. Wielu najbogatszych ludzi na świecie to Gallente, z drugiej strony zaś liczba najuboższych ludzi sięga milionów. Dzieje się tak dlatego, że liberalne gospodarki oparte na rynku i wolności jednostki, łatwo dają szanse każdemu aby się wspiąć na szczyty, ale tak samo łatwo powodują one spadek na samo dno społecznej drabiny. Początkowo Caldari byli częścią Federacji, ale głębokie różnice i wzajemne animozje spowodowały założenie własnego imperium. Przez pewien czas oba mocarstwa walczyły z sobą, ale ponieważ żadne z nich nie potrafiło uzyskać wystarczającej przewagi, zawarli pokój.
Rasa, która powstała jako ostatnia – po wyzwoleniu się z amarrskiej niewoli. Żyją w plemionach, co potwierdza ich barbarzyńskie korzenie. Dla Minmatar, najważniejszą rzeczą w życiu jest zadbać o siebie na własną rękę, i chociaż krewni i rodzina odgrywają ważną rolę w życiu społecznym, wolą bardziej identyfikować się z klanem lub plemieniem, do którego należą. Większość Minmatar specjalizuje się w jednym obszarze działalności. Podczas gdy ci, którzy mieszkają na planecie mogą skupić się na działalności rolniczej i przemysłowej, inni, którzy podróżują po świecie EVE mogą skoncentrować się na handlu, piractwie czy też czymś innym. Minmatar to najliczniejsza ze wszystkich ras w świecie EVE. Najwięcej jest ich w niewoli amarrskiej, część zamieszkuje terytoria gallentyjskie. Pozostali, nie będąc w żadnej organizacji, żyją wolni na całym świecie, część podróżując w poszukiwaniu pracy, część przechodząc na ciemną stronę prawa. Wiele z większych grup przestępczych w świecie Eve prowadzone są przez Minmatar.
Najbardziej tajemnicza rasa ze wszystkich ludów EVE, ich liczebność to tylko ułamek wszystkich ludzi na świecie, ale ich przewaga technologiczna sprawia, że są poza wszelkimi możliwymi proporcjami porównań. Rasa Jove to rasa ludzka, chociaż wydaje się innym rasom, że tak nie jest. Powodem jest przyjęcie inżynierii genetycznej jako sposobu na wszelkie problemy trapiące ludzkość. Jove jest tajemnicze i trudne do zrozumienia. Z tego powodu pozostaje zamknięte dla innych ras i niewielu obcokrajowców przebywało w ich imperium.
Rozgrywka.
Zarys gry.
Akcja gry dzieje się w odległej przyszłości. Gracz kieruje statkiem kosmicznym na obszarze całego Wszechświata, obejmującego ponad 7500 układów słonecznych, w których poza planetami i księżycami można znaleźć też stacje kosmiczne, tunele czasoprzestrzenne (wormhole) czy pasy asteroidów. Znaczna większość systemów jest połączona między sobą bramami gwiezdnymi (jump gates).
W grze uczestnik może wykonywać wiele profesji. Poza popularnymi zajęciami jakimi są wykonywanie misji dla agentów NPC lub też bycie górnikiem i wydobywanie rud czy też lodu z pasów asteroid, profesjami mogą być też: bycie piratem, łowcą głów, handlowcem, producentem czy naukowcem, można się zająć eksploracją czy też po prostu polować na statki NPC.
Cechy szczególne.
Interakcje graczy w świecie EVE Online można określić jako PvP. W każdym miejscu przestrzeni kosmicznej gracz jest narażony na potencjalny atak innego gracza, jak i sam może zaatakować każdego. W zależności jednak od miejsca i sytuacji, atakujący statek musi się liczyć z konsekwencjami. Jedynym bezpiecznym miejscem, gdzie gracza nie spotka atak ze strony innego, jest stacja.
Akcja gry odbywa się na tylko jednym serwerze (Tranquility), co oznacza, że wszyscy gracze znajdują się w tym samym Wszechświecie. Aktualny rekord wynosi 63170 zalogowanych osób. Serwer jest wyłączany raz dziennie od 11.00 do 11:15 godziny czasu UTC+0:00.
Cała rozgrywka i każda droga do pośredniego czy też jakiegoś końcowego celu jest nieliniowa, jest określana jako sandbox. Twórcy gry nawiązują również do efektu motyla, gdzie wykonywana czynność ma wpływ nie tylko na swój rozwój, ale również na innych graczy i ich korporacje. Każda postać ma pełny wachlarz możliwości, co do wyboru swojego przyszłego kierunku, w którym chce się udzielać. Nie ma sztywnych narzuconych ram czy schematów, według których gracz musiałby się poruszać aby osiągnąć swój cel.
W EVE nie ma typowego awansu kierowanej postaci o kolejny poziom. Kierowana postać rozwija się poprzez wpajanie (trenowanie) kolejnych umiejętności, które po pewnym czasie się aktywują. Gracz nie zdobywa doświadczenia poprzez zabijanie kolejnych wrogów, a poprzez mijający czas. Trenowanie postaci dzieje się również kiedy gracz nie jest zalogowany.
Ważnym aspektem gry są korporacje. Są to kontrolowane przez graczy (lub w mniejszej liczbie przez komputer) firmy, odpowiedniki gildii w grach fantasy. Korporacje w EVE Online mają złożoną strukturę, z hierarchią i podziałem na role, z niezależnym finansowaniem czy też audytem. Dlatego dobrze zorganizowane korporacje graczy zajmują najczęściej regiony z dużymi zasobami naturalnymi, w strefach niekontrolowanych przez komputer. Korporacje, chcąc dominować lub działać wspólnie na większym obszarze, mogą tworzyć alianse, których również budowa jest złożona.
Rynek (market), czyli miejsce sprzedaży przedmiotów jest zależny i prawie cały kontrolowany przez graczy. Uczestnicy gry, czy to indywidualnie czy w ramach korporacji, są zobligowani do zdobywania surowców niezbędnych do produkcji. Około 95% wszystkich przedmiotów występujących w grze pochodzi z tej produkcji.
Polityka.
Gracz od momentu utworzenia postaci jest w korporacji NPC. Wykonując misje dla agentów swojej, sprzymierzonej rasy poprawia swoje stosunki (standings) z nimi, ale pogarsza je jednocześnie dla ras wrogich. Gracz może też wykonywać misje przeciwko własnej rasie. Złe stosunki z daną rasą mogą skutkować niemożliwością wykonywania jakichkolwiek misji dla agentów tych korporacji czy też wykonywania operacji w regionach kontrolowanych przez daną rasę. Gracz może również zaciągnąć się do milicji dowolnej rasy, co skutkuje byciem atakowanym przez armię przeciwnej rasy.
Większość świata gry jest kontrolowana przez korporacje i sojusze graczy, mogących zakładać własne placówki (Outpost), przejmować na własność placówki innych korporacji i w rezultacie dążyć do dominacji nad systemem słonecznym, konstelacją czy nawet regionem. Oprócz obszarów kontrolowanych przez główne frakcje (rasy) oraz graczy, istnieją też tereny z korporacjami pirackimi NPC, które walczą ze wszystkimi. Korporacje takie sprawują kontrolę nad niektórymi systemami słonecznymi. Mimo że nie można być członkiem takiej korporacji, można pracować dla pirackich agentów.
Ekonomia.
Jednostką monetarną jest ISK (Interstellar Kredit). System ekonomiczny w Eve prawie cały jest w rękach graczy. Jedynie kilka przedmiotów (m.in. implanty, blueprinty, czyli oryginalne specyfikacje techniczne statków i modułów, oraz skillbooki, czyli książki umiejętności) nie mogą być wytwarzane przez graczy, są one rozprowadzane przez NPC.
Badania i produkcja.
Prawie każda rzecz dostępna w Eve Online musi zostać zbudowana przez gracza. Podstawowym materiałem sa minerały pochodzące z rud wydobywanych przez górników na pasach asteroid. Inne elementy pochodzą z ekstrakcji materiałów z planet i księżyców. Wszystkie te materiały w trakcie procesu technologicznego ulegają czasami kilkakrotnie różnym rodzajom przeróbki. Do stworzenia modułu czy statku jest potrzebna specyfikacja techniczna (blueprint) danego przedmiotu. Pewna część przedmiotów wymaga też dodatkowych badań. Badany jest sam blueprint, którego późniejsza produkcja, po odpowiednich modyfikacjach daje w efekcie ulepszony produkt. Warto nadmienić, że wszystko odbywa się w czasie, o ile podstawowe przedmioty można wytworzyć w ciągu kilku minut czy godzin, bardziej złożone badania i późniejsza produkcja jest liczona w tygodniach i miesiącach.
Handel.
Sposobów, w jakich można obracać towarami jest kilka. Głównym miejscem handlu jest market, gdzie każdy może kupić i sprzedać prawie wszystko. Handel tutaj jest uzależniony jedynie geograficznie, zakupu czy sprzedaży można dokonać tylko w regionie, w którym się aktualnie przebywa. Ceny są w całkowity sposób formowane poprzez zasady popytu i podaży. Taki typ otwartego systemu handlu daje możliwość spekulacji rynkowych. Liczba wszystkich przedmiotów dostępnych w grze sięga wielu tysięcy, każdy ma swoje miejsce na markecie i do każdego są dołączone podstawowe narzędzia analizy technicznej, jak np. średnie ruchome, wartości min-max czy też kanał Donchiana, wszystko z podziałem na okresy czasowe.
Każdym dostępnym przedmiotem na rynku oraz pozostałą częścią niedostępnych tam towarów można handlować przy pomocy systemu kontraktowego. Tutaj, dwie zainteresowane osoby czy też korporacje zawierają publiczny lub prywatny kontrakt na dany towar, gdzie jedna ze stron podaje towar jaki chce kupić lub sprzedać a druga realizuje taki kontrakt płacąc za niego. Istnieje też rodzaj usługi transportowej, gdzie gracz zainteresowany przemieszczeniem towarów z jednej stacji czy systemu do innej, tworzy kontrakt publiczny na transport, ustalając w nim gratyfikację po zakończeniu transportu.
Wymianę handlową mogą dokonywać również dwie zainteresowane osoby, będąc na tej samej stacji w oknie wymiany handlowej.
Spekulacje rynkowe.
CCP Games wprowadzając kolejne dodatki, zmieniając tym samym istniejący świat, powoduje fluktuajce na globalnym rynku. W historii cen można znaleźć znaczne wzrosty i spadki cen niektórych artykułów, co w kolei rzeczy powoduje wzrost czy też spadek cen innych, zależnych artykułów. W wielu przypadkach można dostrzec duże różnice cen niektórych towarów podstawowych, jak np. minerały, sięgające nawet kilkuset procent w skali kilku miesięcy.
Bezpieczeństwo.
Systemy słoneczne mają różne poziomy bezpieczeństwa ("security status"), które są oznaczone liczbowo w zakresie od -1.0 do 1.0. Istnieją 4 podstawowe typy systemów słonecznych:
Griefing.
Gra koncentruje się na wolności w podejmowaniu wyborów i dlatego często pojawiają się zachowania, które są niedozwolone w innych tego typu grach. Do zachowań takich należy okradanie innych graczy, wyłudzanie, powodowanie, że kosztowny statek gracza razem z wartościowym towarem na pokładzie zostaje zniszczony przez znacznie większą flotę statków innych graczy czy też w końcu poprzez wystawianie lub też podmianę kontenerów w przestrzeni kosmicznej (can flipping). Zabezpieczenie przed takim zachowaniem leży po stronie osoby potencjalnie narażonej na taki czyn i w wielu przypadkach to osoba poszkodowana jest jednocześnie winna. Jednak długotrwałe nękanie czy też skoncentrowanie się na wyniesieniu z takiego czynu korzyści materialnych jest nielegalne.
Statki.
Jedynym ze sposobów na przemieszczanie się w EVE Online, poza poruszaniem postacią we własnej kwaterze na stacjach, jest pilotowanie statku. Wszystkich rodzajów statków w grze jest blisko 200, w większości przypadków w każdej rasie jest po jednym odpowiedniku każdego statku. Gracz po wyuczeniu odpowiednich umiejętności może latać każdym z tych statków niezależnie od rasy. Każdy statek ma też swoje własne przeznaczenie.
Generalnie statki można podzielić ze względu na rodzaj kadłuba, począwszy od najmniejszych:
Każdy powyższy rodzaj zawiera w sobie kolejne podziały i tu statki można podzielić według jego przeznaczenia:
Część z tych statków ma mniejsze i większe odpowiedniki w zależności od zadań jakie stawia przed sobą gracz. Do tego dochodzą jeszcze specjalne statki frakcyjne i pirackie dostępne tylko w specjalnych sklepach frakcyjnych oraz w systemie handlu kontraktowego. Zadania dla tych statków są ukierunkowane w jednym, specyficznym celu.
Statki w świecie EVE poruszają się dwoma rodzajami prędkości: zwykłą (poniżej prędkości światła) oraz prędkością warp. Pierwsza służy do przemieszczania się w miejscu wykonywania swojego zadania (misje, wydobywanie rud itp.) druga służy do przemieszczania się pomiędzy bramami czy stacjami w jednym systemie. Do przemieszczania się pomiędzy systemami służą bramy międzygwiezdne (jump gates). Można również się przemieszczać na większe odległości niż jeden system, sięgając nawet kilku lat świetlnych. Do takich skoków służą m.in. ulepszone rodzaje frachtowców czy lotniskowce.
Wyposażenie.
Wszystkie statki oprócz promów i frachtowców można uzupełnić w różnego typu i przeznaczenia moduły. Statki, mające przypisane specjalne zadania we flocie, są wyposażone w odpowiedni sposób na potrzeby wykonywanych zadań. Statki można jednak wyposażać w dowolny sposób, ale trzeba wziąć pod uwagę ich parametry takie jak np. moc sieci elektrycznej (power grid), moc procesora (CPU), pojemność kondensatora (capacitor), ilość i wielkość odpowiednich slotów na osadzenie modułów. Poza takimi typowymi parametrami, statki mają jeszcze wiele innych, żeby wymienić tylko te ważniejsze: pojemność tarcz energetycznych i opancerzenia (shield, armor), maksymalna prędkość, maksymalna odległość namierzania, modyfikator zwinności (agility), liczba namierzanych celów, czas ładowania tarcz i inne.
Na wyposażeniu statków są setki różnorakich modułów służącym różnym celom:
O ile większość modułów można użyć na każdym statku, o tyle są takie, które działają tylko na statkach o danym przeznaczeniu, takie jak np.: systemy maskowania (cloak), moduły na statkach wydobywczych (strip miner) czy też systemy wspomagające działania we flocie (gang assist).
Produkcja.
CCP jako producent i wydawca gry ogłosił wydanie EVE Online na 6 maja 2003 r. Gra miała pozwolić 100 tys. graczy grać na jednym serwerze, nikt wcześniej nie miał takiej liczby użytkowników. Dodatkowo gra była uruchamiana jednocześnie na obu kontynentach: w Europie i w Stanach Zjednoczonych. Pierwsze doniesienia prasowe miały miejsce już w październiku i listopadzie 2002 roku kiedy EVE była już przygotowana do trzeciej fazy testowania wersji beta. W tym czasie zarejestrowanych do testowania tej wersji było ponad 85 tys. chętnych oraz kolejne 50 tys. do testowania jeszcze przed oficjalnym wydaniem. Dziennie w tym okresie grę testowały tysiące graczy, fani utworzyli już ponad 300 stron internetowych na jej temat. Reynir Hardarsson, dyrektor artystyczny i założyciel CCP mówił: "Nasz zespół jest bardzo podekscytowany implementacją ważnych szczegółów i kończeniem głównych etapów technologicznych. Jak mówi znane powiedzenie „mały krok dla człowieka...”".
Usługodawcą EVE Online była islandzka firma telekomunikacyjna Iceland Telecom, dostęp do serwera w Londynie umożliwiła firma Cable &amp; Wireless. W styczniu 2003 roku CCP ogłosiła, że testy wchodzą w kolejną fazę, EVE będzie używać Microsoft DirectX 9.0 pozwalając grać na kilku monitorach. 12 marca ogłoszono, że tytuł EVE Online stał się marką towarową i nabrał praw autorskich i gra zaczęła być dystrybuowana poprzez bezpośrednie ściąganie z internetu. Gra była początkowo rozprowadzana również w sprzedaży detalicznej, miało to miejsce na początku jej pojawienia się na rynku, płyty w dość szybkim tempie jednak zniknęły z półek. Kolejne wydania były rozprowadzane w Europie, Ameryce Płn. i Azji przez firmę Atari.
W czerwcu 2006 roku rozpoczęto beta testy serwera gry w Chinach. Kod pomiędzy serwerem Serenity (obsługującym Chiny) oraz Tranquility (obsługującym resztę świata) jest zsynchronizowany, tak aby rozwój oprogramowania był dystrybuowany równo pomiędzy oboma serwerami.
Rozszerzenia.
W większości dodatków CCP wprowadzało wiele różnych udoskonaleń w już istniejącej rozgrywce, ale również nierzadko wiele nowości. W prawie każdym dodatku ma miejsce optymalizacja podstawowych systemów rozgrywki, ulepszenie wydajności i zmniejszenie występowania lagu. Wszystkie dodatki i rozszerzenia są darmowe.
Odbiór.
Pierwsze wydanie EVE Online Second Genesis zostało przyjęte przez krytyków w dość zróżnicowanych ocenach. W Metacritic gra otrzymała 69%, GameRankings niecałe 75% zaś GameSpot przyznał 6.6 pkt. Z drugiej strony gra otrzymała wiele ocen powyżej 90% w lokalnych serwisach w Wielkiej Brytanii, Finlandii, Szwecji, Estonii czy w Stanach Zjednoczonych. Powodem takiego stanu rzeczy był fakt, iż gra była dość nowatorska, ale posiadała wiele niedopracowanych kwestii. Kolejne dodatki postawiły już EVE w znacznie lepszym świetle: Metacritic 90%, Gamefocus: 95%, GameStar: 5/6. W serwisie Gry-Online gra została oceniona na 8,6.
Gra w swojej historii zdobyła ponad 40 różnego rodzaju nagród, żeby wymienić tylko te ostatnie:
Subskrypcja.
W listopadzie 2016 roku podczas wydania rozszerzenia "Ascension" udostępniona została darmowa wersja gry, bez ograniczeń czasowych, jakie miały miejsce wcześniej. By mieć jednak możliwość korzystania z wszystkich możliwości rozgrywki, należy uiszczać miesięczny abonament poprzez tradycyjne systemy płatności lub też poprzez walutę w grze.
Subskrypcję gry można opłacać przy pomocy tradycyjnych sposobów płatności: karta kredytowa, PayPal, WebMoney, paysafecard i EVE Time Code (kody są dostępne w wielu sklepach online). Istnieje też możliwość zakupu kolejnego miesiąca poprzez kupienie na markecie w grze tzw. PLEX-a (Pilot Licence EXtension) przy pomocy waluty z gry (ISK). PLEXa można też nabyć poza grą, kupując go online na stronie gry, a następnie go wykorzystać w grze przedłużając sobie jej czas, można też go po prostu sprzedać w grze innemu graczowi.
RMT (Real Money Trading) jest zakazany przez EULA EVE Online, tak więc sprzedawanie PLEX, ISK, kont, statków itd. za prawdziwe pieniądze (poprzez np. Allegro.pl lub eBay) grozi zbanowaniem konta.
Muzyka.
Ścieżkę dźwiękową do gry napisał Jón Hallur znany też pod pseudonimem RealX. Jest to 67 utworów z gatunku muzyki elektronicznej i ambientu i jest ona dostępna na licencji Creative Commons. Poza standardową listą utworów odtwarzanych w czasie gry, istnieje też możliwość stworzenia własnej listy, lub też uruchomienia internetowej stacji radiowej "EVE Radio", nadającej w jakości 128 kbps.
Magazyn E-ON.
EON jest oficjalnym kwartalnikiem EVE Online. Magazyn zawiera blisko 100 stron, na których można znaleźć wywiady, zapowiedzi, poradniki i opowiadania, których tłem są wydarzenia z gry. CCP opublikowało już ponad 20 wydań. Magazyn jest dostępny tylko poprzez Internet i jest rozprowadzany przez angielskiego wydawcę MMM Publishing. Pierwszy kwartalnik ujrzał światło dzienne jesienią 2005 roku.
Silnik.
Gra wykorzystuje silnik "Carbon Engine", który obsługuje między innymi platformy Windows i Mac OS. Pierwszym momentem wykorzystania jest dodatek "Trinity", w każdym kolejnym dodatku gry silnik był modyfikowany i ulepszany.

</doc>
<doc id="484211" url="https://pl.wikipedia.org/wiki?curid=484211" title="Pierre Woodman">
Pierre Woodman

Pierre Woodman (ur. 29 kwietnia 1963 w Owernii) – francuski fotograf, reżyser, producent filmowy i aktor filmów pornograficznych. Nazwisko Woodman w rzeczywistości jest pseudonimem, pochodzącym z czasów dzieciństwa, gdy mieszkał w lesie. Jego szkolni koledzy nazywali go „człowiekiem lasu”, a następnie pseudonim został skrócony do „The Woodman”. W Stanach Zjednoczonych jego imię ma podwójne znaczenie z silnym podtekstem seksualnym: „drewno” (wood) jest rozumiane jako „erekcja” w wyrażeniach takich jak „drewno poranne”.
Życiorys.
Wczesne lata.
Urodził się w Owernii, w centralnej Francji w skromnej rodzinie. Jako trzynastolatek, wymienił na koszulkę skradzioną broszurę z filmem porno z sex shopu. W wieku 14 lat po raz pierwszy nawiązał kontakt seksualny, a jako 15-latek po raz pierwszy miał seks analny ze starszą dziewczyną.
W wieku szesnastu lat dorabiał jako barman, sprzedawca i magazynier. Mając siedemnaście lat wstąpił do armii.
Kariera.
W wieku osiemnastu lat przeniósł się na kilka miesięcy z rodzinnej Owernii do Paryża, gdzie spotkał reżysera porno Michela Ricauda. W 1983, mając 19 lat został zawodowym policjantem i przez cztery lata pracował w Paryżu. Podczas pobytu w Las Vegas romansował z córką policjanta Jennifer Marie Massoli, która potem została amerykańską aktorką filmów porno.
W 1986 rozpoczął karierę jako fotograf mody dla różnych magazynów, takich jak „Vogue”, „Blast”, „Issue” czy „Numero”. W 1988 jako fotograf podjął współpracę z Markiem Dorcelem. W 1989 został fotoreporterem nowo powstałego magazynu erotycznego „Hot Video” i wziął udział w filmie Video Marc Dorcel "Szantaż kobiet" ("Chantage De Femmes", 1989) z Christophe Clarkiem, a na początku lat 90. tworzył castingi dla Michela Ricauda do jego filmów.
W tym samym czasie szwedzki biznesmen Berth Milton Jr. przejął firmę swojego ojca Bertha Miltona Sr., publikującą „Private Magazine” od 1965, pierwszy na świecie kolorowy magazyn pornograficzny. Milton przeniósł firmę ze Sztokholmu do Barcelony, zaczął skupiać się na produkcjach wideo, a później filmach prezentowanych w Internecie, szukając kogoś, kto nadałby tradycyjnemu, ale przestarzałemu tytułowi - nowy, bardziej nowoczesny wygląd. W kwietniu 1991 Pierre Woodman miał swoją pierwszą sesję porno dla Private Media Group, a w 1992 podpisał umowę na wyłączność jako producent. Dzięki jego staraniom wytwórnia filmów pornograficznych Private stała się jedną z wiodących firm w branży porno.
W latach 1992–2000 dla Private wyreżyserował wysokobudżetowe produkcje: dwuczęściowy "Żigolo" ("The Gigolo", 1995) oraz trylogię "Wieżowiec" ("Tower", 1995) nawiązującą do dreszczowca Phillipa Noyce’a "Sliver", "Piramida" ("Pyramid", 1996; dochód: 1,2 mln$) i "Tatiana" (1998, 1999; dochód: 600 000 $) i "Riwiera" (2001, dochód: 450 000 $).
W 1999 zaczął realizować sceny filmowe w stylu gonzo w serii "Superfuckers". Pod koniec 1999 otrzymał propozycję współpracy od Larry’ego Flynta, właściciela wydawnictwa Larry Flynt Publications (LFP) i wydawcy "Hustler Magazine". W 2000 podpisywał umowę o pracę z Hustlerem.
Wystąpił w hiszpańskim filmie "Dziwka" ("Yo puta"/"The Life: What's Your Pleasure?", 2004) wg powieści Isabel Pisano z Denise Richards, Daryl Hannah i Joaquimem de Almeidą.
W latach 2005–2006 związał się ponownie z Private. Z budżetem 540 tys. euro zrealizował trylogię "Sex City" (2006), pornograficzną wersję "" Roberta Rodrigueza wg trzech komiksów Franka Millera z serii "Sin City". Po pięciu tygodniach film stał się najlepiej sprzedającym się w historii pornobiznesu. W sierpniu 2006 z budżetem w wysokości 800 tys. euro podjął się realizacji megaprodukcji kolejnej trylogii "Xcalibur: The Lords of Sex" (2007), pornograficznej wersji filmu fantasy "Excalibur", gdzie wzięło udział 40 aktorek i 35 aktorów. Film przyniósł nagrody Ninfa 2007 na Festiwalu Kina Erotycznego w Barcelonie w kategorii „Najlepsza scenografia” dla Thomasa Scriffony i „Najlepsza gwiazdka” za rolę przyjaciółki Zeliny dla Divinity Love.
W 2006 został szefem własnej wytwórni Woodman Entertainment, która zlokalizowana jest w centrum Barcelony. Od 25 do 28 marca 2009 gościł w Bułgarii na Sofia Eros Show 2009.
W 2009 stacja telewizyjna HBO zrealizowała film dokumentalny "A Pierre Woodman-sztori". Wziął udział w filmie Christophera Clarka "DXK" ("DXK, David Sex King", 2011), inspirowanym oskarżeniem o napastowanie seksualne Dominique’a Strauss-Kahna, oraz krótkometrażowym filmie fantasy "Notre héritage" ("Our Legacy", 2016), prezentowanym na festiwalu w Berlinie 2016.
Jako zaciekły przeciwnik piractwa, w sierpniu 2015 w hotelu Ramada w Balatonfüred na Węgrzech, podczas międzynarodowego kongresu młodzieży, Pierre Woodman wraz z członkami UNICEF zorganizował konferencję na temat zakazu bezpłatnej pornografii i przemocy w sieci, która ma druzgocący wpływ na nieletnich, głównych widzów bezpłatnych stron z treściami dla dorosłych.
Casting X.
W 1992 zapoczątkował realizację swojej serii castingów dla Private, ilustrowanej wywiadami i pokazującej kulisy kręcenia filmów pornograficznych. Wyprodukował ponad 170 płyt DVD ze swojej serii Casting X z udziałem aktorek porno z całego świata, ze Stanów Zjednoczonych, ale głównie z Europy Wschodniej z Węgier, Czech i Rosji. W jego produkcjach Casting X wzięły udział m.in.: Anita Blond (1994), Anita Dark (1994), Sophie Evans (1997), Nikki Anderson (1997), Silvia Saint (1998), Rita Faltoyano (1999), Monique Covét (1999), Dora Venter (1999), a także rzeczniczka łotewskiego rządu Laimdota Straujuma pod pseudonimem Jena Tamulevicha (1999), Angel Dark (2002), Liliane Tiger (2003), Angel Wicky (2010), Gina Gerson (2011), Daisy Marie (2011), Alexis Texas (2011), Little Caprice (2012), Marica Hase (2012), Misha Cross (2013), Adriana Chechik (2015), Bonnie Rotten (2015), Tori Black (2016), Natasha Starr (2016), Natalia Starr (2016), Jynx Maze (2017), Lana Rhoades (2017), Naomi Woods (2017), Gina Valentina (2017) i Riley Reid (2018).
Jednak produkcje Casting X Woodmana były przedmiotem wielu kontrowersji, a jego przeciwnicy oskarżali Woodmana o wywieranie presji psychicznej oraz przemocy fizycznej na modelkach, aby skłonić je do tworzenia treści. W 2013, po emisji filmu dokumentalnego na temat Woodmana, magazyn „Le Tag Parfait” opublikował artykuł, w którym Woodwan został oskarżony o zmuszanie, przekupywanie i bicie w celu popełnienia niechcianych czynności seksualnych. W 2017 Lana Rhoades na Twitterze ujawniła, że Woodman próbował zmusić ją do robienia rzeczy, na które wcześniej się nie zgodziła na planie filmowym.
Życie prywatne.
Był trzykrotnie żonaty, ma czworo dzieci (najmłodsze urodzone 30 marca 2021). Rozwiedziony z aktorką porno Tanią Russof. Od 2002 związany z węgierską aktorką porno Sophie Paris.

</doc>
<doc id="484213" url="https://pl.wikipedia.org/wiki?curid=484213" title="Hubara arabska">
Hubara arabska

Hubara arabska ("Chlamydotis macqueenii") – gatunek dużego ptaka z rodziny dropi (Otididae). Narażony na wyginięcie.
Systematyka.
Hubara arabska jest gatunkiem monotypowym. Dawniej była klasyfikowana jako podgatunek hubary saharyjskiej – "Chlamydotis undulata macqueenii", jednakże w 2002 po przeprowadzeniu badań genetycznych stwierdzono, iż należy ją uznać za oddzielny gatunek. Różnice występują m.in. w głosie oraz w zachowaniach godowych. Hubara arabska jest ponadto nieco większa i ma nieco jaśniejsze oraz bardziej jednolite upierzenie na grzbiecie.
Zasięg występowania.
Zamieszkuje Bliski Wschód i Półwysep Arabski oraz Iran, Pakistan i Kazachstan po Mongolię i północne Chiny. Północna część populacji wędrowna. Zimuje na wybrzeżach Zatoki Perskiej oraz w Iranie i Indiach. Wyjątkowo zalatuje do Polski.
Status i ochrona.
Międzynarodowa Unia Ochrony Przyrody (IUCN) klasyfikuje hubarę arabską jako gatunek narażony (VU, "Vulnerable") od 2014 roku, kiedy to uznała ją za odrębny gatunek. Liczebność światowej populacji w 2014 roku szacowano na około 78 960 – 97 000 osobników. Globalny trend liczebności populacji uznawany jest za spadkowy.
W Polsce podlega ścisłej ochronie gatunkowej.

</doc>
<doc id="484216" url="https://pl.wikipedia.org/wiki?curid=484216" title="Makbet">
Makbet

Makbet () – tragedia Williama Shakespeare’a napisana około roku 1606, należy do najczęściej wystawianych i adaptowanych sztuk szekspirowskich, jest również najkrótszą tragedią jego autorstwa.
Sztuka oparta została na przekazach historycznych dotyczących króla szkockiego Makbeta spisanych w kronice Raphaela Holinsheda (ok. 1570–1577), a pośrednio na kronice "Historia gentis Scotorum" (1527) Hectora Boece (która była źródłem dla Holinsheda).
Na język polski tłumaczony był "Makbet" wielokrotnie, m.in. przez Stanisława Egberta Koźmiana, Józefa Paszkowskiego, Leona Ulricha, Jana Kasprowicza, Krystynę Berwińską i Jerzego Sitę, lecz według krytyków, takich jak Jan Kott czy Tadeusz Łomnicki, najlepiej przetłumaczył go Stanisław Barańczak.
Na scenie polskiej "Makbet" został po raz pierwszy wystawiony w roku 1812 w teatrze Wojciecha Bogusławskiego.
Sztuka jest archetypiczną opowieścią o niebezpieczeństwach związanych z żądzą władzy i zdradą przyjaciół. Obecny jest w niej wątek charakterystyczny dla średniowiecznego moralitetu: główny bohater ulega pokusie władzy, następuje jego stopniowy upadek moralny, aż do zbrodni, która pociąga za sobą kolejne, nie mija go jednak kara – traci wewnętrzny spokój i poczucie sensu życia.
Fabuła.
Król Dunkan jest władcą Szkocji. Za jego panowania państwo rozwija się, wojsko zwycięża wrogów, mimo że zdarzają się zdrajcy (jak tan Kawdoru). Makbet, krewny króla, wraz z przyjacielem, Bankiem, są walecznymi żołnierzami odnoszącymi sukcesy (na wojnie z Norwegią), patriotami.
Po bitwie pod Fortes Makbet i Banko spotykają trzy wiedźmy. Wiedźmy pozdrawiają Makbeta tytułując go tanem Glamis, tanem Kawdor i przyszłym królem. Banko zostaje nazwany „ojcem królów”. Makbet jest zaskoczony. W chwili kiedy czarownice mówią te słowa jest już tanem Glamis (tytuł odziedziczył po ojcu), jednak nie posiada tytułu tana Kawdor, a tym bardziej króla. Po zniknięciu czarownic, zjawiają się królewscy posłańcy, którzy informują Makbeta, że w uznaniu jego zasług król mianuje go tanem Kawdor. Od tego czasu Makbet zaczyna poważniej traktować słowa czarownic.
Mimo wewnętrznych oporów Makbet pod dużym wpływem swojej żony, Lady Makbet, zwabia Dunkana (który ma do niego pełne zaufanie) w pułapkę – do swojego zamku w Inverness i tam pozbawia go życia. O królobójstwo oskarżeni zostają królewscy strażnicy, następnie zabici przez Makbeta. Jednak syn Dunkana – Malkolm, a także tanowie – Makduf i Lennox zaczynają coś podejrzewać i w obawie o swoje życie uciekają za granicę. Następnie odbywa się koronacja królobójcy.
Coraz bardziej odchodzący od zmysłów Makbet zleca zamordowanie Banka i jego syna, Fleance’a. Banko ginie, ale Fleance’owi udaje się uciec. Makbet zaczyna mieć zwidy, ukazuje mu się duch Banka. Wyrusza do wiedźm żądając kolejnych przepowiedni. Te odpowiadają mu, że "nie zginie z ręki człowieka zrodzonego z kobiecego łona" i "Nie tknie Makbeta żaden cios morderczy, Póki Las Birnam ku Dunzynańskiemu Wzgórzu nie pójdzie walczyć przeciw niemu", co uspakaja królobójcę. Dalsze przepowiednie dotyczące potomstwa Banka są niejasne, następnie wiedźmy znikają.
Z rozkazu Makbeta giną żona i dzieci Makdufa, przez co synowie Dunkana decydują się powrócić z Anglii do Szkocji i odzyskać tron. Lady Makbet podobnie jak mąż zaczyna tracić zmysły i popełnia samobójstwo. Tymczasem Malkolm i Makduf gromadzą wojska w okolicy zamku dunzynańskiego i lasu Birnam. Malkolm rozkazuje każdemu żołnierzowi zerwać pojedynczą gałązkę, aby wraz z nią maszerował w stronę zamku. Ma to wprowadzić w błąd co do liczby żołnierzy. Żołnierze Makbeta oświadczają mu, że to Las Birnam ich zaatakował. Dochodzi do bitwy. Podczas walki Makdufa z Makbetem ten drugi zostaje pokonany. Królobójca przypomina Makdufowi o przepowiedni, że nie miał zginąć z ręki człowieka zrodzonego z kobiecego łona, na co Makduf odpowiada, że przyszedł na świat poprzez cesarskie cięcie i to jego dotyczy przepowiednia. Makbet zostaje zabity, a jego głowa zostaje nadziana na pal. Władzę obejmuje Malkolm – prawowity król.

</doc>
<doc id="484217" url="https://pl.wikipedia.org/wiki?curid=484217" title="Jasmine Byrne">
Jasmine Byrne

Jasmine Byrne (ur. 23 stycznia 1985 w Riverside) – amerykańska aktorka pornograficzna.
Życiorys.
Wczesne lata.
Urodziła się w Riverside w stanie Kalifornia jako najmłodsza z dziewięciorga rodzeństwa. Jej rodzina była pochodzenia indyjskiego, meksykańskiego i południowoazjatyckiego. Jej matka to Meksykanka urodzona i wychowana w Meksyku, jej ojciec to Meksykanin urodzony i wychowany w Los Angeles.
W szkole średniej grała w softball, piłkę nożną i koszykówkę. Planowała wstąpić do United States Marine Corps, ale ostatecznie podjęła pracę w Home Depot. Pracowała również w dziale obsługi klienta w sklepie odzieżowym, jako kasjerka w sklepie z narzędziami oraz jako kelnerka.
Kariera.
W wieku 19 lat rozpoczęła karierę w przemyśle porno. Jej pierwszym filmem była produkcja Red Light District "Young Tight Latinas 6" (2004), gdzie wzięła udział w scenie z Michaelem Stefano. 
W lutym 2005 wystąpiła w programie Howarda Sterna, gdzie promowała swój najnowszy film.
W 2006 została nominowana do nagrody AVN Award w pięciu kategoriach: „Najlepsza nowa gwiazdka”, „Najlepsza scena seksu analnego” w "Angels of Debauchery 4" (2005) z Markiem Ashley, „Najlepsza scena seksu grupowego” w "Jail Bait" (2004) z Erikiem Everhardem, Johnem Strong i Steve’em Holmesem, „Najlepsza złośnica” w "Bet Your Ass 3" (2005), „Najlepsza scena seksu triolizmu” w "Innocence: Wild Child" (2004) z Jeanem Val Jeanem i Mario Rossi.
W 2007 zdobyła trzy nominacje do AVN Award w kategoriach: „Najlepsza wykonawczyni”, „Najlepsza złośnica” w "Jack’s Playground 31" (2006) oraz „Najlepsza scena seksu grupowego – wideo” w "Gangbanger’s Ball" (2006) z takimi wykonawcami jak Otto Bauer, Ben English, Benjamin Brat, Steve Holmes, Joel Lawrence, Chris Charming, Brian Pumper, Erik Everhard, Reno, Sascha, Arnold Schwartzenpecker i Nathan Threat.
W 2009 była nominowana była do Adult Video News Awards w dwóch kategoriach: „Najlepsza cena seksu samych dziewczyn” w "Babes Illustrated 17" (2008) z Evą Angeliną, Sammie Rhodes, Vic Sinister i Starlą Sterling oraz „Najlepsza cena seksu grupowego” w "Flesh Hunter 10" (2007) z takimi wykonawcami jak Scott Lyons, Brett Rockman, Arnold Schwartzenpecker i Mark Wood.

</doc>
<doc id="484219" url="https://pl.wikipedia.org/wiki?curid=484219" title="Pensetnik dwuoki">
Pensetnik dwuoki

Pensetnik dwuoki, pensetnik pomarańczowopręgi ("Chelmon rostratus") – gatunek ryby morskiej z rodziny chetonikowatych (Chaetodontidae). Hodowana w akwariach morskich.
Występowanie.
Morze Andamańskie i Ocean Spokojny od Wysp Nansei do Australii. Zamieszkują przybrzeżne rafy na głębokościach od 1–25 m oraz estuaria. 
Opis.
Na jasnym tle rozmieszczone są pionowe, pomarańczowe pręgi. U podstawy płetwy grzbietowej występuje tzw. "fałszywe oko" (stąd nazwa gatunkowa) – jest to forma mimikry. Mocno wydłużony pyszczek ryby funkcjonuje jak penseta, stąd jej nazwa rodzajowa.
Pensetniki pływają pojedynczo lub w parach. Osiągają około 20 cm długości. Żywią się bezkręgowcami. Są rybami terytorialnymi.

</doc>
<doc id="484220" url="https://pl.wikipedia.org/wiki?curid=484220" title="Eve online">
Eve online



</doc>
<doc id="484222" url="https://pl.wikipedia.org/wiki?curid=484222" title="Pensetnik pomarańczowopręgi">
Pensetnik pomarańczowopręgi



</doc>
<doc id="484224" url="https://pl.wikipedia.org/wiki?curid=484224" title="Anna Stępniewska">
Anna Stępniewska

Anna Gadt, właściwie Anna Stępniewska (ur. 12 maja 1981) – polska wokalistka jazzowa. Pedagożka Instytutu Jazzu Akademii Muzycznej im. Karola Szymanowskiego w Katowicach.
Życiorys.
Edukacja.
W wieku dziewięciu lat rozpoczęła naukę w Państwowej Szkole Muzycznej w Kutnie, w której ukończyła z wyróżnieniem klasę fortepianu. Jest pedagogiem Instytutu Jazzu Akademii Muzycznej im. Karola Szymanowskiego w Katowicach. W 2013 uzyskała stopień doktora w dyscyplinie: wokalistyka jazzowa. Temat pracy doktorskiej: „Literackie znaczenie tekstu, a praktyczne zastosowanie w muzyce jazzowej” (promotorka – Henryka Januszewska-Stańczyk).
Kariera.
Jako studentka zdobyła główną nagrodę w takich konkursach i festiwalach jazzowych, jak m.in.: Międzynarodowe Spotkania Wokalistów Jazzowych (2001) oraz XXXII Old Jazz Meeting (2002). Zwycięstwo na festiwalu w 2001 umożliwiło jej występ w Muzycznym Studiu Polskiego Radia im. Agnieszki Osieckiej. W tym czasie zaprezentowała się także podczas takich widowisk, jak m.in. Sopot TOPtrendy Festiwal oraz Festiwal Polskiej Piosenki w Opolu. W 2001 na Międzynarodowych Warsztatach Jazzowych w Puławach poznała Szymon Makohin oraz Michała Jabłońskiego, z którymi dwa lata później założyła zespół Fizz The Fire. We wrześniu 2004 wystąpiła podczas warszawskiego Smart Jazz Festiwal, a w marcu kolejnego roku zagrała w Sali Kongresowej, gdzie została zaproszona przez brytyjski zespół The Brand New Heavies. W 2005 zagrała podczas Blueboat Jazz Festiwal w Niemczech, a rok później – na Saulkrasti Jazz Festiwal na Łotwie.
W 2006 otrzymała główną nagrodę podczas międzynarodowego konkursu wokalistów jazzowych podczas festiwalu Jazz Stuggle. W kwietniu 2007 zdobyła nagrodę podczas 43. Festiwalu Jazzowego "Jazz nad Odrą" we Wrocławiu. We wrześniu była jednym z gości muzycznych na Festiwalu Jazz Forum, zatytułowanym "Ci, na których liczymy". W 2008 została trenerką wokalną w programie telewizji Polsat "Jak oni śpiewają". W lipcu wystąpiła podczas festiwalu Szczecin Music Fest, na którym zagrała jako support amerykańskiej wokalistki – Suzanne Vegi. Pod koniec sierpnia 2008 wydała debiutancki album pt. "Na mojej drodze", która otrzymała nominację do nagrody Fryderyka w kategorii "Jazzowy Fonograficzny Debiut Roku". W 2009 została kierownikiem muzycznym formacji Jazz City Choir.
Kilka miesięcy po śmierci swojej matki postanowiła występować na scenie pod jej nazwiskiem – Gadt. Pod koniec listopada 2010 wydała swój drugi album studyjny pt. "Still I Rise", który – według niej – jest „sentymentalną podróżą pośród repertuaru ukochanych wokalistek”, takich jak Dianne Reeves, Joni Mitchell, Cassandra Wilson, Shirley Horn. 
W sierpniu 2013 wystąpiła podczas koncertu charytatywnego wieńczącego festiwal Jarmark Św. Jacka. W listopadzie wydała swój trzeci album studyjny, zatytułowany "Breathing", na którym zagrało RGG Trio, tj. Garbowski, Gradziuk i Łukasz Ojdana. Jak wyznała w jednym z wywiadów, tytuł płyty symbolizuje „początek i koniec Życia i tworzenia własnej historii, legendy, kształtowania siebie”. Jak dodała: "To (...) owoc zderzenia dwóch bardzo silnych przeżyć – śmierci mojej Mamy, której nazwisko przyjęłam jako swój pseudonim oraz narodzin mojego syna". Krążek promowała singlem „You”. 1 sierpnia 2014 wzięła udział w spektaklu "Pamiętnik z powstania warszawskiego" wystawianym w Sali pod Liberatorem Muzeum Powstania Warszawskiego. Zapis audiowizualny ze sztuki ukazał się w formie albumu DVD.
W 2015 wystąpiła w roli Elli w operze "Czarodziejska Góra" skomponowanej przez Pawła Mykietyna. W maju 2016 pojawiła się gościnnie w utworach z płyty "Trik" zespołu Nash. Gadt zaśpiewała i napisała muzykę do kilku umieszczonych na płycie piosenek. W lipcu wystąpiła wraz z innymi wokalistami podczas koncertu "Wierzę w Boże Miłosierdzie" na Światowych Dniach Młodzieży, wykonując piosenkę "Indescribable" z repertuaru Chrisa Tomlina. Jesienią Gadt uczestniczyła w Polish Stage w ramach European Jazz Conference.
W 2017 wydała czwarty album studyjny pt. "Renaissance". W ramach promocji zagrała koncerty w Polsce i za granicą (m.in. we Francji, w Słowacji, Szwajcarii i Ukrainie). 25 stycznia 2017 album został wydany na rynku europejskim przez słowacką wytwórnię Hevhetia. W 2018 powróciła do formuły kwartetu, wydała album pt. "Mysterium Lunae", który miał swoją europejską premierę 7 marca 2018. W tym samym miesiącu uzyskała nominację do nagrody Fryderyk 2018 w kategorii "Artysta Roku".

</doc>
<doc id="484227" url="https://pl.wikipedia.org/wiki?curid=484227" title="Velma Dinkley">
Velma Dinkley

Velma Dinkley – postać z serii seriali i filmów Scooby Doo.
Jest najmłodszą, bo 15- lub 16-letnią, a zarazem najmądrzejszą i najsprytniejszą członkinią Tajemniczej Spółki. Velma ma bordowe włosy, nosi okulary, ubiera się w pomarańczowy sweter i podkolanówki, a także czerwoną, krótką spódniczkę oraz czerwone buty. Cierpi na klaunofobię od dnia piątych urodzin.
W jej rolę w filmach fabularnych wcieliła się Linda Cardellini i Hayley Kiyoko, a w serialach animowanych dubbingują ją:
Krewni.
Najbliższa rodzina
Dalsi krewni

</doc>
<doc id="484233" url="https://pl.wikipedia.org/wiki?curid=484233" title="Łyżwiarstwo figurowe na Zimowych Igrzyskach Olimpijskich 1952">
Łyżwiarstwo figurowe na Zimowych Igrzyskach Olimpijskich 1952

Łyżwiarstwo figurowe na Zimowych Igrzyskach Olimpijskich 1952 – jedna z dyscyplin rozgrywanych podczas igrzysk w dniach 16–21 lutego 1952 w Oslo, w Norwegii. Zawody odbyły się w trzech konkurencjach: solistów, solistek, par sportowych.

</doc>
<doc id="484237" url="https://pl.wikipedia.org/wiki?curid=484237" title="Pogórze Rożnowskie">
Pogórze Rożnowskie

Pogórze Rożnowskie (513.61) – mezoregion geograficzny w południowej Polsce.
Pogórze Rożnowskie leży bezpośrednio na północ od zachodniej części Beskidu Niskiego. Maksymalna szerokość pogórza dochodzi do 20 km. Czasami zaliczane jest do Pogórza Ciężkowickiego. Najwyższym wzniesieniem jest Dąbrowska Góra (583 m) nad Jeziorem Rożnowskim.
Topografia.
Od zachodu graniczy z Pogórzem Wiśnickim (granicę stanowi dolina Dunajca), od wschodu z Pogórzem Ciężkowickim (rozdziela je dolina Białej). Granicę północną trudniej wyznaczyć jednoznacznie, dlatego umownie przyjmuje się, że przebiega wzdłuż linii kolejowej Kraków – Tarnów. Ma ona zaledwie 6 km długości. Granica południowa biegnie od Grybowa tylko na krótkim odcinku linią kolejową Grybów – Nowy Sącz, dalej północno-wschodnimi podnóżami Rosochatki i Jodłowej Góry, które należą już do Beskidu Niskiego, oraz obrzeżem Kotliny Nowosądeckiej. W najszerszym miejscu Pogórze Rożnowskie w kierunku równoleżnikowym ma szerokość 20 km. 
Region cechuje się urozmaiconą rzeźbą, wysokimi wzniesieniami oraz głęboko wciętymi dolinami Dunajca, Białej i ich dopływów. Wysokość wierzchowin na działach wodnych przekracza 500 m n.p.m. Niektóre ze wzniesień na tych wierzchowinach mają charakter małych gór, np. Dąbrowska Góra (583 m), Kobylnica (582 m) i inne. Większe z wierzchowin to:
Opis regionu.
W obrębie regionu znajdują się dwa zbiorniki wodne: Jezioro Rożnowskie (16,9 km²) i Jezioro Czchowskie (3,5 km²), ich lokalizacje w krętej, przełomowej dolinie Dunajca nadaje regionowi szczególne walory krajobrazowe. Jedynym miastem w całości leżącym na Pogórzu Rożnowskim jest Zakliczyn, na granicy regionu znajdują się Bobowa i Grybów.
Przyroda należy do średnio przekształconych w wyniku działalności człowieka. W użytkowaniu przeważają pola uprawne i łąki, lasy zachowały się na bardzo stromych stokach. Na najlepiej zachowanych obszarach regionu utworzono Ciężkowicko-Rożnowski Park Krajobrazowy. Istnieją dwa rezerwaty przyrody – Diable Skały i Styr. Z ciekawszych pomników przyrody warto wymienić skałę Wieprzek i Diable Boisko.

</doc>
<doc id="484239" url="https://pl.wikipedia.org/wiki?curid=484239" title="Aleksandra Ziolkowska-Boehm">
Aleksandra Ziolkowska-Boehm



</doc>
<doc id="484247" url="https://pl.wikipedia.org/wiki?curid=484247" title="Brytyjska Inwazja">
Brytyjska Inwazja



</doc>
<doc id="484249" url="https://pl.wikipedia.org/wiki?curid=484249" title="Stanisław Haller von Hallenburg">
Stanisław Haller von Hallenburg



</doc>
<doc id="484250" url="https://pl.wikipedia.org/wiki?curid=484250" title="Jacek Ciecióra">
Jacek Ciecióra

Jacek Antoni Ciecióra (ur. 19 czerwca 1956 w Sanikach) – polski polityk, rolnik, samorządowiec, poseł na Sejm II kadencji.
Życiorys.
Absolwent Wyższej Szkoły Pedagogicznej w Częstochowie, Z zawodu rolnik prowadzący własne gospodarstwo rolne. Był posłem II kadencji wybranym w okręgu piotrkowskim z listy Polskiego Stronnictwa Ludowego (1993–1997). Pracował w różnych zespołach i komisjach sejmowych (m.in. jako przewodniczący Polsko-Tureckiej Grupy Parlamentarnej). Bezskutecznie kandydował ponownie do Sejmu w 1997 i 2001.
W 2002 został radnym powiatu radomszczańskiego. W latach 2002–2005 był etatowym członkiem zarządu powiatu, następnie do 2006 wicestarostą. Opuścił w międzyczasie PSL. W 2006 ponownie uzyskał mandat radnego powiatu z ramienia Radomszczańskiego Porozumienia Społecznego, którego został prezesem. W 2010 bez powodzenia ubiegał się o reelekcję. Powrócił do rady powiatu w 2014, nie utrzymał mandatu w 2018. W 2021 zasiadł w radzie nadzorczej spółki SIM Śląsk.
Syn Tadeusza. Ojciec polityka Krzysztofa Ciecióry.
Odznaczenia.
W 2000 otrzymał Złoty Krzyż Zasługi.

</doc>
<doc id="484251" url="https://pl.wikipedia.org/wiki?curid=484251" title="Ustnikowate">
Ustnikowate



</doc>
<doc id="484256" url="https://pl.wikipedia.org/wiki?curid=484256" title="Dnes">
Dnes



</doc>
<doc id="484259" url="https://pl.wikipedia.org/wiki?curid=484259" title="Chetoniki">
Chetoniki



</doc>
<doc id="484260" url="https://pl.wikipedia.org/wiki?curid=484260" title="Teatr KTO">
Teatr KTO

Teatr KTO – teatr założony przez studentów Uniwersytetu Jagiellońskiego w Krakowie w roku 1977. 
1 stycznia 2005 roku Teatr KTO uzyskał status Teatru Miejskiego. Do roku 2016 siedziba teatru znajdowała się przy ul. Gzymsików 8 w Krakowie. Od roku 1985 grupa Teatru KTO uprawia również teatr uliczny nawiązujący do tradycji teatru jarmarcznego, kuglarskiego, wędrownego, a więc tradycji europejskiej teatru średniowiecznego. Teatr ten z doświadczeń scenicznych, ale także z eksperymentów z teatrem ulicznym, wykształcił specyficzny język przekazu teatralnego, którego tworzywem jest ciało aktora, ruch, głos, muzyka, a w bardzo ograniczonym wymiarze słowo. 
Teatr KTO, prezentował swe przedstawienia na najważniejszych festiwalach teatralnych w Polsce, a także Albanii, Austrii, Belgii, Białorusi, Brazylii, Bułgarii, Chorwacji, Czechosłowacji, Francji, Gruzji, Hiszpanii, Holandii, Iranie, Kolumbii, Korei Południowej, Kostaryce, Litwie, Meksyku, Niemczech, Norwegii, Portugalii, Rosji, Rumunii, Słowacji, Stanach Zjednoczonych, Szwecji, Tunezji, Ukrainie, Węgrzech, Wielkiej Brytanii, Włoszech. Ponad dwa miliony widzów na całym świecie uczestniczyło w przedstawieniach teatru, tych scenicznych repertuarowych i tych okazjonalnych, prezentowanych tylko raz. Dyrektorem teatru jest Jerzy Zoń.
Teatr KTO jest organizatorem Międzynarodowego Festiwalu Teatrów Ulicznych ULICA.
Od roku 2016 ma siedzibę przy ul. Krowoderskiej 74.

</doc>
<doc id="484263" url="https://pl.wikipedia.org/wiki?curid=484263" title="Makbet (ujednoznacznienie)">
Makbet (ujednoznacznienie)



</doc>
<doc id="484264" url="https://pl.wikipedia.org/wiki?curid=484264" title="Kuskokwim">
Kuskokwim

Kuskokwim – żeglowna rzeka w stanie Alaska. Uchodząca do Morza Beringa. Źródła znajdują się w górach łańcucha górskiego Alaska. Jej długość wynosi 1130 km, a powierzchnia dorzecza 130 tys. km².
Ważniejsze miasta nad rzeką to: Kwethluk i McGrath.

</doc>
<doc id="484265" url="https://pl.wikipedia.org/wiki?curid=484265" title="Grzegorz VI (antypapież)">
Grzegorz VI (antypapież)

Grzegorz VI – antypapież w okresie od maja do grudnia 1012 roku.
Życiorys.
Po śmierci papieża Sergiusza IV doszło do konfliktu dwóch patrycjuszowskich rodzin rzymskich. Krescencjusze wysunęli papieską kandydaturę Grzegorza, natomiast Tuskulańczycy – Teofilakta. Teofilat, który przyjął imię Benedykta VIII został konsekrowany na papieża, ale Grzegorz nie dał za wygraną i ogłosił się również papieżem – Grzegorzem VI. Nie mogąc zająć Rzymu, udał się do króla niemieckiego Henryka II. Cesarz nie uznał jednak żądań Grzegorza VI i uznał za prawowitego papieża, Benedykta VIII.

</doc>
<doc id="484266" url="https://pl.wikipedia.org/wiki?curid=484266" title="Szczeciozęby">
Szczeciozęby



</doc>
<doc id="484267" url="https://pl.wikipedia.org/wiki?curid=484267" title="Koreccy herbu Pogoń Litewska">
Koreccy herbu Pogoń Litewska

Koreccy herbu Pogoń Litewska ("Pogonia") – ród książęcy, którego kolebką był zamek w Korcu na Wołyniu.
Ród książąt Koreckich wywodzi się od wielkiego księcia litewskiego Olgierda – syna Giedymina. Butaw syn Olgierda (przyjął na chrzcie imię Dymitr) oprócz włości na Litwie, otrzymał ziemie na Wołyniu, nad Korcem i w miejscu, gdzie rzeka ta wpada do Słuczy, wybudował zamek warowny nazwany Korcem. Dymitr zginął w walce z Tatarami w 1399, w bitwie nad Worsklą. Według niektórych historyków Butaw nie był synem Olgierda, ale jego bratem. Sami Koreccy twierdzili, że są potomkami Olgierda i pisali się Olgierdowicz Korecki. Kasper Niesiecki twierdzi, że widział to w wielu dokumentach z epoki. O Olgierdowym pochodzeniu świadczą także napisy nagrobne, m.in. na nagrobku Samuela Koreckiego wyryto napis: "Clara ducum soboles, Olgerdi sanguine Cretus Princeps". Syn Dymitra Butawa, Aleksander Olgierdowicz książę Korecki i jego syn Wasyl (Bazyli) wymienieni są na przywileju im danym od księcia Świdrygiełły.
Książę Iwan Korecki, syn Bazylego, namiestnik krasnosielski, żonaty z księżną "Bazylissą" Hlebowiczówną, miał pięciu synów. Dwóch z nich, Lew i Aleksander polegli bezpotomnie w bitwie z Tatarami pod Sokalem. Koreccy posiadali niemal cały północno-wschodni narożnik Wołynia, a także rozległe włości w powiatach bracławskim i kijowskim.

</doc>
<doc id="484270" url="https://pl.wikipedia.org/wiki?curid=484270" title="Komórki chromochłonne">
Komórki chromochłonne



</doc>
<doc id="484272" url="https://pl.wikipedia.org/wiki?curid=484272" title="David Morrissey">
David Morrissey

David Mark Morrissey (ur. 21 czerwca 1964 w Liverpoolu) – angielski aktor, reżyser i scenarzysta.
Życiorys.
Wczesne lata.
Urodził się w dzielnicy Liverpoolu – Everton jako najmłodszy z czworga dzieci Joan i Joe Morrisseyów. Jego ojciec był szewcem, podczas gdy jego matka pracowała dla firmy zajmującej się handlem detalicznym i zakładami piłkarskimi Littlewoods. Miał dwóch starszych braci – Tony’ego i Paula oraz starszą siostrę Karen. Dorastał w Knotty Ash.
Po raz pierwszy zainteresował się kinem po obejrzeniu filmu "Kes". Następnie stał się niezwykle entuzjastycznie nastawiony do oglądania filmów, telewizji i musicali. W wieku 11 lat wystąpił jako Strach na Wróble w szkolnym przedstawieniu "Czarnoksiężnik z Krainy Oz". Jego ojciec zmarł, gdy miał 15 lat. Rok później ukończył katolicką szkołę średnią dla chłopców De La Salle Academy w Liverpoolu i mając 16 lat rozpoczął pracę w teatrze w Wolverhampton, gdzie do jego obowiązków należało kierowanie scenografią i kostiumami.
Kariera.
W liceum związał się z Everyman Youth Theatre, gdzie zadebiutował na scenie w spektaklu "Fighting Chance" u boku Iana Harta i Cathy Tyson. W wieku 19 lat, on i Hart zostali obsadzeni w serialu Channel 4 "Jedno lato" ("One Summer", 1983) o dwóch nastoletnich uciekinierach z Liverpoolu, który przyniósł im uznanie w całym kraju. 
Studiował w Royal Academy of Dramatic Art (RADA), a następnie występował w Royal Shakespeare Company i Teatrze Narodowym. W dramacie kryminalnym Petera Greenawaya "Wyliczanka" ("Drowning by Numbers", 1988) wystąpił jako Bellamy, niefortunna ofiara małżeństwa.
W 1996 zadebiutował jako scenarzysta filmu krótkometrażowego "The Barber Shop", a dwa lata potem wyreżyserował krótkometrażowy dramat "A Secret Audience". Założył własną firmę producencką Tubedale Films, która koprodukowała m.in. nagrodzony komediodramat Patrice’a Leconte’a "L’homme du train" (2002) z udziałem Jeana Rocheforta i Johnny’ego Hallydaya. W dramacie telewizyjnym Stephena Frearsa "The Deal" (2003) zagrał ministra skarbu, Gordona Browna.
Wzbudził sensację swoją decyzją, kiedy zagrał postać zatrudnionego przez Scotland Yard psychiatry, dr. Michaela Glassa, który pada ofiarą intryg pisarki i niebezpiecznej uwodzicielki w kontynuacji dreszczoca erotycznego "Nagi instynkt 2" (2006) z Sharon Stone. Jest jedną z ważniejszych postaci w serialu "Żywe trupy", w którym w 3. sezonie zagrał „Gubernatora” – psychopatycznego i despotycznego przywódcę miasteczka Woodbury w postapokaliptycznym świecie.
Życie prywatne.
W 1993 poznał Esther Freud, powieściopisarkę, prawnuczkę sławnego twórcy psychoanalizy, Zygmunta Freuda i córkę brytyjskiego artysty malarza, Luciana Freuda. Po ponad 13 lat znajomości, wzięli ślub 12 sierpnia 2006 podczas ceremonii na molo w Southwold. Mają dwóch synów – Albiego (ur. 1995) i Gene’a (ur. 2004) oraz córkę Annę (ur. 1998). Morrissey i Freud rozstali się w 2020.
Jest kibicem Liverpoolu F.C.

</doc>
<doc id="484274" url="https://pl.wikipedia.org/wiki?curid=484274" title="Fikoerytryna">
Fikoerytryna

Fikoerytryna (gr. "phýkos" – trawa morska, wodorost, "erythrós" – czerwony) – czerwony barwnik, występujący u krasnorostów, kryptofitów i sinic. Barwnik jest kompleksem chromoforu nazywanego fikoerytrobiliną i białka. Fikoerytryna wchodzi w skład fikobilisomów.

</doc>
<doc id="484275" url="https://pl.wikipedia.org/wiki?curid=484275" title="Krajowa Rada Ministrów">
Krajowa Rada Ministrów

Krajowa Rada Ministrów (KRM) – część Rządu Rzeczypospolitej funkcjonująca na terenie okupowanego kraju jako nadrzędna struktura cywilna Polskiego Państwa Podziemnego (PPP).
Powstała 26 lipca 1944 roku w oparciu o dekret Prezydenta RP o tymczasowej organizacji władz na terytorium Rzeczypospolitej. Do tego czasu funkcjonowała jako Delegatura Rządu Rzeczypospolitej na Kraj. Na jej czele stanął Jan Stanisław Jankowski "Soból" w randze wicepremiera Rządu RP, a jego zastępcami w randze ministrów zostali: Stanisław Jasiukowicz, Adam Bień oraz Antoni Pajdak. Radę podzielono na departamenty, będące odpowiednikami przedwojennych urzędów centralnych administracji państwowej. Jej utworzenie związane było z przygotowywanym zakończeniem działalności legalnych organów państwa polskiego w konspiracji i miało na celu zademonstrowanie wobec aliantów pełni praw Rządu RP na uchodźstwie do objęcia władzy w wyzwolonej spod okupacji Polsce. Do najważniejszych decyzji podjętych przez KRM należało zatwierdzenie projektu powstania warszawskiego.
W praktyce KRM nie odgrywała większej roli politycznej z uwagi na malejące znaczenie rządu RP na uchodźstwie w koalicji antyhitlerowskiej oraz coraz głębszą infiltrację struktur Polskiego Państwa Podziemnego przez Sowietów. Ostatecznie zakończyła ona swoją działalność 28 marca 1945 roku, kiedy to NKWD aresztowało w Pruszkowie członków KRM. Następnego dnia przewieziono ich do Moskwy, gdzie w przeprowadzonym w czerwcu tegoż roku pokazowym procesie szesnastu, w oparciu o sfałszowane dowody, zostali skazani na kary więzienia. Pozostający na wolności członkowie władz PPP w kwietniu 1945 r. podjęli decyzję o nieodtwarzaniu KRM ze względu na zagrożenie ze strony Sowietów i brak realnych możliwości wpływu na sytuację w Polsce.

</doc>
<doc id="484278" url="https://pl.wikipedia.org/wiki?curid=484278" title="Shadows Collide with People">
Shadows Collide with People

Shadows Collide With People – czwarty studyjny album Johna Frusciante wydany w 2004 roku. Album stanowi ujście dla energii, jaką odzyskał artysta, gdy wyszedł z uzależnienia od narkotyków. Od strony technicznej album jest jednym z najlepiej nagranych w jego dyskografii. Frusciante podczas nagrywania skorzystał z pomocy swoich przyjaciół m.in. Flea i Chada Smitha (obaj Red Hot Chili Peppers), Josha Klinghoffera oraz Omara Rodrigueza (z zespołu Mars Volta).

</doc>
<doc id="484279" url="https://pl.wikipedia.org/wiki?curid=484279" title="Rhys Ifans">
Rhys Ifans

Rhys Ifans, właśc. Rhys Owain Evans (ur. 22 lipca 1967 w Haverfordwest) – brytyjski aktor i muzyk. Laureat nagrody BAFTA TV za rolę komika Petera Cooka w filmie telewizyjnym Channel 4 "Nie tylko ale zawsze" ("Not Only But Always", 2004). Nominowany do nagrody BAFTA dla najlepszego aktora drugoplanowego i nagrody Satelity dla najlepszego aktora drugoplanowego za rolę Spike’a, współlokatora Hugh Granta w komedii romantycznej Rogera Michella "Notting Hill" (1999). Był także nominowany do Teen Choice Awards jako najlepszy filmowy czarny charakter za rolę Curta Connorsa w filmie "Niesamowity Spiderman" (2012).
Życiorys.
Urodził się w Haverfordwest, w hrabstwie Pembrokeshire, w Walii jako syn Beti-Wyn (z domu Davies), nauczycielki przedszkola, i Eurwyna Evansa, nauczyciela szkoły podstawowej. Wychowywał się w Ruthin wraz z młodszym bratem Llŷrem (ur. 1968). Mając 13 lat zmienił swoje nazwisko na „Ifans” i został wokalistą grupy rockowej Super Furry Animals. Po ukończeniu High School Ysgol Maes Garmon w Mold i Guildhall School of Music and Drama, porzucił Walię i wyjechał do Londynu. 
Początkowo grał na scenie w przedstawieniach: "Hamlet" w Theatr Clwyd, "Sen nocy letniej" w Regent’s Park Theatre i "Volpone" w Royal National Theatre. Przez 18 miesięcy występował w National Theatre w Manchesterze. Został dostrzeżony na dużym ekranie ze swoim młodszym bratem Llyrem w wyreżyserowanym przez Kevina Allena komediodramacie "Twin Town" (1997). Wystąpił też w filmie "" (2010) w roli Ksenofiliusa Lovegooda.

</doc>
<doc id="484283" url="https://pl.wikipedia.org/wiki?curid=484283" title="Komórki serii APUD">
Komórki serii APUD



</doc>
<doc id="484284" url="https://pl.wikipedia.org/wiki?curid=484284" title="Peter Ljung">
Peter Ljung

Peter Ljung (ur. 30 października 1982 w Växjö) – szwedzki żużlowiec, tryumfator Drużynowego Pucharu Świata w roku 2003 z Vojens.
Trzykrotnie zdobył brązowe medale indywidualnych mistrzostw Szwecji, w latach 2013, 2015 oraz 2018.

</doc>
<doc id="484286" url="https://pl.wikipedia.org/wiki?curid=484286" title="Korzec (miasto)">
Korzec (miasto)

Korzec (ukr. Корець, "Koreć") – miasto na Ukrainie, centrum rejonu koreckiego w obwodzie rówieńskim. Miejscowość położona jest na Wołyniu, 65 km od Równego.
Miasto było dawniej rezydencją magnaterii polskiej.
Główne zakłady to cukrownia i zakład produkujący wyroby z tworzyw sztucznych.
Historia.
W średniowieczu wchodziło w skład ziem Drewlan. Pierwsza wzmianka z 1150 r. Po podziale Wołynia dostało się w ręce książąt Koreckich. Po śmierci ostatniego Koreckiego miasto przeszło do Leszczyńskich, a po nich do Czartoryskich. Prywatne miasto szlacheckie położone było w XVI wieku w województwie wołyńskim.
Książę Józef Klemens Czartoryski założył tu w 1783 fabrykę porcelany, której pierwszym dyrektorem został Franciszek Mezer. Fabryka spłonęła na jesieni 1796, jednak już pod koniec 1797 wznowiła działalność i funkcjonowała do 1832 r. Porcelana korecka zyskała sobie sławę w całej Polsce, wysoko oceniano ją praktycznie od początku istnienia fabryki. Prócz manufaktury porcelany Józef Czartoryski zlokalizował również w Korcu produkcję pasów kontuszowych („pasy koreckie”) oraz mebli.
W II RP siedziba gminy w powiecie rówieńskim województwa wołyńskiego. Miasto było w 3/4 zamieszkiwane przez ludność żydowską (prawie 5 tys. w 1937 roku) a także przez Polaków i Ukraińców.
Podczas II wojny światowej Żydów w Korcu spotkała zagłada. Wkrótce po wkroczeniu Wehrmachtu do miasta (lipiec 1941) ukraińscy nacjonaliści dokonali pogromu, podczas którego zabito kilku Żydów, rabowano żydowskie mienie i spustoszono synagogi. W nieustalonym czasie podczas okupacji niemieckiej doszło także do akcji niemieckich żołnierzy i policjantów, którzy zmuszali rabinów do wyniesienia Tory na ulicę i spalenia jej. Ci, którzy odmówili wykonania rozkazu, byli rozstrzeliwani. Żydów w Korcu eksterminowano w czterech "akcjach": w lipcu 1941 (120 zabitych przedstawicieli inteligencji), 20 sierpnia 1941 (350 zabitych mężczyzn), 21 maja 1942 (2,5 tys. ofiar) oraz 25 września 1942 (2 tys. ofiar). Tym samym zlikwidowano tutejsze getto. Dwie największe egzekucje zostały dokonane przez SD z Równego przy pomocy niemieckiej żandarmerii i ukraińskiej policji.
Latem 1943 r. w wyniku niemieckich aresztowań została rozbita siatka konspiracyjna AK w Korcu (w sile 2 plutonów). 6 października 1943 Ukraińska Powstańcza Armia spaliła w znacznym stopniu miasto; liczby ofiar ataku nie ustalono.
W 1989 liczyło 9437 mieszkańców.
W 2013 liczyło 7388 mieszkańców.

</doc>
<doc id="484287" url="https://pl.wikipedia.org/wiki?curid=484287" title="Leicester City F.C.">
Leicester City F.C.

Leicester City Football Club – angielski klub piłkarski, mający swoją siedzibę w Leicester, grający na King Power Stadium. Od sezonu 2014/2015 występuje w Premier League po zdobyciu mistrzostwa Football League Championship w sezonie 2013/2014. Mistrz Anglii w sezonie 2015/2016.
Klub został założony w 1884 roku jako Leicester Fosse, grał na boisku w pobliżu Fosse Road. Nazwa Leicester City została przyjęta w 1919 roku. W 1891 drużyna przeniosła się na Filbert Street, gdzie grała przez 111 lat, zanim w 2002 roku przeprowadziła się na Walkers Stadium (Obecnie King Power Stadium).
Pierwszym sukcesem klubu było zajęcie pierwszego miejsca w rozgrywkach drugiej ligi angielskiej (obecnie Football League Championship) w 1925 roku, czego dokonał później jeszcze pięciokrotnie. Leicester trzykrotnie zwyciężał w Pucharze Ligi Angielskiej (najwięcej razy spośród klubów które nigdy nie wygrały Pucharu Anglii), a także jeden raz w Football League One (trzecia klasa rozgrywkowa). W sezonie 2013/2014 wygrali rozgrywki Championship, a w 2016 roku zdobyli mistrzostwo Anglii.
Historia.
Klub został założony w 1884 roku przez grupę chłopców ze Szkoły Wyggeston jako Leicester Fosse. W 1890 dołączył do The Football Association. W 1891 roku klub dołączył do Midland League, a następnie w 1894 roku został wybrany do Division Two of Football League (Second Division). W swoim pierwszym ligowym meczu Leicester przegrał 4:3 z Grimsby, po czym w następnym tygodniu odniósł pierwsze zwycięstwo w meczu przeciwko Rotherham na własnym stadionie. W tym samym sezonie klub zanotował najwyższy wynik w swojej historii, zwyciężając 13:0 w spotkaniu z Notts Olympic, w ramach kwalifikacji do FA Cup.
W sezonie 1907/08 Leicester Fosse po zdobyciu wicemistrzostwa w Second Division awansował do First Division, najwyższej klasy rozgrywkowej w Anglii, gdzie spędził zaledwie jeden sezon. W tym czasie odniósł najwyższą porażkę w historii, ulegając drużynie Nottingham Forest 12:0.
W 1919 roku po wznowieniu rozgrywek po I wojnie światowej klub ze względu na problemy finansowe zaprzestał działalności. Leicester Fosse został zreformowany, a nazwę zmieniono na „Leicester City Football Club”, co było związane z uzyskaniem przez Leicester praw miejskich. W sezonie 1924/1925 zwyciężając w rozgrywkach Second Division odniósł swój pierwszy sukces. Na najwyższym poziomie rozgrywek utrzymał się przez 10 lat. W sezonie 1928/1929 zdobył tytuł wicemistrzów Anglii, przegrywając tytuł z Sheffield Wednesday o 1 punkt. Po spadku w sezonie 1934/1935 spędził w drugiej lidze następne dwa lata. W sezonie 1935/1936 po raz drugi w swojej historii zwyciężył w rozgrywkach Second Division. Przez kolejne lata Leicester występował na przemian po kilka sezonów w First i Second Division. W sezonie 2008/2009 jedyny raz w historii występował w rozgrywkach League One (trzecia klasa rozgrywkowa w Anglii).
Rok 1949 przyniósł pierwszy w historii Leicester finał FA Cup, w którym "Lisy" musiały uznać wyższość Wolves, przegrywając 1:3. W 1954 roku klub po raz trzeci sięgnął po mistrzostwo Second Division, co udało się osiągnąć także dwa lata później – w sezonie 1956/1957. Wtedy to klub odnotował swój najdłuższy okres na najwyższym poziomie rozgrywek ligowych, pozostając w First Division aż do 1969 roku. W tym czasie Leicester aż trzykrotnie – w roku 1961, 1963 oraz 1969 uczestniczył w finale FA Cup, za każdym razem przegrywając. Natomiast w 1964 roku sięgnął po swój pierwszy puchar, pokonując w finale League Cup drużynę Stoke City. Rok później miał szansę powtórzyć ten sukces, ale w finałowym spotkaniu uległ drużynie Chelsea.
W roku 1971 klub jedyny raz historii wygrał Tarczę Wspólnoty, pokonując Liverpool 1:0. Leicester jako zwycięzca Division Two zastąpił w tym meczu drużynę mistrza Anglii – Arsenal, który w tym czasie występował w rozgrywkach europejskich. Wraz z końcem sezonu 199/1992 Leicester dotarł do finału rozgrywek play-off o udział w nowo uformowanej Premier League, który przegrał z drużyną Blackburn Rovers. Rok później po raz kolejny nie wykorzystał szansy, tym razem ulegając drużynie Swindon Town. Awans udało się osiągnąć w 1994 roku, po zwycięstwie w finale nad Derby County. W swoim pierwszym sezonie w Premier League Leicester City zajął jednak przedostatnie miejsce i wrócił z powrotem do Division One w 1995 roku. W tym czasie nowym managerem został Martin O’Neill, który poprowadził klub do największych sukcesów w historii. Pod jego wodzą już w sezonie 1995/1996 "Lisy" po raz kolejny awansowały do Premier League, a w latach 1997 oraz 2000 zwyciężyły w League Cup, docierając do finału także w roku 1999. W sezonach 1997/1998 oraz 2000/2001 klub brał udział w rozgrywkach o Puchar UEFA. W 2000 roku trener O’Neill przeniósł się do Celticu, a klub po zakończeniu sezonu pożegnał się z Premier League.
Na początku sezonu 2002/2003 Leicester City przeniósł się na Walkers Stadium (32 500 miejsc siedzących), kończąc w ten sposób 111-letni pobyt na Filbert Street. Prawa do nazwy stadionu na okres dziesięciu lat nabyła firma Walkers (producent chipsów). W październiku 2002 roku, klub podał do informacji że ma 30 mln funtów długów. Powodem tych problemów była utrata pieniędzy z praw telewizyjnych (firma ITV Digital obiecał pieniądze dla klubów z pierwszej ligi), za duży funduszu płac, niższe od oczekiwanych a kwoty za transfery zawodników i 37 milionów funtów koszt nowego stadionu. Klub został uratowany przez konsorcjum kierowane przez Gary’ego Linekera (wychowanek Leicester City). Menadżer Micky Adams doprowadził Leicester do zajęcia drugiego miejsca w Division One (sezon 2002/2003) i ponownego awansu do Premiership. Leicester City przetrwało tylko jeden sezon (2003/04) w najwyższej klasie i zostały zdegradowane do Championship, wcześniej znany jako Division One.
13 lutego 2007 roku Leicester City F.C. zostało przejęte przez byłego prezesa Portsmouth, Milana Mandarica.
W sezonie 2007/2008 Leicester City zostało zdegradowane do Football League One. Sezon 2008/09 był dla Leicester City pierwszym spędzonym poza dwoma najwyższymi szczeblami rozgrywek angielskiej piłki nożnej. W 2008 roku na funkcję menadżera powołano Nigela Pearsona. Klub zdobył mistrzostwo Football League One i po roku przerwy wrócił do Championship. W sezonie 2009/2010 Leicester City pod wodzą Pearsona zajął 5. miejsce i awansował do fazy play-off. W półfinale grał z Cardiff City (przegrana w rzutach karnych). 29 czerwca 2010 r. Nigel Pearson opuścił Leicester City. Na stanowisku zastąpił go Paulo Sousa (7 lipca 2010).
W kwietniu 2010 roku klub przejęło tajskie konsorcjum o nazwie Asia Football Investments (AFI), na którego czele stał Vichai Srivaddhanaprabha.
1 października 2010 po słabym początku sezonu 2010/11 (jedna wygrana w dziewięciu meczach), Paulo Sousa został zwolniony przez klub ze skutkiem natychmiastowym. Dwa dni później Leicester City podpisało kontrakt na okres dwóch lat ze Svenem-Göranem Erikssonem.
10 lutego 2011 roku, Vichai Raksriaksorn został mianowany nowym prezesem klubu. Mandaric opuścił Leicester City w listopadzie by następnie przejąć Sheffield Wednesday.
W sezonie 2011/2012 Leicester City było postrzegane jako jeden z faworytów do awansu, ale w dniu 24 października 2011 roku, po słabym starcie (wygrane zaledwie 5 z pierwszych 13 meczów) Sven-Göran Eriksson za obopólną zgodą opuścił klub. Trzy tygodnie później, 15 listopada 2011, Nigel Pearson został przedstawiony jako następca Eriksson. Pearson doprowadził zespół do 6. miejsca na koniec sezonu i awansu do play off. W pierwszym meczu Leicester City na King Power Stadium pokonało Watford 1:0. W meczu na stadionie przeciwnika byli bliscy uzyskania awansu do finału play off. W drugim meczu przy wyniku 2:1 dla Watford w 96. minucie Leicester otrzymali rzut karny, jednak bramkarz Watfordu, Manuel Almunia obronił strzał Anthony’ego Knockaerta. Watford wyprowadziło kontratak i Troy Deeney w 97 minucie pozbawił jakichkolwiek nadziei drużynę "Lisów".
W sezonie 2013/2014 Leicester City uzyskał awans do Premier League i po 10 letniej przerwie powrócił do najwyższej ligi. Sezon zakończył z dorobkiem 102 punktów, co jest rekordem klubu na szczeblu drugiego poziomu rozgrywek ligi angielskiej. Większą liczbę punktów zdobyły tylko drużyny Reading (106 punktów w sezonie 2005/06) i Sunderlandu (105 punktów w sezonie 1998/99), a taką samą Newcastle United (102 punkty w sezonie 2009/10).
16 sierpnia 2014 roku Leicester City rozegrało pierwszy mecz po powrocie do Premier League. W pierwszych pięciu meczach zdołali uzbierać 8 punktów. Po remisach z Evertonem (2:2) i Arsenalem (1:1), oraz wygranych ze Stoke City (1:0) i Manchesterem United (5:3), oraz porażce z Chelsea (0:2) wszystko wskazywało, że drużyna będzie z powodzeniem walczyć o miejsce w środku tabeli. Jednak od 6 do 18 kolejki spotkań Leicester City zdobyło tylko 2 punkty i od trzynastej kolejki plasowało się na ostatnim 20. miejscu w tabeli. Następne 20 tygodni zespół spędził na dole tabeli i gdy wydawało się, że nie unikną degradacji do Championship nastąpił przełom w meczu z West Ham United w 31 kolejce spotkań (4 kwietnia 2015). Od tego momentu Leicester City pokonało siedmiu z dziewięciu rywali przegrywając tylko z późniejszym mistrzem Anglii (Chelsea). Zdobycie 22 punktów w ostatnich dziewięciu meczach (więcej niż przez 29 kolejek sezonu – 19 punktów), pozwoliło "Lisom" uniknąć degradacji do Championship. Sezon 2014/15 Leicester City pod wodzą Nigela Pearsona z dorobkiem 41 punktów zakończył na 14. miejscu.
Przed sezonem 2015/16 na stanowisku menadżera Leicester City, Nigela Pearsona zastąpił Claudio Ranieri, a "Lisy" po raz pierwszy od sezonu 1997/98 zanotowały dwa zwycięstwa na początku sezonu. Natomiast na dwie kolejki przed końcem rozgrywek zdobyły mistrzostwo Anglii.
W sezonie 2016/2017 drużyna "Lisów" dotarła do ćwierćfinału Ligi Mistrzów, a w lidze zajęła 12. miejsce.
27 października 2018 r. Helikopter z właścicielem klubu Vichai Srivaddhanaprabha wylatując z King Power Stadium, chwilę po wystartowaniu z boiska spadł na stadionowy parking. W katastrofie zginął właściciel klubu i 4 innych członków załogi
Kolory, herb i tradycje.
Kolory domowe to niebieski i biały, wykorzystane były do zestawów strojów przez większość historii klubu. Pierwsze logo sponsora (Ind Coope) na koszulce Leicester City pojawiło się w 1983 roku. Najdłużej sponsorem klubu była firma produkująca chipsy Walkers Crisps (od 1987 do 2001).
Lisa po raz pierwszy włączono do herbu klubu w 1948 roku (Leicestershire znany jest z polowań na lisy), właśnie od tego pochodzi pseudonim „Foxes”. Maskotką klubu jest lis o imieniu „Filbert Fox”. Obecny herb na koszulkach jest używany od 1992 roku. W sezonie 2009/10, który był 125 rocznicą klubu był używany jubileuszowy herb z napisem „125 lat”.
Inna tradycja wywodząca się z Hrabstwa Leicestershire jest używana przez Leicester City od 1941 roku. Jest to odgrywany na trąbce sygnał dźwiękowy, który w XIX wieku odgrywał woźnica przyjeżdżający z pocztą. Ten sygnał był odtwarzany przed każdym domowym meczem. Teraz zastąpiła go nowocześniejsza wersja, która jest grana na żywo przed zespołami wyłaniającymi się z tunelu.
Stadion.
Od 1884 do Leicester grał na boisku przy Fosse Road. Z Fosse Road przenieśli się Victoria Park, a następnie na Belgrave Road. Po przejściu na zawodowstwo klub przeniósł się do Mill Lane. Po eksmisji z Mill Lane, podczas poszukiwania nowego boiska klub grał na County Cricket. Po znalezieniu nowego miejsca na boisko Leicester przeniósł się w 1891 roku na Filbert Street.
W 2002 roku klub przeniósł się z Filbert Street do nowego wybudowanego stadionu z 32.500 miejscami siedzącymi. Stadion został pierwotnie nazwany Filbert Way, a później przemianowany na Walkers Stadium. Po zawarciu umowy z producentem żywności logo marki Walkers, można było znaleźć w różnych punktach po zewnętrznej stronie stadionu. Pierwszym meczem na nowym stadionie było towarzyskie spotkanie z Athletic Bilbao (1:1). Pierwszym strzelcem gola na stadionie jest Tiko Bilbao, a dla Leicester City, Jordan Stewart. Pierwszy mecz ligowy zakończył się zwycięstwem nad Watford 2:0. Reprezentacja Anglii rozegrała tutaj wygrany 2:1 mecz przeciwko Serbii i Czarnogórze. Odbyły się tu również mecze między Brazylią a Jamajką oraz Jamajką i Ghaną. Niedawno stadion został wykorzystany do organizacji półfinałów europejskiego Pucharu Heinekena w Rugby w którym uczestniczył Leicester Tigers.
19 sierpnia 2010 roku okazało się, że nowy sponsor King Power chciał zmienić nazwę stadionu King Power Stadium. W tym samym czasie były plany zwiększenia pojemności do 42 000. Dnia 7 lipca 2011 roku Leicester City potwierdził, że Walkers Stadium będzie teraz nazywał się King Power Stadium.
Na King Power Stadium znalazły się miejsca w których uhonorowano największe gwiazdy Leicester City. Na terenie stadionu znajdują się miejsca które noszą nazwy od nazwisk byłych graczy: Gordona Banksa, Adama Blacka, Arthura Chandlera, Gary’ego Linekera, Arthura Rowleya, Sepa Smitha, Keitha Wellera i menadżera Jimmy’ego Bloomfielda.
Najwięksi rywale.
Za największego rywala kibice Leicester City uważają Nottingham Forest F.C. Drugim rywalem z którym Leicester toczy ostre boje jest Derby County (derby East Midlands). Pomimo że z siedzibą w West Midlands, za trzeciego głównego rywala w ostatnich latach były uważany Coventry City. Między tymi klubami odbywały się tak zwane "Derby M69". Mecze przyjęły swoją nazwę od autostrady łączącej oba miasta (24 mile odległości).
Rekordy i statystyki.
Rekordzistą pod względem największej liczby meczów w Leicester City jest Graham Cross. Rozegrał on 599 meczów w latach 1960–1976. Drugi w tej statystyce jest Adam Black, 528 występów w lidze pomiędzy 1920 a 1935 rokiem.
Napastnik Arthur Chandler jest najskuteczniejszym strzelcem klubu. Przez 12 lat gry dla Leicester City strzelił 273 gole. Arthur Chandler posiadał również rekord serii goli w kolejnych meczach. W sezonie 1924/25, trafił do bramki rywali 8 razy. Jego rekord został pobity w sezonie 2015/2016 w którym Jamie Vardy trafiał do bramki rywali w 11 kolejnych meczach bijąc tym samym nie tylko rekord Leicester, ale również rekord Premier League. Najwięcej goli w jednym sezonie dla klubu zdobył Arthur Rowley, trafił 44 razy w sezonie 1956/57. Rekord najszybciej zdobytej bramki należy do zawodnika Matty Fryatt. W kwietniu 2006 roku w meczu przeciwko Preston North End wpisanie na listę strzelców zajęło mu zaledwie dziewięć sekund.
Najwyższa kwota za transfer jaką zapłacił Leicester City to 9 milionów funtów. W 2015 roku klub zapłacił dla HNK Rijeka za napastnika Andreja Kramarića. Drugim najwyższym transferem jest zakup Leonardo Ulloa (9 milionów funtów), napastnika, z Brighton &amp; Hove Albion.
Rekord frekwencji na stadionie padł w 1928 roku. Na Filbert Street, w piątej rundzie Pucharu Anglii, Leicester City podejmował Tottenham Hotspur. Mecz ten oglądało 47298 widzów. Rekordem (mecz ligowy) na King Power Stadium, jest 32 148 widzów na meczu przeciwko Newcastle United 26 grudnia 2003 roku. Jednak 30 lipca 2011 roku na przed sezonowym towarzyskim meczu zasiadło na trybunach 32 188 kibiców by oglądać mecz z Realem Madryt.
Leicester City wygrało siedem razy mistrzostwo na poziomie drugiej ligi i wraz z Manchesterem City przewodzą w klasyfikacji Mistrzów drugiej ligi.
"Lisy" cztery razy osiągnęli finał FA Cup i ani razu nie zdołali sięgnąć po trofeum.
Najdłuższa seria bez porażki w lidze zespół zanotował od 1 listopada 2008 roku do 7 marca 2009. W tym okresie niepokonany był w 23 meczach. Najdłuższą serię zwycięstw w lidze zanotował od 21 grudnia 2013 do 1 lutego 2014 roku. Leicester City wygrało 9 kolejnych meczów.
Najwyższe miejsce w rozgrywkach ligowych to 1. w Barclays Premier League (najwyższy poziom rozgrywek) zdobyte w sezonie 2015/2016. Najniższe miejsce w historii jakie zajął Leicester City to 1. miejsce w Football League One (trzeci poziom rozgrywek) w sezonie 2008/2009.
W sezonie 2020/2021, piłkarze Leicester po raz pierwszy w swej historii zdobyli Puchar Anglii. Doszło do tego 15 maja 2021, po zwycięstwie 1:0 w finale przeciwko Chelsea.
Obecny skład.
"Stan na 31 stycznia 2023"
Piłkarze Leicester City którzy uczestniczyli w mistrzostwach świata.
Lista zawodników biorących udział w mistrzostwach świata jednocześnie reprezentując Leicester City

</doc>
<doc id="484292" url="https://pl.wikipedia.org/wiki?curid=484292" title="Jan Haller">
Jan Haller

Jan Haller (niem. "Johann Haller"; ur. 1467 w Rothenburg ob der Tauber, zm. 1525) – niemiecki kupiec, drukarz i wydawca, właściciel drukarni w Krakowie, protoplasta polskiego rodu Hallerów.
Życiorys.
W 1482 zapisał się na Akademię Krakowską, nie uzyskał jednak formalnie żadnego stopnia naukowego. W 1491 przyjął w Krakowie prawo miejskie i ożenił się z Barbarą Kunosch, córką bogatego kuśnierza krakowskiego. W 1501 został ławnikiem miejskim, wkrótce rajcą. Fortunę zbił na handlu winem i miedzią węgierską. Podczas licznych podróży w interesach za granicę nawiązał kontakt z przodującymi oficynami wydawniczymi na Zachodzie. Tam też wydał na polskie zlecenie m.in. podręczniki uniwersyteckie (zamawiał druki m.in. w oficynie Georga Stuchsa). W 1501 sprowadził do Krakowa drukarza z Metzu Kaspra Hochfedera, który rozpoczął drukowanie książek pod szyldem Hallera w 1505. 30 września 1505 jego oficyna uzyskała przywilej królewski na wyłączność druków państwowych.
27 stycznia 1506 wydrukował na pergaminie Statut Łaskiego. Była to pierwsza w Polsce publikacja urzędowa wydana drukiem (ok. 150 egzemplarzy). W 1508 opublikował pierwszą drukowaną książkę w języku polskim: "Historyja umęczenia Pana naszego Jezusa Chrystusa""." W 1510 kupił młyn papierniczy w Czerwonym Prądniku.
Owocem pracy Hallera było wydanie około 300 książek o najwyższym poziomie edytorskim. Drukował m.in. dzieła Erazma z Rotterdamu i Cycerona.
W 1509 wydrukował debiut translatorski Mikołaja Kopernika – łaciński przekład z greki zbioru 85 fikcyjnych listów obyczajowych, sielskich i erotycznych bizantyjskiego historyka z VII wieku Teofilakta Symokatty, wydane pod tytułem („Teofilakta scholastyka Symokatty listy obyczajowe, sielskie i miłosne w przekładzie łacińskim”).
Haller wydał także wiele druków muzycznych, przede wszystkim "Missale Wratislaviense" (1503) z notacją gotycką, "Psalterium secundum morem Ecclesiae Cracoviensis" (1518), "Bogurodzicę" oraz traktaty Sebastiana z Felsztyna: "Opusculum musicae compilatum" (1517) oraz "Modus regulariter accentuandi" (1518).

</doc>
<doc id="484293" url="https://pl.wikipedia.org/wiki?curid=484293" title="Zbigniew Kruszyński (pisarz)">
Zbigniew Kruszyński (pisarz)

Zbigniew Kruszyński (ur. 29 sierpnia 1957 w Radomiu) – polski pisarz. 
Życiorys.
Działacz Solidarności, więziony w latach 1982–1984, po uwolnieniu wyemigrował do Szwecji. Doświadczenia emigracyjne były tematem jego debiutanckiej powieści pt. "Schwedenkräuter" (1995). Za opowiadające o działalności opozycyjnej "Szkice historyczne" (1996) został nominowany do Nagrody Literackiej Nike 1997. W 1999 roku opublikował zbiór opowiadań "Na lądach i morzach" - nominacja do Nagrody Literackiej Nike 2000. W "Powrocie Aleksandra" (2006) opowiada o powrocie emigranta do kraju. Proza Kruszyńskiego w warstwie językowej charakteryzuje się zaskakującymi skojarzeniami, częstą grą słów, wymyślnymi zestawieniami (np. "owady pracowały w pocie czułek"). Jest członkiem Stowarzyszenia Pisarzy Polskich. Wykładał w Studium Literacko-Artystycznym na Uniwersytecie Jagiellońskim w Krakowie.
W roku 2007 otrzymał Nagrodę im. Andrzeja Kijowskiego oraz był nominowany do Nagrody Literackiej Nike za zbiór opowiadań "Powrót Aleksandra".
18 maja 2015 otrzymał Poznańską Nagrodę Literacką im. Adama Mickiewicza.

</doc>
<doc id="484294" url="https://pl.wikipedia.org/wiki?curid=484294" title="Anne Archer">
Anne Archer

Anne Archer (ur. 25 sierpnia 1947 w Los Angeles) – amerykańska aktorka filmowa, telewizyjna i teatralna, nominowana do Oscara dla najlepszej aktorki drugoplanowej za występ w filmie "Fatalne zauroczenie" (1987). 
Życiorys.
Wczesne lata.
Urodziła się w Los Angeles w Kalifornii jako córka pary aktorskiej Marjorie Lord (z domu Wollenberg; 1918–2015) i Johna Archera (z domu Ralph Bowman; 1915–1999). Dorastała wraz z bratem Greggiem. Jej rodzina była pochodzenia niemieckiego, angielskiego, szkockiego i czeskiego. 
W 1953, kiedy miała sześć lat, jej rodzice rozwiedli się. Jej ociec w 1956 ożenił się z Ann Leddy, z którą miał dwoje dzieci: syna Johna Archera Jr. i córkę Lisę. W 1968 ukończyła colegio mayor Pitzer College na Claremont Colleges w Claremont na wydziale sztuk teatralnych.
Kariera.
Swoją karierę rozpoczęła w 1970 od gościnnych występów w serialach CBS: "Storefront Lawyers" z Robertem Foxworth, Davidem Arkinem i Sheilą Larken oraz "Hawaii Five-O" z Jackiem Lordem i Lloydem Bochnerem. W 1971 zdobyła tytuł Miss Złotych Globów. Po debiucie w komedii "Rodeo życia" ("The Honkers", 1972) u boku Jamesa Coburna jako Deborah Moon, swoją pierwszą ważną rolę filmową jako Crazy Hollister zagrała w komedii "Cancel My Reservation" (1972) z udziałem Boba Hope’a. Następnie trafiła do obsady dramatu sportowego o bokserze "Amerykański chłopak" ("The All-American Boy", 1973) u boku Jona Voighta, dramatu Daniela Petrie "Lifeguard" (1976) w roli Cathy, szkolnej sympatii głównego bohatera (Sam Elliott), dramacie CBS "Pirat" ("The Pirate", 1978) z Franco Nero, przygodowym filmie telewizyjnym ABC z gatunku płaszcza i szpady "Znak Zorro" ("The Mark of Zorro", 1974) jako Teresa z Frankiem Langellą w roli tytułowej oraz dramacie sensacyjnym Teda Posta "Porządni faceci ubierają się na czarno" ("Good Guys Wear Black", 1978) z Chuckiem Norrisem. Była brana pod uwagę do roli Lois Lane w filmie "Superman" (1978), którą ostatecznie zagrała Margot Kidder.
W 1981 zadebiutowała na nowojorskiej scenie off-broadwayowskiej jako Maude Mix w przedstawieniu "A Coupla White Chicks Sitting Around Talking". W 1982 wspólnie z mężem Terrym Jastrowem napisała, wyprodukowała i zagrała w "Waltz Across Texas". W 1988, w jednej z edycji Williamstown Theatre Festival wystąpiła jako madame De Tourvel w sztuce Christophera Hamptona "Niebezpieczne związki" z Dianne Wiest, Dwightem Schultzem i Megan Follows.
Kinowa kreacja sympatycznej, torturowanej i zdradzanej żony Beth Gallagher w dreszczowcu psychologicznym Adriana Lyne "Fatalne zauroczenie" ("Fatal Attraction", 1987) z Michaelem Douglasem i Glenn Close przyniosła jej nominację do Oscara, Złotego Globu i nagrody BAFTA dla najlepszej aktorki drugoplanowej. W dreszczowcu sensacyjnym Phillipa Noyce’a "Czas patriotów" ("Patriot Games", 1992) wg bestsellerowej powieści Toma Clancy’ego była żoną Jacka Ryana (Harrison Ford). W 1994 wraz z obsadą otrzymała specjalny Złoty Glob za udział w komediodramacie Roberta Altmana "Na skróty" ("Short Cuts", 1993), w których zagrała Claire Kane, która była w konflikcie moralnym z powodu wątpliwego zachowania męża (Fred Ward) w weekendowy wyjazd na ryby. W 1995 znalazła się na 62. miejscu listy 100. najseksowniejszych gwiazd w historii sporządzony przez magazyn „Empire”.
Życie prywatne.
16 sierpnia 1969 wyszła za mąż za Williama Davisa, z którym ma syna Thomasa Williama „Tommy’ego” (ur. 18 sierpnia 1972). Jednak 21 listopada 1978 doszło do rozwodu. 10 grudnia 1978 poślubiła Terry’ego Jastrowa, producenta i reżysera filmowego, aktora i scenarzystę. Mają syna Jeffreya Tuckera (ur. 18 października 1984).
Jest wyznawcą ruchu religijnego zwanego scjentologią.

</doc>
<doc id="484295" url="https://pl.wikipedia.org/wiki?curid=484295" title="Wargi sromowe">
Wargi sromowe

Wargi sromowe (łac. "labia pudendi") – parzyste fałdy skórne otaczające szparę sromową (wargi sromowe większe) oraz przedsionek pochwy (wargi sromowe mniejsze).
Wargi sromowe większe.
Wargi sromowe większe (łac. "labia pudendi majora"), czasem nazywane wargami zewnętrznymi, to składające się głównie ze skóry i tkanki tłuszczowej dwa duże parzyste fałdy, które rozciągają się po obu stronach sromu. Wargi sromowe większe często mają pulchny wygląd i są grubsze w kierunku przednim. Z przodu łączą się, bezpośrednio wrastając we wzgórek łonowy, tworząc tzw. spoidło warg przednie (łac. "commisura labiorum anterior"), pod którym położona jest łechtaczka. Z tyłu, wolnymi końcami stykają się w miejscu zwanym spoidłem tylnym (łac. "commisura labiorum posterior"). Zewnętrzna powierzchnia warg sromowych większych to skóra pigmentowana, a w okresie dojrzewania pojawia się na niej owłosienie łonowe. Wewnętrzna powierzchnia warg sromowych większych jest gładką, bezwłosą skórą, która przypomina błonę śluzową i jest widoczna tylko po ich rozchyleniu. Wargi sromowe większe rozwojowo odpowiadają mosznie u mężczyzn.
Wargi sromowe mniejsze.
Wargi sromowe mniejsze (łac. "labia pudendi minora"), zwane również wargami wewnętrznymi, to dwa miękkie fałdy beztłuszczowej, bezwłosej skóry, pozbawionej gruczołów potowych. Znajdują się między wargami sromowymi większymi. Otaczają i chronią przedsionek sromu, cewkę moczową i pochwę. Górna część każdej wargi mniejszej zwęża się, aby połączyć się z kapturem łechtaczki. Wargi sromowe mniejsze mają wiele zakończeń nerwów czuciowych i rdzeń z tkanki erekcyjnej. W pozycji stojącej lub ze złączonymi nogami wargi sromowe większe zwykle całkowicie zakrywają wilgotne, wrażliwe wargi mniejsze, co pośrednio chroni pochwę i cewkę moczową.

</doc>
<doc id="484298" url="https://pl.wikipedia.org/wiki?curid=484298" title="Stanisław Pietrow">
Stanisław Pietrow

Stanisław Jewgrafowicz Pietrow (; ur. 7 września 1939 we Władywostoku, zm. 19 maja 2017 we Friazinie) – rosyjski wojskowy, podpułkownik Armii Radzieckiej, który 26 września 1983 roku prawdopodobnie zapobiegł wybuchowi globalnego konfliktu nuklearnego.
Sytuacja polityczna w 1983.
Pierwsza połowa lat 80. była jednym z najbardziej napiętych okresów zimnej wojny. Związek Radziecki dokonał inwazji na Afganistan, doszło do bojkotu Igrzysk Olimpijskich w Moskwie. Równocześnie, ze względu na produkcję przez ZSRR pocisków balistycznych SS-20, siły NATO zapowiadały znaczną ekspansję arsenału w bezpośrednim sąsiedztwie supermocarstwa. 1 września 1983 roku Armia Radziecka zestrzeliła cywilny lot Korean Air 007, co doprowadziło do jeszcze poważniejszej eskalacji konfliktu na arenie międzynarodowej i w odczuciu KGB przybliżało widmo niezapowiedzianego ataku nuklearnego ze strony Stanów Zjednoczonych.
W tym właśnie miesiącu Pietrow pełnił dyżur w podmoskiewskim centrum dowodzenia Sierpuchow-15 (nazwa pochodzi od pobliskiego miasta Sierpuchow). Jego zadaniem było monitorowanie systemów wczesnego ostrzegania. Zgodnie z obustronną doktryną Mutual Assured Destruction w przypadku stwierdzenia ataku jądrowego Związek Radziecki miał odpowiedzieć natychmiastowym i pełnym zaangażowaniem całego arsenału nuklearnego.
Informacje o ataku.
Cztery minuty po północy 26 września 1983 roku komputery w centrum wczesnego ostrzegania wykryły wystrzelenie przez USA międzykontynentalnego pocisku balistycznego skierowanego w stronę ZSRR. Obserwujący ten alarm Pietrow przyjął, że doszło do błędu komputera, ponieważ w doktrynie MAD wystrzelenie pojedynczego pocisku byłoby zachowaniem nieracjonalnym – strona atakująca zmierzałaby do zniszczenia możliwie dużej części arsenału i struktur wojskowych przeciwnika, zanim zdążyłby on odpowiedzieć w równie niszczycielski sposób.
Chwilę później komputery potwierdziły jednak wystrzelenie kolejnych czterech rakiet. W tej sytuacji Pietrow musiał podjąć decyzję, nie dysponując żadnymi innymi źródłami informacji: naziemne radary nie byłyby w stanie wykryć rakiet do chwili wyłonienia się ich zza linii horyzontu, więc ZSRR miałby mniej czasu na skuteczną odpowiedź. Wśród personelu wybuchło zamieszanie.
Po zaprowadzeniu dyscypliny, Pietrow zdecydował się na złamanie przyjętych zasad i uznał, że choć nie ma pewności co do tego, czy problem jest błędem systemu, konsekwencją odpowiedzi zbrojnej będzie w każdym przypadku tylko zwiększenie liczby ofiar. Jak sam stwierdził: "Pomyślałem jednak: nikt nie zaczyna ataku jądrowego za pomocą pięciu rakiet! Poza tym nie startowałyby one z jednej bazy". I rzeczywiście, jak się później okazało, był to błąd systemu. Wystąpiły szczególne warunki zależne m.in. od rozmieszczenia satelity na orbicie i położenia Ziemi wobec Słońca. System nie przewidział takiego wariantu, powstało wrażenie, że lecą na terytorium ZSRR rakiety, i taki też obraz wyświetlił się na monitorze. Obserwacje Pietrowa nie zostały zgłoszone do dowództwa. Zdaniem wielu ekspertów zapobiegło to odpowiedzi zbrojnej, która najprawdopodobniej nastąpiłaby zgodnie z przyjętymi wtedy procedurami operacyjnymi i zapoczątkowałaby globalną wojnę nuklearną.
Reakcja dowództwa i świata.
Mimo że Pietrow zapobiegł katastrofie, liczyło się przede wszystkim to, że postąpił wbrew rozkazom swoich przełożonych i naruszył przyjęte procedury operacyjne. Został poddany intensywnym przesłuchaniom, a następnie odsunięty od służby i ukarany naganą, oficjalnie za nieprawidłowe wypełnienie dokumentacji. W 1983 w wieku 45 lat przeszedł na emeryturę. Od tego czasu mieszkał w podmoskiewskim mieście Friazino.
Ze względu na tajemnicę wojskową wydarzenia te były trzymane w tajemnicy do 1998 roku. Dopiero po wielu latach Pietrow został uznany za bohatera:
Zmarł 19 maja 2017 roku.

</doc>
<doc id="484301" url="https://pl.wikipedia.org/wiki?curid=484301" title="Stanislav Petrov">
Stanislav Petrov



</doc>
<doc id="484303" url="https://pl.wikipedia.org/wiki?curid=484303" title="Stiklestad">
Stiklestad

 
Stiklestad, miejscowość w Norwegii, w okręgu Nord-Trøndelag, na północny wschód od Trondheim.
Miejsce bitwy 29 lipca 1030, w której Olaf II Haraldsson, usiłujący odzyskać panowanie w Norwegii, poniósł klęskę i zginął w walce z norweskimi chłopami Trøndelagu.
Kamienny kościół w Stiklestad, usytuowany w miejscu śmierci króla Olafa, posiada ascetyczny wystrój, w którym wyróżniają się obrazy przedstawiające jego męczeństwo, piękna średniowieczna chrzcielnica z reliefami oraz prawosławna ikona – dar cerkwi w Nowogrodzie, w którym wypędzony przez Knuta Wielkiego król przebywał na banicji.
Nieopodal kościoła znajduje się skansen z kilkunastoma drewnianymi budynkami wiejskimi, ilustrującymi historię osadnictwa od czasów wikingów do początków XX wieku. Między nimi wyróżnia się "stabbur" – drewniany, przewiewny budynek na palach służący do przechowywania żywności.
Na wzgórzu nad Stiklestad znajduje się konny pomnik Olafa II Haraldssona, pod którym corocznie odbywają się rekonstrukcje bitwy z 1030 roku.
W 2010 oddano do użytku Dom Wikingów. Przypominający odwróconą łódź długi drewniany obiekt mieści salę obrad, wielką sypialnię i spiżarnie wikińskiej społeczności. Znajdujące się tam sprzęty, posągi bóstw (Odyn, Freja) i ornamentyka wnętrz starają się oddać charakter epoki.

</doc>
<doc id="484304" url="https://pl.wikipedia.org/wiki?curid=484304" title="Driopiteki">
Driopiteki



</doc>
<doc id="484306" url="https://pl.wikipedia.org/wiki?curid=484306" title="Anna Bretońska">
Anna Bretońska

Anna Bretońska (ur. 25 stycznia 1477 w Nantes, zm. 9 stycznia 1514 w Blois) – córka księcia Franciszka II z dynastii Kapetyngów i Małgorzaty de Foix. Ostatnia niezależna księżna Bretanii, królowa Francji.
W 1490 r. sam Maksymilian I Habsburg zaaranżował swoje małżeństwo z córką księcia Bretanii - Anną. Ich małżeństwo nie zostało jednak skonsumowane i dzięki temu rok później papież je anulował. Tymczasem król Francji Karol VIII zajął Bretanię i sam ożenił się z Anną. To małżeństwo przypieczętowało wcielenie Bretanii na stałe do Korony Francuskiej.
To Anna wprowadziła biały strój ślubny do kultury europejskiej, dotychczas kolorem ślubnym był niebieski (biel symbolizowała radość i szczęście). Anna Bretońska ubrana była w białą suknię podczas ślubu z Ludwikiem XII. Był to strój w pewnym sensie nieprzystojny dla niektórych, ponieważ Anna była już żoną Karola VIII, z którym miała czworo dzieci.
Wczesne lata życia.
Anna była jedynym dzieckiem księcia Franciszka II, które przeżyło dzieciństwo. Jej młodsza siostra Izabela zmarła w 1490 r. Od początku wychowywano Annę jako dziedziczkę księstwa Bretanii. Otrzymała staranną edukację. Jej wychowawcami byli Franciszka de Dinan, pani de Laval, oraz poeta Jean Meschinot.
Od czasu wojny o sukcesję bretońską (1341-1365) w Bretanii obowiązywało częściowo prawo salickie, które dopuszczało kobiety do dziedziczenia tylko w przypadku braku męskich przedstawicieli dynastii. Na mocy traktatu kończącego wojnę sukcesyjną, po wymarciu męskich przedstawicieli dynastii Bretania miała przypaść potomkom Joanny de Penthievre, która przegrała wojnę sukcesyjną. Po upływie stulecia to porozumienie zostało zapomniane i w 1486 r. Franciszek II doprowadził do uznania przez stany bretońskie swojej córki jako dziedziczki księstwa. Ważną sprawą było zamążpójście księżniczki. Nie chcąc aby Bretania została wchłonięta przez Francję, Franciszek rozpoczął poszukiwania odpowiednio silnego kandydata na męża córki.
Bretania była łakomym kąskiem i Anna nie mogła uskarżać się na brak kandydatów do jej ręki. W 1481 r. została zaręczona z księciem Walii Edwardem, synem króla Anglii Edwarda IV. Dwa lata później Edward został uwięziony przez swojego stryja Ryszarda III i przepadł bez wieści. Kolejnym kandydatem został arcyksiążę Maksymilian Habsburg, który niedawno owdowiał (jego pierwszą żoną była Maria Burgundzka). Innymi kandydatami do ręki Anny byli Alain d'Albret, Jean de Châlons (książę Oranii), a także żonaty już Ludwik, książę Orleanu.
W 1488 r. wojska Franciszka II poniosły klęskę w bitwie pod Saint-Aubin-du-Cormier, co zakończyło "szaloną wojnę" między Bretanią a Francją. Podpisany po wojnie traktat czynił z Bretanii lenno korony francuskiej. Franciszek musiał również przysiąc, że jego córka nie poślubi nikogo, kto nie uzyska aprobaty króla Francji. Franciszek zmarł niedługo później (9 września 1488 r.), na skutek upadku z konia. 11-letnia Anna została księżną Bretanii, a jej księstwo pogrążyło się w chaosie, który doprowadził do kolejnej wojny francusko-bretońskiej.
Księżna Bretanii.
Najpilniejszym zadaniem doradców Anny stało się znalezienie dziewczynie męża na tyle potężnego, aby mógł ochronić Bretanię przez francuskimi zakusami. Najodpowiedniejszym kandydatem był Maksymilian Habsburg. 19 grudnia 1490 r. w Rennes odbył się ślub "per procura" Maksymiliana i Anny. Król Francji Karol VIII Walezjusz odebrał ten krok jako zniewagę. Musiało więc dojść do wojny. Na nieszczęście dla Anny Habsburgowie całą swoją uwagę poświęcili walce o tron węgierski. Inny sojusznik Bretanii, Kastylia, była uwikłana w walki z emiratem Grenady. Kastylia i Anglia przysłały do Bretanii tylko niewielkie oddziały wojskowe. Na wiosnę w 1491 r. Karol VIII i marszałek La Trémoille wkroczyli do Bretanii i rozpoczęli oblężenie Rennes, gdzie przebywała Anna.
Rennes poddało się, kiedy okazało się, że Maksymilian nie przybędzie do Bretanii. Anna została zmuszona do zaręczyn z Karolem VIII. Następnie została wysłana do Langeais, gdzie miał odbyć się ślub. Mimo protestów Habsburgów Karol i Anna pobrali się 6 grudnia 1491 r. Anna została tym samym królową Francji.
Legalność tego małżeństwa została 15 lutego 1492 r. potwierdzona przez papieża Innocentego VIII. Kontrakt małżeński Karola i Anny zakładał, że ten małżonek, który przeżyje drugiego przejmie władzę w Bretanii. Jeśliby Karol zmarł bez męskiego potomka, Anna miała poślubić jego następcę, aby nie dopuścić do ponownego rozdzielenia się Bretanii i Francji.
Królowa Francji.
Małżeństwo Anny i Karola nie zaczęło się dobrze. Anna po ślubie przywiozła własne łóżko, a małżonkowie większość czasu spędzali oddzielnie. 8 lutego 1492 r. Anna została koronowana w opactwie Saint-Denis na królową Francji. Karol zakazał żonie używania tytułu księżnej Bretanii, co było przyczyną kolejnego konfliktu między małżonkami. Kiedy w 1494 r. Karol wyruszył na wojnę do Italii, powierzył regencję nie żonie, a swojej siostrze, Annie de Beaujeu. Przez większą część swego małżeństwa Anna była w ciąży i spędzała czas głównie w zamkach Amboise, Loches i Plessis oraz w miastach Lyon, Grenoble i Moulins.
Ciąże Anny często kończyły się poronieniami. Żywymi urodziło się czworo jej dzieci, z których jednak żadne nie przeżyło wczesnego dzieciństwa. Najdłużej żyło pierwsze dziecko – Karol Orland (1492-1495). Śmierć Karola Orlanda i kolejnych dwóch synów (Karola i Franciszka) była strasznym ciosem dla Anny. Po śmierci Franciszka królowa otwarcie modliła się o kolejnego syna.
Karol VIII zmarł w 1498 r. Anna miała wówczas 21 lat i nie miała dzieci. Zgodnie z układem z 1491 r. powinna poślubić następcę Karola, Ludwika XII, ale ten był już poślubiony Joannie Francuskiej. 19 sierpnia 1498 r. w Étampes Anna zgodziła się wyjść za Ludwika, jeśli ten rozwiąże swoje małżeństwo w ciągu roku. Ludwik dopiął swego i w 1499 r. otrzymał rozwód od papieża.
W międzyczasie, w październiku 1498 r., Anna powróciła do Bretanii. Mianowała Philippe'a de Montauban kanclerzem Bretanii, zwołała bretońskie stany generalne i zarządziła bicie monet ze swoim imieniem. Odbyła również podróż po księstwie odwiedzając wiele miejsc, w których nie była jako dziecko. W odwiedzanych miastach odbierała hołdy lenne od władz miejskich.
8 stycznia 1499 r. Anna poślubiła w końcu Ludwika XII. Tym razem udało się Annie utrzymać tytuł księżnej Bretanii. Ludwik przyjął tytuł księcia-małżonka i aczkolwiek to on sprawował realną władzę w Bretanii, wszystkie decyzje wydawał w imieniu żony.
Jako księżna Anna broniła niepodległości swego księstwa. W 1501 r. zaręczyła swoją i Ludwika córkę, Klaudię, z Karolem Habsburgiem. Miało to służyć umocnieniu francusko-hiszpańskiego porozumienia i utrwaleniu francuskich sukcesów we Włoszech. Ludwik XII doprowadził jednak do zerwania zaręczyn, kiedy stało się jasne, że nie doczeka się z Anną męskiego potomka. Zaaranżował więc małżeństwo Klaudii ze swoim następcą, Franciszkiem Walezjuszem. Anna sprzeciwiała się temu małżeństwu i aż do śmierci odmawiała jego uznania. Próbowała nawet przekazać Bretanię swojej młodszej córce, Renacie. Małżeństwo Klaudii i Franciszka doszło do skutku dopiero po śmierci Anny.
Śmierć.
Anna nie przeżyła zimy z 1513 na 1514 r. Zmarła 9 stycznia na zamku w Blois. Przyczyną śmierci była kamica nerkowa. Została pochowana w bazylice Saint-Denis. Pogrzeb był bardzo wystawny i trwał 40 dni. Stał się wzorem dla późniejszych pogrzebów członków francuskiej rodziny królewskiej aż do XVIII w.
Zgodnie z wolą zmarłej jej serce zostało umieszczone w złotym relikwiarzu i przewiezione do Nantes. 19 marca 1514 r. zostało złożone w tamtejszym klasztorze karmelitów, w grobie przeznaczonym dla jej rodziców. Testament Anny przekazywał Bretanię jej młodszej córce, Renacie. Ta część ostatniej woli królowej została zignorowana przez Ludwika XII. Ogłosił on księżną Bretanii najstarszą córkę, Klaudię, którą ożenił z Franciszkiem Walezjuszem.
Anna prywatnie.
Anna była inteligentną kobietą, która poświęcała dużo czasu na zarządzanie Bretanią. Udało się jej obronić bretońską niezależność i utrzymać rozdzielność koron Francji i Bretanii.
Królowa była patronką sztuki i lubiła muzykę. Miała pokaźną kolekcję gobelinów, wykonanych z okazji jej małżeństwa z Ludwikiem. Anna zamówiła również księgę godzinek, znaną jako "Les Grandes Heures d'Anne de Bretagne".
Jedna noga Anny była krótsza od drugiej, co powodowało, że królowa kulała. Problem ten rozwiązywała nosząc wyższe buty na krótszej nodze.
Anna posiadała szkatułkę pełną kamieni szlachetnych i półszlachetnych. Miała zwyczaj darować jeden z nich każdemu gościowi.
Była oddaną matką. Dla Karola Orlanda zamówiła modlitewnik, aby uczyć go jak się modlić i przygotowywać do roli przyszłego króla Francji.
Mając 14 lat w chwili ślubu z Karolem VIII, Anna była opisywana jako młoda dziewczyna o różanych policzkach. W chwili ślubu z Ludwikiem miała 22 lata. Liczne ciąże odcisnęły na niej swoje piętno, zaczęto ją więc opisywać jako kobietę bladą i zwiotczałą.
Małżeństwa i potomstwo.
19 grudnia 1490 r. poślubiła "per procura" arcyksięcia Maksymiliana Habsburga (22 marca 1459 - 12 stycznia 1519), syna cesarza Fryderyka III i Eleonory, córki Edwarda I, króla Portugalii. Małżeństwo to zostało rok później rozwiązane przez papieża.
6 grudnia 1491 r. w Chateau Langeais Anna wyszła za mąż za Karola VIII, króla Francji (30 czerwca 1470 - 7 kwietnia 1498), syna króla Ludwika XI i Karoliny, córki Ludwika, księcia Sabaudii. Karol i Anna mieli razem siedmioro dzieci:
8 stycznia 1499 r. Anna poślubiła króla Francji Ludwika XII (27 czerwca 1462 - 1 stycznia 1515), syna Karola de Valois, księcia Orleanu, i Marii, córki Adolfa I, księcia Kliwii. Ludwik i Anna mieli razem czworo dzieci:

</doc>
<doc id="484307" url="https://pl.wikipedia.org/wiki?curid=484307" title="Ralf Möller">
Ralf Möller

Ralf Rudolf Möller (ur. 12 stycznia 1959 w Recklinghausen w Niemczech) – niemiecko-amerykański kulturysta i aktor telewizyjny i filmowy. W napisach końcowych filmów jego imię i nazwisko pojawiało się także jako "Ralph Moeller", "Rolf Moeller", "Rolf Muller", "Rolf Müller". 9 kwietnia 2014 Möller otrzymał obywatelstwo amerykańskie.
Życiorys.
Wczesne lata.
Urodził się w Recklinghausen, w Niemczech. Jego ojciec był Amerykaninem pochodzenia niemieckiego. Pracował jako ratownik w publicznym basenie w swoim rodzinnym mieście.
Kulturysta.
Już w szkole podstawowej wyróżniał się nieprzeciętnymi warunkami fizycznymi. W wieku piętnastu lat zaczął uprawiać boks i pływanie. Spore sukcesy odnosił zwłaszcza w tej drugiej dyscyplinie – w ciągu siedmiu lat intensywnego jej uprawiania był trzykrotnie medalistą mistrzostw RFN juniorów. Mając siedemnaście lat zainteresował się na poważnie kulturystyką, dwukrotnie był mistrzem RFN juniorów (w 1978 i 1979 roku). Mając 197 cm wzrostu przy wadze 130 kg, był najwyższym zawodowym kulturystą w historii tej dyscypliny. W 1983 zajął III miejsce na mistrzostwach świata amatorów w kulturystyce (Mr. Universe) w Singapurze, w 1985 – zdobył tytuł Mr. Universe, a w 1986 był już pierwszy (w Tokio), co otworzyło mu drogę do występów pośród zawodowców. Jednocześnie, kilkakrotnie zdobywał tytuł mistrza Niemiec na zawodach krajowych. W drugiej połowie lat 80. XX w. był absolutnym nr 1 zachodnioniemieckiej kulturystyki i jednym z najlepiej zarabiających sportowców tego kraju. Olbrzymie apanaże zapewniły mu kontrakty reklamowe, m.in. z Mercedesem, Lufthansą i Adidasem. Na arenie zawodowej kulturystyki, większych sukcesów nie odniósł – był ostatni (20.) na zawodowych mistrzostwach świata Mr. Olympia w 1988 roku i zdyskwalifikowany za używanie niedozwolonych środków dopingujących na równie prestiżowych Arnold Classic w 1990 roku. Był to jego ostatni oficjalny występ w gronie zawodowych kulturystów. Odtąd poświęcił się karierze filmowej.
Kariera aktorska.
Po raz pierwszy na srebrnym ekranie pojawił się w niemieckim serialu kryminalnym ARD "Tatort" (1988). W 1992 roku osiedlił się we wraz z rodziną w Los Angeles, gdzie rozpoczął karierę filmową. Jean-Claude Van Damme, aktor i producent filmowy, dostrzegł w nim doskonały „materiał” na aktora filmów akcji. Wystąpił u jego boku w dwóch filmach sci-fi: "Cyborg" (1989) i następnie "Uniwersalny żołnierz" ("Universal Soldier", 1992).
Był obsadzany w drugoplanowych rolach w takich filmach jak "Najlepsi z najlepszych 2" ("Best of the Best II", 1993), "Gladiator" (2000) czy "Król Skorpion" ("The Scorpion King" 2002). Na małym ekranie zasłynął główną rolą muskularnego Conana w serialu telewizyjnym produkcji ZDF (1997-1998).
Wystąpił jako gladiator w teledysku do utworu Bon Jovi „Say It Isn't So” (2000) z Claudią Schiffer, Emilio Estevezem i Arnoldem Schwarzeneggerem, a także w wideoklipie do przeboju zespołu Scooter „Maria (I Like It Loud)” (2003). Współpracował też podczas nagrań płyty z niemiecką grupą techno/trance E Nomine („Schwarze Sonne” i „Der Turm”).
Życie prywatne.
W 1984 roku poznał Annette, z którą się ożenił w 1990 roku. Mają dwie córki: Laurę i Jacqueline. W 1992 roku przeniósł się wraz z żoną z Niemiec do Los Angeles. W lutym 2013 roku, po 23. latach małżeństwa, rozwiódł się z Annette. Utrzymywał znajomość z Arnoldem Schwarzeneggerem. Spotykał się z modelką Geli Kamaci (2014-2015).

</doc>
<doc id="484311" url="https://pl.wikipedia.org/wiki?curid=484311" title="Droga wojewódzka nr 240">
Droga wojewódzka nr 240

Droga wojewódzka nr 240 (DW240) – droga wojewódzka o długości 68 km łącząca Świecie z Tucholą i Chojnicami. Przebiega przez województwa pomorskie (powiat chojnicki) i kujawsko-pomorskie (powiaty tucholski i świecki). Natężenie ruchu na drodze wynosi od 6 do 11 tys. samochodów dziennie.
Jesienią 2017 rozpoczęto przebudowę 12-kilometrowego odcinka drogi od skrzyżowania ul. Warszawskiej i Nowodworskiego w Tucholi do Bysławia oraz 5-kilometrowego między Terespolem Pomorskim i Polskim Konopatem, remonty mostów na Stążce (w Rudzkim Młynie) i Szumiącej (w Szumiącej), a także budowę dwukilometrowej obwodnicy Płazowa z parkingiem. Zadanie to zrealizowała firma Skanska S.A. za 72 mln zł. W ramach inwestycji droga została poszerzona do 7 m, a wzdłuż niej na długości 13 km powstały ścieżki rowerowe i chodniki. Oficjalne zakończenie inwestycji nastąpiło w połowie 2019 roku
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Na całej długości drogi dopuszczalny jest ruch pojazdów o nacisku pojedynczej osi do 10 ton.

</doc>
<doc id="484312" url="https://pl.wikipedia.org/wiki?curid=484312" title="Xiezhi">
Xiezhi

Xiezhi (chiń. 獬豸, pinyin: xièzhì) – mityczny potwór chiński, kozioł-jednorożec, w niektórych przekazach opisywany jako hybryda lwa i smoka. Wierzono, iż posiada zdolność odróżniania prawdy od fałszu, zła od dobra, zalet od wad.
W czasach chińskiej dynastii Ming i Qing urzędnicy państwowi nosili ubrania i nakrycia głowy z wyszywanymi wizerunkami "xiezhi" jako symbolu prawdy i sprawiedliwości.
Najwcześniejsze wzmianki o "xiezhi" rzekomo mają pochodzić z czasów Shuna (2258 do 2208 p.n.e.), legendarnego władcy Chin, który według tradycji wprowadził w życie pierwszy kodeks prawny w tym kraju. W starożytnej mitologii chińskiej "xiezhi" towarzyszył bogu sprawiedliwości Gao Yao nazywanemu też Tingjian w rozstrzyganiu trudnych sporów prawnych, w których "xiezhi" nieomylnie wskazywał kłamcę lub winnego przebijając go swoim rogiem.

</doc>
<doc id="484316" url="https://pl.wikipedia.org/wiki?curid=484316" title="Murarstwo">
Murarstwo

Murarstwo – rodzaj rzemiosła, którego główną pracą jest murowanie np. mostów, ścian itp. Murowanie polega na wznoszeniu budowli poprzez spajanie kamiennych, ceglanych itp. materiałów środkami wypełniającymi i wiążącymi zwanymi zaprawami murarskimi, przygotowanymi na bazie piasku, wapna i cementu. Murarstwo nie jest tożsame z budownictwem, będącym działem inżynierii. Jest jednym z niewielu działów rzemiosła, który nie ulega zanikowi.

</doc>
<doc id="484317" url="https://pl.wikipedia.org/wiki?curid=484317" title="Olaf Haraldsson">
Olaf Haraldsson



</doc>
<doc id="484318" url="https://pl.wikipedia.org/wiki?curid=484318" title="Rezerwat przyrody Źródliska Jasiołki">
Rezerwat przyrody Źródliska Jasiołki

Źródliska Jasiołki – rezerwat przyrody w województwie podkarpackim, położony na terenie miejscowości Jasiel i Rudawka Jaśliska (gmina Jaśliska, powiat krośnieński) oraz miejscowości Wisłok Wielki (gmina Komańcza, powiat sanocki). Leży w obrębie Jaśliskiego Parku Krajobrazowego.

</doc>
<doc id="484322" url="https://pl.wikipedia.org/wiki?curid=484322" title="Elefantentreffen">
Elefantentreffen

Elefantentreffen (niem. "spotkanie słoni") jest zimowym zlotem motocyklowym, który odbywa się co roku na nizinie między miejscowościami Loh, Thurmansbang i Solla w każdy pierwszy weekend lutego w Bayerischer Wald. Jest organizowany przez niemiecki narodowy związek motocyklistów.
Zlot został zapoczątkowany po drugiej wojnie światowej przez Ernesta Leverkusa ("Klacks"), który zorganizował spotkanie dla odpornych na zimę motocyklistów jeżdżących maszynami firmy Zündapp-KS 601 z przyczepką. Motory KS 601 zwane Zielonymi Słoniami ("Grüner Elephant") dały nazwę tej imprezie.
Początkowo spotkania odbywały się na Nürburgring zostały jednak przeniesione z powodu zmian organizacyjnych do Bayerischer Wald, przy granicy czeskiej, gdzie zimą zawsze jest śnieg. W międzyczasie przez parę lat zjazd odbywał się w Salzburgu.
Co roku od 5000 do 10000 motocyklistów z całej europy brało udział w imprezie, przyjeżdżając na wymyślnych konstrukcjach.
Po roku 1988 zjazd przestał się odbywać, jednak kilka osób organizowało prywatny zjazd zastępczy, który odtąd odbywa się co roku, od roku 1990 na torze Nürburgring, i znany jest jako "Stary Zjazd Słoni" ("Altes Elefantentreffen").

</doc>
<doc id="484325" url="https://pl.wikipedia.org/wiki?curid=484325" title="Klimakterium">
Klimakterium



</doc>
<doc id="484329" url="https://pl.wikipedia.org/wiki?curid=484329" title="Ludi inwalidy">
Ludi inwalidy

Ludi inwalidy () – rosyjska wersja drugiego anglojęzycznego albumu t.A.T.u. – "Dangerous and Moving". Płyta przeznaczona jest głównie na rynek rosyjski - jej premiera odbyła się 19 października 2005 r. Krążek wydany został także w kilku innych krajach, m.in. w Japonii, Meksyku czy Polsce. 
Wydawnictwo zawiera cztery rosyjskie wersje piosenek z albumu Dangerous and Moving, dwa utwory w języku angielskim: All About Us oraz nieco dłuższą wersję Loves Me Not i zupełnie nowe rosyjskojęzyczne kompozycje.
Singel.
Jedynym singlem promującym album "Ludi inwalidy" jest piosenka o tym samym tytule wydana tylko w Rosji w 2005 roku. 

</doc>
<doc id="484330" url="https://pl.wikipedia.org/wiki?curid=484330" title="Brian Gaskill">
Brian Gaskill

Brian Gaskill, właściwie Brian Richard Gaskill (ur. 22 stycznia 1970 w Honolulu) – amerykański aktor telewizyjny, filmowy i teatralny.
Życiorys.
Dorastał w stanie New Jersey. Po ukończeniu prestiżowego Konserwatorium Aktorskie przy State University of New York (SUNY) w Albany, w stanie Nowy Jork, zadebiutował w przedstawieniu "Lew w zimie" na scenie The Cleveland Playhouse. Zachęcony przez Elizabeth Franz, laureatkę nagrody Tony, przeniósł się do Los Angeles i wystąpił przed kamerami w serialu HBO "Życiowe opowieści: Rodzina w kryzysie" ("Lifestories: Families in Crisis", 1994) i operze mydlanej Aarona Spellinga "Agencja modelek" ("Models Inc.", 1994).
Rozgłos zdobył dzięki przełomowej roli Roberta „Bobby’ego” Thorne’a Warnera w operze mydlanej ABC "Wszystkie moje dzieci" ("All My Children", 1995–1997), za którą odebrał nagrodę magazynu „Daytime TV” jako najlepszy młody aktor i otrzymał nominację do nagrody Soap Opera Digest. Został współzałożycielem i reżyserem teatralnej trupy The Rroschach Group na Manhattanie, która wystawiła m.in. spektakle "XXX sztuka miłości" ("XXX Love Act"), "Jestem twój" ("I am Yours") i "Król Gordogan" ("King Gordogan").
Następnie udało się jemu wystąpić na szklanym ekranie w sitcomie ABC "Słodkie zmartwienia" ("Clueless", 1997), serialu sci-fi NBC "Kameleon" ("The Pretender", 1998) i operze mydlanej MTV "Rozbieranie" ("Undressed", 2000). Po raz pierwszy trafił na kinowy ekran w filmie "Liga złamanych serc" ("The Broken Hearts Club: A Romantic Comedy", 2000) u boku Zacha Braffa, Deana Caina i Justina Therouxa. W operze mydlanej CBS "Moda na sukces" ("The Bold and the Beautiful", 2003–2004) pojawił się jako Oscar ‘Ozzy’ Marone, syn kuzyna Massimo Marone (Joseph Mascolo). Dołączył także do obsady trzech popularnych oper mydlanych: ABC "Szpital miejski" ("General Hospital", 2001–2003), CBS "As the World Turns" (2005) i CBS "Guiding Light" (2007–2008).
W dniu 20 grudnia 2003 roku ożenił się z aktorką Tony’ą Watts. Mają córkę Alabamę Zoe (ur. 26 września 2005).

</doc>
<doc id="484331" url="https://pl.wikipedia.org/wiki?curid=484331" title="Metoda rozcieńczeń izotopowych">
Metoda rozcieńczeń izotopowych

Metoda rozcieńczeń izotopowych – technika chemicznej analizy ilościowej polegająca na dodawaniu do próbki znanej ilości wskaźnika izotopowego tożsamego chemicznie z oznaczanym analitem, a następnie pobranie niewielkiej części próbki i oznaczenie w niej stosunku wskaźnika do analitu. Ponieważ pozostaje on taki sam w całości próbki, jak i w pobranej części, można na jego podstawie obliczyć całkowitą ilość analitu w próbce.
Ilość analizowanego składnika oblicza się z wzoru:
gdzie:
Zaletą tej metody jest brak konieczności ilościowego wydzielenia oznaczanego składnika, co w analizie śladowej jest trudne ze względu na zakłócenia spowodowane przez współstrącanie, adsorpcję na powierzchni, tworzenie się roztworów przesyconych itp. Przykładowym zastosowaniem, gdzie nie można wyodrębnić całego analitu, może być wyznaczanie objętości krwi w organizmie.
Warunkiem zastosowania tej techniki jest dostatecznie długi okres połowicznego rozpadu radionuklidu, tak by całkowita aktywność preparatu praktycznie nie ulegała zmianie w czasie oznaczenia (t oznaczenia &lt; 0,1·T1/2 znacznika). Konieczne jest także dobre wymieszanie, do uzyskania jednorodnego rozprowadzenia znacznika w próbce.
Oprócz radionuklidów stosuje się izotopy trwałe, pod warunkiem że występują w pierwiastku pochodzenia naturalnego w bardzo małych ilościach, jak np. 13C, 18O, 36S. Ich zawartość oznacza się za pomocą spektrometrii masowej.
Ilustracja metody.
Do stawu zawierającego nieznaną ilość ryb wrzucono 10 radioaktywnych świecących ryb. Następnie złowiono 20 ryb. Wśród nich 1 była świecąca. Stosunek zwykłych do radioaktywnych ryb wyniósł 19:1. Zakładając taki sam stosunek ryb w stawie i znając liczbę wrzuconych radioaktywnych ryb można obliczyć całkowitą ilość zwykłych ryb w stawie przed połowem, czyli 10·(19:1) = 190.
Założenie o takich samych stosunkach liczb analizowanych indywiduów analitu (zwykłych ryb) i wzorca (świecących ryb) w pobranej części (złowionych rybach) i próbce (stawie) jest słuszne w przypadku związków chemicznych ze względu na wielką liczbę cząsteczek w próbce.

</doc>
<doc id="484332" url="https://pl.wikipedia.org/wiki?curid=484332" title="Jacek Buchacz">
Jacek Buchacz

Jacek Buchacz (ur. 12 stycznia 1948 w Sosnowcu) – polski polityk, ekonomista, były wiceminister zdrowia i minister współpracy gospodarczej z zagranicą w rządzie Józefa Oleksego i Włodzimierza Cimoszewicza.
Życiorys.
Ukończył studia w Szkole Głównej Planowania i Statystyki. Od 1986 do 1991 pełnił funkcję I sekretarza Ambasady PRL i RP w Rabacie. W latach 1991–1993 był dyrektorem ds. finansowych w firmach zagranicznych inwestujących w Polsce.
Należał do Polskiego Stronnictwa Ludowego. W styczniu 1994 objął urząd podsekretarza stanu w Ministerstwie Zdrowia i Opieki Społecznej w rządzie Waldemara Pawlaka. W gabinetach Józefa Oleksego i Włodzimierza Cimoszewicza był ministrem współpracy gospodarczej z zagranicą. 4 września 1996 prezydent Aleksander Kwaśniewski odwołał go na wniosek premiera Cimoszewicza. Powodem takiej decyzji premiera był wynik kontroli przeprowadzonej przez Najwyższą Izbę Kontroli, ujawniającej wiele nieprawidłowości w resorcie, zwłaszcza przemieszanie kapitału państwowego z prywatnym i stworzenie zależności, w których środki kapitału państwowego (i z jego szkodą) służyły do pomnażania kapitału prywatnego. Po odejściu z rządu podjął pracę w zawodzie syndyka.
Od jego nazwiska wzięła nazwę afera (Trójkąt Buchacza), w której na skutek działalności ministrów związanych z PSL Skarb Państwa utracił na wiele lat kontrolę nad majątkiem kilku central handlu zagranicznego.

</doc>
<doc id="484333" url="https://pl.wikipedia.org/wiki?curid=484333" title="Aminy katecholowe">
Aminy katecholowe



</doc>
<doc id="484335" url="https://pl.wikipedia.org/wiki?curid=484335" title="Amina katecholowa">
Amina katecholowa



</doc>
<doc id="484339" url="https://pl.wikipedia.org/wiki?curid=484339" title="Lyudi invalidi">
Lyudi invalidi



</doc>
<doc id="484350" url="https://pl.wikipedia.org/wiki?curid=484350" title="Seria TI-92">
Seria TI-92

TI-92 to zaawansowany kalkulator naukowy wyprodukowany przez firmę Texas Instruments, produkcja pierwszej jego wersji została rozpoczęta w 1995. TI-92 to kalkulator z klawiaturą w układzie QWERTY. Kalkulator ten doczekał się drugiej wersji (TI-92 Plus), oraz następcy w postaci modelu Voyage 200.
Kalkulator TI-92 (wersja pierwotna).
Programowalny kalkulator z systemem CAS (ang. computer algebra system) bazującym na programie Derive był jednym z pierwszych kalkulatorów, które potrafiły rysować trójwymiarowe wykresy. Ze względu na spory wyświetlacz i klawiaturę QWERTY kalkulator był duży i nieporęczny. Za względu na to Texas Instruments stworzyło kalkulator TI-89 o zbliżonej funkcjonalności, ale o mniejszych wymiarach (bez klawiatury QWERTY). Sam TI-92 został zastąpiony przez TI-92 Plus, który odziedziczył po nim spore wymiary i dużą klawiaturę. Ostatecznie TI wprowadził na rynek kalkulator Voyage 200 o zmodyfikowanym wyglądzie i wyposażony w pamięć Flash ROM.
TI-92 Plus.
TI-92 Plus (lub TI-92+) został wyprodukowany w 1998, odrobinę później niż TI-89 - prawie identyczny kalkulator pod względem możliwości oprogramowania. Pod względem mechanicznym jest podobny do poprzednika, ale posiada pamięć Flash ROM. Oprócz powiększonej pamięci TI-92 Plus posiada czytelniejszy wyświetlacz, który po raz pierwszy zastosowano w TI-89.
W roku 2002 TI-92 Plus został zastąpiony modelem Voyage 200.
Voyage 200.
Voyage 200 (nazywany także V200) został wyprodukowany w 2002 roku, jako następca TI-92 Plus, zmieniony został wygląd kalkulatora (nieco mniejszy i mniej kanciasty), a także rozszerzona ilość pamięci flash do 2.7 megabajta (podczas gdy TI-92+ miał jedynie 384 kilobajty).
Jak wszystkie poprzednie kalkulatory tej serii, Voyage 200 jest zaawansowanym kalkulatorem obsługującym rysowanie wykresów wielu funkcji naraz na ekranie, parametry oraz wykresy trójwymiarowe (3D). Kalkulator potrafi również wyznaczać rozwiązania w sposób algebraiczny i numeryczny (bazując na silniku CAS programu Derive).Na V200 można uruchomić większość oprogramowania napisanego dla TI-89 i TI-92. Dla kalkulatora Voyage napisano wiele aplikacji takich jak gry, zarządca informacji osobistej (ang. "Personal Information Manager"), arkusz kalkulacyjny czy interaktywny układ okresowy pierwiastków chemicznych.
V200 jest łatwo mylony z urządzeniami PDA lub małymi komputerami, ze względu na masywny wygląd i klawiaturę QWERTY. Kalkulator TI-89 Titanium oferuje zbliżoną funkcjonalność, a jest sporo mniejszy.
Cechy serii TI-92.
Oficjalna strona podaje ilość pamięci ROM dostępnej dla użytkownika w kalkulatorze TI-92 Plus jako 702K , a inne źródła podają 388K .

</doc>
<doc id="484351" url="https://pl.wikipedia.org/wiki?curid=484351" title="Ostrogscy herbu własnego">
Ostrogscy herbu własnego

Ostrogscy – ród kniaziowski (książęcy), biorący swe nazwisko od Ostroga na Wołyniu (obecnie na Ukrainie, siedziba rejonu ostrogskiego, w obwodzie rówieńskim), prawdopodobnie pochodzący od dynastii Rurykowiczów i ich linii panującej nad księstwem pińsko-turowskim tj. od Światopełka II. Ich boczną linią byli książęta Zasławscy, używający także nazwiska Zasławscy-Ostrogscy. 
Od XVI wieku jeden z najważniejszych rodów magnackich w Rzeczypospolitej Obojga Narodów, używający tytułu książęcego. W czasach Konstantego Wasyla Ostrogskiego opiekunowie prawosławia i fundatorzy licznych cerkwi w swoich dobrach. Tolerancyjnie odnosili się do innych wyznań — donatorzy i fundatorzy kościołów. Konstanty Wasyl Ostrogski był przeciwnikiem unii brzeskiej i przewodził politycznie dyzunitom do swej śmierci w 1608 roku. Jego syn książę Janusz Ostrogski przeszedł na rzymokatolicyzm i stworzył dla uświetnienia potęgi swojego rodu Ordynację Ostrogską obejmującą 24 miasta i prawie 600 wsi. Ordynacja po śmierci ostatniego z rodu Janusza przeszła na jego wnuka po kądzieli Władysława Dominika Zasławskiego i tym samym Zasławskich. W 1682 roku ród Zasławskich wygasł i ordynacja przeszła w ręce Lubomirskich i później Sanguszków. Po śmierci Janusza Sanguszki w 1753 roku ordynacja została rozwiązana i w wyniku tzw. "ugody kolbuszowskiej" i licznych procesów sądowych podzielona między kilka rodów magnackich.
Pochodzenie rodu.
Pomimo tego, że sprawą pochodzenia Ostrogskich zajmowało się wielu badaczy, nie jest dziś możliwe jednoznaczne określenie ich rodowodu.
Starsi badacze, opierając się na podaniach Stryjkowskiego, Gwagnina, Paprockiego utrzymywali że Ostrogscy wywodzą się od książąt halicko-włodzimierskich. W połowie XIX wieku Mychajło Maksymowycz wysunął hipotezę, że Ostrogscy pochodzą od Rurykowiczów turowsko-pińskich. W. Rulikowski i Zygmunt Luba Radzimiński ją zakwestionowali i z kolei wywiedli pochodzenie rodu od którejś z bocznych gałęzi Rurykowiczów przybyłych wraz z Rurykiem na Ruś. 
W wieku XX Józef Puzyna, Stefan Kuczyński starali się dowieść pochodzenia rodu od Giedyminowiczów. Inny badacz – Julian Bartoszewicz – wywodził Ostrogskich od zwykłych bojarów wołyńskich (tej hipotezie przeczy jednak fakt, że kniaziowskie pochodzenie Ostrogskich wyraźnie zaznaczone jest już na dokumentach pochodzących z XIV wieku). 
Wybitni historycy zajmujący się dziejami Ukrainy, tacy jak Mychajło Hruszewski, Aleksander Jabłonowski, Józef Wolff czy Oskar Halecki uważali jednak Ostrogskich za Rurykowiczów, wywodząc ich pochodzenie od książąt turowsko-pińskich, względnie halicko-włodzimierskich. Większość współczesnych historyków: polskich – Dariusz Dąbrowski, Jan Tęgowski, rosyjskich – Leonid Sobolew czy ukraińskich – Natalia Jakowenko jest zdania, że nie jest możliwe by Ostrogscy byli potomkami książąt halicko-włodzimierskich, ponieważ genealogia ostatnich jest bowiem dobrze znana, a legenda genealogiczna wiodąca ród Ostrogskich od księcia halickiego Daniela Romanowicza miała powstać dopiero w drugiej połowie XVI wieku. Takiego zdania jest też historyk współczesny, autor monografii „Dzieje rodu Ostrogskich” Tomasz Kempa (przychyla się on bardziej do tezy o pochodzeniu Ostrogskich od książąt turowsko-pińskich lub według niego mogli oni być potomkami jeszcze jakiejś innej linii Rurykowiczów (bardzo rozrodzonych), którzy posiadali dobra w ziemi czernihowskiej, siewierskiej lub też Rurykowiczów z linii słonimsko-nowogródzkiej).

</doc>
<doc id="484355" url="https://pl.wikipedia.org/wiki?curid=484355" title="TI-92">
TI-92



</doc>
<doc id="484360" url="https://pl.wikipedia.org/wiki?curid=484360" title="Chlorek żelaza(II)">
Chlorek żelaza(II)

Chlorek żelaza(II), FeCl2 – nieorganiczny związek chemiczny z grupy chlorków, sól kwasu solnego i żelaza na II stopniu utlenienia.
Bezwodny chlorek żelaza(II) jest białą substancją krystaliczną topiącą się w temperaturze 677 °C. Pod wpływem wilgoci szybko tworzy tetrahydrat FeCl2·4H2O, o jasnozielonej barwie.
Chlorek żelaza(II) otrzymuje się w wyniku działania na metaliczne żelazo gazowym chlorowodorem, lub też roztwarzając żelazo w kwasie solnym:
W warunkach laboratoryjnych, aby uzyskać bezwodny chlorek żelaza(II), reakcję tę prowadzi się w metanolu z użyciem stężonego kwasu solnego, w wyniku czego powstaje [Fe(MeOH)6]Cl2, który w temperaturze 160 °C rozkłada się do FeCl2.
Roztwór wodny chlorku żelaza(II) ma odczyn kwaśny i jest żrący. Związek ten jest stosowany w chemii metaloorganicznej jako źródło jonów żelaza na II stopniu utlenienia. Stosuje się go np. do otrzymywania ferrocenu.
Zastosowanie medyczne.
Chlorek żelaza(II) jest lekiem stosowanym w celu uzupełnienia niedoboru żelaza. Hydrolizujące sole, zawierające jony żelaza Fe2+ wchłaniane są łatwo z przewodu pokarmowego i stają się substratem do produkcji hemoglobiny i mioglobiny.
Przeciwwskazania i działania niepożądane.
Przeciwwskazania:
Działanie niepożądane
Dawkowanie.
Lek występuje w kroplach, podaje się go więc zmieszany z sokiem lub wodą, ewentualnie z posiłkiem (przy zaburzeniach żołądkowo-jelitowych), aczkolwiek przyjmowanie na czczo zwiększa wchłanianie żelaza (podobnie działa witamina C). Najlepiej pić przez słomkę, aby uniknąć przebarwienia zębów. Lek stosuje się przez 2–3 miesiące, aby uzupełnić tkankowe niedobory żelaza. W trakcie leczenia występuje czarne zabarwienie stolca. Dawkowanie określane jest przez lekarza.

</doc>
<doc id="484361" url="https://pl.wikipedia.org/wiki?curid=484361" title="Blues detroicki">
Blues detroicki

Blues detroicki (ang. Detroit blues), gatunek bluesa powstały i rozwijający się w Detroit w Stanach Zjednoczonych. Największą popularność osiągnął w latach 40. i 50. XX wieku. Blues detroicki w prostej linii od bluesa Delty. Podobnie jak w przypadku bluesa chicagowskiego jego powstanie było wynikiem migracji biednych robotników z Południa do bardziej zindustrializowanych miast północnych Stanów Zjednoczonych w latach 20. i 30. XX wieku. Detroit blues jest również bardzo zbliżony do bluesa chicagowskiego. Rozwinął się z prostego bluesa Delty w bardziej rozbudowany gatunek muzyczny, używający większej liczby instrumentów (w tym gitary elektrycznej oraz gitary basowej).
Jedynym znanym przedstawicielem tego stylu muzycznego był John Lee Hooker. Sam blues detroicki pozostawał w cieniu bardziej popularnego i wpływowego bluesa chicagowskiego.

</doc>
<doc id="484366" url="https://pl.wikipedia.org/wiki?curid=484366" title="Peter Christen Asbjørnsen">
Peter Christen Asbjørnsen

Peter Christen Asbjørnsen (ur. 12 stycznia 1812 w Kristianii, zm. 6 stycznia 1885 w Kristianii) – norweski pisarz, folklorysta, przyrodnik. Wraz z Jørgenem Moe zebrał i zapisał baśnie ludowe z różnych regionów Norwegii.
Przez większą część życia zajmował się zbieraniem i spisywaniem ludowych wierzeń, zwracając szczególną uwagę na ich aspekt językowy. Dzięki pracom Asbjørnsena i Moe zachowało się wiele ludowych opowieści opisujących świat trolli i ludzi. Początkowo baśnie ukazywały się w formie małych książeczek. W wydaniu zbiorowym opublikowane zostały po raz pierwszy w 1845 i 1848. Ilustratorami baśni Asbjørnsena i Moe byli m.in. Theodor Kittelsen i Erik Werenskiold.

</doc>
<doc id="484371" url="https://pl.wikipedia.org/wiki?curid=484371" title="Lachowicze">
Lachowicze

Lachowicze (biał. "Ляхавічы", "Lachawiczy" ros. "Ляховичи") – miasto nad rzeką Wiedźmą (ros. Ведзьма), stolica rejonu w obwodzie brzeskim Białorusi. 11,0 tys. mieszkańców (2010).
Miasto magnackie położone było w końcu XVIII wieku w powiecie nowogródzkim województwa nowogródzkiego.
Historia.
Nazwa pochodzi od Lachów – staroruskiej nazwy Polaków. 10 kwietnia 1572 król polski i wielki książę litewski Zygmunt II August nadał Lachowicze Janowi Hieronimowiczowi Chodkiewiczowi.
W 1595 podczas powstania Nalewajki miasto bezskutecznie oblegali kozacy.
W Lachowiczach 10 kwietnia 1635 zmarł marszałek wielki litewski Jan Stanisław Sapieha.
W czasie wojny z Rosją w 1655 przeniesiono tu obraz Matki Boskiej z Białynicz.
W 1660 twierdza dowodzona przez generała artylerii litewskiej Mikołaja Judyckiego wytrzymała cztery ataki Rosjan podczas trzymiesięcznego oblężenia, co współcześni przypisywali interwencji Maryi i z tego powodu została nazwana "litewską Jasną Górą". Forteca ta jako jedyna na Litwie pozostała niezdobyta aż do końca wojny. W czasie III wojny północnej w 1706 twierdzę zdobyli Szwedzi, a w 1709 odbił ją hetman polny litewski Grzegorz Antoni Ogiński.

</doc>
<doc id="484372" url="https://pl.wikipedia.org/wiki?curid=484372" title="Joachim Leśniewicz">
Joachim Leśniewicz

Joachim Leśniewicz herbu Półkozic (ur. 1793 w Krasiłowie pod Kamieńcem Podolskim, zm. 27 kwietnia 1852 w Woroneżu) – kapitan wojska polskiego, spiskowiec, działacz niepodległościowy, powstaniec listopadowy, sybirak.
Biografia.
Jedyny syn Józefa i Tekli z Dunin-Kozickich, właścicieli dóbr Teremkowce, Jurkowce i Bereżanka na Podolu. Wnuk komornika granicznego podolskiego Józefa Leśniewicza z Wielkiej Mukszy i jego drugiej żony, podczaszanki inflanckiej Joanny z Szyrynów.
W 1817 rozpoczął służbę w armii Królestwa Polskiego jako oficer kwatermistrzostwa generalnego. W 1819 związał się z Wolnomularstwem Narodowym Waleriana Łukasińskiego. Zmuszony do dymisji z wojska polskiego w stopniu porucznika (12.10.1821). Po wystąpieniu z wojska powrócił do rodzinnego majątku na Podole, zostając sędzią powiatu kamienieckiego. W 1828 uczestniczył w wojnie rosyjsko-tureckiej.
W czasie powstania listopadowego należał do tzw. junty przygotowującej powstanie na Podolu i był odpowiedzialny za organizację funduszów. 19 lutego 1831 r. zawiązano tajne Towarzystwo Patriotyczne Podolskie, na czele którego stanęła siedmioosobowa Rada Centralna (tzw. Junta). Jednocześnie Joachim Leśniewicz został wybrany w skład Rady Centralnej. Po bitwach pod Daszowem i Majdankiem przedostał się przez Galicję do Królestwa Polskiego. Służył w kwatermistrzostwie. Awansował na kapitana, a 15 września 1831 roku został odznaczony złotym krzyżem Virtuti Militari (nr 2463). Wraz z bratem stryjecznym, Tytusem Leśniewiczem z Wielkiej Mukszy, wybitnie zasłużył się w obronie Zamościa. Po upadku twierdzy (23 października 1831) powrócił do majątku rodzinnego na Podole, korzystając z gwarancji nietykalności udzielonej obrońcom Zamościa.
W 1835 rozpoczął działalność w założonym przez Gaspra Maszkowskiego i Leonarda Łepkowskiego tajnym Towarzystwie Filodemicznym. Uczestniczył w naradzie, na mocy postanowień której Towarzystwo przystąpiło do zorganizowanego przez Szymona Konarskiego Stowarzyszenia Ludu Polskiego. W kwietniu 1838 wraz Ludwikiem Januszewskiem został wybrany przez spiskowców podolskich na reprezentanta Podola na zjazd Stowarzyszenia w Berdyczowie (3 czerwca 1838).
Po dekonspiracji spisku został aresztowany, osadzony w twierdzy kijowskiej. W procesie kijowskim skazany na 15 lat katorgi i konfiskatę majątku (skonfiskowano Teremkowce i Jurkowce). Zesłany na Syberię do Tobolska; 7 kwietnia 1839 r. został przeniesiony do Irkucka. Początkowo mieszkał w domu wybudowanym przez dekabrystę ks. Aleksandra Odojewskiego. W Irkucku najpierw pracował w fabryczce, potem pozwolono mu na osiedlenie w mieście.
W 1847 r. przewieziono go do Woroneża, gdzie zmarł 27 kwietnia 1852 r.
16 marca 1883 r. zwłoki Joachima Leśniewicza ekshumowano i przewieziono do Zbrzyzia pod Kamieńcem Podolskim.
Joachim Leśniewicz pozostawił po sobie obszerny rękopis pamiętników, których późniejszy los nie jest znany.
Joachim Leśniewicz był żonaty z Ludwiką z domu Glinka, która dobrowolnie towarzyszyła mu w zesłaniu na Syberię. Miał córkę Zofię, żonę Aleksandra Dymitrowicza, i syna Aleksandra, ożenionego z Przygodzką.

</doc>
<doc id="484373" url="https://pl.wikipedia.org/wiki?curid=484373" title="Britannica">
Britannica



</doc>
<doc id="484375" url="https://pl.wikipedia.org/wiki?curid=484375" title="Alberta Adams">
Alberta Adams

Alberta Adams (ur. 26 lipca 1917 w Indianapolis, zm. 25 grudnia 2014 w Dearborn) – amerykańska wokalistka bluesowa, nazywaną damą bluesa detroickiego. Obdarzona bardzo mocnym głosem. Od 1945 wraz z Dukiem Ellingtonem, Eddiem "Cleanheadem" Vinsonem i T-Bone'em Walkerem tworzyła jedną z najważniejszych grup działających w klimacie jazzowym, R&amp;B i bluesowym w Detroit w latach 40. i 50. XX wieku.

</doc>
<doc id="484376" url="https://pl.wikipedia.org/wiki?curid=484376" title="V200">
V200



</doc>
<doc id="484377" url="https://pl.wikipedia.org/wiki?curid=484377" title="Voyage 200">
Voyage 200



</doc>
<doc id="484379" url="https://pl.wikipedia.org/wiki?curid=484379" title="Saniki">
Saniki



</doc>
<doc id="484380" url="https://pl.wikipedia.org/wiki?curid=484380" title="Norse By Norse West">
Norse By Norse West



</doc>
<doc id="484381" url="https://pl.wikipedia.org/wiki?curid=484381" title="Norse By Norsewest">
Norse By Norsewest



</doc>
<doc id="484382" url="https://pl.wikipedia.org/wiki?curid=484382" title="Return of the Lost Vikings">
Return of the Lost Vikings



</doc>
<doc id="484383" url="https://pl.wikipedia.org/wiki?curid=484383" title="The Return of the Lost Vikings">
The Return of the Lost Vikings



</doc>
<doc id="484385" url="https://pl.wikipedia.org/wiki?curid=484385" title="The Lost Vikings 2">
The Lost Vikings 2



</doc>
<doc id="484389" url="https://pl.wikipedia.org/wiki?curid=484389" title="Metyldopa">
Metyldopa

Metyldopa ("Methylodopa", ATC: C02 AB01) – lek hipotensyjny, który wskutek podobieństwa do dihydroksyfenyloalaniny (DOPA), blokuje powstawanie dopaminy. Metabolity metylodopy zmniejszają opór naczyniowy poprzez pobudzanie presynaptycznych hamujących receptorów α-2 adrenergicznych.
Przeciwwskazania i działania niepożądane.
Przeciwwskazania:
Działanie niepożądane:
Dawkowanie.
Ściśle według wskazań lekarza. Maksymalna dawka dobowa wynosi 2 g (konieczne jest stopniowe zwiększanie dawki).
Leczenia nie wolno nagle przerwać (konieczne jest stopniowe zmniejszanie dawki)
Podczas leczenia nie należy prowadzić pojazdów ani obsługiwać urządzeń mechanicznych.

</doc>
<doc id="484394" url="https://pl.wikipedia.org/wiki?curid=484394" title="Erytryn">
Erytryn

Erytryn (kwiat kobaltowy) – minerał z gromady arsenianów. Należy do minerałów bardzo rzadkich.
Nazwa pochodzi od gr. "erythros" = czerwony, nawiązując do barwy minerału.
Charakterystyka.
Właściwości.
Tworzy skupienia zbite, ziarniste, ziemiste, igiełkowe, krzaczaste, kuliste. Kryształy wykazują charakterystyczne zbrużdżenia, równoległe do wydłużenia słupów. Niekiedy występują w postaci szczotek krystalicznych. Jest krajalny, giętki, przezroczysty.
Występowanie.
Powstaje jako minerał wtórny w strefie utleniania (wietrzenia) arsenowych złóż kruszcowych zawierających kobalt.
Miejsca występowania:
Zastosowanie.
Znaczenie naukowe (wykorzystywany jako wskaźnik w poszukiwaniu kruszców kobaltu, niklu i srebra), ma znaczenie kolekcjonerskie.

</doc>
<doc id="484396" url="https://pl.wikipedia.org/wiki?curid=484396" title="Perotinus">
Perotinus

Perotinus Magnus, magister Perotinus, Pérotin (ur. 1155-1160, zm. 1200-1205) – francuski kompozytor działający w Paryżu przy katedrze Notre-Dame i największy twórca związanej z nią Szkoły Notre-Dame.
Znany z przerobienia kompozycji swego poprzednika Leoninusa w "Magnus Liber Organi" ("Wielka księga organum"). Zbiór dwugłosowych organów na cały rok kościelny rozbudował na trzy- i czterogłosowe "organa tripla" i "organa kwadrupla" oraz "klauzule" (dwu-, trzy- i czterogłosowe, krótkie utwory uzupełniające ten zbiór).
Wprowadził wielogłosowe "konduktusy", czyli utwory liturgiczne wykonywane podczas mszy przed czytaniem lekcji, oraz rytmicznie jednoznaczną notację modalną, „czym może najbardziej przyczynił się do rozwoju muzyki średniowiecznej”.
Jego największym osiągnięciem są czterogłosowe organa "Viderunt omnes fines" i "Sederunt principes".

</doc>
<doc id="484398" url="https://pl.wikipedia.org/wiki?curid=484398" title="Giovanni Pisano">
Giovanni Pisano

Giovanni Pisano (ur. w Pizie ok. 1245-1248, zm. w Sienie ok. 1319) - rzeźbiarz i architekt włoski, syn Nicoli Pisano. 
Wykonał kilka prac wspólnie ze swym ojcem, np. reliefy fontanny na placu katedralnym w Perugii (1278). Pierwszym przykładem samodzielnej twórczości jest "Madonna" z kości słoniowej znajdująca się w katedrze w Pizie. Od 1284 zajmował się dekoracją fasady katedry w Sienie, którą ukończył 1296. Była ona jednym z pierwszych przykładów stylu gotyckiego w architekturze włoskiej. 
Giovanni stworzył także dwie ambony, jedną dla kościoła San Andrea w Pistoi (1300-01), a drugą dla katedry w Pizie (między 1302 a 1310). Były one skonstruowane podobnie jak dzieła ojca artysty, Nicoli Pisano, aczkolwiek w elegancji formy i nacechowaniu emocjonalnym zdradzały wpływy francuskiego gotyku. Pizańska ambona uległa zniszczeniu na skutek pożaru w 1599. Została ona wtedy zdemontowana i złożona ponownie, jednakże nie wszystkie jej części wróciły na dawne miejsce. Obecnie kilka muzeów, m.in. Metropolitan Museum of Art w Nowym Jorku, posiada eksponaty będące prawdopodobnie częścią włoskiej kazalnicy. 

</doc>
<doc id="484402" url="https://pl.wikipedia.org/wiki?curid=484402" title="Siarczan żelaza(II)">
Siarczan żelaza(II)

Siarczan żelaza(II), (, ) – nieorganiczny związek chemiczny, sól żelaza i kwasu siarkowego.
Siarczan żelaza(II) otrzymuje się zwykle w wyniku bezpośredniego działania rozcieńczonego kwasu siarkowego na metaliczne żelazo.
Bezwodny siarczan żelaza(II) jest białą, krystaliczną substancją, rozkładającą się samorzutnie w kontakcie z powietrzem do wodorotlenku żelaza(III) i siarczanu żelaza(III). Bezwodny siarczan żelaza(II) jest silnie higroskopijny. Uwodniony siarczan żelaza(II) FeSO4·7H2O, zwany dawniej "witriolem żelaza/żelaznym" albo "żelaznym/zielonym koperwasem", jest jasnozieloną krystaliczną substancją, która topi się w temperaturze 64 °C, w 90 °C przechodzi w monohydrat FeSO4·H2O, który w 327 °C uwalnia wodę i przechodzi do bezwodnego siarczanu żelaza.
Roztwór wodny siarczanu żelaza(II) ma odczyn kwaśny wskutek hydrolizy. Po zobojętnieniu wytrąca się osad wodorotlenku żelaza(II).
Siarczan żelaza(II) jest stosowany w analizie chemicznej oraz do otrzymywania soli Mohra, odpowiada za zabarwienie niektórych rodzajów cementu, oraz jest stosowany jako łatwo wchłanialna forma żelaza w medycynie.
Użycie medyczne.
Siarczan żelaza(II) stosowany jest jako źródło żelaza w celu uzupełnienia jego niedoboru.
Działanie.
Hydrolizujące sole, zawierające jony żelaza Fe2+ wchłaniane są łatwo z przewodu pokarmowego i stają się substratem do produkcji hemoglobiny i mioglobiny.
Przeciwwskazania i działania niepożądane.
Przeciwwskazania:
Działanie niepożądane
Przyjmowanie.
Lek występuje w kroplach, podaje się go więc zmieszany z sokiem lub wodą, ewentualnie z posiłkiem (przy zaburzeniach żołądkowo-jelitowych), aczkolwiek przyjmowanie na czczo zwiększa wchłanianie żelaza (podobnie działa witamina C). Najlepiej pić przez słomkę, aby uniknąć przebarwienia zębów. Lek stosuje się przez 2–3 miesiące, aby uzupełnić tkankowe niedobory żelaza. W trakcie leczenia występuje czarne zabarwienie stolca. Dawkowanie określane jest przez lekarza.

</doc>
<doc id="484406" url="https://pl.wikipedia.org/wiki?curid=484406" title="DW240">
DW240



</doc>
<doc id="484409" url="https://pl.wikipedia.org/wiki?curid=484409" title="Gorizia">
Gorizia



</doc>
<doc id="484415" url="https://pl.wikipedia.org/wiki?curid=484415" title="Linus Roache">
Linus Roache

Linus William Roache (ur. 1 lutego 1964 w Manchesterze) – angielski aktor filmowy i telewizyjny.
Życiorys.
Wczesne lata.
Urodził się w Manchesterze jako syn pary aktorskiej – Williama Roache'a i Anny Cropper. Dorastał wraz z młodszą siostrą Vanyą (ur. 1967). Miał dziesięć lat, kiedy rodzice rozwiedli się (1974). Jego ojciec ożenił się ponownie w roku 1977 z Sarą Mottram, z którą miał potem dwie córki – Verity Elizabeth (ur. 1981) i Edwinę (ur. 1982, zm. 1984) oraz syna Williama Jamesa (ur. 1986).
Kariera.
Swoją karierę aktorską rozpoczął w wieku 11 lat u boku swojego ojca jako młody Peter Barlow w serialu angielskim "Coronation Street" (1975). Rok potem wcielił się w chłopca z dżumą dymieniczą w serialu przygodowym BBC "Linia Onedin" ("The Onedin Line", 1976). 
Następne dwie dekady spędził na scenie, grając m.in. Marka Antoniusza w "Juliuszu Cezarze", Kajusa w "Tytusie Adronikusie" czy tytułowego "Ryszarda II". W 1985 był związany z Royal Shakespeare Company. 
Ukończył Central School of Speech and Drama. W roku 1986 znalazł się w obsadzie kinowego horroru brytyjskiego "Link". Po udziale w serialu BBC "Seaforth" (1994), zagrał rolę młodego księdza katolickiego Grega Pilkingtona w Liverpoolu, który jest homoseksualistą i chodzi na „podryw” do klubów gejowskich w kontrowersyjno-skandalizującym dramacie obyczajowo-psychologicznym "Ksiądz" ("Priest", 1994). Potem spędził 18 miesięcy w Indiach, gdzie odkrył medytację duchową.
Profesjonalizmem aktorskim wykazał się w roli Samuela Taylora Coleridge’a słynnego poety angielskiego w dramacie "Pandaemonium" (2000), a za tę kreację odebrał w Londynie nagrodę Evening Standard British Film. Natomiast rola Roberta F. Kennedy’ego w dramacie telewizyjnym "RFK" (2002) przyniosła mu nominację do nagrody Złotego Globu. Jest laureatem Złotej Satelity za postać Ralph Wigram w telewizyjnym dramacie historycznym "Wzbierająca burza" ("The Gathering Storm", 2002). W biblijnym telefilmie "Dziesięcioro przykazań" ("The Ten Commandments", 2006) zagrał Aarona, starszego brata Mojżesza, jego rzecznika wobec faraona i ludu Izraela.
Od stycznia 2002 roku jest żonaty z aktorką Rosalind Bennett.
Jest wegetarianinem.

</doc>
<doc id="484416" url="https://pl.wikipedia.org/wiki?curid=484416" title="Ochronoza">
Ochronoza



</doc>
<doc id="484417" url="https://pl.wikipedia.org/wiki?curid=484417" title="Zinowij Rożestwienski">
Zinowij Rożestwienski

Zinowij Pietrowicz Rożestwienski, Зиновий Петрович Рожественский (ur. 11 listopada 1848, zm. 14 stycznia 1909) – rosyjski wojskowy, wiceadmirał, dowódca floty rosyjskiej w bitwie pod Cuszimą.
Życiorys.
Urodził się 11 listopada (30 października w kal. juliańskim) 1848 w rodzinie lekarza wojskowego. W 1865 wstąpił do szkoły morskiej, którą ukończył w 1870, po czym w 1873 ukończył Michaiłowską Akademię Artylerii i wstąpił do służby w rosyjskiej marynarce wojennej w stopniu porucznika. Działał m.in. w komisji badań artyleryjskich. Służąc we Flocie Czarnomorskiej, brał udział w wojnie z Turcją (1877-78), podczas której odznaczył się w walce na parowcu „Westa” z okrętem tureckim 11 lipca 1877, za co został odznaczony orderem św. Jerzego IV stopnia. Z tą walką związany jest epizod obrazujący charakter Rożestwienskiego – mianowicie walka polegała na tym, że rosyjski parowiec uciekał przed znacznie silniejszym tureckim pancernikiem „Fethi Bulend” i choć rosyjscy artylerzyści strzelali celniej od tureckich, to jednak ich pociski niewiele mogły zaszkodzić tureckiemu okrętowi; po powrocie do bazy dowódca parowca usiłował przedstawić walkę w ten sposób, że rosyjski parowiec uszkodził i zmusił do ucieczki turecki pancernik, poparli go w większości oficerowie „Westy” i rosyjscy wyżsi dowódcy; pomimo ich nacisków Rożestwienskij ujawnił i upublicznił prawdziwy przebieg walki.
W latach 1883-1885 służył w nowo powstałej flocie księstwa Bułgarii, jako jej dowódca oraz dowódca książęcego jachtu „Aleksander I”. Następnie powrócił do służby we flocie rosyjskiej w stopniu kapitana 2. rangi (komandora por.). W 1892 awansował do stopnia kapitana 1. rangi (komandora). W latach 1894-1896 dowodził krążownikiem „Władimir Monomach” w składzie eskadry Morza Śródziemnego kadm. Makarowa (był to jedyny okręt I rangi, którym dowodził w swojej karierze). W latach 1896-1898 dowodził przestarzałym szkolnym pancernikiem „Pierwieniec”. W 1898 awansował do stopnia kontradmirała i od tego roku do 1902 dowodził oddziałem szkolno-artyleryjskim Floty Bałtyckiej (według innych źródeł od 1896). W tym okresie Rożestwienski zyskał uznanie na dworze carskim (m.in. za roboty przy ściągnięciu z mielizny pancernika obrony wybrzeża „Generał-admirał Apraksin” w 1900 i dowodzenie desantem podczas manewrów w 1901) i nastąpił wzlot jego kariery. W 1902 został zaliczony do świty carskiej za udany pokaz floty w Rewelu podczas spotkania cara Mikołaja II z cesarzem Wilhelmem II.
Wojna rosyjsko-japońska.
17 marca 1903 (kal. jul.) Rożestwienski został naczelnikiem Głównego Sztabu Morskiego. Po wybuchu wojny rosyjsko-japońskiej, w kwietniu 1904 Rożestwienski został wyznaczony dowódcą II Eskadry Pacyfiku, formowanej na Bałtyku dla pomocy toczącej walki wokół bazy Port Artur z Japończykami I Eskadrze. Pierwszym krytykowanym posunięciem sztabu kierowanego przez Rożestwienskiego po wybuchu wojny było zawrócenie do Rosji znajdującego się już w Dżibuti zespołu adm. Wireniusa z pancernikiem „Oslabia”, który mógł wzmocnić siły rosyjskie w Port Artur (zgodnie z żądaniem dowodzącego tam admirała Makarowa) lub prowadzić działania krążownicze, zwalczając żeglugę i odciągając siły japońskie.
15 października 1904 II Eskadra pod dowództwem Rożestwienskiego wypłynęła z Lipawy w rejs na Daleki Wschód, naokoło Afryki. Po wypłynięciu, 20 października 1904 Rożestwienski został awansowany do stopnia wiceadmirała oraz uzyskał rangę carskiego generała-adiutanta. Wkrótce po tym nastąpił incydent na Dogger Bank. 9 maja 1905 Indochinach do II Eskadry dołączyła także III Eskadra Pacyfiku pod dowództwem kontradmirała Nikołaja Niebogatowa. Flota rosyjska otrzymała teraz zadanie przerwać się do Władywostoku.
28 maja 1905 doszło do bitwy z flotą japońską pod Cuszimą, w której rosyjski zespół poniósł druzgocącą klęskę, a jego przeważająca część okrętów została zatopiona lub zdobyta, w tym wszystkie 11 pancerników. Rożestwienski został raniony w głowę na pokładzie flagowego pancernika „Kniaź Suworow”, po czym z uszkodzonego i płonącego „Suworowa” admirał został zabrany przez niszczyciel „Bujnyj”, tracąc kontrolę nad dalszym przebiegiem bitwy. 28 maja dostał się do niewoli na niszczycielu „Biedowyj”, który został poddany bez walki, otoczonym przez siły japońskie.
Abstrahując od innych przyczyn porażki, główną przyczyną klęski pod Cuszimą w aż takich rozmiarach, według dominującej opinii historyków, było niekompetentne i pasywne dowodzenie rosyjskim zespołem przez Rożestwieńskiego, który jednocześnie hamował przejawy inicjatywy podlegających mu oficerów, nie ujawniając przy tym wcześniej swoich planów operacyjnych i nie posiadając planu bitwy (znany był przy tym z despotycznego charakteru i nieufności w stosunku do możliwości podwładnych). Wcześniej, jako głównodowodzący był w głównej mierze odpowiedzialny m.in. za zaniechanie szkolenia artyleryjskiego oraz w walce zespołowej w toku rejsu na Daleki Wschód i brak właściwego przygotowania okrętów do walki (zdaniem niektórych historyków, postawa Rożestwieńskiego wskazuje, że w rzeczywistości przez większość rejsu nie liczył się z perspektywą walki, starając się jednocześnie przekonać dwór carski o złym przygotowaniu floty i licząc, że rejs eskadry będzie jedynie akcją demonstracyjną). Niektórzy historycy starają się jednak usprawiedliwiać taktykę przyjętą przez Rożestwieńskiego w bitwie.
Należy jednak pamiętać, iż Rożestwieński dowodził zgrupowaniem statków przestarzałych, ludźmi niekompetentnymi, niewyszkolonymi (próby szkoleń były ograniczone przez braki w amunicji, której początkowa ilość nie uwzględniała strzelania ćwiczebnego) co usilnie starał się zmienić w trakcie podróży. Jego podwładni byli stale niesubordynowani a sam Rożestwieński miał związane ręce co do ich dyscyplinowania. Dowodem na to są liczne incydenty do których doszło w toku podróży na Pacyfik. O ile na papierze wydawać się może iż siły Rosjan oraz Japończyków były porównywalne, Rożestwieński z mieszaniną niedouczonych rekrutów, z których przed wypłynięciem w podróż część nie widziała morza oraz statków, z których część nie powinna była się nigdy znaleźć w warunkach bojowych, miał pokonać wprawioną w boju, sprawną i świetnie zorganizowaną formacje Japonii, w przypadku bitwy, (do której doszło) wynik jej był z góry przesądzony.
W niewoli, Rożestwienski był leczony w Sasebo. Po podpisaniu pokoju w 1905 powrócił do Rosji. Między innymi na skutek krytyki prasy, obciążającej go za klęskę, w lutym 1906 został usunięty z funkcji naczelnika Głównego Sztabu Morskiego. Był następnie sądzony przez sąd wojskowy, lecz uwolniony od zarzutów z uwagi na odniesione rany. Zwolennik organizacji floty składającej się z wielkich pancerników, a także koncepcji rozbicia przeciwnika w generalnej bitwie morskiej. Zmarł z powodu choroby płuc w Petersburgu.
Spotykane są, za literaturą anglojęzyczną, błędne formy nazwiska: Rożdżestwieński lub Rożdestwienski lub spolszczona Rożestwieński.

</doc>
<doc id="484418" url="https://pl.wikipedia.org/wiki?curid=484418" title="Zinowi Rożestwieński">
Zinowi Rożestwieński



</doc>
<doc id="484419" url="https://pl.wikipedia.org/wiki?curid=484419" title="Prowincja Gorizia">
Prowincja Gorizia



</doc>
<doc id="484420" url="https://pl.wikipedia.org/wiki?curid=484420" title="Ochronosis">
Ochronosis



</doc>
<doc id="484429" url="https://pl.wikipedia.org/wiki?curid=484429" title="Pimp My Ride">
Pimp My Ride



</doc>
<doc id="484431" url="https://pl.wikipedia.org/wiki?curid=484431" title="Skepticism">
Skepticism

Skepticism – fiński zespół tworzący muzykę doom metal. Grupa została założona w 1991 w Riihimäki w Finlandii. Jest zaliczana do grona pionierów podgatunku funeral doom metal, obok Thergothon.

</doc>
<doc id="484432" url="https://pl.wikipedia.org/wiki?curid=484432" title="Loch Camelot">
Loch Camelot

Loch Camelot – krakowski kabaret, działający w piwnicy XIII-wiecznego budynku pod adresem ul. św. Tomasza 17.
Prowadzi go tandem: Kazimierz Madej – dyrektor, scenograf i reżyser, oraz Ewa Kornecka – dyrektor muzyczny, kompozytor. Jego program to różnorodność stylów, rodzajów i gatunków: piosenki, satyry, liryki, prezentuje dzieła wielu twórców z klasyki polskiej i europejskiej.
Artyści „Loch Camelot” byli angażowani do nagrań programów dla telewizji polskiej, telewizji węgierskiej i telewizji niemieckiej oraz radia francuskiego.

</doc>
<doc id="484434" url="https://pl.wikipedia.org/wiki?curid=484434" title="Tobey Maguire">
Tobey Maguire

Tobey Maguire, właśc. Tobias Vincent Maguire (ur. 27 czerwca 1975 w Santa Monica) – amerykański aktor i producent filmowy, występował w roli Petera Parkera w serii filmów o Spider-Manie.
Życiorys.
Urodził się w Santa Monica, w stanie Kalifornia jako syn Wendy (z domu Brown), sekretarki i Vincenta Maguire’a, kucharza. Jego rodzice mieli wtedy 20 i 18 lat, a ich związek trwał jeszcze tylko dwa lata, przez co był głównie wychowywany przez swoją matkę. Nie mieli stałych środków utrzymania, dlatego przeprowadzali się z miasta do miasta. Miał przyrodnie rodzeństwo: ze związku ojca dwóch braci - Vincenta Jr. (ur. 1973) i Timothy’ego (ur. 1984) oraz ze związku matki dwóch braci: Jopaula Van Eppa (ur. 1991) i Westona Eppa (ur. 1994).
Pierwotnie Tobey Maguire chciał zostać szefem kuchni jak jego ojciec, lecz za namową matki, która zaoferowała mu 100 dolarów wybrał ostatecznie aktorstwo. Zadebiutował w programie "On Location with Rodney Dangerfield," gdzie wygłosił dwie linijki tekstu. Podczas kręcenia zdjęć do filmu "Spokojnie, tatuśku" poznał Leonardo DiCaprio, z którym się zaprzyjaźnił i ponownie spotkał go na planie dramatu Michaela Catona-Jonesa "Chłopięcy świat" ("This Boy's Life", 1993).
Przełomem w jego karierze okazał się serial "Great Scott!", dzięki któremu zyskał uznanie widzów i krytyków. Po raz pierwszy zagrał główną rolę w komedii fantasy "Zemsta Czerwonego Barona" ("Revenge of the Red Baron", 1994) obok Mickeya Rooneya, Laraine Newman i Cliffa De Younga. Maguire kojarzy się większości jako odtwórca głównej roli w filmie "Spider-Man" (2002) i jego dwóch kontynuacjach.
W grudniu 2021 pojawił się w filmie "", jako Spider-Man z innego uniwersum.
Życie prywatne.
3 września 2007 poślubił Jennifer Meyer, z którą ma dwójkę dzieci: córkę Ruby Sweetheart (ur. 10 listopada 2006) i syna Otisa Tobiasa (ur. 8 maja 2009). Jednak w 2017 doszło do rozwodu.

</doc>
<doc id="484436" url="https://pl.wikipedia.org/wiki?curid=484436" title="Punkt bonusowy">
Punkt bonusowy

Punkt bonusowy dla zawodnika.
Punkt bonusowy to punkt zaliczany zawodnikowi do jego zdobyczy punktowej w meczu ligowym lub zawodach w parach. Zawodnik otrzymuje zazwyczaj za punkty bonusowe premię finansową jak za normalny punkt. Punktu tego nie zalicza się jednak na konto drużyny (pary), w której zawodnik startuje.
Punkty bonusowe bierze się również pod uwagę przy obliczaniu średniej biegowej lub meczowej.
W lidze polskiej punkt bonusowy zawodnik otrzymuje wtedy i tylko wtedy, gdy wjeżdża na metę bezpośrednio za partnerem z drużyny (pary) oraz wyprzedza przynajmniej jednego zawodnika (co najmniej jeden zawodnik musi ukończyć bieg później). Przyznawanie punktu bonusowego zawodnikowi ma na celu zapobieżenie walce zawodników z jednej pary pomiędzy sobą o lepszą zdobycz punktową, przekładającą się na wyższe wynagrodzenie.
W lidze brytyjskiej punkt bonusowy przyznaje się na podobnych zasadach (tzn. za zajęcie drugiego lub trzeciego miejsca za partnerem z pary), jednakże nie jest istotne, czy za zawodnikiem nagradzanym ukończył bieg inny zawodnik. 
Punkt bonusowy dla drużyny w tabeli ligowej.
Punkt bonusowy w rozgrywkach ligowych w sporcie żużlowym to dodatkowy punkt zaliczany na konto drużyny w tabeli ligowej. Punkt otrzymuje ta drużyna, która w dwumeczu łącznie zdobędzie większą liczbę punktów.
W lidze polskiej punkt bonusowy stosowany jest od sezonu 2005 na wszystkich szczeblach rozgrywek ligowych. W przypadku remisu punktu bonusowego nie przyznaje się.
W lidze brytyjskiej punkt bonusowy jest zaliczany do tabeli ligowej w formie pomocniczej, tzn. ich liczbę uwzględnia się przy ustalaniu kolejności w tabeli, dopiero gdy dwie (lub więcej) drużyn ma taką samą liczbę punktów zdobytych za meczowe zwycięstwa. W przypadku remisu o ten punkt odbywa się bieg dodatkowy z udziałem jednego zawodnika z każdej drużyny.

</doc>
<doc id="484437" url="https://pl.wikipedia.org/wiki?curid=484437" title="Aleksander Dobry">
Aleksander Dobry

Aleksander Dobry (rum. "Alexandru cel Bun;" ur. 1375–1380, zm. 1432) – hospodar Mołdawii, w latach 1400–1432, z dynastii Muszatowiczów.
Życiorys.
Był synem hospodara Romana I i jego żony Anastazji. Objął tron mołdawski dzięki interwencji hospodara wołoskiego Mirczy Starego (którego był siostrzeńcem), który w 1400 usunął zeń hospodara Jugę i wprowadził nań Aleksandra (początkowo, do 1407, wraz z bratem Bogdanem). Zaraz po objęciu rządów musiał pokonać kilku innych pretendentów do tronu, m.in. swego kuzyna Iwaszkę, syna Piotra I.
Jego długie panowanie było okresem rozkwitu Mołdawii, szczególnie pod względem gospodarczym. Aleksander uporządkował zrujnowany wcześniejszymi waśniami kraj, szczególną uwagę przykładał do rozwoju miast, którym nadawał liczne przywileje. Dbając o rozwój handlu czarnomorskiego, wydawał przywileje handlowe kupcom ze Lwowa (1408) i Krakowa (1409). Rozbudował porty w Kilii (zajętej po śmierci Mirczy Starego) i Białogrodzie, które w tym okresie były jedynymi portami morskimi wykorzystywanymi przez Polskę. 
W polityce zagranicznej oparł się na sojuszu z Polską i Wołoszczyzną przeciwko Węgrom. Początkowo sprzyjała mu sytuacja międzynarodowa, w szczególności wewnętrzne problemy Węgier i Imperium osmańskiego, którzy nie mogli angażować swoich sił w Mołdawii. 12 marca 1402 uznał się wasalem króla Polski Władysława Jagiełły, a 1 sierpnia 1404 złożył mu hołd lenny w Kamieńcu Podolskim (potwierdził go w 1407 we Lwowie). Wspierał militarnie Polaków w walkach przeciwko zakonowi krzyżackiemu – oddziały mołdawskie uczestniczyły w wielkiej wojnie 1409–1411 (w tym być może w bitwie pod Grunwaldem), wojnie głodowej 1414, a także odznaczyły się podczas oblężenia Malborka w 1422. Układ między Jagiełłą z Zygmuntem Luksemburskim z 1412 pozostawiał Mołdawię pod zwierzchnictwem polskim, choć nakładał na Aleksandra obowiązek wsparcia Zygmunta w wojnie z Turcją. Aleksander wspierał Jagiełłę finansowo (zabezpieczeniem jednej z pożyczek był zastaw na Pokuciu, które później stało się terytorium spornym). W 1420 stracił na rzecz Turków Kilię, zdołał ją jednak z pomocą polską odzyskać. W latach 20. stopniowo zaczęły pogarszać się stosunki Aleksandra z Węgrami – szczególnie na tle realizowania sprzecznych interesów na Wołoszczyźnie (Aleksander wspierał Radu Praznaglavę, a Zygmunt Dana II. W 1428 Aleksander nie wziął udziału w wyprawie Zygmunta przeciwko Turkom, wobec czego Zygmunt zaczął domagać się od Jagiełły podziału Mołdawii. Proponował też obsadzenie Kilii (która na dodatek zaatakowali Wołosi) Krzyżakami.
Zmiana kierunku polityki międzynarodowej nastąpiła pod koniec życia Aleksandra (po śmierci Witolda w 1430). Wówczas wobec braku polskiej pomocy w wojnie z Turcją wypowiedział stosunek lenny wobec Polski. Na początku 1431 osadził na tronie wołoskim Aleksandra Aldeę, a następnie zaatakował Pokucie, wspierając wielkiego księcia Świdrygiełłę w walce przeciwko Jagielle, jednak bezskutecznie. 
Był hojnym mecenasem kościoła prawosławnego, ufundował liczne cerkwie i monastyry, zakończył spór o metropolię mołdawską, utworzył też drugie biskupstwo prawosławne w Mołdawii, a także biskupstwo ormiańskie w Suczawie. Sprowadził do Suczawy relikwie św. Jana Nowego, uznanego za patrona Mołdawii.
Po jego śmierci państwo mołdawskie zostało ogarnięte przez kryzys polityczny w związku z działaniami wielu pretendentów do tronu (licznych synów, a potem i wnuków Aleksandra), czego efektem było osłabienie władzy centralnej umocnionej przez Aleksandra.
Małżeństwa i potomstwo.
Aleksander Dobry był czterokrotnie żonaty. Jego żonami były:
Pozostawił po sobie licznych ślubnych i nieślubnych synów, pięciu z nich obejmowało potem tron mołdawski: Eliasz, Stefan, Piotr, Bogdan i Piotr Aron.

</doc>
<doc id="484439" url="https://pl.wikipedia.org/wiki?curid=484439" title="The Morning Never Came">
The Morning Never Came

The Morning Never Came – jest to debiutancki album fińskiej doommetalowej formacji Swallow the Sun wydany w 2003. Okładkę albumu zaprojektował i wykonał Tuomo Lehtonen.

</doc>
<doc id="484443" url="https://pl.wikipedia.org/wiki?curid=484443" title="Wyrażenia lambda">
Wyrażenia lambda



</doc>
<doc id="484444" url="https://pl.wikipedia.org/wiki?curid=484444" title="Lambda-wyrażenia">
Lambda-wyrażenia



</doc>
<doc id="484446" url="https://pl.wikipedia.org/wiki?curid=484446" title="Penélope Cruz">
Penélope Cruz

Penélope Cruz Sánchez (ur. 28 kwietnia 1974 w Alcobendas) − hiszpańska aktorka, początkowo tancerka, po debiucie w hiszpańskiej telewizji porzuciła taniec dla aktorstwa. Jedna z największych gwiazd kina europejskiego i amerykańskiego. Wystąpiła, odnosząc liczne sukcesy, w hiszpańsko-, francusko- oraz anglojęzycznych filmach takich jak "Otwórz oczy" (1997), "Kraina Hi-Lo" (1998), "Dziewczyna marzeń" (1998), "Kobieta na topie" (2000), "Vanilla Sky" (2001), "Kapitan Corelli" (2001), "Blow" (2001), "Boskie jak diabli" (2001), "Obudzić się w Reno" (2002), "Gothika" (2003), "Czekając na cud" (2004), "Sahara" (2005), "Volver" (2006), "Dziewięć" (2009), "" (2011), "Zakochani w Rzymie" (2012), "Adwokat" (2013), "Morderstwo w Orient Expressie" (2017). W 2009 laureatka Oscara za rolę w filmie Woody’ego Allena "Vicky Cristina Barcelona".
Życiorys.
Aktorka urodziła się w Alcobendas, na przedmieściu Madrytu, jako pierwsza z trójki dzieci ojca − Eduardo Cruz, sprzedawcy, i matki − Encarna Sánchez, fryzjerki. Po babce ma w sobie domieszkę krwi cygańskiej. Rodzice nadali jej imię "Penélope", zainspirowani piosenką Joana Manuela Serrata.
Już w wieku 4 lat rozpoczęła edukację sceniczną lekcjami baletu. Przez 9 lat uczyła się tańca klasycznego w madryckim Conservatorio Nacional. Uczęszczała też na kursy tańca jazzowego. W wieku 15 lat wzięła udział wraz z 300 innymi dziewczynami w castingu organizowanym przez agencję poszukującą młodych talentów. Kontynuowała naukę tańca w Balecie Hiszpańskim (3 lata) oraz aktorstwa w Cristina Rota School (Nowy Jork; 4 lata). Ukończyła kurs tańca współczesnego. Zaczęła regularnie występować jako prezenterka w programie telewizji hiszpańskiej "La Quinta Marcha" przeznaczonym dla nastolatek.
Po dwóch latach przerwała naukę w szkole średniej i zrezygnowała z tańca na rzecz aktorstwa. Zadebiutowała w wideoklipie "La fuerza del destino" hiszpańskiej grupy popowej Mecano.
W 1991 zadebiutowała na wielkim ekranie w filmie "El Laberinto Griego" Rafaela Alcazara. Rok później zagrała w m.in. "Szynka, szynka" Bigasa Luny i "Belle époque". Za rolę w drugim z filmów dostała nagrodę Goya − hiszpański odpowiednik Oscara.
W 1999 wystąpiła w filmie Pedro Almodóvara "Wszystko o mojej matce". Film ten został nagrodzony Oscarem dla najlepszego filmu obcojęzycznego. Rok później zagrała razem z Mattem Damonem w filmie "Rącze konie" (ang. "All the Pretty Horses"). Na początku 2001 wystąpiła wraz z Tomem Cruise’em w filmie "Vanilla Sky". Znajomość z Tomem Cruise’em na planie zapoczątkowała jej trzyletni związek z tym aktorem, który dla Cruz rozstał się z ówczesną żoną Nicole Kidman. "Vanilla Sky" jest hollywoodzkim remakiem filmu "Otwórz oczy" (hiszp. "Abre los ojos"). Aktorka w obu wersjach zagrała rolę Sofii.
W 2005 aktorka wystąpiła w filmie "Sahara" u boku Matthew McConaugheya, z którym miała trwający rok romans.
Z Salmą Hayek (aktorka przyjaźni się z nią od 2001) w 2006 zagrała w filmie "SexiPistols". W tym samym roku Penélope zagrała ponownie w filmie Almodóvara − "Volver". Za tę rolę otrzymała nagrodę dla najlepszej aktorki na 59. MFF w Cannes, a także nominację do Oscara w kategorii najlepsza aktorka pierwszoplanowa. W 2009 ponownie została nominowana do Oscara, lecz już jako najlepsza aktorka drugoplanowa (za rolę w filmie "Vicky Cristina Barcelona" w reżyserii Woody’ego Allena), nagrodę otrzymała jako pierwsza w historii Hiszpanka.
W 2009 wystąpiła w kolejnym filmie Almodóvara "Przerwane objęcia". Za rolę w tym filmie Cruz otrzymała nominację do Europejskiej Nagrody Filmowej oraz do nagrody Satelity dla najlepszej aktorki w filmie dramatycznym. W tym samym roku Cruz gra również w musicalu "Dziewięć" u boku Daniela Day-Lewisa. Za rolę otrzymuje nominację dla najlepszej aktorki drugoplanowej, zarówno do nagrody Oscara, Satelity, Złotego Globu jak i Gildii Aktorów Filmowych.
Życie prywatne.
Na początku lipca 2010 w czasie prywatnej ceremonii na wyspach Bahama poślubiła aktora Javiera Bardema.
22 stycznia 2011 urodziło się pierwsze dziecko pary – syn Leo. 22 lipca 2013 roku w Madrycie na świat przyszło ich drugie dziecko, córka Luna.

</doc>
<doc id="484448" url="https://pl.wikipedia.org/wiki?curid=484448" title="Dekanat Wałbrzych-Zachód">
Dekanat Wałbrzych-Zachód

Dekanat Wałbrzych-Zachód – jeden z 24 dekanatów w rzymskokatolickiej diecezji świdnickiej. Powstał z inicjatywy ks. inf. Juliana Źrałki w 1998. Biskup Tadeusz Rybak wydzielił go z dekanatu Wałbrzych-Północ. 
Dekanat znajduje się na terenie województwa dolnośląskiego, w Wałbrzychu oraz powiecie wałbrzyskim. Jego siedziba ma miejsce w Wałbrzychu, w sanktuarium Podwyższenia Krzyża Świętego. Do 29 sierpnia 2012 siedziba dekanatu znajdowała się przy kościele Wniebowzięcia NMP, w Szczawnie-Zdroju.
Dotychczasowymi dziekanami byli ks.Jozef Strugarek i ks.Andrzej Raszpla. Od 15 maja 2016 dziekanem jest ks.Jan Gargasewicz
Parafie i miejscowości.
W skład dekanatu wchodzi 7 parafii:
parafia św. Wojciecha.
Powyższy wykaz przedstawia wszystkie miasta, wsie oraz dzielnice miast, "przysiółki wsi" i "osady" w dekanacie.

</doc>
<doc id="484451" url="https://pl.wikipedia.org/wiki?curid=484451" title="Pulsatilla vulgaris">
Pulsatilla vulgaris



</doc>
<doc id="484465" url="https://pl.wikipedia.org/wiki?curid=484465" title="Pałac Habsburgów">
Pałac Habsburgów



</doc>
<doc id="484469" url="https://pl.wikipedia.org/wiki?curid=484469" title="Pasja">
Pasja

Pasja (łac. "passio" cierpienie, męka) – fragmenty Ewangelii opowiadające o męce Pańskiej – ostatnich 12 godzinach życia Jezusa Chrystusa, od pojmania w Ogrójcu do śmierci na krzyżu na wzgórzu zwanym Golgota. 
Jej rozpamiętywanie stanowi treść nabożeństw Drogi krzyżowej i Gorzkich żali oraz liturgia Wielkiego Tygodnia zapoczątkowana jeszcze liturgią Niedzieli Palmowej.
W średniowieczu powstawały liczne dzieła związane z pasją, wtedy narodził się też kanon muzyki liturgicznej zwany pasją, któremu następnie towarzyszyły również teksty i rzeźby (np. Pieta), opisujące lub zawierające elementy oparte na poszczególnych epizodach Nowego Testamentu, szczególnie Ewangelii. 
Opracowania muzyczne Pasji.
Pasja według św. Jana
Pasja według św. Łukasza
Pasja według św. Mateusza
Pasja według św. Marka
Pasja z librettem Bartholda Heinricha Brockesa
Pasja w literaturze.
Męka i śmierć Jezusa jest też tematem literatury pięknej. Przykładem utworu podejmującego tę kwestię jest kunsztowny "Sonet na całą Mękę Pańską" barokowego polskiego poety Stanisława Herakliusza Lubomirskiego. Angielski poeta metafizyczny John Donne napisał wiersz "Crucifying".
Pasja w filmie.
W 2004 miała miejsce premiera filmu "Pasja" w reżyserii Mela Gibsona, w którym rolę Jezusa Chrystusa zagrał James Caviezel.

</doc>
<doc id="484471" url="https://pl.wikipedia.org/wiki?curid=484471" title="Rozrząd">
Rozrząd



</doc>
<doc id="484472" url="https://pl.wikipedia.org/wiki?curid=484472" title="Męka Pańska">
Męka Pańska



</doc>
<doc id="484473" url="https://pl.wikipedia.org/wiki?curid=484473" title="Kurt Beck">
Kurt Beck

Kurt Beck (ur. 5 lutego 1949 w Bad Bergzabern) – niemiecki polityk, działacz Socjaldemokratycznej Partii Niemiec i jej przewodniczący w latach 2006–2008, od 1994 do 2013 premier Nadrenii-Palatynatu, przewodniczący Fundacji im. Friedricha Eberta.
Życiorys.
W latach 1963–1966 kształcił się w zawodzie elektromechanika, później uczył się w szkole wieczorowej. Odbył służbę wojskową, po czym pracował jako technik elektronik w rodzinnej miejscowości, działał także w radach pracowniczych.
W 1972 wstąpił do Socjaldemokratycznej Partii Niemiec. W latach 1973–1994 był radnym powiatu Südliche Weinstraße. Od 1989 do 1994 pełnił funkcję burmistrza gminy Steinfeld. Od 1979 wybierany do landtagu kraju związkowego Nadrenia-Palatynat. W parlamencie tym zasiadał do 2013. Pełnił różne funkcje w strukturach partii i frakcji deputowanych, którą kierował w latach 1991–1993. W 1993 stanął na czele SPD w swoim kraju związkowym, przewodniczył tym strukturom nieprzerwanie do 2012.
W październiku 1994 zastąpił Rudolfa Scharpinga na stanowisku premiera Nadrenii-Palatynatu. Reelekcję na ten urząd uzyskiwał po wyborach w 1996, 2001, 2006 i 2011. W kadencji 2000–2001 był jednocześnie przewodniczącym Bundesratu. Od 2003 do 2006 pełnił funkcję wiceprzewodniczącego SPD. W kwietniu 2006 czasowo stanął na czele socjaldemokratów, gdy z funkcji tej z powodów zdrowotnych ustąpił Matthias Platzeck. W następnym miesiącu został wybrany na przewodniczącego swojego ugrupowania. Zrezygnował z kierowania partią 7 września 2008, gdy SPD jako swojego kandydata na kanclerza wskazała Franka-Waltera Steinmeiera (utożsamianego z przeciwnym skrzydłem ugrupowania). We wrześniu 2012 zapowiedział odejście z funkcji premiera Nadrenii-Palatynatu, rekomendując na swoją następczynię Malu Dreyer. Zakończył urzędowanie w styczniu 2013. Wcześniej w 2012 stanął na czele Fundacji im. Friedricha Eberta, którą kierował do 2020.
Odznaczony m.in. Krzyżem Wielkim Orderu Zasługi Republiki Federalnej Niemiec i Legią Honorową II klasy, wyróżniony tytułem honorowego obywatela województwa opolskiego.

</doc>
<doc id="484474" url="https://pl.wikipedia.org/wiki?curid=484474" title="Val Kilmer">
Val Kilmer

Val Edward Kilmer (ur. 31 grudnia 1959 w Los Angeles) – amerykański aktor i producent filmowy, teatralny i telewizyjny.
Życiorys.
Wczesne lata.
Urodził się w Sylwestra 1959 w Los Angeles jako drugi z trzech synów Gladys (z domu Ekstadt) i Eugene’a Dorrisa Kilmera (zm. 1993), dystrybutora aerokosmicznego sprzętu i posiadacza nieruchomości. Od strony ojca ma pochodzenie angielskie, walijskie, szkocko-irlandzkie, niemieckie oraz francuskie, natomiast jego matka jest pochodzenia szwedzkiego. Istnieją przypuszczenia, że Val posiada także korzenie czerokeskie, sefardyjskie oraz mongolskie. Dorastał ze starszym bratem Markiem i młodszym bratem Wesleyem w San Fernando Valley w południowej Kalifornii. W 1977 ukończył szkołę średnią Chatsworth High School w Chatsworth w stanie Kalifornia, gdzie po raz pierwszy zainteresował się aktorstwem. Uczęszczał do Hollywood Professional School. Mając 17 lat wstąpił do Juilliard School w Nowym Jorku.
Kariera.
Grał w produkcjach off-Broadwayowskich – "Jak to wszystko się zaczęło" ("How It All Began", 1981) u boku Lindy Kozlowski jako członek Ruchu 2 Czerwca – Michael „Bommi” Baumann i "Henryk IV, część 1" (1981) w roli sługi Hotspura, zanim trafił na Broadway w sztuce "The Slab Boys" (1983) jako Alan Downie z Kevinem Baconem i Seanem Pennem. Na dużym ekranie debiutował rolą gwiazdora rocka wplątanego w szpiegowską aferę z siejącym postrach wywiadem NRD sensacyjnej komedii romantycznej "Ściśle tajne" ("Top Secret!", 1984) z udziałem Omara Sharifa. Niedługo potem zagrał postać młodego zdolnego naukowca usiłującego nie dopuścić do wykorzystania swojej pracy przez CIA w komedii romantycznej sci-fi "Prawdziwy geniusz" ("Real Genius", 1985). Odrzucił oferty udziału w filmach kasowych, w tym "Diuna" (1984), "Blue Velvet" (1986), "Dirty Dancing" (1987), "Linia życia" (1990), "Kapitan Ameryka" (1990), "Ognisty podmuch" (1991), "Na fali" (1991), "Sliver" (1993), "Na linii ognia" (1993), " Niemoralna propozycja" (1993), "Karmazynowy przypływ" (1995), "Johnny Mnemonic" (1995), "Batman i Robin" (1997), "Informator" (1999), "Włamanie na śniadanie" (2001), "Austin Powers i Złoty Członek" (2002) i "Zakładnik" (2004).
Po kasowym sukcesie filmu akcji Tony’ego Scotta "Top Gun" (1986), gdzie zabłysnął jako cwaniakowaty i pewny siebie pilot kapitan marynarki Tom „Iceman” Kazansky, w telewizyjnym biograficznym dramacie HBO "Człowiek, który zerwał 1000 łańcuchów" ("The Man Who Broke 1,000 Chains", 1987) zagrał rolę weterana II wojny światowej, uciekiniera z więzienia w Georgii, który rozpoczyna nowe życie z nową tożsamością w Chicago, za którą był nominowany do nagrody CableACE. W przygodowym filmie fantasy Rona Howarda "Willow" (1988) wcielił się w postać odważnego rycerza i awanturnika, zdolnego jednak do pomocy i romantycznych uniesień.
W 1988 podczas Festiwalu Szekspirowskiego w Kolorado wcielił się w Hamleta. Został zaangażowany do roli legendarnego rewolwerowca w telewizyjnym westernie "Billy the Kid" (1989). W dreszczowcu kryminalnym "Zabij mnie jeszcze raz" ("Kill Me Again", 1989) zagrał prywatnego detektywa wplątanego w sfingowanie śmierci swojej klientki. W listopadzie 1990 trafił na okładkę „Interview”. Wielkim sukcesem była kreacja Jima Morrisona, jednej z ikon rocka, lidera i wokalisty tytułowej grupy w biograficznym dramacie Olivera Stone’a "The Doors" (1991), za którą otrzymał nominację do nagrody MTV Movie Award.
W filmie sensacyjnym Tony’ego Scotta na podstawie scenariusza Quentina Tarantino "Prawdziwy romans" ("True Romance", 1993) pojawił się jako duch Elvisa-swego rodzaju mentor głównego bohatera. W nakręconym z rozmachem westernie "Tombstone" (1993) z Kurtem Russellem i Michaelem Biehnem wystąpił w roli umierającego na gruźlicę rewolwerowca Doca Hollidaya.
Popularność i nominację do nagrody MTV Movie Awards przyniosła mu komiksowa postać człowieka-nietoperza/Bruce’a Wayne’a w filmie "Batman Forever" (1995) oraz drugoplanowa rola zawodowego złodzieja w dramacie kryminalnym Michaela Manna "Gorączka" ("Heat", 1995) z Robertem De Niro i Alem Pacino. Za kolejne role – zrelaksowanego pomocnika tytułowego doktora w remake’u horroru "Wyspa doktora Moreau" ("The Island of Dr. Moreau", 1996) z Marlonem Brando, irlandzkiego inżyniera w przygodowym filmie sensacyjnym "Duch i Mrok" ("The Ghost and the Darkness", 1996) z Michaelem Douglasem, Simona Templara w sensacyjnym Phillipa Noyce "Święty" ("The Saint", 1997) i Filipa II, ojca Aleksandra w sensacyjno-przygodowym dramacie historycznym Olivera Stone’a "Aleksander" ("Alexander", 2004) – nie uzyskał pozytywnych opinii w oczach krytyków i trzykrotnie był nominowany do nagrody Złotej Maliny dla najgorszego aktora. Kreacja uzależnionego od narkotyków wdowca w "Jezioro Salton" ("The Salton Sea", 2002) została uhonorowana nagrodą Prism, a za postać pozbawionego skrupułów Perry’ego van Shrike, prywatnego detektywa i geja w komedii "Kiss Kiss Bang Bang" (2005) odebrał w Los Angeles nagrodę Satelity.
W 2006 roku na hollywoodzkiej scenie Kodak Theatre grał biblijną postać Mojżesza w musicalu Patricka Leonarda "Dziesięć przykazań" ("The Ten Commandments").
Zajmuje się także dubbingiem. Użyczył swojego głosu Mojżeszowi w biblijnym filmie animowanym "Książę Egiptu" ("The Prince of Egypt", 1998). W 2008 wystąpił w nowej wersji serialu "Nieustraszony" ("Knight Rider") przemawiając głosem KITTa.
Życie prywatne.
W 1987 związał się z aktorką Joanne Whalley, zagrali razem w filmach: "Willow" (1988) i "Zabij mnie jeszcze raz" ("Kill Me Again", 1989). Wzięli ślub 28 lutego 1988. Mają córkę Mercedes (ur. 29 października 1991) i syna Jacka (ur. 6 czerwca 1995). Jednak 1 lutego 1996 doszło do rozwodu.
Spotykał się z Mare Winningham, Cher (1982), Ellen Barkin (1984), Michelle Pfeiffer (1989), Emily Lloyd (1996), Cindy Crawford (1996), Elisabeth Shue (1996), Jaycee Gossett (1998-2000), Daryl Hannah (2001-2002), Neve Campbell (2002-2003), Bridgettą Tomarchio (2003), Angeliną Jolie (2003), Zetą Graff (2005), Paris Hilton (2005), Winoną Ryder (2005) i Izabellą Miko (2009-2012).
Został wyznawcą Stowarzyszenia Chrześcijańskiej Nauki.
W styczniu 2015 trafił do szpitala z ostrym krwotokiem z ust. Według amerykańskich mediów, lekarze zdiagnozowali u niego raka gardła. Doniesiono, że Kilmer nie chciał się leczyć z powodu swojej religii, gdyż wyznawcy Stowarzyszenia Chrześcijańskiej Nauki uważają, że jedynie gorliwa wiara jest w stanie pokonać śmiertelne choroby. Wierni tego kościoła nie uznają także leków konwencjonalnych.

</doc>
<doc id="484485" url="https://pl.wikipedia.org/wiki?curid=484485" title="Ghosts of Loss">
Ghosts of Loss

Ghosts of Loos jest drugim studyjnym albumem fińskiego zespołu doom metalowego Swallow the Sun, wydanym w 2005. Okładkę albumu zaprojektował i wykonał Tuomo Lehtonen.
Wydania.
Wersja digipack zawiera dodatkowe utwory wydane na DVD:

</doc>
<doc id="484488" url="https://pl.wikipedia.org/wiki?curid=484488" title="Edward Luckhaus">
Edward Luckhaus

Edward Gustaw Adolf Luckhaus (ur. 31 sierpnia 1910 w Głuchowie, zm. 12 maja 1975 w Pfaffenhofen an der Ilm) – polski lekkoatleta (trójskoczek, oszczepnik, wieloboista), olimpijczyk.
Urodził się i wychował w niemieckiej rodzinie Adolfa Luckhausa i Idy Elisy Roots. Do 1938 roku mieszkał w Białymstoku. W 1934 roku wziął ślub z białostoczanką Krystyną Łoniewską.
Jako 15-letni chłopiec wstąpił do Zjednoczonego Związku Młodzieży Wiejskiej, w którym zaczął trenować lekką atletykę. W 1930 roku pobił swój pierwszy rekord Polski rzucając oszczepem na odległość 58.05 na zawodach warszawskiej Polonii.
W 1932 był już zawodnikiem Jagiellonii Białystok, w której odnosił największe sukcesy w trójskoku, oszczepie, skoku wzwyż i wielobojach. Dwunastokrotnie reprezentował biało-czerwone barwy w meczach międzypaństwowych.
W 1934 podczas Mistrzostw Europy w Turynie zajął 4. miejsce w trójskoku (skok 14 m 54 cm). W tej samej dyscyplinie startował także na igrzyskach olimpijskich w Berlinie w 1936, gdzie był 11. z wynikiem 14 m 61 cm. Startował przeziębiony, co miało wpłynąć na jego dyspozycję.
W swojej karierze reprezentował barwy Klubu Sportowego Związku Młodzieży Wiejskiej Białystok (1925–1931), następnie Jagiellonii Białystok (1932–1937), i Polonii Warszawa (1938–1939). Trenował także w Tomaszowie Mazowieckim.
8-krotny indywidualny mistrz Polski, w trójskoku (1931), (1932), (1933), (1934), (1935), (1939), 5-boju (1933) i 10-boju (1933).
Dziesięciokrotnie bił rekordy Polski (trójskok, oszczep, 5-bój).
W czasie wojny i lat okupacji Edward Luckhaus był najpierw komendantem Tomasowskiej Fabryki Sztucznego Jedwabiu (TFSJ), a później, do 1942, referentem sportowym komendantury Dystryktu Warszawskiego w Pałacu Bruhla. W 1942 na ochotnika wstąpił do Wehrmachtu i walczył na froncie wschodnim, gdzie dostał się do niewoli. Był więźniem obozu jenieckiego w Homlu na Białorusi. Zwolniony w 1948, udał się do rodziny w Pfaffenhofen w Bawarii niedaleko Monachium, gdzie osiadł na stałe.
Po wojnie w latach 1957-1969 pracował jako nauczyciel wychowania fizycznego i sztuki w gimnazjum w Scheyern w Bawarii. Od 1969 do 1975 pracował w gimnazjum w Pfaffenhofen.
Luckhaus zasłynął również jako znakomity plastyk, malarz i grafik. Do dziś na aukcjach wystawiane są jego prace. Zaprojektował m.in. godło powiatu Pfaffenhofen. W mieście tym jest nawet ulica nazwana jego imieniem Luckhausstrasse.
Zmarł w maju 1975, na krótko przed przejściem na emeryturę.
Rekordy życiowe:

</doc>
<doc id="484490" url="https://pl.wikipedia.org/wiki?curid=484490" title="Mural">
Mural

Mural – rodzaj malatury, nazwa pochodzenia hiszpańskiego oznaczająca w skrócie dzieło dekoracyjnego malarstwa ściennego, najczęściej monumentalne. Murale jako malarstwo ścienne pochodzi jeszcze z okresu prehistorii, były szczególnie rozpowszechnione w starożytnym Rzymie na ulicach miast.
Malowidła takie, w zależności od intencji twórcy, mogą mieć na celu impresję odbiorcy, reklamę jakiegoś produktu lub promocję akcji charytatywnej.
Murale można zdefiniować jako "wielkoformatową grafikę na ścianach budynków".
W Polsce w okresie PRL-u szczególnie upowszechniły się murale reklamujące przedsiębiorstwa i instytucje, które zasadniczo reklamy nie potrzebowały, ponieważ najczęściej byli to monopoliści na rynku. Niemalże w każdym mieście była gdzieś namalowana reklama PKO, PZU czy Totalizatora Sportowego albo Pewexu. Były też reklamy lokalnych fabryk i zakładów. Na przykład w Łodzi do dziś można spotkać murale Zakładów Przemysłu Bawełnianego im. Armii Ludowej, czy Zakładów Przemysłu Jedwabniczego „Pierwsza”.
Łódzkie „murale”, jako pierwsze i jedyne w Polsce, doczekały się publikacji monograficznej, wydanej w 2010 roku.

</doc>
<doc id="484491" url="https://pl.wikipedia.org/wiki?curid=484491" title="Murale">
Murale



</doc>
<doc id="484494" url="https://pl.wikipedia.org/wiki?curid=484494" title="Obliczenia równoległe">
Obliczenia równoległe

Obliczenia równoległe – forma wykonywania obliczeń, w której wiele instrukcji jest wykonywanych jednocześnie. Taka forma przetwarzania danych była wykorzystywana przez wiele lat, głównie przy wykorzystaniu superkomputerów, a szczególne znaczenie zyskała z uwagi na fizyczne ograniczenia uniemożliwiające dalsze zwiększanie częstotliwości taktowania procesorów. Obliczenia równoległe stały się dominującym wzorcem w architekturze komputerowej, głównie za sprawą upowszechnienia procesorów wielordzeniowych.
Ze względu na skalę można wyróżnić obliczenia równoległe na poziomie:
Ze względu na poziom, na którym sprzęt wspomaga operacje równoległe, można wyróżnić komputery:
Do prowadzenia obliczeń równoległych, oprócz sprzętu, konieczne są również odpowiednie algorytmy nazywane równoległymi. Są one trudniejsze w implementacji niż sekwencyjne, ponieważ współbieżność wprowadza dodatkowe możliwości popełnienia błędu. Powstają również dodatkowe problemy w uzyskaniu wysokiej wydajności z powodu dodatkowych nakładów na komunikację i konieczność synchronizacji obliczeń.
Obliczenia zależne, niezależne i granica ich przyspieszania.
W przetwarzaniu sekwencyjnym, aby rozwiązać problem obliczeniowy, tworzony jest algorytm, który składa się z ciągu instrukcji. Instrukcje te są wykonywane, w ustalonej kolejności na jednej jednostce obliczeniowej. Nie można wykonywać więcej niż jednej instrukcji jednocześnie – po ukończeniu jednej instrukcji, wykonywana jest kolejna.
W obliczeniach równoległych, aby rozwiązać dany problem, wykorzystuje się wiele jednostek obliczeniowych jednocześnie. Można tak postąpić, dzieląc problem na mniejsze, niezależne części, z których jedna może być wykonywana niezależnie od pozostałych. Jeśli uda się przeprowadzić taki podział, każda z części może być wykonana na innej jednostce obliczeniowej w tym samym czasie co pozostałe.
Wyodrębnienie tych niezależnych części jest kluczowe w implementacji algorytmów równoległych. Żaden program nie może być wykonany szybciej niż najdłuższy łańcuch zależnych od siebie obliczeń (znanych jako ścieżka krytyczna), ponieważ obliczenia, które są zależne od poprzednich obliczeń w łańcuchu, muszą być wykonywane po sobie. Jednak większość algorytmów nie składa się tylko z długich łańcuchów zależnych od siebie obliczeń; najczęściej pojawia się możliwość wykonania niezależnych obliczeń równolegle.
Warunki Bernsteina.
Niech Pi i Pj będą dwoma fragmentami programu. Warunki Bernsteina opisują, kiedy dwa fragmenty są niezależne od siebie i mogą być wykonane równolegle bez żadnych przeszkód. Niech Ii będzie zbiorem wszystkich zmiennych wejściowych dla Pi, a Oi zbiorem jego zmiennych wyjściowych (podobnie Ij i Oj dla Pj). Pi i Pj są niezależne, jeśli spełniają następujące warunki:
Naruszenie pierwszego lub drugiego warunku wprowadza zależność przepływu, odpowiadającą sytuacji, w której wynikiem działania Pi jest wartość wykorzystywana przez Pj (lub odwrotnie). Trzeci warunek to wymaganie niezależności wyjścia. W sytuacji, gdy dwie wartości są zapisywane w jednym miejscu, to druga nadpisze pierwszą.
Przykład 1.
Poniżej przedstawiono dwie funkcje. Pierwsza zawiera przykładowe operacje zależne, a druga niezależne:
 1: function "Zależne"(a, b)
 2: c := a·b
 3: d := 2·c
 4: end function
Operacja 3 w "Zależne"(a, b) nie może być wykonana przed (czy nawet równolegle z) operacją 2, ponieważ operacja 3 wykorzystuje wynik z operacji 2. Narusza warunek 1 i w konsekwencji wymusza określony przepływ sterowania.
 1: function "Niezależne"(a, b)
 2: c := a·b
 3: d := 2·b
 4: e := a+b
 5: end function
W tym przykładzie nie ma żadnych zależności pomiędzy operacjami, a więc mogą one być wykonane równolegle.
Przykład 2.
Spełnienie warunków Bernsteina może zależeć również od tego, w jaki sposób zapisano program. Przykładowo w funkcji
 1: function "ZależneII"(a, b)
 2: a := b + 5
 3: c := a + 10
 4: end function
wartość c zależy od wyliczanego wcześniej a. Można jednak w prosty sposób usunąć tę zależność i napisać równoważnie:
 1: function "NiezależneII"(a, b)
 2: a := b + 5
 3: c := b + 15
 4: end function
Warunki Bernsteina nie zezwalają na współdzielenie pamięci, a w konsekwencji na wymianę informacji pomiędzy podprogramami. Aby zapewnić możliwość komunikacji, potrzebne jest więc ustalanie kolejności między dostępami do pamięci, korzystając z takich technik jak semafory, bariery czy inne techniki synchronizacji.
Sytuacje wyścigu, wzajemne wykluczanie, synchronizacja i spowolnienie równoległe.
Podczas wykonywania programu równoległego, poszczególne jego podzadania komunikują się ze sobą, a ich poszczególne instrukcje mogą się przeplatać w dowolny sposób. W poniższym przykładzie dwa podzadania operują na współdzielonej zmiennej formula_4
Jeśli instrukcja 1B zostanie wykonana pomiędzy 1A i 3A, lub jeśli instrukcja 1A zostanie wykonana pomiędzy 1B i 3B, to wynik działania programu będzie nieprawidłowy. Zjawisko to jest znane jako wyścigi lub hazard (ang. "race conditions"), a fragment programu, który nie powinien być wykonywany przez kilka podzadań jednocześnie, nazywamy sekcją krytyczną. W takim przypadku jak powyżej programista powinien zapewnić wzajemne wykluczanie pomiędzy podzadaniami w dostępie do zmiennej formula_5 Można to osiągnąć, stosując blokady – konstrukcje programistyczne, dzięki którym tylko jedno podzadania ma dostęp do określonego zasobu. Powyższy fragment programu przepisany z użyciem blokad mógłby zostać przepisany w następujący sposób:
Tylko jedno z podzadań z sukcesem zablokuje zmienną formula_6 i uzyska do niej wyłączny dostęp, podczas gdy drugie będzie musiało czekać na jej odblokowanie. Zastosowanie powyższej konstrukcji daje gwarancję poprawnego wykonania programu, kosztem jest jednak jego spowolnienie, które może być znaczne.
Blokowanie wielu zmiennych przy użyciu nieatomowych blokad może spowodować zakleszczenie. Atomowość blokady to własność, która gwarantuje, że wszystkie zmienne blokowane są razem, to znaczy, jeśli dwa podzadania próbują zablokować kilka zmiennych, to uda się to tylko jednemu z nich i blokada powstanie na wszystkich zmiennych. Jeśli natomiast blokady nie są atomowe, to może się zdarzyć, że jeśli dwa podzadania próbują zablokować te same dwie zmienne, to jeden z nich zablokuje jedną, a drugi drugą. W powstałej sytuacji oba podzadania czekają na siebie nawzajem i żaden z nich nie może zakończyć działania. Taką sytuację nazywamy zakleszczeniem.
Wiele programów równoległych wymaga by ich podzadania były dodatkowo synchronizowane. Taką możliwość daje użycie bariery. Bariery są zwykle implementowane za pomocą blokad. Wyróżnia się klasa algorytmów, w których nie używa się ani blokad ani barier (ang. lock-free and wait-free algorithms). Jednak stosowanie tego podejścia napotyka spore trudności (za przedstawienie eleganckich dowodów, wykorzystujących elementy topologii algebraicznej, niemożliwości rozwiązania dość prostych problemów przyznano Nagrodę Gödla w 2004 roku).
Nie każda próba „zrównoleglenia” daje efekt w postaci przyspieszenia obliczeń. W ogólności, jeśli program jest dzielony na coraz więcej i więcej podzadań, to w pewnym momencie narzuty związane z komunikacją zaczynają przeważać nad zyskiem ze „zrównoleglenia” i pomimo zwiększania teoretycznej mocy obliczeniowej mamy do czynienia ze spowolnieniem obliczeń. Zjawisko to nazywane jest spowolnieniem równoległym (ang. parallel slowdown). Próbą górnego oszacowania możliwego przyspieszenia uzyskanego przez zrównoleglenie obliczeń dają prawa: Amdahla i Gustafsona.
Prawa Amdahla i Gustafsona.
Teoretycznie, przyspieszenie spowodowane zrównolegleniem mogłoby być co najwyżej liniowe – podwojenie liczby jednostek obliczeniowych nie może zmniejszyć czasu obliczeń o więcej niż połowę, jednak w praktyce osiągnięcie optymalnego przyspieszenia nie jest możliwe. Większość realizacji osiąga przyspieszenie bliskie optymalnemu tylko dla małej liczby jednostek obliczeniowych.
Potencjalne przyspieszenie algorytmu na platformie korzystającej z obliczeń równoległych jest określone przez prawo Amdahla sformułowane w latach 60. XX wieku. Prawo to wychodzi z założenia, że duży matematyczny czy inżynierski problem typowo składa się z takich części, które udaje się zrównoleglić i z takich, dla których nie jest to możliwe. Prawo Amdahla stanowi, iż fragmenty programu, które nie mogą być zrównoleglone, ograniczają możliwe do osiągnięcia przyspieszenie całego procesu. Ten związek jest definiowany przez następujące równanie:
gdzie: formula_8 jest maksymalnym, możliwym do osiągnięcia przyspieszeniem programu (jako ułamek swojej pierwotnej prędkości w przypadku wykonywania sekwencyjnego), a formula_9 jest ułamkiem, który określa jaką część obliczeń można „zrównoleglić”. Na przykład jeśli sekwencyjna część programu stanowi 10% całkowitego czasu potrzebnego na jego wykonanie formula_10 to można osiągnąć nie więcej niż 10-krotne przyspieszenie, niezależnie od ilości procesorów jakie zostaną dodane. Tworzy to odgórny limit przydatności dodawania większej ilości jednostek obliczeniowych. „Jeśli zadanie nie może być podzielone z uwagi na ograniczenia wynikające z sekwencyjności problemu, dodanie mocy przetwarzania nie wpłynie na czas jego wykonania. Ciąża u ludzi trwa dziewięć miesięcy, obojętnie, ile kobiet uczestniczy w jej utrzymaniu”.
Kolejne prawo, nazywane Prawem Gustafsona (ang. "Gustafson’s law") jest blisko spokrewnionym z prawem Amdahla. Gustafson w swojej pracy argumentował, że co prawda dla ustalonego rozmiaru problemu, prawo Amdahla jest słuszne, jednak z jego praktyki badawczej wynika, że dysponując większą liczbą procesorów, próbuje się również rozwiązywać większe problemy, co z kolei powoduje, że coraz większa część obliczeń jest możliwa do zrównoleglenia.
Inne ograniczenie możliwości „zrównoleglania” algorytmów pochodzi z teorii złożoności obliczeniowej. Podobnie jak dla obliczeń sekwencyjnych istnieje klasa problemów NP-zupełnych, tak w obliczeniach równoległych istnieje klasa problemów P-zupełnych, których dobre „zrównoleglenie” jest prawdopodobnie niemożliwe.
Równoległość drobno- i gruboziarnista.
Aplikacje mogą być klasyfikowane pod względem tego, jak często podzadania wymagają synchronizacji lub komunikują się ze sobą. Mówimy o równoległości drobnoziarnistej (ang. fine-grained), jeśli komunikacja następuje wielokrotnie w ciągu sekundy, a gruboziarnistej (ang. coarse-grained), jeśli występuje rzadziej. Z najłatwiejszym przypadkiem mamy do czynienia, gdy komunikacja nie występuje w ogóle lub sporadycznie (żargonowo taką sytuację określa się jako embarrassing parallelism).
Modele spójności.
W systemach przetwarzania równoległego w celu przyspieszenia wykonywania operacji na pamięci współdzielonej stosuje się lokalne pamięci podręczne i buforowanie operacji zapisu. Istnienie tych mechanizmów może prowadzić do niespójności (dla różnych procesów te same, wspólne dane mogą przez pewien czas mieć różne wartości). Jako przykład można podać następującą sekwencję instrukcji (x i y są zmiennymi współdzielonymi, początkowo obie są równe 0):
Realizacja wspomnianych mechanizmów może dopuścić sytuację, gdy aktualizacja zmiennych x i y jest dostarczana do wątku A w zmienionej kolejności, a więc mogłoby się zdarzyć, że wynik porównania w 3A byłby fałszywy. W związku z tym języki programowania równoległego i komputery równoległe muszą posiadać model spójności (ang. consistency model), który definiuje zasady wykonywania operacji na zmiennych współdzielonych w pamięci komputera oraz w jaki sposób powstają wyniki tych operacji.
Jednym z pierwszych modeli spójności był model spójności sekwencyjnej Lesliego Lamporta. Spójność sekwencyjna oznacza, że wyniki każdego możliwego działania programu równoległego są takie same jak wynik działania dla pewnego ustalonego sekwencyjnego wykonania tych operacji, przy czym kolejność wykonywania operacji przez każdy pojedynczy procesor zgadza się z kolejnością wykonania zapisaną w jego programie.
Powszechnym modelem spójności pamięci jest STM (ang. software transactional memory, w którym używa się koncepcji atomowych transakcji zapożyczonej z teorii baz danych.
Modele spójności pamięci mogą być przedstawiane formalnie na wiele sposobów. Wczesnym matematycznym modelem dla dyskretnych systemów rozproszonych są sieci Petriego, które Carl Adam Petri zdefiniował w swojej rozprawie doktorskiej w 1962 roku.
Taksonomia Flynna i typy zrównoleglania.
Taksonomia Flynna.
Michael J. Flynn stworzył jedną z najwcześniejszych klasyfikacji systemów dla równoległych (i sekwencyjnych) komputerów i programów, znaną jako taksonomia Flynna. Flynn zaklasyfikował programy i komputery według tego, czy dany program lub komputer korzysta z jednego, czy z wielu zbiorów instrukcji oraz czy te instrukcje korzystają z jednego, czy z wielu zbiorów danych.
W obrębie podziału Flynn wyróżnił cztery klasy: SISD (ang. single-instruction-single-data) równoważną przetwarzaniu całkowicie sekwencyjnemu; SIMD (ang. single-instruction-multiple-data), gdzie wykonuje się te same operacje na różnych zbiorach danych – jak to ma często miejsce przy przetwarzaniu sygnałów; MISD (ang. multiple-instruction-single-data) to rzadko używana klasa, w której wykonujemy różne operacje na tym samym zbiorze danych (zob. systolic arrays); i w końcu MIMD (ang. Multiple-instruction-multiple-data), gdzie różne operacje wykonywane są na różnych zbiorach danych – jest to najczęstszy przypadek w przetwarzaniu równoległym.
Według Davida Pattersona i Johna Hennesy’a, „Niektóre maszyny są oczywiście hybrydami tych kategorii, jednak ten klasyczny model przetrwał, ponieważ jest prosty, łatwy do zrozumienia i daje dobry pierwszy ogląd zagadnienia. Jest również – prawdopodobnie dzięki swojej zrozumiałości – najbardziej powszechnym schematem”.
Inny podział można przeprowadzić nie ze względu na typ systemu, ale skalę, w jakiej odbywa się zrównoleglanie. Wyróżniamy wtedy obliczenia równoległe: na poziomie bitów, instrukcji, danych oraz zadań.
Zrównoleglanie na poziomie bitów.
Poczynając od powszechnego zastosowania technologii VLSI (produkcji układów scalonych o wielkiej skali integracji) w latach 70. aż do roku około 1986 przyspieszenie działania komputerów było uzyskiwane poprzez podwajanie długości słowa maszynowego (czyli podstawowej jednostki informacji przetwarzanej przez procesor w jednym cyklu, w uproszczeniu jest to liczba bitów będąca rozmiarem szyny danych oraz rejestrów procesora). Zwiększenie rozmiaru słowa maszynowego zmniejsza liczbę instrukcji, jaką procesor musi wykonać, realizując operację na zmiennych, których rozmiar jest większy niż długość słowa maszynowego. Na przykład jeśli 8-bitowy procesor realizuje dodawanie dwóch 16-bitowych liczb całkowitych, to trzeba oddzielnie wykonać działanie na młodszych i, z uwzględnieniem przeniesienia (ang. "carry bit"), starszych bajtach obu liczb. Tak więc w tym przypadku konieczne było wykonanie dwóch dodawań 8-bitowych, podczas gdy 16-bitowy procesor mógłby wykonać tę operację jako jedną instrukcję.
Historycznie, 4-bitowe procesory zostały zastąpione 8-bitowymi, te z kolei 16-bitowymi, a następnie 32-bitowymi. Ten trend nieco się zatrzymał, gdyż procesory 32-bitowe stały się standardem aż do lat 2003–2004, gdy na rynku upowszechniły się procesory z architekturą 64-bitową.
Zrównoleglanie na poziomie instrukcji.
Program komputerowy, technicznie rzecz biorąc, jest ciągiem instrukcji wykonywanym przez procesor. Instrukcje te mogą być grupowane, a kolejność ich wykonania zmieniana w taki sposób, aby można było wykonać je równolegle bez zmiany wyniku programu. Technika ta nazywana jest zrównoleglaniem na poziomie instrukcji, postęp w jej stosowaniu zdominował rozwój architektury komputerów od połowy lat 80. do połowy lat 90. XX wieku.
Współczesne procesory posiadają wielostopniowe potoki instrukcji. Każdy stopień potoku odpowiada za inną czynność, jaką procesor wykonuje na danej instrukcji w danym etapie; innymi słowy, proces z formula_11-stopniowym potokiem może posiadać do formula_11 różnych instrukcji na różnym etapie wykonywania. Klasycznym przykładem potokowego procesora jest procesor RISC z pięciostopniowym potokiem: pobranie instrukcji, zdekodowanie instrukcji, wykonanie instrukcji, dostęp do pamięci oraz zapisanie wyników działania instrukcji do rejestru. Procesor Pentium 4 ma 35-stopniowy potok.
Niektóre procesory mogą wykonywać więcej niż jedną instrukcję w ciągu cyklu, stosując inne techniki niż przetwarzanie potokowe opisane powyżej. Procesory te, nazywane superskalarnymi, grupują, przestawiają instrukcje niepowiązane zależnością danych i wykonują je jednocześnie. Dwie najczęściej stosowane w tym celu techniki to technika notowania (ang. scoreboarding) i podobna, nazywana algorytmem Tomasulo, w której stosuje się przemianowanie rejestrów (ang. register renaming).
Możliwe jest również wykonywanie instrukcji, co do których nie ma jeszcze pewności, czy powinny być wykonane, aby ostatecznie przyjąć lub odrzucić wyniki ich działania. Jest to tak zwane spekulatywne wykonywanie instrukcji.
Zrównoleglanie przetwarzania danych.
Zrównoleglanie przetwarzania danych jest właściwe przetwarzaniu iteracyjnemu i skupia się na rozdzielaniu danych pomiędzy różne jednostki obliczeniowe w taki sposób, aby zminimalizować ich wzajemne zależności. Na poziomie kodu źródłowego mówi się o zrównoleglaniu pętli (ang. parallelization of loops), gdzie często wykonuje się podobne (niekoniecznie identyczne) ciągi operacji na elementach dużej struktury”. Tego typu równoległość wykorzystuje wiele naukowych i inżynierskich aplikacji.
Rozdzielenie danych nie zawsze jest możliwe. Jeśli na przykład obliczenia w każdej kolejnej iteracji zależą od wyników poprzedniej, to zrównoleglenie pętli nie jest możliwe. Taka zależność ma miejsce w poniższym przykładzie obliczającym pierwsze kilka liczb z ciągu Fibonacciego:
 1: prev2 := 0
 2: prev1 := 1
 3: cur := 1
 4: do:
 5: CUR := PREV1 + PREV2
 6: PREV2 := PREV1
 7: PREV1 := CUR
 8: while (CUR &lt; 10)
Pętla ta nie może zostać zrównoleglona, ponieważ zmienne (codice_1) i codice_2 użyte do obliczenia codice_3 są na nowo obliczane w każdym obiegu pętli.
Zrównoleglanie zadań.
Zrównoleglanie zadań jest cechą charakterystyczną programu, w którym „zupełnie różniące się obliczenia mogą być wykonywane na tych samych lub innych zbiorach danych”. Różni się ono od zrównoleglania danych, gdzie te same obliczenia wykonywane są na tych samych lub innych zbiorach danych. Programy charakteryzujące się zrównolegleniem zadań zwykle nie skalują się dobrze wraz ze wzrostem rozmiaru problemu.
Sprzęt.
Pamięć i komunikacja.
Pamięć operacyjna w komputerze równoległym jest pamięcią współdzieloną przez wszystkie jednostki w jednej przestrzeni adresowej, lub pamięcią rozproszoną, w której każda jednostka prowadzi obliczenia we własnej przestrzenie adresowej. Pojęcie pamięci rozproszonej oznacza logiczny podział przestrzeni adresowych (fizycznie mogą one należeć do tej samej maszyny), choć zwykle oznacza to również rozproszenie fizyczne. Rozproszona pamięć dzielona odnosi się do połączenia powyższych koncepcji, gdzie logicznie pamięć jest współdzielona, chociaż fizycznie mamy do czynienia z pamięcią rozproszoną (każda jednostka ma swoją fizyczną pamięć lokalną, ale na poziomie logicznym/programowym ma dostęp do pamięci innych jednostek). Rozproszona pamięć dzielona jest więc symulacją pamięci współdzielonej, co ułatwia tworzenie oprogramowania, a jednocześnie może powodować opóźnienia (dostęp do pamięci lokalnej jest typowo znacznie szybszy niż dostęp do pamięci zdalnej).
Architektury komputerowe, w których cała pamięć operacyjna jest dostępna z takim samym opóźnieniem i częstotliwością, są nazywane UMA (ang. "Uniform Memory Access"). Tę cechę mogą mieć właściwie tylko systemy z pamięcią dzieloną. Pozostałe systemy określamy mianem NUMA (ang. "Non-Uniform Memory Access") – do tej kategorii zaliczamy systemy z pamięcią rozproszoną.
W celu poprawy wydajności systemu komputerowego stosuje się niewielkie, ale szybkie pamięci podręczne (ang. "cache memory"), które mogą przechowywać tymczasowe dane. Stosowanie ich w architekturach równoległych nastręcza problemy związane z zachowaniem spójności danych (ang. "cache coherency"), gdyż te same dane mogą być przechowywane w pamięciach podręcznych różnych procesorów. Zapewnienie poprawności obliczeń wymusza stosowanie dodatkowych technik, z których najpopularniejsza to bus snooping. Mimo ich istnienia projektowanie wydajnych pamięci podręcznych przysparza wiele trudności, dlatego architektury oparte na pamięci dzielonej należą do trudniej skalowalnych niż te oparte na pamięci rozproszonej.
Komunikacja pomiędzy dwoma procesorami oraz procesorem i pamięcią może zostać zrealizowana sprzętowo na kilka sposobów: poprzez wieloportową (ang. "multiported") lub multipleksowaną pamięć dzieloną, przełącznicę krzyżową (ang. "crossbar switch"), współdzieloną magistralę (ang. "shared bus") lub sieć o jednej z wielu topologii (gwiazdy, pierścienia, drzewa, hiperkostki i innych). Komputery równoległe zbudowane w oparciu o sieć (ang. "interconnect network") wymagają jakiejś formy wyboru tras połączeń (ang. "routing") dla procesorów, które nie są bezpośrednio połączone. Medium użyte do komunikacji pomiędzy procesorami zwykle ma strukturę hierarchiczną, zwłaszcza w przypadku dużej liczby procesorów.
Typy komputerów równoległych.
Komputery równoległe można podzielić ze względu na poziom, na jakim sprzęt zrównolegla operacje. Klasyfikacja w dużym stopniu odpowiada temu, jak bardzo są fizycznie oddalone od siebie poszczególne jednostki obliczeniowe. Przynależność do jednej z grup nie wyklucza jednak przynależności do pozostałych. Do często spotykanych kombinacji należą na przykład klastry wieloprocesorów symetrycznych.
Procesory wielordzeniowe.
Procesor wielordzeniowy to procesor z kilkoma jednostkami wykonawczymi („rdzeniami”). Procesory te różnią się od procesorów superskalarnych, gdyż mogą wykonywać jednocześnie instrukcje pochodzące z różnych ciągów instrukcji; w przeciwieństwie do tych drugich, które co prawda również mogą w pewnych warunkach wykonywać kilka instrukcji jednocześnie, ale pochodzących z jednego ciągu instrukcji (w danej chwili wykonują tylko jeden wątek). Potencjalnie każdy z rdzeni może być jednostką superskalarną.
Wczesną formą procesorów wielordzeniowych była technologia SMT, inaczej wielowątkowość współbieżna (ang. simultaneous multithreading), którą zastosowano na przykład w procesorach i Pentium 4 (zob. Hyper-Threading). Procesor z technologią SMT ma tylko jeden rdzeń, ale kiedy jest bezczynny (ang. "idle"), na przykład z powodu konieczności odwołania poza pamięć podręczną (ang. "cache miss"), może go wykorzystać do wykonywania kolejnego wątku. Jako faktycznie wielordzeniowe procesory można wymienić architektury Core oraz Cell.
Symetryczne systemy wieloprocesorowe.
Wieloprocesor symetryczny (SMP – ang. "symmetric multiprocessor") to system komputerowy z wieloma identycznymi procesorami, które operują na wspólnej pamięci za pośrednictwem magistrali (ang. bus). Z powodu zastosowania magistrali rozwiązanie to jest jednak słabo skalowalne, dlatego zwykle maszyny SMP posiadają nie więcej niż 32 procesory. Stosowanie dużych pamięci podręcznych, co ogranicza wykorzystanie magistrali, i niewielkich rozmiarów procesorów powoduje, że przy założeniu dostatecznie szybkiego dostępu do pamięci, symetryczne systemy wieloprocesorowe są bardzo wydajne przy stosunkowo niewielkich kosztach.
Przetwarzanie rozproszone.
Przetwarzanie rozproszone (znane też jako "wieloprocesor o rozproszonej pamięci") jest systemem komputerowym o rozproszonej pamięci, w którym elementy przetwarzające połączone są przez sieć komputerową. Komputery rozproszone są wysoce skalowalne.
Przetwarzanie klastrowe.
Klaster jest grupą komputerów, które w pewnych aspektach mogą być traktowane jako pojedynczy komputer. Klastry składają się z wielu niezależnych komputerów połączonych siecią. Podczas gdy maszyny w klastrze nie muszą być symetryczne, równoważenie obciążenia jest trudniejsze, jeśli nie są. Jednym z typów klastra jest Beowulf, który jest zaimplementowany na wielu identycznych komputerach połączonych siecią lokalną Ethernet opartą na protokole TCP/IP. Technologia Beowulf została stworzona przez Thomasa Sterlinga i Donalda Beckera. Znaczna część superkomputerów z listy TOP500 to klastry.
Komputery masowo równoległe.
Masowo równoległy komputer (ang. "Massively Parallel Processor") jest jednym komputerem z wieloma połączonymi ze sobą procesorami. Komputer ten posiada wiele podobnych cech do klastrów, jednak jest on zazwyczaj większy i posiada o wiele więcej niż 100 procesorów. W komputerze masowo równoległym „każdy procesor posiada swoją własna pamięć oraz kopię systemu operacyjnego i aplikacji. Każdy podsystem komunikuje się z innymi poprzez szybkie łącza”.
Blue Gene/L, najszybszy według rankingu TOP500 w 2007 roku, superkomputer na świecie jest komputerem masowo równoległym.
Obliczenia w gridach.
Obliczenia w gridach to najbardziej rozproszona forma obliczeń równoległych. Mamy tu do czynienia z komputerami połączonymi siecią Internet, których zasoby używane są do rozwiązania danego problemu. Ze względu na niewielką przepustowość i duże opóźnienia łączy, zwykle tylko problemy, które wymagają niewiele komunikacji, są rozwiązywane w ten sposób. Wśród realizacji obliczeń gridowych można wymienić SETI@home i Folding@home jako szerzej znane.
Większość aplikacji korzysta z warstwy pośredniej () – oprogramowania, które, działając na poziomie pomiędzy system operacyjnym a aplikacjami, dostarcza usług związanych z wykorzystaniem zasobów sieciowych. Jako przykład można wymienić system BOINC (), który pierwotnie powstał dla potrzeb projektu SETI@home.
Specjalistyczne urządzenia do przetwarzania równoległego.
Obliczenia równoległe można wykonywać nie tylko w komputerach ogólnego przeznaczenia, ale i w specjalnie zaprojektowanych urządzeniach. Rozwiązanie to zwykle opłaca się stosować do rozwiązywania dość ograniczonej klasy zagadnień równoległych.
System rekonfigurowalny składa się z procesora ogólnego przeznaczenia oraz programowalnych układów logicznych FPGA (ang. "field-programmable gate array").
Układy FPGA programuje się przy użyciu języków HDL (ang. Hardware Description Language) takich jak VHDL czy Verilog. Programowanie w tych językach może być jednak monotonne i męczące, dlatego powstało kilka narzędzi, które próbują emulować elementy składni i semantyki języka C, znanego większości programistów, tłumacząc je na język typu HDL. Jako przykłady takich rozwiązań można podać: Mitrion-C, Impulse C, DIME-C oraz Handel-C.
Upublicznienie specyfikacji technologii HyperTransport przez AMD umożliwiło dostęp do wysoko wydajnych, rekonfigurowalnych obliczeń stronom trzecim. 
Wykonywanie obliczeń ogólnego przeznaczenia za pomocą procesora karty graficznej (GPGPU, ang. "General-Purpose Computing on Graphics Processing Units") to nowy kierunek badań w inżynierii komputerowej. Procesor karty graficznej (tzw. GPU) to koprocesor zoptymalizowany do obliczeń w grafice komputerowej, z których większość to podlegające łatwemu urównolegleniu algebraiczne operacje macierzowe wykonywane w arytmetyce zmiennopozycyjnej. Dlatego współczesne GPU posiadają architekturę masowo równoległą z setkami rdzeni obliczeniowych, a ich teoretyczna moc obliczeniowa sięga 1 TFLOPS (bilion operacji zmiennoprzecinkowych na sekundę).
Początkowo w programach wykorzystujących technikę GPGPU używano standardowych interfejsów programowania aplikacji graficznych, głównie DirectX i OpenGL, co było niewygodne i nieefektywne. Dlatego producenci kart graficznych udostępnili specjalne języki programowania i środowiska programistyczne dostosowane do tworzenia aplikacji w technologii GPGPU: CUDA dla procesorów firmy Nvidia oraz CTM i ATI Stream dla procesorów firmy AMD. Innymi środowiskami przeznaczonymi do pracy w technologii GPGPU są m.in. BrookGPU, PeakStream oraz RapidMind. Istnieje również niezależne od platformy sprzętowej i wspierane przez wszystkich liczących się producentów sprzętu środowisko OpenCL. Zarówno Nvidia, jak i AMD produkują tzw. procesory obliczeniowe, czyli specjalne karty graficzne dla technologii GPGPU: Tesla i FireStream.
Specjalizowane układy scalone (ASIC ang. application-specific integrated circuit) to układy projektowane do realizacji ściśle określonego zadania.
Zaletą układów ASIC, ze względu na specjalizację do określonego zadania, jest większa wydajność w porównaniu z komputerem ogólnego przeznaczenia. Jednak ze względu na wysoki koszt (stworzenie maski litograficznej może kosztować ponad milion dolarów, a im mniejsze tranzystory, tym droższa maska) może się okazać, że osiągnięty zysk jest iluzoryczny. W czasie potrzebnym na przygotowanie ASIC układy ogólnego przeznaczenia, których wydajność rośnie zgodnie z prawem Moore’a, mogły osiągnąć porównywalną wydajność. Czynniki te powodują, że układy ASIC nie nadają się w większości zastosowań obliczeń równoległych. Jednym z nielicznych przykładów może być maszyna Riken MDGRAPE-3, gdzie użyto ASIC do symulacji dynamiki molekularnej.
Procesor wektorowy jest procesorem lub systemem komputerowym, który wykonuje te same instrukcje na dużych zbiorach danych. „Procesory wektorowe posiadają operacje wysokiego poziomu, które działają na liniowych tablicach składających się z liczb lub wektorów. Przykładem operacji wektorowej jest formula_13 gdzie formula_14 formula_15 i formula_16 są 64-elementowymi wektorami złożonymi z 64-bitowych liczb zmiennoprzecinkowych”. Procesory wektorowe są przykładem architektury klasy SIMD taksonomii Flynna.
Komputery Cray z procesorami wektorowymi stały się znane w latach 70. i 80. Ogólnie jednak procesory wektorowe przestały być popularne, zarówno jako CPU, jak i pełne systemy komputerowe, a nowoczesne maszyny używają tego typu przetwarzania danych poprzez dodatkowe zestawy rozkazów takie jak AltiVec, SSE i 3DNow!.
Oprogramowanie.
W celu ułatwienia programowania komputerów równoległych stworzono specjalne: języki programowania, interfejsy i biblioteki. Można je podzielić ze względu na architekturę pamięci, jaką zakładają: pamięć współdzieloną, pamięć rozproszoną, czy też rozproszoną pamięć dzieloną. Języki programowania oparte na pamięci dzielonej pozwalają operować na współdzielonych zmiennych, a te oparte na pamięci rozproszonej korzystają z przesyłania komunikatów (ang. message passing). POSIX Threads i OpenMP to dwa najczęściej używane interfejsy oparte na pamięci dzielonej, natomiast Message Passing Interface (MPI) to najczęściej używany interfejs korzystający z przesyłania komunikatów.
Zrównoleglanie automatyczne.
Automatyczne zrównoleglanie sekwencyjnego programu przez kompilator jest „świętym graalem” obliczeń równoległych. Mimo wieloletnich wysiłków osób pracujących nad rozwojem kompilatorów, osiągnięto jedynie częściowy sukces.
Popularne języki programowania równoległego pozostają albo jawnie równolegle (ang. explicitily parallel), albo (w najlepszym przypadku) częściowo niejawne (ang. partially implicit), kiedy to programista podaje kompilatorowi specjalne dyrektywy sterujące zrównoleglaniem. Istnieje kilka języków, w których zrównoleglanie odbywa się w pełni niejawnie: SISAL, Równoległy Haskell i (dla FPGA) Mitrion-C – są to jednak języki niszowe, które nie są powszechnie używane.
Mechanizm punktów kontrolnych.
Wraz ze wzrostem stopnia skomplikowania komputerów rośnie również liczba występujących błędów i zmniejsza się średni bezawaryjny czas ich pracy. Jedną z technik zapewniania poprawności obliczeń jest zapamiętywanie, w czasie działania aplikacji, tak zwanych punktów kontrolnych (ang. "application checkpointing"). Innymi słowy, system co jakiś czas zapamiętuje stan działania aplikacji wraz ze wszystkimi wykorzystywanymi zasobami (ang. "core dump"), aby w razie wystąpienia błędu wznowić obliczenia od ostatniego punktu kontrolnego, zamiast wykonywać je wszystkie od początku. Technika ta może również ułatwić migrację procesów.
Zastosowania.
Wraz z postępem w szybkości działania komputerów równoległych coraz więcej problemów, których rozwiązanie wcześniej nie było możliwe, jest w zasięgu dostępnych mocy obliczeniowych. Zastosowanie obliczeń równoległych obejmuje szerokie spektrum dziedzin nauki od bioinformatyki (zob. zwijanie białka) do ekonomii (symulacje w matematyce finansowej).
Typowe problemy, gdzie może być wykorzystane przetwarzanie równoległe, obejmują:
Prowadzenie obliczeń równoległych na dużą skalę jest niezwykle kosztowne. Z tego powodu jednostki posiadające superkomputery (komputery równoległe o dużej mocy obliczeniowej) określa się mianem centrów obliczeniowych. W Polsce są to między innymi: ICM w Warszawie, TASK w Gdańsku, PCSS w Poznaniu i Cyfronet w Krakowie, a na świecie: Los Alamos National Laboratory i Lawrence Livermore National Laboratory w USA, EPCC w Wielkiej Brytanii i wiele innych.
Historia.
Początki obliczeń równoległych łączy się z pracą Luigi Federico Menabrei pod tytułem „Sketch of the Analytic Engine Invented by Charles Babbage” z 1842 roku. Ponad sto lat później, w 1954 roku, IBM wprowadził na rynek komputer 704, według projektu, którego Gene Amdahl był jednym z głównych konstruktorów. Komputer ten stał się pierwszym urządzeniem dostępnym na rynku, które w pełni automatycznie używało rozkazów arytmetyki liczb zmiennoprzecinkowych. W 1958, naukowcy z IBM John Cocke i Daniel Slotnick po raz pierwszy rozważali wykorzystanie przetwarzania równoległego w obliczeniach numerycznych. Firma Burroughs w 1962 roku wprowadziła D825 – czteroprocesorowy komputer, który adresował 16 modułów pamięci przy użyciu przełącznicy krzyżowej. W 1967 Gene Amdahl opublikował artykuł, w którym sformułowane zostało prawo nazwane później prawem Amdahla.
W 1969 Amerykański Honeywell wprowadził na rynek system Multics, który mógł zawierać do ośmiu procesorów. Z kolei C.mmp był w latach 70. systemem składającym się z szesnastu minikomputerów PDP-11 (działał w Carnegie Mellon University).
Początki komputerów typu SIMD sięgają lat 70. XX wieku, a motywacją ich konstruktorów była próba zamortyzowania czasu propagacji jednostki sterującej procesora przy przetwarzaniu kolejnych instrukcji. W 1964 Slotnick zaproponował zbudowanie wieloprocesorowego komputera równoległego dla Laboratoriów Lawrence’a w Livermore (Kalifornia). Komputer ten (ILLIAC IV) został ufundowany przez Siły Powietrzne Stanów Zjednoczonych, co było pierwszą próbą konstrukcji komputera typu SIMD. Projekt pozwalał na wyposażenie tego komputera nawet w 256 procesorów, co umożliwiało jednoczesne przetwarzanie wielu zbiorów danych. Po jedenastu latach przedsięwzięcie, zrealizowane ostatecznie na Uniwersytecie Illinois, pochłonęło czterokrotnie więcej funduszy, niż pierwotnie zakładano i kiedy w 1976 roku w końcu można było go użyć, ówczesne komputery, takie jak Cray-1, były już od niego bardziej wydajne.
Koniec ery skalowania częstotliwości.
Od połowy lat 80. do 2004 roku dominującym czynnikiem przyspieszającym działanie komputerów było zwiększanie częstotliwości zegara. Czas wykonywania programu jest równy liczbie instrukcji pomnożonej przez średni czas wykonywania instrukcji. Jeśli pozostałe parametry się nie zmieniają, to zwiększanie częstotliwości zegara zmniejsza średni czas, jaki potrzebny jest na wykonanie instrukcji. Wzrost częstotliwości zmniejsza zatem czas wykonywania wszystkich programów, w których prędkość procesora ma dominujący wpływ na szybkość ich wykonania (ang. computation-bounded programs).
Pobór mocy danego układu scalonego określa wzór formula_17 gdzie formula_9 oznacza moc, formula_16 – pojemność elektryczną związaną z kondensatorami ładowanymi i rozładowanymi przy każdym cyklu zegara (proporcjonalna do liczby tranzystorów, których sygnały wejściowe ulegają zmianie), formula_20 napięciem, a formula_21 częstotliwością procesora (liczba cykli zegara na sekundę). Wzrost częstotliwości zwiększa energię elektryczną pobieraną przez procesor i zamienianą na ciepło. Powiększający się pobór energii procesorów i związane z tym problemy z odprowadzaniem ciepła skłoniły firmę Intel w maju 2004 do zamknięcia projektu tworzenia procesorów Tejas i Jayhawk. Decyzja ta jest nazywana końcem dominującej roli zwiększania częstotliwości w ulepszaniu architektury komputerów.
Prawo Moore’a jest empiryczną obserwacją mówiącą, iż liczba tranzystorów w układzie scalonym podwaja się co 18–24 miesiące. Mimo problemów z poborem energii i częstych zapowiedzi jego końca, prawo Moore’a jest nadal aktualne. Wzrastające możliwości umieszczania w jednym układzie scalonym coraz większej liczby tranzystorów zmuszają do szukania kolejnych technik wykorzystania ich do zwiększenia szybkości obliczeń, np. budując koprocesory zrównoleglające obliczenia.

</doc>
<doc id="484496" url="https://pl.wikipedia.org/wiki?curid=484496" title="Stefan Horngacher">
Stefan Horngacher

Stefan Horngacher (ur. 20 września 1969 w Wörgl) – austriacki skoczek narciarski, dwukrotny medalista olimpijski i pięciokrotny medalista mistrzostw świata. Po zakończeniu kariery został trenerem. Od 24 marca 2016 roku do 24 marca 2019 roku był trenerem reprezentacji Polski w skokach narciarskich. Od 3 kwietnia 2019 główny trener reprezentacji Niemiec w skokach narciarskich.
Przebieg kariery.
W Pucharze Świata zadebiutował 3 stycznia 1988 podczas konkursu w Innsbrucku, gdzie zajął 115. miejsce. Trzy dni później w Bischofshofen uplasował się na 110. miejscu. Były to jego jedyne starty w sezonie 1987/1988, więc nie został sklasyfikowany w klasyfikacji generalnej. Rok później ponownie wystąpił w Innsbrucku i Bischofshofen, jednak nie wywalczył punktów (w obu przypadkach zajął miejsca w siódmej dziesiątce). W sezonie 1989/1990 po raz pierwszy pojawił się w zawodach PŚ poza Austrią. Nie zdołał jednak zdobyć punktów, a jego najlepszym miejscem była szesnasta pozycja w Innsbrucku (do sezonu 1992/1993 obowiązywała inna punktacja za miejsca w konkursach Pucharu Świata).
Przełom w jego karierze nastąpił w sezonie 1990/1991. W drugim konkursie sezonu, w Lake Placid zajął 8. miejsce, zdobywając pierwsze punkty w karierze. W klasyfikacji końcowej 39. edycji Turnieju Czterech Skoczni wywalczył piąte miejsce po tym jak zajął dziewiąte miejsce w Oberstdorfie, trzecie w Garmisch-Partenkirchen (pierwsze podium w karierze), szóste w Innsbrucku oraz piąte w Bischofshofen. W tym samym sezonie wziął udział w mistrzostwach świata w Val di Fiemme (1991). W indywidualnych startach był piąty na dużej skoczni (do medalowej pozycji zabrakło mu ok. 7 punktów), a na normalnym obiekcie zajął 22. miejsce. W konkursie drużynowym wspólnie z Heinzem Kuttinem, Ernstem Vettorim i Andreasem Felderem zdobył złoty medal. 24 lutego 1991 Horngacher odniósł swoje pierwsze pucharowe zwycięstwo, wygrywając zawody na skoczni Kulm w Tauplitz. Łącznie pięciokrotnie stawał na podium w tym sezonie (1 zwycięstwo, 3 drugie miejsca i 1 trzecie), co dało mu czwarte miejsce w klasyfikacji generalnej. Zajął też drugie miejsce w klasyfikacji generalnej sezonu 1990/1991 Pucharu Świata w lotach.
Sezon 1991/1992 rozpoczął od zajęcia trzeciego miejsca w Thunder Bay (1 grudnia 1991). Punkty zdobył jeszcze następnego dnia, gdy był siódmy, później jednak osiągał coraz słabsze wyniki. W efekcie zajął 29. miejsce w klasyfikacji generalnej. Wystąpił także na mistrzostwach świata w lotach w Harrachovie (1992), gdzie zajął 25. miejsce. W sezonie 1992/1993 w większości startów znajdował się w czołowej dziesiątce, choć tylko raz stanął na podium – 7 marca 1993 zajął drugie miejsce w Lahti, ustępując tylko Ivanowi Lunardiemu. W klasyfikacji generalnej tego sezonu zajął ósme miejsce. W lutym 1993 wziął udział w mistrzostwach świata w Falun, gdzie razem z Vettorim, Kuttinem oraz Andreasem Goldbergerem wywalczył brązowy medal w konkursie drużynowym. W indywidualnych startach był dziewiąty na normalnym obiekcie, a na dużej skoczni zajął trzynaste miejsce.
Po tym sukcesie nastąpił jeden z najsłabszych okresów w karierze Horngachera. W sezonie 1993/1994 zdobywał punkty, jednak jego najlepszym wynikiem było dziesiąte miejsce. Mimo to znalazł się w austriackiej kadrze na igrzyska olimpijskie w Lillehammer w 1994, gdzie wraz z Kuttinem, Goldbergerem i Christianem Moserem zdobył brązowy medal w konkursie drużynowym. W zawodach indywidualnych zajął dwunaste miejsce na normalnej skoczni oraz dziewiętnaste na dużej. W sezonie 1994/1995 w ogóle nie startował w zawodach PŚ. W sezonach 1995/1996 i 1996/1997 sporadycznie zdobywał punkty. Wystąpił jednak na mistrzostwach świata w lotach w Tauplitz (1996), gdzie zajął 29. miejsce oraz na mistrzostwach świata w Trondheim (1997), na których indywidualnie plasował się w połowie drugiej dziesiątki. Na norweskich mistrzostwach Austriacy w składzie: Stefan Horngacher, Martin Höllwarth, Andreas Widhölzl i Andreas Goldberger nie zdobyli medalu w konkursie drużynowym. Zajęli czwarte miejsce po przegranej walce o brązowy medal z Niemcami, do których stracili 4,7 punktu.
W sezonie 1997/1998 zajął 13. miejsce w klasyfikacji generalnej PŚ. Dwukrotnie stawał na podium: raz był drugi i raz trzeci, odpowiednio 20 i 21 grudnia 1997 w Engelbergu. Podczas 46. Turnieju Czterech Skoczni nie znalazł się w czołowej dziesiątce żadnego z konkursów, jednak uzyskane wyniki dały mu ósme miejsce w klasyfikacji końcowej. 25 stycznia 1998 na mistrzostwach świata w lotach w Oberstdorfie był osiemnasty. W tym samym sezonie wystąpił na igrzyskach olimpijskich w Nagano. W konkursach indywidualnych zajął miejsca 10. (skocznia normalna) i 60. (skocznia duża). W konkursie drużynowym był najsłabszym członkiem ekipy austriackiej, która zdobyła jednak brązowy medal.
W sezonie 1998/1999 odniósł swoje drugie i zarazem ostatnie zwycięstwo w PŚ (16 stycznia 1999 na Wielkiej Krokwi w Zakopanem). Oprócz tego jeszcze dwukrotnie stawał na podium, raz na drugim i raz na trzecim miejscu, co pozwoliło mu zająć ósme miejsce w klasyfikacji generalnej. Po tym jak był siedemnasty w Oberstdorfie, szósty w Ga-Pa, piąty w Innsbrucku i siódmy w Bischofshofen zajął siódme miejsce w 47. Turnieju Czterech Skoczni. W tym samym roku odbywały się także mistrzostwa świata w Ramsau, podczas których Horngacher był siódmy na normalnej skoczni, szesnasty na dużej, a razem z Widhölzlem, Höllwarthem i Reinhardem Schwarzenbergerem zdobył brązowy medal w drużynie. W sezonach 1999/2000 i 2000/2001 zajmował ósme miejsce w klasyfikacji generalnej, w obu przypadkach tylko raz zajmując miejsca na podium. Na mistrzostwach świata w lotach w Vikersund (2000) zajął 21. miejsce. W poszczególnych konkursach 49. edycji Turnieju Czterech Skoczni był kolejno szósty, dziewiąty, dwunasty i ponownie szósty, co dało mu piąte miejsce w klasyfikacji końcowej. Miesiąc później odbyły się mistrzostwa świata w Lahti. Wspólnie z Goldbergerem, Höllwarthem i Wolfgangiem Loitzlem zdobył drużynowo dwa medale: brązowy na dużej skoczni oraz złoty na normalnej. W indywidualnych konkursach był czwarty na normalnej skoczni (walkę o brązowy medal przegrał z Höllwarthem) oraz piąty na dużej.
Latem 2001 zajął trzecie miejsce w klasyfikacji generalnej ósmej edycji Letniego Grand Prix, ustępując tylko Adamowi Małyszowi i Goldbergerowi. W sezonie 2001/2002 wystartował w 21 indywidualnych konkursach Pucharu Świata i tylko raz nie zdobył punktów. Pięciokrotnie plasował się w czołowej dziesiątce. 24 stycznia 2002 w Hakubie po raz ostatni stanął na podium PŚ (2. miejsce). Igrzyska olimpijskie w Salt Lake City w lutym 2002 były ostatnią dużą imprezą w jego karierze. Po pierwszej serii skoków na dużej skoczni zajmował dziewiąte miejsce. Udany skok w drugiej kolejce pozwolił mu przesunąć się na piąte miejsce. Na normalnej skoczni zajął 11. miejsce. W konkursie drużynowym Austriacy w składzie Andreas Widhölzl, Stefan Horngacher, Martin Höllwarth i Wolfgang Loitzl nie zdobyli medalu, przegrywając walkę z reprezentantami Słowenii o blisko 20 punktów. W klasyfikacji generalnej sezonu 2001/2002 zajął 12. miejsce. Ostatni oficjalny skok oddał 17 marca 2002 Oslo, gdzie zajął 27. miejsce. Łącznie w przeciągu kariery piętnaście razy stawał na podium zawodów PŚ, w tym dwa razy zwyciężył, osiem razy był drugi i pięć razy trzeci.
Kariera trenerska.
Stefan Horngacher po zakończeniu kariery sportowej rozpoczął karierę trenerską. Po zakończeniu kariery zawodniczej zajął się szkoleniem i otrzymał posadę asystenta trenera reprezentacji Austrii. W sezonach 2004/2005 oraz 2005/2006 sprawował funkcję trenera kadry B polskiej reprezentacji. Na Mistrzostwach Świata Juniorów w Rovaniemi (2005) trenowana przez niego polska reprezentacja (Paweł Urbański, Wojciech Topór, Piotr Żyła i Kamil Stoch) wywalczyła srebrny medal w konkursie drużynowym. W 2006 został trenerem niemieckich juniorów. W 2008 był najpierw drugim trenerem kadry B Niemiec, a następnie jej głównym szkoleniowcem. Był także osobistym trenerem Martina Schmitta. Od sezonu 2011/2012 do sezonu 2015/2016 był drugim trenerem w drużynie Wernera Schustera (kadra A). 24 marca 2016 zarząd Polskiego Związku Narciarskiego mianował go na pierwszego trenera reprezentacji Polski, a jego kontrakt ma obowiązywać co najmniej do 1 maja 2018. 
25 marca 2018 roku podczas ostatnich zawodów Pucharu Świata w Planicy Prezes PZN Apoloniusz Tajner poinformował, że kontrakt Stefana Horngachera został przedłużony o rok do 1 kwietnia 2019 roku z opcją przedłużenia o kolejny sezon. 24 marca 2019 roku po ostatnim konkursie Pucharu Świata w Planicy poinformował, że nie przedłuży wygasającego kontraktu z Polską.3 kwietnia 2019 został głównym trenerem reprezentacji Niemiec w skokach narciarskich podpisał z Niemieckim związkiem narciarskim 3 letni kontrakt obowiązujący do kwietnia 2022 roku.
Osiągnięcia trenerskie z reprezentacją Polski.
Sezon 2016/2017.
W pierwszym roku pracy trenerskiej w Polsce Maciej Kot wygrał Letnie Grand Prix 2016 w skokach narciarskich, a Kamil Stoch zajął trzecie miejsce na koniec tego cyklu. 3 grudnia 2016 w Klingenthal reprezentacja Polski w składzie Piotr Żyła, Kamil Stoch, Dawid Kubacki, Maciej Kot po raz pierwszy w historii wygrała drużynowy konkurs Pucharu Świata. 6 stycznia 2017 Kamil Stoch wygrał Turniej Czterech Skoczni, a Piotr Żyła zajął drugie miejsce w tym turnieju. Maciej Kot skończył rywalizację tuż za podium. Podczas mistrzostw świata w Lahti w 2017 na normalnej skoczni Kamil Stoch zajął 4. miejsce, a Maciej Kot był 5., natomiast na dużej skoczni brązowy medal wywalczył Piotr Żyła. Maciej Kot był 6 w tych zawodach, Kamil Stoch 7., a Dawid Kubacki 8. 4 marca 2017 roku reprezentacja Polski w składzie Piotr Żyła, Dawid Kubacki, Maciej Kot i Kamil Stoch zdobyła pierwszy w historii złoty medal MŚ w drużynie.
W marcu Kamil Stoch zajął 2. miejsce w klasyfikacji Raw Air 2017. W sezonie 2016/2017 reprezentacja Polski po raz pierwszy w historii zdobyła Puchar Narodów, a Kamil Stoch zajął 2. miejsce w klasyfikacji końcowej Pucharu Świata.
Sezon 2017/2018.
Latem 2017 Dawid Kubacki wygrał Letnie Grand Prix 2017. Sezon zimowy rozpoczął się zawodami na skoczni narciarskiej im. Adama Małysza w Wiśle od rywalizacji drużynowej, gdzie reprezentacja kraju zajęła drugie miejsce. Drugi indywidualnie w Wiśle był także Kamil Stoch. Stochowi praktycznie do końca roku 2017, chociaż dość regularnie plasował się w czołówce zarówno kolejnych konkursów, jak i całego PŚ, nie udawało się wygrać zawodów i regularnie tracił punkty do liderów klasyfikacji. Sytuacja ta odwróciła się w 66. Turniej Czterech Skoczni, gdzie Kamil Stoch wygrał wszystkie cztery konkursy indywidualne i został także liderem klasyfikacji generalnej. Kamil Stoch wygrywając wszystkie cztery konkursy TCS wyrównał tym samym osiągnięcie Svena Hannawalda sprzed szesnastu lat, który dotąd jako jedyny dokonał tego w jednym sezonie, z tym, że Polak swój sukces osiągnął ponadto broniąc pierwszego miejsca w całym turnieju. 6 stycznia 2018 został nagrodzony tytułem "Trenera Roku 2017" w ramach 83. Plebiscytu Przeglądu Sportowego. 20 stycznia na MŚ w lotach narciarskich w Oberstdorfie, podopieczny Stefana Horngachera, Kamil Stoch wywalczył srebrny medal w rywalizacji indywidualnej.Natomiast dzień później reprezentacja Polski w składzie: Piotr Żyła, Stefan Hula, Dawid Kubacki i Kamil Stoch wywalczyła brązowy medal w rywalizacji drużynowej. Na igrzyskach olimpijskich w Pjongczangu w konkursie indywidualnym na normalnej skoczni w czołowej dziesiątce uplasowali się kolejno na 4. i 5. miejscu Kamil Stoch i Stefan Hula. W konkursie indywidualnym na dużej skoczni złoty medal olimpijski zdobył Kamil Stoch, a Dawid Kubacki był 10. Dwa dni później odbył się konkurs drużynowy, gdzie reprezentacja Polski zdobyła pierwszy, historyczny medal olimpijski w tej konkurencji, a mianowicie brąz. Doprowadził w sezonie 2017/2018 Kamila Stocha do zdobycia Pucharu Świata i wygrania prestiżowego norweskiego turnieju Raw Air. 
Sezon 2018/2019.
Piotr Żyła zajął 3. miejsce w Letnim Grand Prix 2018, a Kamil Stoch zajął w tej klasyfikacji 4. miejsce. Reprezentacja Polski zajęła 1. miejsce w klasyfikacji drużynowej, uzyskując łącznie 1925 punktów. 
Sukcesy podopiecznych Horngachera w Polsce w latach 2016–2019 (chronologicznie)
Sukcesy podopiecznych Horngachera w Niemczech od 2019 (chronologicznie)

</doc>
<doc id="484497" url="https://pl.wikipedia.org/wiki?curid=484497" title="Skye Terrier">
Skye Terrier



</doc>
<doc id="484498" url="https://pl.wikipedia.org/wiki?curid=484498" title="TYPO3">
TYPO3

TYPO3 – wolny system zarządzania treścią, dostępny na zasadach licencji GNU General Public License. Napisany w PHP, domyślną bazą danych jest MySQL, ale istnieje możliwość wykorzystania innych systemów bazodanowych.
Ze względu na możliwości uważany także za Content Management Framework. Ma wbudowany parser własnego języka skryptowego TypoScript, napisany, tak jak i cały system, w PHP.
Na TYPO3 bazują strony takich firm i instytucji jak m.in.: Grupy Raben, Uveksu, Lufthansy, Condor Airlines, UNICEF-u, Staatliche Museen zu Berlin, TUI czy Carlsberg Group.
Twórcą TYPO3 jest Kasper Skårhøj (Dania).

</doc>
<doc id="484499" url="https://pl.wikipedia.org/wiki?curid=484499" title="Rudolf Modrzejewski">
Rudolf Modrzejewski

Rudolf Modrzejewski lub Ralph Modjeski (ur. 27 stycznia 1861 w Bochni, zm. 26 czerwca 1940 w Los Angeles) – polski i amerykański inżynier, budowniczy linii kolejowych i mostów, pionier w budownictwie mostów wiszących.
Życie rodzinne.
Urodził się w Krakowie (według innych źródeł) jako syn polskiej pary aktorskiej Heleny Modrzejewskiej i Gustawa Zimajera. Kiedy Rudolf miał 6 lat, ojciec, który wcześniej rozstał się z Heleną, porwał go i przez 3 lata trzymał w ukryciu. W wieku piętnastu lat Rudolf wraz z matką emigrował do USA. Obywatelstwo amerykańskie uzyskał podczas studiów w paryskiej "École nationale des ponts et chaussées" (Państwowej Szkole Dróg i Mostów), w 1883. Za pierwszym podejściem w 1880 roku nie udało mu się zdać egzaminów wstępnych (zajął 27. lokatę, a wolnych miejsc było 25). Zamierzał wówczas zostać pianistą – za młodu uczył się z Ignacym Janem Paderewskim. Ostatecznie został jednak przyjęty na tę prestiżową uczelnię rok później. We Francji używał oficjalnie nazwiska Ralph Modjeski, skracając trudne do wypowiedzenia nazwisko Modrzejewski i czyniąc je łatwiejszym w artykulacji dla ludzi zachodu. Nigdy nie zerwał jednak swoich kontaktów z Polską – dużo pisał po polsku i wielokrotnie podkreślał polskie pochodzenie. Korespondencję w języku polskim kierowaną do kraju zawsze podpisywał pełnym polskim nazwiskiem Rudolf Modrzejewski. 28 grudnia 1885 roku wziął ślub z Felicją Bendą w polskim kościele katolickim w Nowym Jorku. Mieli trójkę dzieci: Feliksa, Marylę i Karola. W 1931 roku małżonkowie rozwiedli się po trwającej od 1916 roku separacji. W tym samym roku siedemdziesięcioletni już Modrzejewski poślubił Virginię Mary Giblin, swoją dotychczasową kochankę.
Kariera.
Do USA wrócił z Paryża – ukończywszy tam studia z wyróżnieniem – w 1885 i podjął pracę inżyniera najpierw pod okiem konstruktora, „ojca budownictwa mostów amerykańskich”, George S. Morisona. W 1893 założył w Chicago własne biuro projektowe (istniejące do dziś pod nazwą "Modjeski &amp; Masters", po dołączeniu do niej w 1924 Franka M. Mastersa). W 1911 otrzymał doktorat inżynierii w "Illinois State University", w 1922 Medal Franklina, w 1929 roku złoty Medal Johna Fritz'a.
Światowej sławy inżynier, budowniczy linii kolejowych i mostów. Pionier w budownictwie mostów wiszących. Zbudował prawie 40 mostów na największych rzekach Ameryki Północnej. Odegrał znaczącą rolę jako wychowawca następnych pokoleń amerykańskich konstruktorów i budowniczych mostów. Był pionierem praktycznego zastosowania w budowie mostów wiszących sprężystych stalowych pylonów, zamiast stosowanych wcześniej murowanych wież. Ciężar mostów według tej konstrukcji w znacznej mierze wisiał nad wodą zamiast opierać się na podporach. Przy okazji 75 urodzin Modrzejewskiego w 1936 wartość zbudowanych przez niego mostów oszacowano na 200 mln dolarów. Jego uczniem był m.in. twórca słynnego mostu Golden Gate w San Francisco – Joseph B. Strauss.
Wybrane projekty.
Na amerykańskich rzekach Modrzejewski wybudował ponad 30 mostów w tym m.in.:
Publikacje.
Modrzejewski zajmował się również teorią budownictwa mostowego. W Stanach Zjednoczonych opublikował na ten temat wiele książek i artykułów w tym m.in. klasyczną pozycję na ten temat poświęconą projektowaniu mostów. Wybrane publikacje:

</doc>
<doc id="484500" url="https://pl.wikipedia.org/wiki?curid=484500" title="Kabaret Bunga">
Kabaret Bunga

Kabaret Bunga – krakowski kabaret założony w 2002 roku przez Michała Chludzińskiego i Marka Bazelę. Premierowe przedstawienie odbyło się 8 lutego 2003 w Nordic House w Krakowie.
Siedzibą kabaretu są piwnice kamienicy przy ul. św. Anny 5.
Patronat nad kabaretem sprawuje Konsul Królestwa Danii w Krakowie Janusz Kahl.

</doc>
<doc id="484501" url="https://pl.wikipedia.org/wiki?curid=484501" title="Pure Reason Revolution">
Pure Reason Revolution

Pure Reason Revolution – brytyjski zespół rockowy powstały w 2003.
Historia.
Początki historii Pure Reason Revolution sięgają lat 90. i założonego w Reading przez braci Courtney’ów i Chloe Alper zespołu The Sunset Sound. Skład skompletowali gitarzysta Tom Leathes i basista Bob Cooper. Debiutancki singiel "Moving" dostał się na playlisty niektórych stacji radiowych, w tym Radio 1, gdzie grupę promował guru muzyki alternatywnej, Steve Lamacq.
Sunset Sound przekształciło się w Pure Reason Revolution, gdy podczas studiów na Westminster University Jon Courtney poznał Jima Dobsona i Grega Jonga. Po wydaniu pierwszego singla – "Apprentice of the Universe" – grupa podpisała jesienią 2004 roku kontrakt z Sony BMG. Rok 2005 przyniósł dwa kolejne single – "The Bright Ambassadors of Morning" i "The Intention Craft". Zapożyczony z utworu "Echoes" grupy Pink Floyd tytuł oraz długość pierwszego z nich zostały odebrane jako czytelna deklaracja progresywnych ambicji grupy. W październiku wydany został debiutancki minialbum, zatytułowany "Cautionary Tales for the Brave". Jest to ostatnie nagranie grupy, na którym słychać Grega Jonga – już wiosną został on zastąpiony w składzie zespołu przez Jamiego Wilcoxa.
Rok 2006 otwiera nowy rozdział w działalności grupy, wraz z wydanym w kwietniu pierwszym albumem długogrającym The Dark Third.
W kwietniu 2008 zespół podpisał kontrakt z niemiecką wytwórnią Superball Music i zaplanowali wydać album z tą wytwórnią. 28 listopada 2008 potwierdzili że wydadzą swój drugi album, który będzie zatytułowany Amor Vincit Omnia i będzie wydany 9 marca 2009. 5 marca 2009 roku zespół zaczął największą trasę koncertową do tej pory, w tym około 12 koncertów w Wielkiej Brytanii i około 22 na kontynencie europejskim. Singiel z albumu „Deus Ex Machina”, został wydany 24 marca 2009.
10 sierpnia 2011 zespół został rozwiązany. W 2019 zespół zagrał pierwszy po przerwie koncert, a w następnym roku wydał płytę "Eupnea" i zapowiedział koncerty.

</doc>
<doc id="484502" url="https://pl.wikipedia.org/wiki?curid=484502" title="Cebulica syberyjska">
Cebulica syberyjska

Cebulica syberyjska ("Scilla siberica") – gatunek byliny należący do rodziny szparagowatych. Pochodzi z zachodniej Azji, Kaukazu i wschodniej Europy. Jest uprawiany w wielu krajach świata. W Polsce jest uprawiany jako roślina ozdobna, czasami dziczejąca (kenofit, efemerofit).
Zastosowanie.
Roślina ozdobna: Uprawiana jako roślina ozdobna, ze względu na swoje intensywnie niebieskie kwiaty i kwitnienie wczesną wiosną. Nadaje się do ogrodów skalnych, na rabaty.
Uprawa.
Geofit cebulowy. Dobrze rośnie na lekkich i żyznych glebach, najlepiej jeśli gleba jest próchniczna, przepuszczalna, lekko wilgotna. W okresie kwitnienia wymaga wilgoci. Może rosnąć zarówno w półcieniu, jak i na słonecznym stanowisku. Na zimę stanowiska przykrywa się torfem. Rozmnażanie wegetatywne za pomocą cebulek bocznych. Rozmnażanie generatywne łatwe, po stratyfikacji nasion. Rośliny zakwitają po trzech, czterech latach. Sadzi się je na głębokość 6–8 cm w odstępach co 5–10 cm, a na miejsca docelowe co 10–20 cm.

</doc>
<doc id="484503" url="https://pl.wikipedia.org/wiki?curid=484503" title="Symploka">
Symploka

Symploka (gr. "symplokḗ" – „splot”, ) – figura retoryczna polegająca na połączeniu anafory z epiforą. Takie połączenie skutkuje tym, że na początku zdań, wersów czy segmentów wypowiedzi powtarzana jest jedna fraza, a na ich końcu – inna, np.: 
"S. Wyspiański" 
Kto koronę przedawał? Panowie!
Kto koronę kupował? Panowie!
Kto wojska obce do kraju wprowadził? Panowie!
Stanisław Staszic, "Przestrogi dla Polski"

</doc>
<doc id="484504" url="https://pl.wikipedia.org/wiki?curid=484504" title="Pars pro toto">
Pars pro toto

Pars pro toto (łac. "część za całość") – figura retoryczna, odmiana synekdochy, polegająca na zastąpieniu nazwy przedmiotu przez nazwę jego części, np. "własny kąt" zamiast "własny dom", "dach nad głową" zamiast "dom".
W klasycznej retoryce jest to także technika świadomego okłamywania słuchaczy poprzez podawanie do wiadomości jedynie jakiejś części informacji (prawdy), przy jednoczesnym sugerowaniu (sposobem wypowiedzi, kontekstem itp.), że jest to cała prawda.

</doc>
<doc id="484506" url="https://pl.wikipedia.org/wiki?curid=484506" title="Napór">
Napór

zobacz też: Sturm und Drang periode (okres burzy i naporu)

</doc>
<doc id="484507" url="https://pl.wikipedia.org/wiki?curid=484507" title="Sturm und Drang periode">
Sturm und Drang periode



</doc>
<doc id="484508" url="https://pl.wikipedia.org/wiki?curid=484508" title="Błyszcz">
Błyszcz

Góry:
Inne:
zobacz też: łyszczyk

</doc>
<doc id="484509" url="https://pl.wikipedia.org/wiki?curid=484509" title="RSVP">
RSVP



</doc>
<doc id="484515" url="https://pl.wikipedia.org/wiki?curid=484515" title="Spytek Melsztyński (zm. 1399)">
Spytek Melsztyński (zm. 1399)

Spytek Melsztyński herbu Leliwa (ur. 1364, zm. 12 lub 16 sierpnia 1399 w bitwie nad Worsklą) – wojewoda krakowski od 1384, jeden z sygnatariuszy unii w Krewie, kasztelan krakowski od 1389.
Życiorys.
Był synem Jana, wnukiem Spycimira herbu Leliwa.
Był rzecznikiem następstwa na tronie polskim Jadwigi i jej małżeństwa z Władysławem Jagiełłą, należał do głównych zwolenników unii Litwy z Koroną. W 1385 r. wraz ze swoimi braćmi stryjecznymi Janem z Tarnowa i Spytkiem z Tarnowa wynegocjował i podpisał jako reprezentant Polski pierwszą unię Polski i Litwy zawartą w miejscowości Krewo oraz wydanie królowej Jadwigi za mąż za wielkiego księcia Litwy Władysława Jagiełłę.
Był bliskim współpracownikiem króla.
Jego siostra Jadwiga była matką chrzestną Jagiełły. Jego żoną była jedna z dwórek królowej Jadwigi – Węgierka Elżbieta, córka , wielkorządcy Siedmiogrodu (1369–1372).
W 1395 Spytko otrzymał Podole jako lenno.
W 1396 spustoszył posiadłości Władysława Opolczyka, w tym Lubliniec, Olesno i Gorzów Śląski. Po udanej ofensywie na posiadłości Władysława Opolczyka król Władysław Jagiełło nie skorzystał z możliwości zajęcia jego terytorium na terenie Śląska, co mogłoby go postawić w niewygodnej pozycji lennika króla czeskiego. Stąd też zdobyte ziemie oleską i lubliniecką otrzymał w 1396 r. Spytko z Melszytna. W 1397 roku zbył owe dobra w następnym roku na rzecz Przemka cieszyńskiego oraz jego synów, a ostatecznie obdarował nimi swą córkę, która wniosła je we wianie, zawierając związek małżeński z Bernardem opolskim w 1401 r.
W czasie kryzysu związku polsko-litewskiego, po okrzyknięciu Witolda królem, Spytek z Melsztyna wraz z biskupem wileńskim Andrzejem Jastrzębcem zabiegał o kontynuowanie unii polsko-litewskiej.
Był sceptykiem co do powodzenia wojny z siłami Złotej Ordy dowodzonymi przez Temüra Kutługa, dowodził polskimi posiłkami w bitwie nad Worsklą, w której poległ.

</doc>
<doc id="484516" url="https://pl.wikipedia.org/wiki?curid=484516" title="Spytek Melsztyński (1398–1439)">
Spytek Melsztyński (1398–1439)

Spytek Melsztyński (ur. 1398, zm. 6 maja 1439 w Grotnikach) – kasztelan biecki, przywódca husytów polskich i organizator konfederacji korczyńskiej jako odpowiedzi na konfederację biskupa Oleśnickiego.
Życiorys.
Był synem Spytka i Elżbiety, Węgierki. W małżeństwie urodził mu się syn także Spytko. W 1436 ufundował gotycki kościół w Jasieniu. Spytko związany był z polską opozycją popierającą czeskich husytów i zwalczającą możnowładców oraz wszechwładzę biskupa Zbigniewa Oleśnickiego. Pozbawił on ród Spytka wpływów w państwie na rzecz rodów Oleśnickich i Odrowążów, którym Oleśnicki przekazał zarządzaną wcześniej przez Melsztyńskich Samborszczyznę. Po śmierci kanclerza Jana Szafrańca w 1433 zastąpił go w przewodzeniu opozycji zwalczającej Oleśnickiego. 
Na zjeździe szlachty małopolskiej w Opatowie 25 lipca 1435 stał na czele opozycji sprzeciwiającej się planom biskupa Oleśnickiego osadzenia na tronie Władysława Warneńczyka. Sprzeciw wynikał z niepełnoletności kandydata do tronu, co miało umożliwiać jego opiekunom krzywdzenie narodu. W 1435 roku wraz z Abrahamem Zbąskim na zjeździe w Piotrkowie zaproponował by rycerstwo odmawiało płacenia klerowi dziesięciny. W 1438 roku popierał wspieraną przez dwór królowej Zofii wyprawę Kazimierza Jagiellończyka w celu objęcia tronu Czech. O wspieraniu Spytka przez dwór królowej Zofii Holszańskiej świadczyć może mianowanie go w 1437 roku kasztelanem bieckim, które to tereny były oprawą wdowią królowej. Po nieudanej wyprawie do Czech, w 1439 roku Oleśnicki usunął Spytka z Rady Królewskiej i obłożył klątwą za trwanie w husytyźmie. W tym samym czasie stronnikom Spytka zaczęto odbierać zarządy dóbr i zamków królewskich na Rusi.
Gdy biskup Oleśnicki zawiązał w Nowym Mieście Korczynie antyhusycką konfederację, Spytko najechał na miasto i 3 maja 1439 zawiązał własną konfederację. Konfederacja sprzeciwiała się płaceniu dziesięciny i coraz ważniejszej roli stanu duchownego w życiu państwa.
Później, opuszczony przez większość sojuszników oraz królową poniósł śmierć 6 maja 1439 w bitwie pod Grotnikami.
Śmierć Spytka.
Jan Długosz tak opisuje śmierć Spytka:
Król Władysław III Warneńczyk wkrótce po tym skasował „wyrok” takiego „sądu”, przywracając szlachectwo i majątek wdowie i rodzinie Spytka. Kierunek polityczny konfederacji Melsztyńskiego odniósł jednak sukces po jego śmierci przez uznanie króla Kazimierza Jagiellończyka, uzyskanie stanowisk przez jego stronników, a wreszcie starania o tron czeski dla Jagiellona, zakończone koronacją na króla Czech Władysława syna Kazimierza Jagiellończyka. Do unii personalnej między Polską i Czechami jednak nie doszło.
Spytek w twórczości.
Na motywach historii Spytka oparta jest powieść Mieczysława Smolarskiego "Spytko z Melsztyna", wydana w 1927.
Spytek pojawia się również jako postać drugoplanowa w Trylogii husyckiej Andrzeja Sapkowskiego.
Postać Spytka z Melsztyna przedstawiona jest także w serialu historyczno-biograficznym "Królewskie sny."

</doc>
<doc id="484518" url="https://pl.wikipedia.org/wiki?curid=484518" title="Chomiki karłowate">
Chomiki karłowate



</doc>
<doc id="484519" url="https://pl.wikipedia.org/wiki?curid=484519" title="Christo Botew">
Christo Botew

Christo Botew, , właśc. Christo Botjow Petkow (ur. w Kałoferze, zm. w górach Starej Płaniny) – bułgarski poeta, przez wielu uznawany za wieszcza narodowego, jeden z czołowych działaczy odrodzenia narodowego Bułgarów.
Życiorys.
Edukacja.
Urodził się najprawdopodobniej w 1848 (podawane są również daty 1846 i 1847).
Pierwsze nauki pobierał u ojca – nauczyciela. Istotny wpływ na niego miała również matka, Iwanka Botewa, patriotka i miłośniczka bułgarskiej sztuki ludowej. W 1863 wyjechał do gimnazjum do Odessy, dzięki stypendium, jakie jego ojciec zdobył u wicekonsula rosyjskiego w Płowdiwie. Botew pozostał w Odessie trzy lata, do momentu, gdy władze rosyjskie odmówiły mu dalszego wypłacania stypendium. Przyczyną tej decyzji było rozbudzenie się w nim dążeń rewolucyjnych, antycarskich, jakie powstały u młodego Bułgara pod wpływem spotkania z polskimi emigrantami – uczestnikami powstania styczniowego. Patriotyzm Polaków wywarł na Botewie ogromne wrażenie i miał duży wpływ na jego późniejszą postawę i twórczość. W 1866 Botew udał się do wsi Zadunajewka w Besarabii, gdzie podjął pracę nauczyciela i samodzielnie zapoznawał się z tekstami rosyjskich pisarzy demokratycznych.
W 1867, po otrzymaniu informacji o chorobie ojca, Botew wrócił do rodzinnego Kałoferu, gdzie objął zajmowane przez rodzica stanowisko nauczyciela. Jednak jeszcze w tym samym roku, w czasie obchodów święta Cyryla i Metodego, wygłosił publicznie mowę antyturecką i skierowaną przeciw nierówności społecznej, co zmusiło go do emigracji do Rumunii. W tym samym roku wydał swój pierwszy utwór, wiersz "Do matki".
Działalność emigracyjna.
W październiku 1867 na krótko zamieszkał w Bukareszcie, po czym przeniósł się do Braiły, gdzie zatrudnił się jako składacz i korektor w drukarni bułgarskiej. W Braile Botew zetknął się z partyzantami udającymi się do Bułgarii w zbrojnych oddziałach (czetach). W lecie 1868 planował dołączyć do jednej z nich, jednak jego wyjazd udaremniły władze rumuńskie.
W lecie 1868 Botew podjął studia na wydziale medycznym uniwersytetu w Bukareszcie, nie wiadomo jednak, z jakimi wynikami je kontynuował. Żył w skrajnym ubóstwie, toteż od lutego 1869 podejmował kolejno pracę publicysty w satyrycznym piśmie "Bęben" oraz nauczyciela. Poznał w tym okresie Lubena Karawełowa, Wasyla Lewskiego i Siergieja Nieczajewa, razem z którymi układał program polityczny przyszłej rewolucji w Bułgarii, jak również kontynuował lekturę tekstów rosyjskich rewolucjonistów, a także anarchistów.
Niezadowolony z postawy politycznej większości emigracji bułgarskiej, w 1871 zaczął wydawać tygodnik "Słowo Emigrantów Bułgarskich", w którym drukował swoje wiersze i teksty polityczne. Z powodu choroby Botewa pismo przestało wychodzić po ukazaniu się pięciu numerów między czerwcem a sierpniem wymienionego roku. W drugiej połowie 1871 Botew zatrudnił się w kilku innych pismach satyrycznych.
W pierwszej połowie 1872 został aresztowany i osadzony w więzieniu w Fokszanach, najprawdopodobniej z powodu kontaktów z rewolucjonistami rosyjskimi. Uwolniony, przeniósł się do Bukaresztu i od sierpnia 1872 regularnie publikował w piśmie Karawełowa "Swoboda". Od jesieni 1874 pracował również w szkole bułgarskojęzycznej. W grudniu 1874 zaczął wydawać pismo "Sztandar", które miało zastąpić "Swobodę" – wstrząśnięty represjami wobec bułgarskich rewolucjonistów (m.in. straceniem Lewskiego) Karawełow zaprzestał jej wydawania. Botew, rozczarowany jego postawą, zerwał z nim kontakty.
Przygotowania do powstania, udział w walce i śmierć.
W lecie 1875 wszedł do Bułgarskiego Centralnego Komitetu Rewolucyjnego, który miał koordynować przygotowania do zbrojnego wystąpienia w Bułgarii. W tym samym roku ogłosił jedyny tom swoich utworów poetyckich: "Pieśni i wiersze" oraz ożenił się z Wenetą Wesirewą. Komitet Rewolucyjny powierzył Botewowi koordynację kontaktów między bułgarskimi działaczami w Rumunii i na ziemiach bułgarskich oraz nawiązanie relacji z grupą Bułgarów w Odessie. Po wypełnieniu tego ostatniego zadania poeta opuścił komitet, nie zgadzając się z jego dalszą taktyką działania. W 1876 już na własną rękę udał się do Rosji w celu dalszego pozyskiwania broni i środków finansowych, jak również wyjechał do Belgradu, gdzie chciał zainteresować władze serbskie poparciem antytureckiego wystąpienia Bułgarów. Zaczął również organizować oddział partyzancki, dla którego zdobył broń i umundurowanie. 17 maja 1876 zdołał dotrzeć z nim do Bułgarii na pokładzie statku "Radetzky", wymuszając na kapitanie wysadzenie swojej czety we wskazanym przez siebie miejscu. Planował dotrzeć do Wracy, gdzie spodziewał się masowych wystąpień antytureckich; w rzeczywistości powstanie kwietniowe, do którego dołączył Botew, było już faktycznie stłumione. Botew rozważał możliwość przebicia się do Serbii, jednak jego towarzysze opowiedzieli się za pozostaniem w górach i kontynuowaniem akcji partyzanckich. Oddział poniósł ciężkie straty w starciach z Turkami 18/30 maja i 20 maja/1 czerwca. Tego samego dnia, w pobliżu szczytu Kamarata, w niejasnych okolicznościach został zastrzelony Botew. Jego ciało nie zostało pochowane, zaś ocaleli członkowie oddziału rozproszyli się.
Forma nazwiska.
Forma "Botew" (Ботев) jest obecnie najszerzej stosowanym zapisem nazwiska tego poety, tak w ortografii bułgarskiej, jak i polskojęzycznych publikacjach. Trzeba jednak nadmienić, że sam poeta używał starszej dziewiętnastowiecznej formy – Botjow (Ботйов). Początkowo podpisywał się nawet jako Christo Botjow Petkow (Христо Ботйов Петков) albo Christo Petkow (Христо Петков), jako że "Botjow" było patronimikiem – formą utworzoną od imienia ojca Botja Petkowa.
Twórczość.
Henryk Batowski nazywa Botewa największym poetą bułgarskim. Podkreśla przy tym nikłe rozmiary dorobku twórczego poety – znane są 24 jego wiersze. Jest możliwe, że napisał on więcej utworów, jednak nie przetrwały one do naszych czasów. Za tą tezą świadczy fakt, że zachował się tylko jeden autograf tekstu Botewa.
Najprawdopodobniej po wydaniu pierwszego i jedynego tomu swojej poezji ("Pieśni i wierszy" w 1875) Botew planował publikację drugiego zbioru utworów, co jednak uniemożliwiła jego śmierć w Bułgarii. Istnieje teza, jakoby poeta już w 1868 w Kałoferze przygotował do druku tom "Pierwsze próby poetyckie", który miał zawierać utwory wierszowane oraz prozatorskie, nie został on jednak odnaleziony. Z czasem Botew poświęcał coraz mniej czasu twórczości, poświęcając się działalności rewolucyjnej i publicystyce.
Podstawowym tematem poruszanym przez Botewa w twórczości poetyckiej jest tematyka patriotyczna, która dominuje również w utworach poświęconych innym problemom, także w utworach prozatorskich o wydźwięku publicystycznym (zob. np. "Przykłady praworządności tureckiej").
Wykaz utworów.
Wykaz znanych wierszy Christo Botewa, podany w kolejności według daty wydania:
Jedyną w Polsce szkołą im. Christo Botewa jest Szkoła Podstawowa nr 238 w Warszawie przy ulicy Redutowej 37.

</doc>
<doc id="484521" url="https://pl.wikipedia.org/wiki?curid=484521" title="Hristo Botev">
Hristo Botev



</doc>
<doc id="484522" url="https://pl.wikipedia.org/wiki?curid=484522" title="Świdrygiełło (wielki książę)">
Świdrygiełło (wielki książę)



</doc>
<doc id="484526" url="https://pl.wikipedia.org/wiki?curid=484526" title="Skutterudyt">
Skutterudyt

Skutterudyt – minerał z gromady arsenków. należy do grupy minerałów rzadkich. Nazwa pochodzi od Skutterud w Norwegii, gdzie minerał ten został stwierdzony.
Charakterystyka.
Właściwości.
Często bywa pokryty ciemnoszarym, tęczowo iryzującym nalotem, podczas wietrzenia pokrywa się niekiedy purpurowoczerwonym kwiatem kobaltowym – erytryn. Jest izomorficzny z chloantytem, z którym tworzy ciągły roztwór stały (ogniwem pośrednim jest smaltyn). Niekiedy zawiera nikiel, żelazo, bizmut. Jest kruchy, nieprzezroczysty. Zazwyczaj tworzy kryształy o pokroju izometrycznym, przyjmujące postać ośmiościanu czasami sześcianu lub dwunastościanu. Występuje w skupieniach ziarnistych, nerkowatych, skorupowych, występuje też jako żyłki i impregnacje powłok.
Występowanie.
Minerał utworów hydrotermalnych średnich i wysokich temperatur. Najczęściej występuje w żyłach kruszców: srebra, kobaltu, niklu, bizmutu, uranu.
Miejsca występowania:

</doc>
<doc id="484527" url="https://pl.wikipedia.org/wiki?curid=484527" title="Konrad V Oleśnicki">
Konrad V Oleśnicki



</doc>
<doc id="484529" url="https://pl.wikipedia.org/wiki?curid=484529" title="Funabashi">
Funabashi

 – miasto w Japonii, w prefekturze Chiba, w środkowej części głównej wyspy Honsiu ("Honshū"). Ma powierzchnię 85,62 km2 . W 2020 r. mieszkały w nim 642 972 osoby, w 289 027 gospodarstwach domowych (w 2010 r. 609 081 osób, w 261 239 gospodarstwach domowych).
Gospodarka.
W mieście rozwinął się przemysł chemiczny, włókienniczy, maszynowy, drzewny oraz spożywczy.
Położenie.
Miasto portowe nad Zatoką Tokijską. Graniczy z miastami:

</doc>
<doc id="484530" url="https://pl.wikipedia.org/wiki?curid=484530" title="Sakai (Osaka)">
Sakai (Osaka)

 – miasto w Japonii, na wyspie Honsiu ("Honshū"), w prefekturze Osaka.
Historia.
Region, w którym obecnie znajduje się Sakai, jest zamieszkany od czasów paleolitu. Odkopano narzędzia z kamienia wyszczerbionego sprzed około 10 tys. lat, naczynia gliniane i kamienne z okresu Jōmon (12 000 p.n.e. do 300 p.n.e) oraz naczynia z brązu w kształcie dzwonu i gliniane z okresu Yayoi (300 p.n.e. do 300 n.e) wydobyte z ruin w granicach miasta. 
W czasie panowania dynastii Yamato, pierwszej zjednoczonej władzy w historii Japonii w IV–V wieku, zbudowano na tym terenie ponad sto kurhanów grobowych, znanych dziś zbiorowo jako Mozu oraz kurhan-mauzoleum grobowe ("Daisenryō-kofun") cesarza Nintoku. 
Nazwa „Sakai” („granica” w języku japońskim) pojawiła się po raz pierwszy w zbiorach poezji Sadayoriego Fujiwary (995–1045) w okresie Heian (794–1185), kiedy region znajdował się na granicy trzech starożytnych prowincji: Settsu, Kawachi i Izumi. Sakai stało się portem rybackim w okresie Kamakura i następnie centrum wymiany zagranicznej, prowadząc handel z dynastią Ming (1368–1644), Hiszpanią i Portugalią. W tym czasie Sakai było otoczone fosą, co czyniło ją rzadkością nawet w skali światowej, i rozkwitło jako samorządne miasto. Po okresie Meiji (1868–1912) szybko się zmodernizowało rozwijając nowoczesny przemysł, powiększając swój obszar, a co za tym idzie liczbę ludności.
Mauzoleum cesarza Nintoku.
W centrum miasta znajduje się Daisen Kofun, kopiec pogrzebowy legendarnego cesarza Nintoku, który panował rzekomo w IV wieku. Gigantyczny grobowiec, widziany z góry przypomina dziurkę od klucza, o zwężającym się czworoboku przylegającym do okrągłego kopca. Ma łączną długość 486 m, 305 m szerokości u podstawy, 245 m średnicy i jest największym spośród około 160 tys. kurhanów w całej Japonii. 
Grobowiec jest otoczony trzema fosami, które wydłużają długość całego kompleksu grobowego do 840 m o obwodzie 2,7 km. Opierając się na znaleziskach archeologicznych i dokumentach, szacuje się, że kopiec został zbudowany w połowie V wieku. Agencja Dworu Cesarskiego, która zarządza tym miejscem, traktuje je jako ostatnie miejsce spoczynku cesarza Nintoku, zgodnie z legendą, iż rządził on od 313 do 399 roku jako szesnasty władca w tradycyjnym rodowodzie cesarzy. Uważa się jednak, że panował raczej na początku V wieku. Na obszarze wokół kopca Nintoku znajdują się 44 kurhany o różnej wielkości, które tworzą obszar określany zbiorczo jako cmentarz Mozu ("Mozu-kofungun")
Legenda o cesarzu.
Pewnego dnia Nintoku udał się w góry i gdy rozejrzał się po dolinach, zauważył, że z domostw jego ludu nie unoszą się dymy. Zrozumiał, że zbyt wysokie podatki są zbyt wielkim obciążeniem i na pewien okres zniósł je w całym kraju. Dla dobra swoich poddanych zaniedbał swój pałac, który popadł w ruinę.
Sakai Rishō-no-Mori.
Promując własną historię i kulturę, w 2015 roku otwarto nowoczesne muzeum o nazwie Sakai Rishō-no-Mori (ang. Sakai Plaza of Rikyu and Akiko) poświęcone dwojgu wybitnych przedstawicieli miasta: mistrzowi ceremonii herbacianej Sen no Rikyū (1522–1591) i poetce Akiko Yosano (1878–1942).
Wenecja Wschodu.
Sakai było kiedyś nazywane „Wenecją Wschodu” ze względu na swoją rolę jako jednego z wiodących miast handlu międzynarodowego i wielokulturowości. Przybywali tu ludzie o różnych i rzadkich umiejętnościach, informacje i pieniądze z całego świata, co doprowadziło do pojawienia się powiedzenia, że „wszystko zaczyna się od Sakai”, tak wiele nowych przedmiotów i technik dotarło tą drogą do Japonii.
Tradycyjne wyroby rzemiosła Sakai można zobaczyć i kupić w muzeum o nazwie Sakai Dentō Sangyō Kaikan (Sakai City Traditional Crafts Museum).
Tradycyjne rzemiosło.
Tytoń i noże.
Pod koniec XVI wieku sprowadzono tytoń z Portugalii i zaczęto go uprawiać w całej Japonii, co spowodowało zapotrzebowanie na noże do cięcia liści. Pierwsze z nich zostały wyprodukowane w Sakai. Ze względu na swoją wysoką jakość i ostrość, władze nadały im specjalny znak rozpoznawczy zwany „Sakai-Kiwame”. Zgodnie z życzeniami użytkowników noże wykańczane są poprzez regulację grubości i długości w milimetrach. Doprowadziło to m.in. do rozwoju japońskiej kultury kulinarnej. Dzięki ich wysokiej ostrości można wykonywać cięcia ciągnące poprzez przyłożenie ostrza do krojonej żywności i prowadzenia noża w kierunku do siebie. Ponadto, nie wymaga to dużej siły fizycznej, a składniki prawie nie przyklejają się do noża.
Kadzidełka zapachowe.
Jednym z tradycyjnych wyrobów, charakterystycznych dla Sakai, są kadzidełka zapachowe ("senkō"). Nie wiadomo, kiedy rozpoczęto ich produkcję, ale pewne jest, że metoda ich wytwarzania została sprowadzona z Chin i że już w XVI wieku były produkowane w Sakai. Miasto miało łatwy dostęp do składników z krajów zamorskich i jest na nie popyt ze względu m.in. na to, że mieści trzecią, największą liczbę świątyń buddyjskich w Japonii, obok Kioto i Nary. Kadzidełka charakteryzują się mieszanką starannie dobranych składników naturalnych, służących także do celów leczniczych. Główne składniki pochodzą m.in. z: 
Bielona bawełna i yukaty.
W XVII wieku w regionie Kena, leżącym wzdłuż rzeki Ishizu, powstał przemysł bielonej bawełny, zwanej "wazarashi". Region ten posiada obfite zasoby wody i rozległy obszar nasłonecznienia wymaganego do tej produkcji. Ponadto, był dogodnie zlokalizowany w pobliżu centrum produkcji tekstyliów bawełnianych w Senshū i hurtowni w Osace.
Przemysł farbiarski yukat rozwinął się w Sakai podczas II wojny światowej, kiedy przemysł przeniósł się ze zniszczonej wojną Osaki do Sakai, gdzie produkowano "wazarashi". Stosowana jest tradycyjna metoda ręcznego barwienia zwana "chūsen", opracowana na początku XVII wieku. Polega ona na blokowaniu barwników klejem. Specjalny wzór wykonany nożem na japońskim papierze pokrytym taniną persymonową ("kakishibu", "Diospyros" L.) nakładany jest na bieloną tkaninę, a na wzór nakładany jest klej. Po usunięciu wzoru tkanina jest składana i wzór jest ponownie umieszczany na tkaninie. Ten proces powtarza się, aż cała tkanina zostanie złożona. Następnie na tkaninę wylewa się barwniki, aby ufarbować części, na które nie nałożono kleju.
Kombu.
Rozwój przetwórstwa jadalnych wodorostów kombu w Sakai jest związany z trasą ich transportu z Hokkaido. Wiedzie ona wzdłuż wybrzeży archipelagu od strony Morza Japońskiego, a po przejściu cieśniny Shimonoseki Morzem Wewnętrznym do Osaki i Sakai. W przeszłości droga morska kończyła się w portach Tsuruga i Obama w prefekturze Fukui i następnie transport był kontynuowany drogą lądową i rzeką Yodo do Osaki. Szczytowy okres przetwórstwa kombu przypadł w Sakai na pierwszą połowę XX wieku, kiedy był to główny ośrodek produkcji z około 150 warsztatami.
Wyroby zapoczątkowane w XIX wieku.
W XIX wieku w Japonii pojawiły się rowery z importu i podjęto produkcję własną. Zaczęto z nich powszechnie korzystać dzięki wypożyczalniom na godziny. Naprawą rowerów i produkcją części rowerowych w Sakai zajmowali się wówczas rusznikarze, którzy mieli wiedzę i doświadczenie w obsłudze maszyn i obróbce metalu. W czasie I wojny światowej import stał się niemożliwy, co spowodowało rozwój własnego przemysłu rowerowego. Obecnie Sakai jest dominującym producentem części rowerowych, wytwarza także gotowe rowery.
Produkcję dywanów w Sakai rozpoczęto w 1831 roku, wzorując się na wyrobach chińskich. W 1877 roku zyskały popularność w wyniku ich prezentacji na pierwszej krajowej wystawie przemysłowej. Obecnie w odpowiedzi na różnorodne potrzeby wytwarzana jest szeroka gama produktów z wykorzystaniem nowych materiałów, automatyzacji i komputeryzacji.
Położenie miasta.
Miasto jest ważnym portem morskim nad zatoką Osaka (Morze Wewnętrzne), w aglomeracji Osaki. Graniczy z:
Miasto podzielone jest na siedem dzielnic:

</doc>
<doc id="484531" url="https://pl.wikipedia.org/wiki?curid=484531" title="Gdańsk Przymorze-Uniwersytet">
Gdańsk Przymorze-Uniwersytet

Gdańsk Przymorze-Uniwersytet – przystanek Szybkiej Kolei Miejskiej (SKM), leżący wzdłuż granicy dzielnic Przymorze Małe (wschód) i Oliwa (zachód).
Pasażerowie.
W roku 2017 wymiana pasażerska wyniosła 6–8 tys. osób dziennie.
W roku 2018 stacja obsługiwała 6–8 tys. pasażerów na dobę, co daje jej wespół z czterema innymi stacjami, 34. miejsce w kraju.
W roku 2019 wymiana pasażerska wyniosła 8–9 tys. osób dziennie.
W roku 2020 wymiana pasażerska wyniosła 6–8 tys. osób dziennie.
W roku 2021 wymiana pasażerska wyniosła 6–8 tys. osób dziennie.
Historia.
Przystanek został oddany do użytku w 1951 pod nazwą "Gdańsk Polanki". Jego nazwa pochodziła od znajdującej się nieopodal ulicy Polanki i kameralnej części Oliwy o tej samej nazwie. W 1965 nazwę zmieniono na "Gdańsk Przymorze", ponieważ po przeciwnej stronie przystanku, znacznie bliżej niż Polanki, powstało wiele bloków na Przymorzu. 7 grudnia 1970 w rejonie przystanku doszło do najechania składu SKM z Gdańska na skład oczekujący przed stacją, w wyniku czego jedna osoba zginęła, a 32 zostały ranne. W 2004 na skutek lobby pobliskiego Uniwersytetu Gdańskiego dodano człon "Uniwersytet", co miało zaowocować lepszą promocją pobliskiej uczelni. W 2014 został przedłużony południowy tunel pod torami, umożliwiając zejście z peronu bezpośrednio w kierunku al. Grunwaldzkiej.
Charakterystyka.
Przystanek znajduje się na nasypie oraz na wiadukcie torów kolejowych nad ul. Kołobrzeską i posiada trzy przejścia podziemne – pierwsze od strony pętli autobusowej "Przymorze SKM", drugie od strony deptaku biegnącego równolegle do torów po wschodniej stronie stacji, trzecie - otwarte 29 maja 2014 - znajduje się w południowej części przystanku i zostało sfinansowane ze środków prywatnych inwestora (koszt realizacji: 2,8 mln zł), budującego nieopodal kompleks biurowy Alchemia. Na samym przystanku znajdują się kasowniki i tablice informacyjne z rozkładem jazdy SKM. Przy środkowym wejściu na peron znajduje się kasa biletowa SKM.
Połączenie z resztą miasta.
W pobliżu przystanku zatrzymują się autobusy linii autobusowych 122, 139, 149, 249, 199 oraz N13.

</doc>
<doc id="484534" url="https://pl.wikipedia.org/wiki?curid=484534" title="Chomicznik zabajkalski">
Chomicznik zabajkalski

Chomicznik zabajkalski, chomik Campbella, chomik mandżurski ("Phodopus campbelli") – gatunek ssaka z podrodziny chomików (Cricetinae) w obrębie rodziny chomikowatych (Cricetidae).
Zasięg występowania.
Chomicznik zabajkalski występuje w środkowej Azji zamieszkując w zależności od podgatunku:
Forma, wyodrębniona na podstawie danych genetycznych i która nie została jeszcze formalnie opisana występuje w południowo-zachodniej Mongolii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1905 roku angielski zoolog Oldfield Thomas nadając mu nazwę "Cricetulus campbelli". Holotyp pochodził z Szaborte (około 46°40’N, 114°E), w północno-wschodniej Mongolii. 
We wcześniejszych ujęciach systematycznych "P. campbelli" był traktowany jako synonim "P. sungorus", ale oba gatunki różnią się morfologią chromosomów. Analiza mtDNA wykazała, że "P. campbelli" i "P. sungorus" tworzą grupę siostrzaną. W obrębie "P. campbelli" istnieją trzy odrębne linie mtDNA: zachodnia (rosyjski Ałtaj i Tuwa oraz północno-zachodnia Mongolia), wschodnia (środkowa Mongolia i chińska Mongolia Wewnętrzna) i północno-wschodnia (rosyjski Kraj Zabajkalski). Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) 79–103 mm, długość ogona 7–14 mm, długość ucha 11–15 mm, długość tylnej stopy 10–13 mm; masa ciała 23–28 g. Piaskowy odcień jego futra zlewa się z otoczeniem. Podobnie jak chomik dżungarski, ma czarną pręgę biegnącą wzdłuż grzbietu, nie ma plam na bokach ciała. 
Ekologia.
Żyje na stepach i terenach półpustynnych. W zimie odcień jego futra nie ulega zmianie. Hodowcy wyhodowali także odmiany tego gatunku chomika o innym ubarwieniu. 

</doc>
<doc id="484537" url="https://pl.wikipedia.org/wiki?curid=484537" title="Jomsborg">
Jomsborg

Jomsborg – legendarna osada wikingów u ujścia Odry. Pojawia się w źródłach z XII—XIII wieku, ale niektórzy historycy podważają wiarygodność sag skandynawskich jako źródeł historycznych. Najpełniejszy przekaz o Jomsborgu zawiera anonimowa "Jómsvikingasaga" z początku XIII wieku.
Powstanie osady.
Nie jest jasne, kiedy miała powstać osada ani kto był jej założycielem. Prawdopodobnie o Jomsborgu pisał Adam z Bremy, kiedy opisywał osadę Jumne. Część źródeł, takich jak: "Fagrskinna", "Knytlinga saga" i Saxo Gramatyk, wskazują na króla Danii Haralda Sinozębego, z namiestnictwa którego Jomswikingami dowodził Szwed Styrbjörn. Z kolei "Jómsvikinga saga", "Saga o Olafie Tryggvasonie" i "Eyrbyggja saga" sugerują jarla Palnatokiego, który miał otrzymać w tym celu ziemię od władcy słowiańskiego Burysława. Ponieważ teksty te powstały w drugiej połowie XIII wieku i zawierają wiele podobieństw do "Jómsvikingasagi", przyjmuje się, że była ona źródłem informacji dla ich autorów. Natomiast rozbieżności dotyczące założyciela Jomsborga mogą wynikać z tego, iż opierano się na jednej z młodszych wersji "Jómsvikingasagi", która swoje źródło mogła mieć w jednym z wcześniejszych, dziś zaginionych tekstów. Z kolei "Fagrskinna" czy "Knytlinga saga" wzorują się na najstarszej, niezachowanej do dziś wersji "Jómsvikingasagi", która wskazywała Haralda Sinozębego jako założyciela Jomsborga.
Wszystkie źródła mówią natomiast o bardzo podobnym motywie założenia osady, którym miały być zbrojne starcia i najazdy wymierzone w Słowian. Wyprawy te doprowadziły do opanowania Vindlandu i w konsekwencji do powstania grodu, który początkowo funkcjonować miał jako wojskowy obóz. Według sag Jomsborg stał się z czasem rozległym miastem z fortecą i dużym portem, przy którym znajdowała się kamienna wieża z katapultami. Najstarsze zapiski mówią, że port mógł pomieścić trzy statki, ale w późniejszych tekstach jest wzmianka o 360 okrętach. Osadę zamieszkiwała zbrojna grupa wojowników zwana Jomswikingami, która miała za zadanie strzec duńskiego panowania nad okolicznym terytoriami. O jej kształcie i działaniach decydował zarządzający grodem jarl. Z czasem Jomswikingowie zaczęli podbijać także sąsiednie ziemie oraz najeżdżać wybrzeża Danii i Norwegii. Ostateczny kres ich działalności położył w XI wieku Magnus Dobry, który najechał i zniszczył Jomsborg.
Z osadą łączy się także postać norweskiego króla Olafa Tryggvasona, który miał tam spędzić trzy lata.
Badania archeologiczne.
Pierwsze badania archeologiczne przeprowadzili na Wolinie w latach 30. XX wieku badacze niemieccy pod przewodnictwem K.A. Wildego. Po II wojnie światowej wykopaliskami zajęli się polscy archeolodzy, którzy odkryli „kompleks miejski” z częścią handlową, przystanią portową oraz cmentarzyskiem. Według archeologów osada powstała na przełomie VIII i IX wieku. Wśród odnalezionych przedmiotów były m.in. elementy uzbrojenia, naczynia ze steatytu, ozdobne amulety, tabliczka z napisem runicznym, fragmenty łodzi oraz drewniany dysk pełniący prawdopodobnie funkcję kompasu.

</doc>
<doc id="484538" url="https://pl.wikipedia.org/wiki?curid=484538" title="Galenit">
Galenit



</doc>
<doc id="484540" url="https://pl.wikipedia.org/wiki?curid=484540" title="Chloantyt">
Chloantyt

Chloantyt – minerał z gromady arsenków, należy do minerałów rzadkich. Nazwa pochodzi od "gr. chloantes (khloantes) – zielonkawy", nawiązując do charakterystycznych nalotów, którymi pokrywa się minerał podczas wietrzenia. 
Właściwości.
Tworzy kryształy o postaci sześcianu, czasami ośmiościanu lub dwunastościanu. Zazwyczaj występuje w skupieniach zbitych, ziarnistych, nerkowych, groniastych, żylek i powłok. Jest kruchy, nieprzezroczysty. Podczas wietrzenia pokrywa się zielonym nalotem kwiatu niklowego (annabergit). Jest izomorficzny ze skutterudytem, z którym tworzy ciągły roztwór stały (ogniwem pośrednim jest smaltyn). Niekiedy zawiera kobalt, żelazo, bizmut.
Występowanie.
Najczęściej występuje w żyłach kruszców: srebra, niklu, kobaltu, bizmutu, uranu.
Miejsca występowania :Niemcy – Saksonia, Annaberg, Wittichen, Schwarzwald,Hesja, Austria – Schladming, Czechy – Jachymov, Hiszpania – Gistan w Huesca, Francja, Maroko – Bou Azzer, Kanada – Cobalt.
W Polsce stwierdzony na Dolnym Śląsku koło Wałbrzycha w żyłach kalcytowych wśród gnejsów, w Miedziance, w Kowarach oraz w okolicach Lubina.

</doc>
<doc id="484545" url="https://pl.wikipedia.org/wiki?curid=484545" title="Pak">
Pak



</doc>
<doc id="484547" url="https://pl.wikipedia.org/wiki?curid=484547" title="7,5 cm PaK 40">
7,5 cm PaK 40

7,5 cm PaK 40 (Panzerabwehrkanone 40 – armata przeciwpancerna wzór 40) – niemiecka armata przeciwpancerna kalibru 75 mm opracowana w latach 1939–1941 i używana przez armię niemiecką w okresie II wojny światowej.
Prace projektowe nad nową armatą przeciwpancerną 75 mm rozpoczęły się w zakładach Kruppa i Rheinmetall już w roku 1939, ale początkowo projekt nie miał wysokiego priorytetu. Dopiero po inwazji na ZSRR w 1941 roku i pierwszych starciach z dobrze opancerzonymi czołgami T-34 i KW, zwiększono tempo prac projektowych. Oficjalnie przyjęte na wyposażenie w 1940, pierwsze działa tego typu dostarczono do jednostek bojowych pod koniec 1941, a do 1943 stanowiły one większość niemieckiej artylerii przeciwpancernej.
Armata PaK 40 była standardowym niemieckim działem przeciwpancernym do końca wojny. Była używana także przez inne państwa Osi, a zdobyczne egzemplarze weszły na uzbrojenie Armii Czerwonej. Po wojnie służyły w armiach Albanii, Bułgarii, Czechosłowacji, Finlandii, Rumunii i Węgier.
Łącznie wyprodukowano około 23 000 sztuk tej broni, plus około 6000 egzemplarzy stanowiących uzbrojenie niemieckich niszczycieli czołgów. Armata PaK 40 stanowiła skuteczną broń przeciwpancerną aż do końca wojny i była w stanie zniszczyć każdy czołg aliancki z wyjątkiem ciężko opancerzonych IS-2 i M26 Pershing. Jedyną poważniejszą wadą PaK 40 był znaczny ciężar własny, co wymuszało używanie do transportu działa ciągnika artyleryjskiego, szczególnie na miękkim gruncie.
Duża masa własna działa była między innymi spowodowana uproszczeniami konstrukcji i ograniczonym, w porównaniu do 5 cm PaK 38, stosowaniem lekkich stopów, zarezerwowanych dla Luftwaffe. Działo posiadało klasyczną konstrukcję z łożem dwuogonowym, z resorowaniem piórowym; po rozłożeniu ogonów, resory wyłączały się automatycznie. Lufa jednoczęściowa, z podwójnym hamulcem wylotowym.
Armata PaK 40 wystrzeliwała pociski o masie od 4,1 (podkalibrowy z rdzeniem wolframowym), przez 5,74 (burzący) do 6,8 kg (przeciwpancerny). Szeroka gama pocisków czyniła z PaK 40 także użyteczne działo polowe i używający jej żołnierze bardzo wysoko ją oceniali. Przebijalność pancerza (0° pochylenia z 500 m) przy użyciu pocisku podkalibrowego wynosiła 154 mm, a z odległości 2000 m wciąż sięgała 98 mm.

</doc>
<doc id="484548" url="https://pl.wikipedia.org/wiki?curid=484548" title="Haubica górska 3,7-calowa">
Haubica górska 3,7-calowa

Haubica górska 3,7-calowa – haubica kalibru 94 milimetry używana przez wojska brytyjskie oraz państw Wspólnoty Brytyjskiej w okresie pierwszej i drugiej wojny światowej.
Historia.
Działo zostało opracowane na zlecenie Armii Indyjskiej w 1910 przez firmę Vickers, ale ze względu na brak funduszy produkcję rozpoczęto dopiero w 1916 roku. Haubica była ostatnim z serii dział górskich o lufach dzielonych w połowie długości i łączonych przed strzelaniem. Celem takiej konstrukcji był podział działa na elementy o wadze nie przekraczającej udźwig pojedynczego muła (poniżej 100 kg).
Nowa broń weszła do służby w marcu 1917 roku i od razu została użyta w konfliktach w Mezopotamii i Afryce Wschodniej. Do 1918 oddziały brytyjskie miały ok. 70 tych dział.
W czasie drugiej wojny światowej służyła przede wszystkim w Birmie, ale także na froncie północno- i wschodnioafrykańskim i włoskim. Przez pewien czas była także na wyposażeniu brytyjskich jednostek powietrznodesantowych, do czasu zastąpienia jej przez lżejszą amerykańską haubicę 75 mm. Royal Marines używali haubic 3,7 calowych jako dział desantowych. Oddziały nowozelandzkie używały tych haubic na Nowej Gwinei, a australijskie - na Guadalcanal.
W 1944 powstał plan zastąpienia jej lżejszym działem 3,3 calowym, ale ostatecznie haubica pozostała w służbie do ostatecznego wycofania w lutym 1960 roku. 
Opis konstrukcji.
Haubica była pierwszym brytyjskim działem z dwuogonowym łożem, dzięki któremu miała szeroki kąt ostrzału. Miała też nowoczesny oporopowrotnik hydropneumatyczny, a w okresie międzywojennym wyposażono ją w koła z oponami. Artylerzystów chroniła duża tarcza pancerna. Zamek śrubowy, amunicja składana. 
Haubicę zaprojektowano tak, aby można ją było łatwo rozłożyć na części, które można było transportować na mułach. Największymi elementami była lufa oraz zamek wraz z komorą nabojową, ważące odpowiednio 95 i 98 kilogramów. Pierwsze modele haubicy miały koła drewniane i mogły być ciągnięte przez dwa konie (bez przodka); kół tych używano też w działach transportowanych w juki. Modele na łożach z kołami z oponami pneumatycznymi były dostosowane do trakcji motorowej.
Działo strzelało amunicją składaną, podstawowym typem granatu był pocisk burzący, ważący 20 lb (9 kg), długości 252 mm i zawierający 2 lb (0,9 kg) materiału wybuchowego. Wyprodukowano ich ok. 2,7 mln sztuk. Wyprodukowano też szrapnele, a na potrzeby frontu birmańskiego - pociski kumulacyjne.
W zależności od ładunku prochowego prędkość wylotowa sięgała od 160 m/s (nr 1, minimalny, 90 g prochu) do 293 m/s (nr 5, maksymalny, 272 g); specjalny "super" ładunek miotający pozwalał osiągnąć 360 m/s. Zasięg wynosił odpowiednio od 2070 do 5460 m (6188 m z ładunkiem "super"). Ze względu na konstrukcję łoża dającą cztery punkty podparcia i niwelującą nierówności między nimi, mechanizm podniesienia oraz zróżnicowane ładunki prochowe, działo miało opinię bardzo celnego.
Załogę stanowiło sześciu artylerzystów, w oddziałach używających zwierząt jucznych - dziewięciu.

</doc>
<doc id="484549" url="https://pl.wikipedia.org/wiki?curid=484549" title="Cygan">
Cygan

Osoby o nazwisku Cygan:

</doc>
<doc id="484551" url="https://pl.wikipedia.org/wiki?curid=484551" title="Cisy Nałęczów">
Cisy Nałęczów

Cisy Nałęczów – polski klub sportowy, z sekcją piłki nożnej mężczyzn (sekcję kobiet rozwiązano w 2007 roku) i siatkówką mężczyzn, powstały w Nałęczowie. Sekcja piłki nożnej kobiet przez cztery sezony występowała w ekstralidze.
Historia.
Klub powstał w 1951 roku jako LZS Nałęczów, a w latach 70. zmienił nazwę na LKS Cisy Nałęczów. Największym sukcesem sekcji piłki nożnej mężczyzn jest gra w IV lidze w sezonie 2009/2010. W 2021 roku tytularnym sponsorem klubu zostało przedsiębiorstwo Tarasola.
Piłkarki Cisów w 2003 roku awansowały do ekstraligi, gdzie występowały przez cztery sezony. W sezonach 2004/2005 oraz 2005/2006 Cisy zajęły czwarte miejsce w lidze. Po rundzie jesiennej sezonu 2006/2007 Cisy wycofały się z rozgrywek.
Klub od lat 80. prowadzi także sekcję siatkówki mężczyzn, koncentrując się przede wszystkim na grupach juniorskich; wychowankiem klubu jest Karol Butryn. Seniorzy występowali w III lidze.
W ramach klubu funkcjonowała również sekcja kulturystyki.

</doc>
<doc id="484553" url="https://pl.wikipedia.org/wiki?curid=484553" title="Płetwy">
Płetwy

Płetwy to akcesoria, służące do sprawnego poruszania się w wodzie lub pod wodą, dając dodatkową siłę napędową.
Typy płetw:
Oprócz tego możemy wyróżnić płetwy treningowe:
Płetwy mogą być gumowe, plastikowe lub z innych materiałów i stanowić połączenie wszystkich wymienionych. Pływanie w płetwach wymaga wolniejszych ruchow niż bez płetw i w zależności od doboru odpowiedniej siły mięśni nóg. Dobrze dobrane do rodzaju aktywności płetwy poprawią efektywność pływania, nie będą powodowały uciążliwych skurczy i nie powinny obcierać nóg.

</doc>
<doc id="484558" url="https://pl.wikipedia.org/wiki?curid=484558" title="Lothiriel">
Lothiriel



</doc>
<doc id="484563" url="https://pl.wikipedia.org/wiki?curid=484563" title="RWD-15">
RWD-15

RWD-15 – polski samolot turystyczny, skonstruowany przez zespół konstrukcyjny RWD w latach 1935–1936 jako rozwinięcie RWD-13.
Historia.
Stanisław Rogalski w latach 1935–1936 opracował projekt pięciomiejscowego samolotu będącego rozwinięciem udanego RWD-13. Samolot mógł być budowany w wersji turystyczno-dyspozycyjnej lub sanitarnej. Zakładano, że samolot ma być tani w produkcji i eksploatacji. Przewidywano, że samolot może znaleźć odbiorców na rynku amerykańskim i australijskim, gdzie istniało duże zapotrzebowanie na tego typu maszyny. Produkcję samolotu planowano w wersji turystycznej, dyspozycyjnej, sanitarnej, transportowej oraz fotogrametrycznej. Prototyp został oblatany latem 1937 w Warszawie przez Aleksandra Onoszko. W pierwszej połowie 1938 roku przeszedł badania w Instytucie Technicznym Lotnictwa. Wiosną 1938 roku makieta samolotu w wersji sanitarnej została zaprezentowana służbom sanitarnym i spotkała się z pozytywnym przyjęciem. Departament Zdrowia Ministerstwa Spraw Wojskowych rozpoczął rozmowy z DWL na temat zakupu pięciu maszyn w tej wersji, ale ostatecznie nie doszło do zawarcia kontraktu. Konstruktorom nie udało się obniżyć ceny samolotu, która wynosiła 70 000 złotych (w tym 30 tysięcy zespół napędowy), lecz była ona niewiele większa od porównywalnego Heston Phoenix. Włącznie z prototypem wyprodukowano co najmniej 7 egzemplarzy tego samolotu. 
Na początku 1939 roku powstała seria składająca się z pięciu egzemplarzy. Jeden z egzemplarzy, o znakach rejestracyjnych SP-KAT, został przystosowany do lotów dalekiego zasięgu. Kpt. Stanisław Karpiński planował na nim w marcu rekordowy lot do Australii, jednak zajęcie Czechosłowacji przez III Rzeszę uniemożliwiło te zamiary. Samolot o znakach SP-ALA był używany w Kancelarii Prezydenta Rzeczypospolitej jako samolot dyspozycyjny. Latem 1939 roku jeden egzemplarz zaprezentowano na Wystawie Światowej w Nowym Jorku i został on zakupiony przez prywatnego właściciela. DWL podpisało kontrakt z wojskiem na dostawę dziesięciu RWD-15, które miały być wykorzystane jako samoloty dyspozycyjne dla wyższych oficerów Wojska Polskiego, jednak maszyny te nie zostały ukończone przed wrześniem 1939 roku.
II wojnę światową przetrwały cztery egzemplarze samolotu: jeden w USA, egzemplarz SP-BFX, który w 1939 roku został nabyty przez żydowską spółkę z Palestyny o nazwie oraz SP-ALA i SP-KAT ewakuowane do Rumunii i tam użytkowane. Rząd Rzeczypospolitej Polskiej na uchodźstwie czynił starania o odzyskanie SP-KAT i wykorzystanie go do lotów łącznikowych do kraju, jednak nie doszło to do skutku. Egzemplarz izraelski podczas II wojny światowej był zmagazynowany w hangarze Avironu w Ashdot-Ya'acov. W 1945 roku został przywrócony do stanu lotnego i latał na regularnych liniach do Tel-Awiwu oraz do Egiptu. 13 kwietnia 1948 roku został zniszczony w pożarze podczas zamieszek arabskich.
Konstrukcja.
Jednosilnikowy, pięcioosobowy górnopłat zastrzałowy konstrukcji mieszanej. Kadłub spawany z rur stalowych, kryty płótnem, w przedniej części blachą aluminiową. Płat o konstrukcji drewnianej kryty płótnem, w przedniej części sklejką, o obrysie prostokątnym, wyposażony w automatyczne sloty. Składanie skrzydeł odbywało się poprzez otwarcie klapy przykadłubowej oraz wyciągnięcie przedniego sworznia skrzydłowego przy kadłubie. Po złożeniu skrzydła można było blokować z wykorzystaniem zaczepów znajdujących się na kadłubie. Usterzenie klasyczne, wolnonośne, konstrukcji drewnianej, kryte sklejką i płótnem. Statecznik poziomy o konstrukcji dwudźwigarowej. W skrzydle znajdowały się dwa zbiorniki paliwa, zbiornik oleju o pojemności 22 litrów był umieszczony pod podłogą kabiny. Podwozie samolotu stałe, klasyczne z kółkiem ogonowym Dowty. Koła główne z hamulcami Bendix i amortyzatorami hydraulicznymi Avia, wyposażone w opony Dunlop. Kabina pięcioosobowa – z przodu dwa fotele, z tyłu kanapa na trzy osoby. W wersji sanitarnej przewidywano miejsca dla pilota, sanitariusza i dwóch chorych na noszach. Za kabiną załogi znajdowały się dwa bagażniki, w tym jeden dostępny podczas lotu. 

</doc>
<doc id="484565" url="https://pl.wikipedia.org/wiki?curid=484565" title="Samuel Łaszcz">
Samuel Łaszcz

Samuel Łaszcz Tuczapski herbu Prawdzic (ur. 1588, zm. 15 lutego 1649 w Krakowie) – strażnik wielki koronny w latach 1630–1646, żołnierz, awanturnik, warchoł, infamis (270 wyroków skazujących go na banicję i infamię) i zagończyk.
Życiorys.
Był synem Aleksandra Łaszcza chorążego bełskiego, wnukiem Aleksandra kasztelana czerskiego.
W zaciągach koronnych wystąpił po raz pierwszy w latach 1617–1618 już jako rotmistrz chorągwi kozackiej wojska kwarcianego. W czasie utarczek z Tatarami w 1617 udało mu się odbić jasyr, który zwrócił właścicielowi Stanisławowi Koniecpolskiemu, wówczas hetmanowi polnemu koronnemu, swojemu późniejszemu wieloletniemu protektorowi.
Pod koniec 1618 zapadł na Łaszcza pierwszy wyrok banicji za udział w spaleniu miasteczek Jarosławka i Michałówka, w związku z czym schronił się na dwa lata na Niżu. Pojawił się ponownie w początkach 1621 w czasie intensywnych przygotowań do wojny z Turcją. Odznaczył się w 1621 w czasie bitwy pod Chocimiem, za oddane tam usługi został chorążym podolskim. Rotmistrz sowity województwa kijowskiego w 1620 i 1627 roku. Poseł kijowski na sejm 1627 roku. Walczył od listopada 1626 do sierpnia 1629 ze Szwedami, stacjonował w głównym obozie wojennym w rejonie Tczewa. We wrześniu 1629 znalazł się na Rusi i wyruszył pod komendą regimentarza Stefana Chmieleckiego do walki z dużym najazdem Tatarów krymskich. W marcu 1630 został starostą owruckiem (odstąpił je Jerzemu Niemiryczowi w 1642 roku), walczył z Kozakami. Ukoronowaniem kariery wojskowej Łaszcza stało się nadane mu 25 listopada 1630 stanowisko strażnika koronnego.
W nagrodę za zasługi w obronie granic Rzeczypospolitej dostał w 1634 starostwo kaniowskie. Wybuch nowego powstania kozackiego pod wodzą Pawluka w grudniu 1637 wciągnął Samuela na powrót do służby publicznej. W początkach 1639 r. otrzymał skonfiskowany na Kozakach Trechtymirów z trzema wsiami. Gdy jednak w 1648 wybuchło powstanie Chmielnickiego, Łaszcz znów stanął do walki, biorąc udział w starciu pod Machnówką i w trzydniowej bitwie pod Konstantynowem. 20 września 1648 w pierwszym dniu niesławnej bitwy pod Piławcami przyczynił się walnie do zdobycia przeprawy na rzece Ikwie, za co sejm koronacyjny ze stycznia 1649 przywrócił go do czci.
Samuel używał również nadal tytułu i faktycznie sprawował funkcje strażnika. Własnym kosztem zorganizował kilka chorągwi awanturników utrzymujących się z rozboju. Osławiony szlachcic z czasów Rzeczypospolitej Obojga Narodów skazany 236 razy na banicję oraz 47 obłożony infamią za gwałty i rabunki kończył życie w Krakowie, opuszczony przez wszystkich, z wyjątkiem grajka Cygana i nieustępliwych wierzycieli. Plotka głosi, iż niewykonanymi wyrokami sądowymi podbijał sobie delię płaszcza. Pochowany został w nieistniejącym już dziś kościele św. Szczepana.
Z żoną Katarzyną Kaszowską miał córkę Zofię i dwóch synów Michała i Piotra zmarłych bezpotomnie.
W "Słowniku geograficznym Królestwa Polskiego" w haśle Makarów Edward Rulikowski obszernie opisuje jego zatarg z rodziną Makarowiczów.
Pojawia się w powieściach Henryka Sienkiewicza Ogniem i mieczem oraz Potop.

</doc>
<doc id="484567" url="https://pl.wikipedia.org/wiki?curid=484567" title="Maska nurkowa">
Maska nurkowa

Maska – element sprzętu płetwonurka, pozwalający widzieć ostro pod wodą. Wraz z fajką i płetwami stanowi część tzw. ABC. Maska umożliwia wyraźne widzenie dzięki warstwie powietrza między gałką oczną a wodą. Jednakże refrakcja, czyli załamanie promienia światła, powoduje, że obiekty pod wodą wydają się na ogół być 25% większe i 33% bliższe.
Należy odróżniać maskę nurkową od okularów pływackich. Okulary zakrywają tylko oczy, maska sięga (co najmniej) na nos, co pozwala na wyrównanie ciśnienia wewnątrz z ciśnieniem wody. Niewyrównanie ciśnienia powoduje silne dociskanie maski lub okularów do twarzy i może prowadzić do uszkodzeń twarzy.
Typy masek:
Konstrukcja masek w większości opiera się na szkle (bądź szkłach) osadzonych w plastikowej ramce, do którego przytwierdzony jest silikonowy kołnierz dopasowany do kształtu twarzy uniemożliwiający dostanie się wody do maski. Jeśli jednak woda dostanie się pod maskę, istnieje technika umożliwiająca usunięcie jej z maski; polega ona na dociśnięciu górnej części maski do twarzy i lekkim wydmuchnięciu powietrza z nosa. Powietrze zbiera się w górnej części maski i wypycha wodę. Szkło maski powinno być hartowane i dobrze zamocowane w obudowie, a silikonowy kołnierz miękki, wygodny i dobrze przylegający do twarzy.

</doc>
<doc id="484570" url="https://pl.wikipedia.org/wiki?curid=484570" title="RWD-16">
RWD-16

RWD-16 – polski samolot sportowy, zbudowany w jednym egzemplarzu w Doświadczalnych Warsztatach Lotniczych (DWL). 
Historia.
Inżynier Andrzej Anczutin w 1935 roku zaprojektował samolot, który miał zaspokoić zapotrzebowanie na tani samolot sportowy o niskich kosztach ekspolatacji. DWL udało się uzyskać wsparcie fabryki żarówek OSRAM, która sfinansowała budowę prototypu wyposażonego w silnik Walter "Mikron I" o mocy 36 kW (50 KM). Samolot otrzymał znaki rejestracyjne SP-AXY i został oblatany wiosną 1936 roku przez Aleksandra Onoszkę w Warszawie. Badania w locie wykazały, że samolot jest niesterowny kierunkowo. Próbowano rozwiązać ten problem poprzez zmianę usterzenia na wyższe oraz dodanie slotów, ale nie poprawiło to sterowności. 
Samolot został zaprezentowany 26 września 1937 roku na imprezie lotniczej zorganizowanej przez Ligi Obrony Powietrznej i Przeciwgazowej. Konstruktor wprowadził dalsze zmiany polegające na zmianie kształtu górnej części kadłuba, zmianie przedniej szyby kabiny oraz zastosowaniu silnika "Avia 3" o mocy 44 kW (60 KM). W 1938 roku oblatano poprawioną wersję samolotu ale osiągi nie uległy poprawie. Samolot został przekazany do użytkowania pilotowi sportowemu kpt. Zbigniewowi Babińskiemu. Doświadczenia zebrane przy pracach nad tym samolotem wykorzystano przy budowie modyfikacji oznaczonej jako RWD-16 bis. 
Konstrukcja.
Dwumiejscowy samolot sportowy w układzie wolnonośnego dolnopłata konstrukcji drewnianej ze stałym podwoziem.
Kadłub o przekroju prostokątnym, konstrukcji półskorupowej drewnianej opartej o cztery podłużnice. Pokrycie kadłuba w całości wykonane ze sklejki. Kabina załogi z miejscami obok siebie, zakryta ze stałym wiatrochronem i osłoną odsuwaną do tyłu. Rozdwojony drążek sterowy umieszczony pomiędzy fotelami, z możliwością obsługi z obu miejsc. Płat jednoczęściowy o konstrukcji drewnianej, o obrysie trapezowym, dwudźwigarowy. pokryty do przedniego dźwigara sklejką, pozostała część kryta płótnem. Wyposażony w lotki szczelinowe. Usterzenie poziome dwudzielne, wolnonośne. Stateczniki kryte sklejką, a powierzchnie sterowe płótnem. Podwozie trójpunktowe z płozą ogonową. Golenie główne wyposażone w amortyzatory olejowo-powietrzne, płoza amortyzowana sprężynowo.

</doc>
<doc id="484574" url="https://pl.wikipedia.org/wiki?curid=484574" title="Bernard Szczęsny">
Bernard Szczęsny

Bernard Szczęsny, ps. „Sęk”, „Szulc”, „Ben” (ur. 27 października 1919 w Charlottenburgu, obecnie część Berlina, zm. 19 grudnia 1993 w Gdańsku) – polski samorządowiec, działacz społeczny.
Młodość i II wojna światowa.
W dzieciństwie mieszkał z rodzicami w Chojnicach. Uczęszczał do szkół średnich w Chojnicach i Toruniu. W 1938 zdał maturę w toruńskim Liceum Ekonomicznym. Latem 1938 odbył obowiązkową służbę pracy w Junackich Hufcach Pracy w Poddębicach, następnie służbę wojskowej w Dywizyjnej Szkole Podchorążych Rezerwy przy 4 Dywizji Piechoty w Brodnicy. W stopniu plutonowego podchorążego uczestniczył w kampanii wrześniowej w 1939 w szeregach 63 Toruńskiego Pułku Piechoty.
Od 25 września do 18 października 1939 przebywał w więzieniu w Chojnicach jako zakładnik. Po wyjściu na wolność pracował jako robotnik w ogrodnictwie, na budowie i na stacji kolejowej Chojnice, gdzie wykonywał akcje sabotażowe (sypanie piasku do łożysk osi wagonów). W listopadzie 1939 z kolegami szkolnymi Stefanem Czarnieckim i Antonim Miszewskim utworzył lokalną konspiracyjną organizację młodzieżową. W 1940 działał w Komendzie Obrońców Polski. 9 marca 1941 został zaprzysiężony jako komendant obwodu Związku Walki Zbrojnej w Chojnicach. Został aresztowany przez hitlerowców 15 października 1942. Od 3 grudnia 1942 do 25 stycznia 1945 był więźniem niemieckiego nazistowskiego obozu koncentracyjnego Stutthof. Brał udział w obozowym ruchu oporu. Uczestniczył w pieszej ewakuacji więźniów w kierunku zachodnim, tzw. marszu śmierci.
Działalność polityczna i społeczna po II wojnie światowej.
Od 17 marca 1945 do lutego 1949 pełnił funkcję burmistrza Wejherowa. W tym czasie w mieście powstał budynek Liceum (obecnie Szkoła Podstawowa nr 6) oraz przystanek kolejowy Wejherowo-Śmiechowo. Nadzorował uporządkowanie grób ofiar hitlerowskich zbrodni w Piaśnicy. W następnych latach pracował w miejscowym starostwie i jako główny księgowy w przedsiębiorstwie budowlanym. W październiku 1956 został wiceprzewodniczącym Powiatowej Rady Narodowej w Wejherowie. Od czerwca 1961 do sierpnia 1969 był zastępcą przewodniczącego Prezydium Wojewódzkiej Rady Narodowej w Gdańsku. Na tym stanowisku odpowiadał za sprawy oświaty, nauki i kultury. Zabiegał o budowę siedziby Teatru Wybrzeże, nowych hoteli w Gdańsku, Pomnika Obrońców Wybrzeża na gdańskim Westerplatte, przekształcenie Wyższej Szkoły Pedagogicznej w Gdańsku w Uniwersytet Gdański, powstanie Muzeum Stutthof w Sztutowie. Zainicjował szlak turystyczny Droga Kaszubska. W 1964 ukończył studia zaoczne w Szkole Głównej Planowania i Statystyki z tytułem magistra ekonomii. W latach 1969–1980 pracował jako prezes Wojewódzkiego Związku Spółdzielni Inwalidów w Gdańsku.
W 1946 był wśród organizatorów I Kongresu Kaszubskiego. Należał do współtwórców Zrzeszenia Kaszubsko-Pomorskiego, w latach 1959–1971 był jego prezesem. W latach 1963–1970 był przewodniczącym Wojewódzkiej Rady Przyjaciół Harcerstwa w Gdańsku. Sprawował też funkcję przewodniczącego Klubu Byłych Więźniów Obozu Koncentracyjnego Stutthof. Należał do Towarzystwa Rozwoju Ziem Zachodnich. W 1977 r. został wyróżniony tytułem Honorowego Obywatela Wejherowa.
Pochowany na gdańskim cmentarzu Srebrzysko (rejon IX, kwatera I, rząd 5, grób 5).

</doc>
<doc id="484589" url="https://pl.wikipedia.org/wiki?curid=484589" title="Bergil">
Bergil



</doc>
<doc id="484590" url="https://pl.wikipedia.org/wiki?curid=484590" title="RWD-18">
RWD-18

RWD-18 – polski dwusilnikowy pięciomiejscowy samolot dyspozycyjny. Projekt samolotu powstał pod kierownictwem Leszka Dulęby w Doświadczalnych Warsztatach Lotniczych (DWL) w latach 1938-1939. Kadłub samolotu zaprojektował Tadeusz Chyliński. Do wybuchu wojny nie udało się ukończyć montażu prototypu. RWD-18 mógłby stać się jednym z pierwszych na świecie dwusilnikowych lekkich samolotów krótkiego startu i lądowania STOL.

</doc>
<doc id="484597" url="https://pl.wikipedia.org/wiki?curid=484597" title="Bilbo Gamgee">
Bilbo Gamgee



</doc>
<doc id="484598" url="https://pl.wikipedia.org/wiki?curid=484598" title="RWD-19">
RWD-19

RWD-19 – polski dwumiejscowy (w układzie tandem) sportowy samolot wyczynowy, zbudowany w 1938 r. w Doświadczalnych Warsztatach Lotniczych (DWL). Projekt samolotu został opracowany przez Jerzego Drzewieckiego oraz Tadeusza Chylińskiego w latach 1937-1938.
Historia.
W 1936 r. w Polsce brak było samolotu wyczynowego o wybitnie nowoczesnych założeniach, który byłby zbliżony swymi osiągami i kształtem aerodynamicznym do znanych na zachodzie Europy płatowców, takich jak z wytwórni niemieckiej Klemm czy francuskiej Caudron. Pod koniec 1936 r. inż. Jerzy Drzewiecki opracował projekt wstępny szybkiego samolotu rajdowego z przeznaczeniem głównie do pobicia rekordu długości przelotu. Projekt konstrukcyjny powstał na przełomie 1937/38 r. pod kierunkiem J.Drzewieckiego. Płat do tego samolotu zaprojektował Tadeusz Chyliński. Płatowiec RWD-19 ze znakami SP-BPD, został oblatany w październiku 1938 r. przez Eugeniusza Przysieckiego na lotnisku Okęcie w Warszawie. Okazało się, że prędkość max. samolotu była mniejsza o kilkanaście km/h niż zakładano. Fakt ten, jak również wiadomość o pobiciu przez niemiecki samolot Arado Ar 79 rekordu długości przelotu, skłoniło kierownictwo DWL do zrezygnowania z dalszych przygotowań do bicia tego rekordu. W zimie 1938/39 r. zostały ukończone pomyślnie badania samolotu przeprowadzone w Instytucie Technicznych Lotnictwa (ITL). Początkowo myślano o wykorzystaniu RWD-19 jako szybkich samolotów turystycznych, jak również do przeszkolenia pilotów na samoloty liniowe. Jednak ze względu na dostępność znacznie tańszych RWD-16 bis oraz RWD-21, władze L.O.P.P. postanowiły nie składać na nie zamówienia. RWD-19 był samolotem bardzo dobrze opracowanym pod względem aerodynamicznym, o zgrabnej linii. Płatowiec malowany był na kolor wiśniowy, natomiast strzała na kadłubie i znaki rejestracyjne były białe. Do wybuchu wojny prototyp znajdował się na terenie wytwórni na Okęciu i na początku września 1939 r. został zniszczony wskutek nalotu niemieckiego lotnictwa.
Opis konstrukcji.
Sportowy samolot wyczynowy – dwumiejscowy (w układzie tandem), wolnonośny dolnopłat konstrukcji mieszanej, podwozie stałe.

</doc>
<doc id="484608" url="https://pl.wikipedia.org/wiki?curid=484608" title="Bolg">
Bolg



</doc>
<doc id="484610" url="https://pl.wikipedia.org/wiki?curid=484610" title="Karsibórz">
Karsibórz



</doc>
<doc id="484613" url="https://pl.wikipedia.org/wiki?curid=484613" title="Video4linux">
Video4linux



</doc>
<doc id="484619" url="https://pl.wikipedia.org/wiki?curid=484619" title="Fotodioda lawinowa">
Fotodioda lawinowa

Fotodioda lawinowa – rodzaj fotodiody, element półprzewodnikowy oparty na złączu p-n z warstwą zaporową. Podobnie jak w zwykłej fotodiodzie, w wyniku zjawiska fotowoltaicznego, oświetlone złącze p-n staje się źródłem siły elektromotorycznej lub fotoprądu. Wydajność takiego źródła jest jednak niewielka. Sytuacja zmienia się jednak diametralnie, gdy to samo złącze zostanie spolaryzowane odpowiednio wysokim napięciem wstecznym (przeciwnie do kierunku przewodzenia diody). W powstałym w wyniku polaryzacji złącza polu elektrycznym uwolnione fotoelektrony są przyspieszane i powodują wybijanie kolejnych elektronów - ich liczba rośnie lawinowo (stąd nazwa diody). Pierwotny fotoprąd zostaje w ten sposób wzmocniony od kilku do kilku milionów razy (zależnie od przyłożonego napięcia).
Fotodiody lawinowe o najwyższym wzmocnieniu pozwalają na wykrywanie pojedynczych fotonów - wymaga to spolaryzowania złącza wysokim napięciem, powyżej napięcia przebicia, typowo powyżej 1000 V. Fotodiody takie są nazywane jednofotonowymi (ang. Single-Photon Avalanche Diode - SPAD). W zwykłych fotodiodach lawinowych (Avalanche Photo-Diode - APD) maksymalne napięcie polaryzacji leży nieznacznie poniżej napięcia przebicia, zaś osiągane wzmocnienie nie przekracza 1000.
Fotodiody lawinowe są półprzewodnikowymi detektorami światła o najwyższej czułości a przy tym są znacznie mniejsze i wygodniejsze w użyciu, niż równie czułe fotopowielacze. Fotodiody lawinowe, szczególnie przy dużym wzmocnieniu, są bardzo czułe na różnice napięcia i temperatury, w związku z czym wymagają precyzyjnych układów zasilających i kompensacji temperatury.

</doc>
<doc id="484624" url="https://pl.wikipedia.org/wiki?curid=484624" title="Luneville">
Luneville



</doc>
<doc id="484625" url="https://pl.wikipedia.org/wiki?curid=484625" title="Zasada Kerckhoffsa">
Zasada Kerckhoffsa

Zasada Kerckhoffsa – jedna z podstawowych zasad współczesnej kryptografii, sformułowana w XIX wieku przez holenderskiego kryptologa Augusta Kerckhoffsa. Zasada ta mówi, że system kryptograficzny powinien być bezpieczny nawet wtedy, gdy wszystkie szczegóły jego działania – oprócz klucza – są znane.
Zasadę Kerckhoffsa spełniają praktycznie wszystkie współcześnie stosowane algorytmy szyfrujące (RSA, AES i inne), których specyfikacje są w pełni jawne. Algorytmy te są uważane za dobrze zbadane i bezpieczne. Bezpieczeństwo zaszyfrowanej wiadomości zależy tylko od bezpieczeństwa klucza szyfrującego (zakładając, że intruz nie ma technicznych możliwości złamania szyfru metodą brute force).
Utajnienie szczegółów algorytmu szyfrującego może znacząco utrudnić jego kryptoanalizę, ale tylko wówczas, gdy algorytm jest wykorzystywany w ściśle ograniczonym środowisku, które uniemożliwi łatwe ujawnienie algorytmu. Na przykład większość szyfrów stosowanych na świecie do ochrony informacji na szczeblu rządowym to algorytmy niejawne (np. polski szyfr NASZ).
Z drugiej strony większość niejawnych algorytmów, które wprowadzano na rynek w celach komercyjnych i na skalę masową, stosunkowo szybko została ujawniona i złamana (np. szyfr DVD-CSS).

</doc>
<doc id="484626" url="https://pl.wikipedia.org/wiki?curid=484626" title="Belekthor II">
Belekthor II



</doc>
<doc id="484627" url="https://pl.wikipedia.org/wiki?curid=484627" title="Belekthor I">
Belekthor I



</doc>
<doc id="484630" url="https://pl.wikipedia.org/wiki?curid=484630" title="Perspektywa powietrzna">
Perspektywa powietrzna

Perspektywa powietrzna – technika malarska, która służy zwiększeniu iluzji głębi.
Przestrzeń wpływa na odbiór tonów i kolorów. W miarę oddalania się w kierunku horyzontu zwiększa się warstwa powietrza między obiektem a obserwującym. Wraz ze zwiększaniem się odległości tony i barwy stają się jaśniejsze, bardziej niebieskawe, a kształty przedmiotów stają się mniej wyraźne, jakby zamglone.
Jej stosowania można dopatrzeć się już w starożytności (malowidła ścienne w Pompejach). Wyraźnie obecna jest w malarstwie niderlandzkim XV w. W renesansie problemem zajmowali się mistrzowie włoscy Filippo Brunelleschi, Leon Battista Alberti, Piero della Francesca oraz Leonardo da Vinci. Większość prac Leonarda da Vinci zawiera perspektywę powietrzną. Jej brak w obrazach (np. "Dama z gronostajem") budził u niektórych historyków sztuki wątpliwości co do ich autorstwa.
Perspektywa powietrzna występuje też w fotografii. Na zdjęciach pierwszy plan zawsze wydaje się ciemniejszy od kolejnych, przez co powstaje wrażenie głębi obrazu.

</doc>
<doc id="484635" url="https://pl.wikipedia.org/wiki?curid=484635" title="Zygmunt Szkocny">
Zygmunt Szkocny

Zygmunt Szkocny (ur. 31 lipca 1911 w Czeladzi, zm. 19 lutego 2003 w Katowicach) – twórca miniaturowych książek, rekordzista Księgi rekordów Guinnessa za najmniejszą książkę świata, honorowy obywatel miasta Czeladź.
Życiorys.
Absolwent Wydziału Architektonicznego Budowlanego Śląskich Technicznych Zakładów Naukowych. Po szkole został pracownikiem Wojewódzkiego Biura Projektów w Katowicach.
W 1934 r. stworzył pierwszą miniaturową książkę. Natchnięty artykułem prasowym o królowej holenderskiej Julianie i należącym do niej eksponacie, książeczce wielkości znaczka pocztowego, wydrukowanej przez holenderską oficynę Zandan postanowił wykonać podobne dzieło. Była poświęcona historii III powstania śląskiego – największe formatowo dzieło o wymiarach 20 na 15 mm.
W 1955 r., w wieku czterdziestu czterech lat, uzyskał dyplom – inżyniera budownictwa lądowego na Politechnice Krakowskiej. Po przejściu na emeryturę, po ukończeniu Kursu Prawnego dla Biegłych przez 25 kolejnych lat był biegłym Sądu Wojewódzkiego w Katowicach.
Od 1970 r. był aktywnym członkiem Oddziału Śląskiego Towarzystwa Przyjaciół Książki.
W 1976 r. stworzył ręcznie, wyłącznie przy użyciu piórka technicznego i szkła powiększającego. jedyne w swym rodzaju dzieło, "Alfabet łaciński", liczący 28 stron, o mikroskopijnym formacie 1×0,8 mm. Pozycja ta została umieszczona w Księdze rekordów Guinnessa jako najmniejsza książka świata.
Jednym z ostatnich dzieł artysty była biografia Aleca Guinnessa, w której na 40 stronach o wymiarach 3 na 4 mm pomieścił aż 600 liter!
Zygmunt Szkocny zmarł 19 lutego 2003 w swym domu w Katowickiej dzielnicy Piotrowice dożywszy wieku 92 lat.
Twórczość.
Zygmunt Szkocny przez całe życie stworzył 165 miniaturowych książek, z czego część została zniszczona w czasie wojny. Niektóre dzieła sam twórca odtworzył ponownie. 87 eksponatów można podziwiać w Muzeum Najmniejszych Książek Świata Zygmunta Szkocnego. Część swych dzieł podarował różnym światowym osobistościom lub instytucjom. Prezenty takie otrzymali: Jan Paweł II, Beatrix, królowa Holandii, Michaił Gorbaczow, Ronald Reagan i Wisława Szymborska. Wśród instytucji i firm posiadających tak unikalne dary znalazły się: Muzeum Zamku Królewskiego w Warszawie, Muzeum Historii Katowic, Urząd Miasta Czleadź, Parafia Matki Bożej Różańcowej w Katowicach Zadolu oraz Huta Łaziska.
Oprócz książek w tradycyjnym formacie na uwagę zasługują również:

</doc>
<doc id="484648" url="https://pl.wikipedia.org/wiki?curid=484648" title="Mozilla (przedsięwzięcie)">
Mozilla (przedsięwzięcie)

Mozilla – przedsięwzięcie zainicjowane przez Netscape Communications, którego głównym celem był rozwój przeglądarki Netscape Navigator jako otwartego oprogramowania na licencji Mozilla Public License. W efekcie, oprócz aplikacji Netscape Navigator 6, powstał Mozilla Application Suite. Mozilla została później przekształcona w Fundację Mozilla.

</doc>
<doc id="484649" url="https://pl.wikipedia.org/wiki?curid=484649" title="Antyrama">
Antyrama

Antyrama (gr. "anti" – przeciw, odwrotny) – rodzaj oprawy służący do umieszczania w niej płaskich obrazków, zdjęć itp. Nazwa odnosi się do wyglądu, przypominającego pozostałość po usunięciu ramy z obrazu. Antyrama usztywnia dzieło, chroni je przed zniszczeniem i nadaje schludny, estetyczny wygląd. Umożliwia również zawieszenie na ścianie.
Oprawa składa się z przezroczystego tworzywa lub szkła, oraz płyty pilśniowej lub wiórowej. Między szybę a płytę wkłada się obrazek. Obie części łączy się za pomocą metalowych spinek.

</doc>
<doc id="484650" url="https://pl.wikipedia.org/wiki?curid=484650" title="Anna Świderkówna">
Anna Świderkówna

Anna Świderkówna, właśc. "Anna Świderek", do lat 70. XX wieku publikowała pod tym nazwiskiem (ur. 5 grudnia 1925 w Warszawie, zm. 16 sierpnia 2008 tamże) – polska historyk literatury, filolog klasyczna, papirolog, biblista, tłumacz; profesor Uniwersytetu Warszawskiego, popularyzatorka wiedzy o antyku i Biblii. Ponad 30 lat kierowała Katedrą Papirologii (późniejszym Zakładem Papirologii) UW.
Życiorys.
Była córką chemików Mariana Świderka i Haliny z domu Borkowskiej. Jeszcze przed wybuchem II wojny światowej zainteresowała się kulturą antyczną. Brała udział w powstaniu warszawskim jako sanitariuszka. Była więźniem niemieckiego obozu jenieckiego.
Po wojnie podjęła studia na Wydziale Humanistycznym Uniwersytetu Warszawskiego na kierunku filologii klasycznej. Ukończyła je w 1949. W 1946, na pierwszym roku studiów, została zatrudniona na UW jako asystentka prof. Jerzego Manteuffla, pierwszego polskiego papirologa i organizatora Katedry Papirologii na Wydziale Historycznym UW. W 1951 obroniła doktorat z papirologii.
W 1957 przebywała na stypendium rządu francuskiego w Instytucie Papirologii paryskiej Sorbony. W 1959 przez dziewięć miesięcy pracowała naukowo w Egipcie. W 1960 habilitowała się na Wydziale Historycznym UW, w 1961 została tam docentem. W 1962 objęła kierownictwo Katedry Papirologii, które sprawowała do 1991. W 1968 mianowano ją profesorem nadzwyczajnym, a w 1986 została profesorem zwyczajnym. W 1997 przeszła na emeryturę. Wielokrotnie reprezentowała Polskę na międzynarodowych konferencjach i sympozjach poświęconych historii literatury i kultury antycznej.
W późniejszym okresie jej działalności naukowej i literackiej szczególną pozycję zajęła Biblia i jej rola w historii kultury. Tematyce tej, jak również popularyzacji wiedzy o Biblii, jej dziejach i bohaterach poświęciła wiele książek i publikacji; najbardziej znany z nich jest kilkuczęściowy cykl "Rozmowy o Biblii" (1994–2006). Publikowała artykuły m.in. w „Znaku”, „Tygodniku Powszechnym” i „Gazecie Wyborczej”.
W swoich publikacjach podejmowała również wielokrotnie wątki osobiste i autobiograficzne, m.in. sens i rolę wiary chrześcijańskiej, opisywała swój udział w powstaniu warszawskim oraz roczny pobyt w klasztorze benedyktynek (w 1978 w Żarnowcu).
Mieszkała w Warszawie przy ul. Marszałkowskiej. Została pochowana 21 sierpnia 2008 na cmentarzu Powązkowskim (kwatera 242-4-13).
Media i spotkania.
Do końca życia współpracowała z warszawskim Radiem Józef, tworząc cotygodniową audycję z udziałem słuchaczy pt. "Prawie wszystko o Biblii" – nazwa audycji pochodziła od tytułu jednej z książek Anny Świderkówny. Miała także audycje o tematyce biblijnej w Radiu Maryja.
Prowadziła poświęcone Biblii cotygodniowe spotkania, które odbywały się na plebanii sanktuarium św. Andrzeja Boboli w Warszawie przy ul. Rakowieckiej.
Brała udział w organizowanych przez Krajowy Fundusz na rzecz Dzieci obozach dla młodzieży wybitnie uzdolnionej.
Twórczość (wybór).
Była redaktorką "Słownika pisarzy antycznych". W jej dorobku znajdują się liczne tłumaczenia z łaciny i greki (m.in. poezje Katullusa i Teokryta, "Fedra" Seneki, pisma Ojców Apostolskich, ewangelie Mateusza i Marka). Przełożyła także "Dzieje Grecji" N.G.L. Hammonda.

</doc>
<doc id="484653" url="https://pl.wikipedia.org/wiki?curid=484653" title="Twarda spacja">
Twarda spacja

Twarda spacja (ang. "hard space") – znak spacji wyglądający na ekranie tak samo jak zwykła spacja, lecz niepozwalający przełamywać wiersza tekstu w danym miejscu. Znak ten jest stosowany tam, gdzie konieczne jest utrzymanie w jednym wierszu dwóch ciągów znaków rozdzielonych spacją. Można za jego pomocą wymusić, aby jednoliterowe przyimki i spójniki nie pozostawały na samym końcu wiersza, co w języku polskim jest uważane za niezręczność typograficzną.
Twarda spacja ma stałą szerokość, równą nominalnej szerokości zwykłej spacji, przez co nie bierze udziału w procesie justowania tekstu (czyli „dociągania” go do obu marginesów łamu). Właściwości justujące ma natomiast spacja niełamiąca.
Spacja twarda jest znakiem pochodzącym zazwyczaj z systemu operacyjnego (zarówno w przypadku przestarzałych stron kodowych, jak i obecnie w unikodzie), podczas gdy spacja niełamiąca (rozwiązanie informatyczne wprowadzone później) występuje jako wewnętrzna funkcja w zaawansowanych programach do składu tekstu.
Wszędzie tam, gdzie jest możliwy dostęp do spacji niełamiącej, spacja twarda (jako spacja niejustująca) ma zastosowanie marginalne.
W encjach HTML istnieją cztery encje spacji: cienkiej (&amp;thinsp;), twardej (&amp;nbsp;), półfiretowej (&amp;ensp;) i firetowej (&amp;emsp;). Tylko encja twardej spacji ma właściwość nieprzełamywania tekstu.

</doc>
<doc id="484654" url="https://pl.wikipedia.org/wiki?curid=484654" title="Grupa Zn">
Grupa Zn



</doc>
<doc id="484658" url="https://pl.wikipedia.org/wiki?curid=484658" title="Producent filmowy">
Producent filmowy

Producent filmowy – główny inwestor w procesie produkcji filmu, zatrudniający osoby potrzebne do produkcji oraz zapewniający sprzęt i środki materialne. Po wyprodukowaniu filmu jest właścicielem praw autorskich i głównym beneficjentem ewentualnych dochodów z jego sprzedaży. Ewentualny splendor (nagrody dla najlepszego filmu, np. Oscary) również spływa na producenta.
Wpływ producenta filmowego na kształt artystyczny dzieła może być różny. Zależy to w głównej mierze od stosunków panujących między nim, reżyserem, scenarzystą, aktorami i innymi osobami realizującymi film. Jedni producenci wpływają na film bezpośrednio, inni zawierzają reżyserowi, pozwalając mu na swobodną realizację jego wizji artystycznej. Producenci dokonują czasem ponownego montażu gotowego filmu. Aby uniknąć tak dużego wpływu producenta na efekt artystyczny, niektórzy reżyserzy zostają producentami własnych filmów lub zakładają własne wytwórnie filmowe.
Specyficznym typem producenta jest producent wykonawczy, nie angażujący własnych środków w produkcję, lecz nadzorujący powstawanie filmu w imieniu wytwórni filmowej.
Dawniej producentem filmowym nazywano osobę spełniającą rolę współczesnego kierownika produkcji filmowej, czyli osoby organizującej na bieżąco produkcję filmową poprzez zarządzanie ekipą techniczną, gromadzenie odpowiedniego sprzętu i rekwizytów, zapewnianie cateringu, transportu i noclegu dla osób realizujących film itp.

</doc>
<doc id="484660" url="https://pl.wikipedia.org/wiki?curid=484660" title="Twarde przełamanie strony">
Twarde przełamanie strony

Twarde przełamanie strony (ang. "hard page break") – przełamanie strony w dokumencie tworzonym w procesorze tekstów, wymuszone przez użytkownika – typowym skrótem klawiszowym w programach Microsoft Word lub OpenOffice.org Writer jest Ctrl+Enter. Twarde przełamanie zamyka zawartość strony nawet wtedy, gdy tekst nie wypełnił całej jej długości wyznaczonej przez jej parametry. Pierwszy znak znajdujący się za znakiem końca strony znajduje się na następnej stronie.

</doc>
<doc id="484662" url="https://pl.wikipedia.org/wiki?curid=484662" title="Karabinek Galil">
Karabinek Galil

Galil – izraelski karabinek automatyczny, zmodyfikowana odmiana karabinka Valmet M62. Pod względem konstrukcyjnym jest to głęboka modernizacja radzieckiego karabinka AK. Karabinek produkowany w wersjach kalibru 5,56 i 7,62 mm, z lufami o różnej długości. Poza Izraelem produkowany w Kolumbii i RPA. Poza Izraelem używany przez armie południowoamerykańskie i afrykańskie. W Europie Galil stanowi przepisową broń długą żołnierzy estońskich.
Historia.
Po wojnie sześciodniowej dowództwo Cahalu podjęło decyzję o modernizacji uzbrojenia strzeleckiego piechoty. Dotychczas używane karabiny FN FAL i pistolety maszynowe Uzi miały zostać zastąpione karabinem zasilanym amunicją pośrednią kalibru 5,56 x 45 mm. W następnych latach przeprowadzono serię testów, w których udział wzięły karabiny M16A1, NWM (Stoner 63), Uzi (skonstruowany przez Uziela Gala) i Galil (zmodyfikowany w Izraelu przez Jakowa Liora i Israela Galila fiński karabinek Valmet M62). Bronią kontrolną, z którą porównywano badane konstrukcje, był radziecki karabinek AK. W wyniku testów za konstrukcję najlepiej odpowiadającą armii izraelskiej uznano Galila. W 1972 roku Galil został oficjalnie przyjęty do uzbrojenia.
Pomimo odmiennego wyglądu zewnętrznego Galil posiada budowę wewnętrzną zbliżoną do radzieckiego AK. Zmiany dotyczą głównie wyglądu zewnętrznego i budowy mechanizmu spustowego i mają na celu polepszenie ergonomii broni. Finowie w karabinku Valmet M62 zmodyfikowali przyrządy celownicze, łoże i kolbę, oraz dodali tłumik płomieni. Jakow Lior i Israel Galil postanowili dodatkowo ułatwić obsługę broni. W tym celu po lewej stronie karabinka, na wysokości chwytu pistoletowego, dodano dodatkową dźwignię bezpiecznika-przełącznika rodzaju ognia. Stara dźwignia po prawej stronie karabinka została zachowana, ale w Galilu jej głównym zadaniem jest zasłanianie wycięcia komory zamkowej w której porusza się rękojeść zamkowa. Obsługę dodatkowo poprawić miała wygięta w górę rękojeść zamkowa, którą można obsługiwać dowolną ręka. Izraelczycy zdecydowali się także na zastosowanie kolby i chwytu pistoletowego o innym kształcie. Galila wyposażono także w inny tłumik płomieni i kolbę.
Duża liczba modyfikacji wprowadzonych w karabinku Valmet M62 była spowodowana dążeniem Izraelczyków do skonstruowania broni łączącej w sobie niezawodność AK z ergonomią M16. Długi proces dopracowywania nowej broni sprawił, że podczas wojny Jom Kipur piechota izraelska była nadal uzbrojona w karabiny FN FAL i pistolety maszynowe Uzi. Wybuch wojny spowodował gwałtowne przyspieszenie procesu wprowadzania nowej broni do uzbrojenia. Ponieważ okazało się, że Israel Military Industries nie jest w stanie szybko wyprodukować odpowiedniej ilości komór zamkowych, zostały one zakupione w zakładach Valmet. Z czasem problemy zostały pokonane i IMI rozpoczął masowe dostawy Galili, które zaczęły wypierać starsze typy broni strzeleckiej z uzbrojenia jednostek pierwszoliniowych.
Galil był dostarczany armii w trzech wersjach:
Po zaspokojeniu potrzeb armii izraelskiej IMI rozpoczęła eksport Galila. Broń okazała się dużym sukcesem eksportowym. Galile były kupowane głównie przez kraje, które nie mogły (z powodu embarga) lub nie chciały (z powodów politycznych) kupować broni w krajach NATO i Układu Warszawskiego. W RPA uruchomiono licencyjną produkcję zmodyfikowanych Galili (Vektor R4). Z uwagi na dużą popularność naboju 7,62 mm NATO opracowano odmianę Galila zasilaną ta amunicją.
Karabinki Galil stanowiły podstawowe uzbrojenie żołnierzy izraelskich podczas wojny libańskiej. Galil okazał się bronią równie niezawodną jak AK, ale po zakończeniu wojny pojawiły się pierwsze uwagi krytyczne. Uznano, że Galil ma zbyt dużą masę, a jego ergonomia w porównaniu z M16 jest nadal niezadowalająca. Galil był też bronią drogą, ponieważ jego komora zamkowa była wykonywana metodą frezowania. W rezultacie armia Izraela zaczęła ograniczać zakupy Galili, jednocześnie zwiększając zamówienia na amerykańskie karabiny Colt Assault Rifle (eksportowa wersja karabinu M16). Ostatecznym ciosem dla Galila było rozpoczęcie w 1990 roku dużych dostaw karabinów M16A2 w ramach amerykańskiej pomocy wojskowej. Zastąpiły one szybko Galile w jednostkach pierwszorzutowych, a z czasem zaczęły je wypierać także z jednostek drugiego rzutu i pomocniczych. Sytuację początkowo ratowały zamówienia eksportowe, ale i one zaczęły spadać. Sytuację próbowano ratować poprzez opracowywanie nowych wersji (karabin wyborowy Galat'z, subkarabinek Galil MAR, karabinek policyjny Magal), ale ostatecznie zdecydowano się opracować nowy karabinek. Stał się nim produkowany od 2000 roku TAR-21. Po tym roku produkcja Galili była ograniczana, a w 2006 roku licencja na Galile wraz z oprzyrządowaniem produkcyjnym została sprzedana kolumbijskiej firmie Indumil, która jest obecnie jedynym producentem tej broni.
Opis.
Galil jest bronią samoczynno-samopowtarzalną. Zasada działania oparta o odprowadzanie części gazów prochowych przez boczny otwór lufy, z długim ruchem tłoka gazowego. Galil strzela z zamka zamkniętego. Zamek ryglowany przez obrót. Mechanizm uderzeniowy kurkowy, mechanizm spustowy z przełącznikiem rodzaju ognia. Dźwignia przełącznika rodzaju ognia pełni jednocześnie rolę bezpiecznika.
Galil jest bronią zasilaną z magazynków 35 nabojowych (wersje 5,56 mm),lub 25 nabojowych (wersje 7,62 mm).
Lufa zakończona tłumikiem płomieni.
Galil wyposażony jest w łoże i chwyt pistoletowy. Kolba składana na bok broni. Przyrządy celownicze mechaniczne (celownik przerzutowy z przeziernikiem, nastawy 0-300 i 300-500 m).

</doc>
<doc id="484663" url="https://pl.wikipedia.org/wiki?curid=484663" title="Autoportret">
Autoportret

Autoportret, portret własny – portret artysty wykonany przez niego samego; może nim być obraz, rzeźba, fotografia.
Pierwsze autoportrety pojawiły się w średniowieczu, a rozpowszechniły się pod koniec tej epoki. Na początku renesansu artyści swoje autoportrety włączali do malowanych przez siebie scen. Wraz z zanikaniem pojmowania roli artysty jako rzemieślnika, wykształcał się samodzielny autoportret (np. u Albrechta Dürera).
Wielu artystów malowało autoportrety niemal przez całe swoje życie, tworząc w ten sposób cykle swoich podobizn, m.in. Rembrandt, Vincent van Gogh i Stanisław Wyspiański.
Artyści na autoportretach ukazują się w bardzo różny sposób. Typowe jest przedstawienie przy pracy, w warsztacie, z atrybutami sztuki albo z rodziną lub przyjaciółmi. Zdarza się także, że artyści przedstawiają się jako postaci historyczne, biblijne albo mitologiczne (tzw. kryptoautoportret).

</doc>
<doc id="484664" url="https://pl.wikipedia.org/wiki?curid=484664" title="Kochanica Francuza (powieść)">
Kochanica Francuza (powieść)

Kochanica Francuza (ang. "The French Lieutenant's Woman") – powieść angielskiego pisarza Johna Fowlesa z 1969 roku. Na jej podstawie w 1981 powstał film pod tym samym tytułem, do którego scenariusz napisał angielski dramaturg Harold Pinter, laureat literackiej nagrody Nobla, a w rolach głównych wystąpili Meryl Streep i Jeremy Irons.
Akcja powieści dzieje się w drugiej połowie XIX wieku w Anglii. Mimo tytułu sugerującego jednego bohatera, książka opowiada historię dwóch osób: Karola Smithsona oraz Sary Woodruff. Dżentelmen – kawaler – Karol Smithson mimo wątpliwości postanawia ożenić się z Ernestyną Freeman – córką bogatego kupca. Podczas pobytu w hrabstwie Dorset poznaje Sarę Woodruff, która w okolicy ma złą sławę "kochanicy Francuza" i niezrównoważonej psychicznie. Sara jest nieszczęśliwie zakochana we francuskim marynarzu, który uwiódł ją i zostawił. Wiktoriańska Anglia z jej rygorystycznymi zwyczajami i manierami jest przeciwstawiona bohaterce, która jest osobą bezkompromisową i postępującą wbrew purytańskim regułom. Smithson zafascynowany jest odkryciami Darwina, dostrzega zakłamanie i pruderię epoki - dlatego "nowoczesność" Sary zaczyna go coraz bardziej pociągać. Sara jest także przeciwstawieniem płytkiej intelektualnie i psychicznie Ernestyny. Jednak reguły społeczne nie dają się łatwo naginać. Fowles pozostawia czytelnika z trzema możliwymi zakończeniami:

</doc>
<doc id="484665" url="https://pl.wikipedia.org/wiki?curid=484665" title="Tadeusz Olszański">
Tadeusz Olszański



</doc>
<doc id="484666" url="https://pl.wikipedia.org/wiki?curid=484666" title="Pałac Szustra">
Pałac Szustra

Pałac Szustra, także pałacyk Szustra lub pałacyk Lubomirskich – pałac w Warszawie znajdujący się przy ul. Morskie Oko 2 w parku Morskie Oko w dzielnicy Mokotów. Siedziba Warszawskiego Towarzystwa Muzycznego im. Stanisława Moniuszki.
Historia.
W latach 1772–1774 Efraim Szreger na miejscu zniszczonego dworu kupca Burbacha wzniósł klasycystyczny pałacyk-piętrową willę na planie kwadratu dla marszałkowej księżnej Izabeli z Czartoryskich Lubomirskiej. Był to główny budynek założenia ogrodowego zaprojektowanego przez Szymona Bogumiła Zuga. Posiadłość nosiła nazwę "Mon coteau" (z franc. „moje zbocze wzgórza”). Zabudowania gospodarcze i ogród nie zachowały się. Ocalała jedynie wieża z gołębnikiem i bramą oraz glorieta flamandzka (tzw. Domek Mauretański), znajdujące się przy ulicy Puławskiej.
W 1776 Zug przebudował wschodnią elewację budynku, a w 1845, po zakupieniu posiadłości przez Franciszka Szustra, zmian architektonicznych w stylu neogotyckim dokonał Henryk Marconi. Dobudowano wtedy dwupiętrową oficynę od strony zachodniej. Kolejna przebudowa, tym razem neorenesansowa, została przeprowadzona w 1852 według projektu Adama Idźkowskiego. W 1899 w pobliżu pałacu wzniesiono Mauzoleum Szustrów, w której spoczęli Franciszek Szuster i jego żona Rozalia (w 1973 Tadeusz Szuster przeniósł ich szczątki na cmentarz Powązkowski).
W czasie II wojny światowej Niemcy wycięli niemal cały park, zaś sam pałac spłonął w 1944 roku. Po wojnie nieruchomość znacjonalizowano. Pałac został odbudowany w latach 1962–1965 według projektu Jerzego Brabandera.

</doc>
<doc id="484676" url="https://pl.wikipedia.org/wiki?curid=484676" title="RWD-20">
RWD-20

RWD-20 – polski dwumiejscowy samolot doświadczalny. 
Historia.
Prototyp został wykonany na bazie istniejącego prototypu RWD-9 w celu zbadania zachowania samolotu z podwoziem z kołem przednim dla potrzeb projektu RWD-18. Przeróbka prototypu RWD-9 została wykonana przez Bronisława Żurakowskiego w Doświadczalnych Warsztatach Lotniczych (DWL) w roku 1937. Samolot zmodyfikowano poprzez pozostawienie w nim tylko dwóch miejsc, usunięto tylne okna w kabinie oraz zmieniono usterzenie pionowe na zbliżone do stosowanego w RWD-13.
Samolot początkowo badano w locie z kółkiem przednim nie posiadającym sterowania i amortyzacji. Po pierwszych lotach koło przednie zostało zmodyfikowane, dalsze loty doświadczalne wykazały pozytywne własności rozwiązania nowego podwozia, znacznie wzrosła widoczność podczas kołowania na lotnisku i startu samolotu. Podczas prób kołowania z prędkością 30 km/h samolot miał promień zakrętu 8 m. Samolot uległ zniszczeniu podczas bombardowania wytwórni we wrześniu 1939 roku.
Konstrukcja.
Dwumiejscowy samolot doświadczalny o konstrukcji mieszanej w układzie zastrzałowego górnopłata.
Kadłub wykonany ze spawanych rur stalowych, kryty płótnem. Kabina załogi zamknięta z dwoma miejscami obok siebie. Skrzydła o konstrukcji drewnianej, kryte płótnem. Składane, wyposażone w dwa zbiorniki paliwa oraz w automatyczne sloty. Usterzenie klasyczne, statecznik pionowy stanowił część kadłuba, statecznik poziomy wolnonośny, dwuczęściowy. Podwozie trójpunktowe z kółkiem przednim. Kółko przednie skrętne, sprzężone z drążkiem i sterem kierunku, osłonięte owiewką. Golenie główne z amortyzatorem olejowo-powietrznym, zamocowane przy okuciu zastrzału. Koła główne były wyposażone w hamulce.
Silnik rzędowy chłodzony powietrzem Walter Major 4, o mocy nominalnej 120 KM przy 2100 obr/min i mocy startowej 130 KM. Napędzał drewniane dwułopatowe śmigło Szomański o stałym skoku.
Malowanie.
Cały samolot był malowany na zielonooliwkowo, statecznik pionowy i ster kierunku miał kolor kremowy.

</doc>
<doc id="484677" url="https://pl.wikipedia.org/wiki?curid=484677" title="RWD-21">
RWD-21

RWD-21 – polski dwumiejscowy samolot sportowy wykonany jako modyfikacja samolotu RWD-16 bis przez Andrzeja Anczutina i współpracującego z nim Tadeusza Chylińskiego w Doświadczalnych Warsztatach Lotniczych (DWL). Oblotu prototypu dokonał w lutym 1939 r. na Okęciu Eugeniusz Przysiecki.
Linki zewnętrzne.
Zdjęcie RWD-21 na stronach Muzeum Lotnictwa Polskiego w Krakowie

</doc>
<doc id="484679" url="https://pl.wikipedia.org/wiki?curid=484679" title="Muzeum Archidiecezjalne">
Muzeum Archidiecezjalne

Muzeum Archidiecezjalne – muzeum gromadzące i prezentujące zbiory poszczególnych archidiecezji.
W Polsce takie muzea znajdują się w:
Zobacz też.
Muzeum Diecezjalne

</doc>
<doc id="484680" url="https://pl.wikipedia.org/wiki?curid=484680" title="Róża Thun">
Róża Thun

Róża Thun z domu Woźniakowska, właśc. Róża Maria Barbara Gräfin von Thun und Hohenstein (ur. 13 kwietnia 1954 w Krakowie) – polska działaczka organizacji pozarządowych, działaczka polityczna i publicystka. W latach 2005–2009 dyrektor Przedstawicielstwa Komisji Europejskiej w Polsce, od 2009 posłanka do Parlamentu Europejskiego VII, VIII i IX kadencji.
Życiorys.
Wykształcenie i działalność do 1991.
W 1979 ukończyła filologię angielską na Uniwersytecie Jagiellońskim w Krakowie. Jej praca magisterska poświęcona była dramatom Oscara Wilde’a.
W drugiej połowie lat 70. działała w opozycji demokratycznej w Krakowie. Była związana z dominikańskim duszpasterstwem akademickim Beczka, z którego wywodziła się część późniejszego środowiska Studenckiego Komitetu Solidarności. W okresie 1978–1979 pełniła funkcję rzecznika SKS, współpracowała też z Komitetem Obrony Robotników. Wraz m.in. z Józefem Baranem i Bogusławem Sonikiem należała do sygnatariuszy listu do Amnesty International, opisującego represje wobec niezależnych grup studenckich w PRL. W okresie pierwszej pielgrzymki Jana Pawła II do Polski w czerwcu 1979 współorganizowała niezależne biuro prasowe, w którym m.in. informowała dziennikarzy zachodnich o celach i działalności opozycji demokratycznej oraz o sytuacji Kościoła w Polsce. Zajmowała się organizacją tzw. Uniwersytetu Latającego oraz spotkań dyskusyjnych działaczy opozycyjnych, kolportowała wydawnictwa niezależne.
W latach 1981–1991 przebywała za granicą, głównie w Niemczech, a w okresie 1989–1991 w Nepalu. Była uczestnikiem konferencji we Francji i w Niemczech, poświęconych sytuacji w Polsce i wyjaśniających tło polityczno-społeczne po ogłoszeniu stanu wojennego. Przekazywała m.in. zachodnim mediom informacje o sytuacji politycznej w Polsce, pomagała przebywającym na Zachodzie działaczom „Solidarności”. Współorganizowała i uczestniczyła w transportach humanitarnych do kraju, a także pomagała przy organizacji stoisk wydawnictw drugiego obiegu na Międzynarodowych Targach Książki we Frankfurcie. Z upoważnienia krakowskiego oddziału NSZZ „Solidarność” uczestniczyła w pierwszym (po 13 grudnia 1981) spotkaniu działaczy związku w Brukseli. Zawodowo pracowała jako tłumaczka, była autorką recenzji książek dla Herder Verlag.
Działalność od 1991.
Od 1992 do 2005 pełniła funkcję dyrektora generalnego, a następnie prezesa zarządu Polskiej Fundacji im. Roberta Schumana. W tym czasie była współorganizatorką sieci proeuropejskich organizacji pozarządowych. Pomysłodawczyni konferencji, spotkań naukowych i publicznych (np. tzw. "Parada Schumana"), imprez masowych, szkoleń i debat organizowanych przez tę fundację. Jest autorką tekstów publicystycznych i wystąpień konferencyjnych w Polsce, Francji, Niemczech i innych krajach europejskich, dotyczących przeważnie tematyki integracji europejskiej, drukowanych w pracach zbiorowych i periodykach. Członek Klubu Inteligencji Katolickiej w Warszawie, w latach 2003–2004 wchodziła w skład zarządu tej organizacji. Działaczka Stowarzyszenia Francja-Polska dla Europy, Stowarzyszenia Przyjaciół Muzeum Emeryka Czapskiego w Krakowie oraz Stowarzyszenia Szkoła Liderów.
W latach 90. związana z Unią Demokratyczną i następnie z Unią Wolności (była członkiem rady krajowej tej partii). W latach 1998–2000 sprawowała mandat radnej Gminy Warszawa-Centrum. Wchodziła w skład Narodowej Rady Integracji Europejskiej funkcjonującej przy premierze oraz Grupy Refleksyjnej dla Przyszłości Unii Europejskiej przy prezydencie. Organizowała Forum Świętego Wojciecha oraz zjazd „Dokąd idziesz Europo?” (w 2002 w Gnieźnie). W latach 2002–2003 należała do grupy ekspertów przy przedstawicielu Rady Ministrów do Konwentu Europejskiego, minister Danucie Hübner. W okresie przedreferendalnym w 2003 była inicjatorką i współorganizatorką licznych spotkań publicznych. Wspierała powstawanie szkolnych klubów europejskich oraz szkół noszących imię Roberta Schumana, a także organizowała Inicjatywę Obywatelskiej „TAK w Referendum”. W 2005 objęła stanowisko dyrektora Przedstawicielstwa Komisji Europejskiej w Polsce, które zajmowała do 2009.
W wyborach w 2009 została wybrana na posłankę do Parlamentu Europejskiego z listy Platformy Obywatelskiej w okręgu obejmującym województwa małopolskie i świętokrzyskie. W lipcu tego samego roku wstąpiła do PO. Po rozwiązaniu przez władze krajowe PO małopolskich struktur była komisarzem krakowskiej PO. Pełniła tę funkcję do marca 2010, gdy nowym przewodniczącym został Łukasz Gibała. W maju tego samego roku bez powodzenia ubiegała się o stanowisko przewodniczącej regionu. W 2014 z powodzeniem ubiegała się o reelekcję w wyborach europejskich, uzyskując mandat deputowanej do PE VIII kadencji. Objęła funkcję przewodniczącej grupy roboczej ds. jednolitego rynku cyfrowego. W Parlamencie Europejskim weszła w skład Komisji Rynku Wewnętrznego i Ochrony Konsumentów. Dołączyła również do Spinelli Group, inicjatywy działającej na rzecz federalizacji Unii Europejskiej. W wyborach do Parlamentu Europejskiego w 2019 kandydowała z listy komitetu wyborczego Koalicja Europejska ponownie w okręgu wyborczym nr 10 (Kraków), uzyskując po raz kolejny mandat poselski. W lipcu tego samego roku została wybrana na wiceprzewodniczącą Komisji Rynku Wewnętrznego i Ochrony Konsumentów. W maju 2021 Róża Thun wystąpiła z Platformy Obywatelskiej. W listopadzie 2021 przystąpiła do ugrupowania Polska 2050 oraz do frakcji Odnówmy Europę w PE.
W styczniu 2018 eurodeputowany PiS Ryszard Czarnecki porównał ją do szmalcowników. Róża Thun wytoczyła mu powództwo o naruszenie dóbr osobistych. Proces zakończył się we wrześniu 2020, kiedy to Sąd Apelacyjny w Warszawie prawomocnie nakazał Ryszardowi Czarneckiemu przeproszenie eurodeputowanej oraz zapłatę na cel społeczny. Wcześniej w związku z tymi słowami polityk PiS został odwołany ze stanowiska wiceprzewodniczącego Parlamentu Europejskiego.
Odznaczenia i wyróżnienia.
Wyróżniona Medalem Europejskim (przyznawanym przez Business Center Club i Urząd Komitetu Integracji Europejskiej), a także Nagrodą „Elle” oraz Nagrodą „Zwierciadła”. W 2008 otrzymała Laur Umiejętności i Kompetencji przyznawany przez Regionalną Izbę Gospodarczą w Katowicach. W 2011 i w 2013 zdobyła nagrodę MEP Awards dla najbardziej pracowitych posłów Parlamentu Europejskiego w kategorii rynek wewnętrzny i ochrona konsumentów, a w 2014 otrzymała tę nagrodę w kategorii polityka internetowa. W 2014 otrzymała nagrodę „Polonicus”. W 2022 została wyróżniona Nagrodą Viadriny, przyznaną przez fundację z Uniwersytetu Europejskiego Viadrina we Frankfurcie nad Odrą.
Życie prywatne.
Córka historyka sztuki Jacka Woźniakowskiego, założyciela wydawnictwa „Znak” i prezydenta Krakowa w latach 1990–1991, oraz Marii Karoliny z domu Plater-Zyberk. Siostra wydawcy Henryka Woźniakowskiego. Prawnuczka ekonomisty Jana Gwalberta Pawlikowskiego, praprawnuczka malarza Henryka Rodakowskiego oraz hrabiego Emeryka Hutten-Czapskiego. Jej babka Róża od strony matki była siostrą Józefa Czapskiego i Marii Czapskiej.
Od 1981 żona Franza Grafa von Thun und Hohenstein (ur. 1948), hrabiego, a następnie księcia w tym rodzie. Matka trzech córek i syna.
Zna języki angielski, francuski, niemiecki i włoski.

</doc>
<doc id="484682" url="https://pl.wikipedia.org/wiki?curid=484682" title="Ulica Puławska w Warszawie">
Ulica Puławska w Warszawie

Ulica Puławska – ulica w Warszawie zaczynająca się w dzielnicy Mokotów, biegnąca następnie przez Ursynów i kończąca na granicy administracyjnej miasta, gdzie przechodzi w ulicę Puławską w Piasecznie.
Jest drugą po Wale Miedzeszyńskim najdłuższą ulicą w granicach Warszawy (12,25 km w granicach administracyjnych miasta), a jej warszawska numeracja kończy się w okolicach skrzyżowania z ul. Kuropatwy. Poza granicą Warszawy Puławska biegnie dalej przez Mysiadło (z odrębną numeracją) i jest główną ulicą Piaseczna.
Historia.
Nazwa pochodzi od miasta Puławy – ulica Puławska była bowiem tzw. wylotówką w kierunku Puław i Lublina. W czasach, gdy Puławy nosiły nazwę Nowa Aleksandria, ulica ta nazywała się Nowoaleksandryjska. Nazwę zmieniono na obecną w październiku 1916.
W latach 1880–1881 pod nr 13/15 (w rejonie obecnej ulicy Goworka) wzniesiono zajezdnię tramwajową „Mokotów”. W 1955 zajezdnię zamknięto, przenosząc wozy tramwajowe do nowej zajezdni przy ul. J.P. Woronicza 27.
W 1898 uruchomiono kolejkę grójecką, której linia biegła wzdłuż ul. Puławskiej.
W okresie okupacji niemieckiej ulicy nadano niemiecką nazwę "Feldherrnallee".
Od początku lat 70. XX wieku aż do grudnia 1985 roku ulica leżała w ciągu drogi państwowej nr 121.
W 1983 uruchomiono komunikację trolejbusową na trasie Dworzec Południowy-Piaseczno; została ona zlikwidowana w 1995.
W latach 1985–2000 ulica na odcinku od skrzyżowania z al. Niepodległości oraz al. Wilanowską do granicy miasta nosiła oznaczenie drogi krajowej nr 723. Pomimo reformy sieci drogowej fragment łączący al. Niepodległości z al. Wilanowską został pozbawiony kategorii drogi krajowej dopiero 1 stycznia 2004 roku.
30 września 2022 na odcinku od granicy miasta do ul. rtm. Pileckiego wyznaczono ok. 10-kilometrowe buspasy w obu kierunkach.
Przebieg.
Jest jedną z nielicznych ulic Warszawy, której numeracja pozornie rośnie niezgodnie ze standardem numeracji (tj. przeciwnie do biegu Wisły). Początek ulicy oddala się od Wisły pod dużym kątem, co pozwala uznać ją za prostopadłą w stosunku do biegu rzeki; stąd numeracja jest prawidłowa.
Ulica Puławska zaczyna się na placu Unii Lubelskiej. Odchodzi od placu w kierunku południowo-zachodnim. Jej pierwsze metry, według podziału MSI, znajdują się na Śródmieściu Południowym. Następnie biegnie, w przybliżeniu w prostej linii, na południe, przecinając Mokotów oraz zachodnią część Ursynowa, aż do granicy Warszawy i Piaseczna. Numeracja biegnie przeciwnie do biegu Wisły, zaczyna się od placu Unii Lubelskiej i kończy na administracyjnej granicy Warszawy.
Przez większość przebiegu posiada po trzy pasy ruchu w obie strony. Liczba pasów zmienia się przy większych skrzyżowaniach (od dwóch do pięciu). Na całej długości jest dwujezdniowa, z pasem rozdzielającym. Bardzo ruchliwa, często zakorkowana w godzinach szczytu. Ze względu na długie, proste odcinki często dochodzi do wypadków spowodowanych nadmierną prędkością.
Na odcinku od placu Unii Lubelskiej do ul. Waryńskiego jezdnia w kierunku południowym posiada tylko jeden pas ruchu, służący jako dojazd do miejsc parkingowych przy dawnym Supersamie. Jezdnia ta kończy się na ulicy Waryńskiego i nie łączy się z dalszym przebiegiem ulicy Puławskiej w kierunku południowym. Między jezdniami znajduje się wydzielone torowisko tramwajowe.
Po połączeniu się z ulicą Waryńskiego do skrzyżowania z aleją Wilanowską ulica Puławska posiada po 3 pasy ruchu w każdą stronę oraz wydzielone torowisko tramwajowe znajdujące się między jezdniami. Na tym odcinku, w stosunkowo niewielkich odstępach, znajdują się skrzyżowania z sygnalizacją świetlną, co powoduje spowolnienie ruchu oraz korki. Dodatkowo korki potęgują ciągi ulic Rakowiecka – Goworka oraz Odyńca – Dolna, które wymagają przejechania przez krótki fragment Puławskiej.
Między skrzyżowaniem z aleją Wilanowską, a bezkolizyjnym skrzyżowaniem z ulicami Rzymowskiego/Dolina Służewiecka, Puławska posiada dwie wydzielone jezdnie w obie strony oraz torowisko tramwajowe znajdujące się po zachodniej stronie. Trasa tramwajowa kończy się w tym miejscu, na pętli Wyścigi.
Od skrzyżowania z aleją Lotników/ulicą Wałbrzyską do skrzyżowania z ulicami Poleczki/Pileckiego znajduje się najdłuższy, ponad dwukilometrowy, odcinek bez sygnalizacji świetlnej.
Od skrzyżowania z ulicami Rzymowskiego/Dolina Służewiecka do węzła "Puławska" z Południową Obwodnicą Warszawy w latach 2013–2021 tworzyła wspólny odcinek z drogą krajową nr 2 i trasą europejską E30. Od węzła POW do granicy miasta Puławska pokrywa się z przebiegiem drogi krajowej nr 79, stając się ciągiem trasy dojazdowej do obszarów podmiejskich. Liczne skrzyżowania jednopoziomowe wpływają na przekroczenie przepustowości, powodując znaczne zatory w płynności ruchu w godzinach szczytu.

</doc>
<doc id="484683" url="https://pl.wikipedia.org/wiki?curid=484683" title="Wojciech Jastrzębowski (przyrodnik)">
Wojciech Jastrzębowski (przyrodnik)

Wojciech Bogumił Jastrzębowski (ur. 15 kwietnia lub 19 kwietnia 1799 w Szczepkowie-Giewartach, parafia Janowo koło Mławy, zm. 30 grudnia 1882 w Warszawie) – polski przyrodnik, pedagog i krajoznawca, profesor botaniki, fizyki, zoologii i ogrodnictwa w Instytucie Gospodarstwa Wiejskiego i Leśnictwa na Marymoncie koło Warszawy. Jeden z głównych twórców ergonomii.
Życiorys.
Pochodził ze starej szlachty herbu Pobóg, której gniazdem jest wieś Janowiec-Jastrząbki w parafii Janowiec Kościelny na Pobożanach. Jego ojciec Maciej Jastrzębowski, syn Baltazara, ożenił się w 3 maja 1780 z Marianną Leśnikowską, dziedziczką części wsi Szczepkowo-Giewarty. Wkrótce po ślubie przeniósł się do dóbr swej żony. Znakomita większość ich dzieci, w tym Wojciech Bogumił, została ochrzczona w pobliskim miasteczku Janowo nad Orzycem w powiecie przasnyskim. Jedynie metryki syna Jana w 1788 i córki Franciszki w 1791 zostały odnotowane w rodzimej parafii. Maciej Jastrzębowski zmarł dnia 26 września 1807 w Szczepkowie Giewartach podczas epidemii „biegunki”.
Uczył się w szkole elementarnej w Janowie, a następnie w szkole wojewódzkiej w Płocku. Od 1816 r. uczęszczał do Liceum Warszawskiego, gdzie zdał maturę. Następnie studiował na Wydziale Nauk Przyrodniczych Uniwersytetu Warszawskiego. Utrzymywał się głównie z korepetycji, dopiero pod koniec nauki został laborantem w gabinecie fizycznym. Studia ukończył z odznaczeniem w 1825 r. Od 1828 r. był adiunktem-naturalistą na Uniwersytecie Warszawskim.
Brał udział w powstaniu listopadowym jako artylerzysta. Uniknął zsyłki, jednak przez dłuższy czas nie mógł znaleźć pracy. Dopiero w 1836 r. został profesorem w Instytucie Agronomicznym, w którym zdobył sobie ogromne uznanie kolejnych roczników studentów - za ogromną wiedzę praktyczną i zaangażowanie w proces dydaktyczny, ale również za bezpośredniość i gorący patriotyzm. W procesie dydaktycznym stosował metody poglądowe, prowadząc ze studentami badania terenowe i angażując ich do gromadzenia zbiorów botanicznych i mineralogicznych. W czasie wakacji odbywał ze studentami wędrówki po wzorowo prowadzonych majątkach ziemskich, w których zapoznawał ich z nowoczesnymi metodami upraw rolnych, hodowlą i przemysłem spożywczym.
Członek honorowy Towarzystwa Rolniczego w Królestwie Polskim w 1858 roku.
Na skutek wzmagającej się krytyki władz uczelni podał się do dymisji w 1858 r. Początkowo przyjął stanowisko inspektora szkoły powszechnej przy ul. Rymarskiej w Warszawie, później został komisarzem leśnym w powiecie łomżyńskim. Następnie utworzył Zakład Praktyki Leśnej, będący pierwszą instytucją doskonalenia zawodowego dla leśników, oraz wzorcową szkółkę leśną, zlokalizowane w Feliksowie w okolicach Broku. Zajmował się również propagowaniem nasadzeń ochronnych wzdłuż linii kolejowych. W 1874 r. przeszedł na emeryturę. W tym czasie założył w Warszawie na Czystem plantację rzadkich w Polsce gatunków drzew. Po śmierci spoczął na warszawskich Starych Powązkach (kwatera 162-5-16/17). Na jego grobie ustawiono marmurowy obelisk z płaskorzeźbą dłuta Andrzeja Pruszyńskiego.
W. Jastrzębowski był m.in. autorem zegara słonecznego w warszawskich Łazienkach oraz twórcą urządzenia "Do określania kompasów na jakiejkolwiek bądź przestrzeni i w każdym położeniu". Członek Towarzystwa Warszawskiego Przyjaciół Nauk (od 1828 r.), Towarzystwa Naukowego Krakowskiego (od 1849 r.), Kieleckiego Towarzystwa Rolniczego oraz Towarzystwa Rolniczego we Lwowie. Członek-korespondent Galicyjskiego Towarzystwa Gospodarskiego (1857-1882). Był członkiem honorowym Poznańskiego Towarzystwa Przyjaciół Nauk. 
Jastrzębowski był żonaty z Anielą z d'Cherów i miał pięć córek i dwóch synów. Spośród jego potomków szczególnie się wyróżnił wnuk Wojciech Jastrzębowski (1884-1963), plastyk, senator II RP, profesor.
Publikacje.
Był encyklopedystą. Wymieniony został jako redaktor Encyklopedii obrazowej systematycznej wydanej w Warszawie w latach 1835-1838.
W. Jastrzębowski był autorem szeregu artykułów oraz książek, m.in.:
O wiecznym pokoju między narodami.
Wojciech Jastrzębowski podczas przerw w walkach o obronę Warszawy w bitwie o Olszynkę Grochowską (25 lutego 1831) sformułował tekst, który można określić jako projekt pierwszej w historii konstytucji zjednoczonej Europy jako jednej republiki bez wewnętrznych granic, z jednolitym prawodawstwem oraz organami władzy złożonej z przedstawicieli wszystkich narodów. Projekt ten "O wiecznym pokoju między narodami – Wolne chwile żołnierza polskiego, czyli myśli o wiecznym pokoju między narodami cywilizowanymi", (w skrócie zwany „O wiecznym pokoju między narodami”) składał się z 77 artykułów. Został opublikowany 3 maja 1831 r. w rocznicę majowej Konstytucji. Jastrzębowski napisał m.in.:

</doc>
<doc id="484685" url="https://pl.wikipedia.org/wiki?curid=484685" title="Pałacyk Szustra">
Pałacyk Szustra



</doc>
<doc id="484687" url="https://pl.wikipedia.org/wiki?curid=484687" title="Bitwa pod Heiligerlee">
Bitwa pod Heiligerlee

Bitwa pod Heiligerlee – starcie zbrojne, które miało miejsce 23 maja 1568 i było jedną z pierwszych bitew wojny osiemdziesięcioletniej (1568–1648).
W starciu udział wzięły oddziały rebeliantów niderlandzkich i wojska fryzyjskie wspierane przez Hiszpanów.
Republika siedmiu zjednoczonych landów niderlandzkich dysponowała armią składającą się z 3 900 żołnierzy piechoty dowodzonych przez Ludwika Nassau, oraz 200 kawalerzystów pod wodzą Adolfa Nassau. Obaj dowódcy byli braćmi Wilhelma I Orańskiego.
Siły fryzyjskie dowodzone przez Jana de Ligne, księcia Aremberg dysponowały 3 200 ludźmi piechoty oraz 20 kawalerzystami. De Ligne unikał początkowo konfrontacji i oczekiwał na posiłki, jednak dnia 23 maja pod Heiligerlee zmuszony został przyjąć bitwę.
Starcie zakończyło się klęską Fryzyjczyków, którzy stracili od 1500-2000 ludzi, przy 50 poległych żołnierzach niderlandzkich (wśród nich znajdował się Adolf Nassau). W ręce zwycięzców wpadło także 7 dział.
Oddziały niderlandzkie pomimo zwycięstwa nie zajęły żadnego z miast i wkrótce miały zostać pokonane przez Hiszpanów pod Jemgum. Poległemu Adolfowi Nassau poświęcona była jedna ze zwrotek hymnu niderlandzkiego: "Graef Adolff ist ghebleven, in Vriesland im Denslaech".

</doc>
<doc id="484690" url="https://pl.wikipedia.org/wiki?curid=484690" title="Bruno Senna">
Bruno Senna

Bruno Senna Lalli (ur. 15 października 1983 w São Paulo) – brazylijski kierowca wyścigowy i siostrzeniec trzykrotnego mistrza świata Formuły 1, Ayrtona Senny. W latach 2010-2012 startował w Formule 1, reprezentując kolejno zespoły: Hispania Racing F1 Team, Lotus Renault GP oraz Williams. W 2013 r. powrócił do FIA World Endurance Championship i Le Mans. Reprezentuje zespół Aston Martin Racing.
Życiorys.
Początki kariery.
Bruno trenował na kartach wraz z Ayrtonem Senną, który cenił jego umiejętności. Śmierć Ayrtona Senny szybko zakończyła jego karierę, jednak w ostatnich latach były partner Ayrtona Senny, Gerhard Berger przekonał rodzinę Bruna do pomocy w rozwijaniu jego kariery. Po pięciu wyścigach w Formule BMW i Formule Renault przeniósł się do Brytyjskiej Formuły 3 w 2005 roku. W ostatnich siedmiu wyścigach sezonu trzykrotnie stanął na podium, startując w barwach zespołu Räikkönen Robertson Racing.
Brał udział w wyścigach pomocniczych Formuły 3 podczas Grand Prix Australii 2006, wygrał trzy z czterech, które się odbyły. W sezonie 2006 startował w Formule 3 w barwach zespołu, którego właścicielami są Kimi Räikkönen i jego menedżerowie Steve i David Robertson. W klasyfikacji końcowej zajął trzecie miejsce. Następnie podpisał kontrakt z ekipą GP2 Arden International na występy w sezonie 2007.
12 maja 2007 roku Bruno Senna odniósł na torze w Barcelonie pierwsze w karierze zwycięstwo w GP2.
Formuła 1.
W roku 2008 dostał propozycję startów w sezonie 2009 w zespole Honda Racing F1, do podpisania umowy jednak nie doszło, gdyż Honda z powodów ogólnoświatowego kryzysu wycofała się z Formuły 1. Startował w wyścigach długodystansowych Le Mans w zespole ORECA.
W 2009 roku przed kwalifikacjami do Grand Prix Abu Zabi, Senna podpisał kontrakt początkowo z Campos Meta Team. Kiedy okazało się, że zespół popadł w problemy finansowe, przyszłość w Formule 1 Senny była niepewna. Ostatecznie 19 lutego 2010 zespół został kupiony przez José Ramóna Carabante, który przekształcił zespół w Hispania Racing F1 Team. Niespełna tydzień przed rozpoczęciem sezonu zespół zaprezentował bolid Hispania F110 oraz przedstawił drugiego kierowcę, którym został Karun Chandhok. Pierwsze kilometry Senna zaliczył w bolidzie HRT w pierwszym treningu do Grand Prix Bahrajnu. Zajął ostatnie miejsce z czasem gorszym od pierwszego kierowcy o ok. 8 sekund. W kwalifikacjach do Grand Prix Bahrajnu ustanowił dwudziesty trzeci czas przed partnerem z zespołu, który był ostatni z czasem gorszym o sekundę. Senna wystartował z alei serwisowej, wyścig zakończył na 17 okrążeniu przez awarię silnika. W Grand Prix Australii Senna uzyskał ponownie dwudziesty trzeci czas, zakończył wyścig na czwartym okrążeniu przez awarię układu hydraulicznego. Podczas kwalifikacji do Grand Prix Malezji trzeci raz z rzędu wystartował dwudziesty trzeci. Jego najwyższa pozycja startowa to osiemnaste miejsce, które uzyskał w Grand Prix Węgier. W Grand Prix Wielkiej Brytanii Senna został zastąpiony przez Sakona Yamamoto byłego kierowcę Spykera oraz Super Aguri. Szef zespołu stwierdził iż chciał zobaczyć jak sobie poradzi za kółkiem bolidu Japończyk, potwierdzając następnie że w wyścigu o Grand Prix Niemiec Senna będzie brał udział.
Sezon 2011 rozpoczął jako kierowcą testowy zespołu Lotus Renault GP. Podczas pierwszego treningu do Grand Prix Węgier zastąpił Nicka Heidfelda.
24 sierpnia 2011 ogłoszono, że Senna zastąpi Heidfielda podczas całego weekendu Grand Prix Belgii i Włoch. Podczas swojego drugiego startu w LRGP, a dwudziestego w F1, w GP Włoch, zajmując dziewiąte miejsce (po starcie z dziesiątego) wywalczył swoje pierwsze dwa punkty w karierze Formuły 1 i pojawił się na 18. pozycji w klasyfikacji generalnej. Podczas nocnego wyścigu na Marina Bay w Singapurze wystartował z 15. miejsca i utrzymał je do mety.
17 stycznia 2012 zespół Williams potwierdził podpisanie kontraktu z Senną na starty w sezonie 2012.
Senna jeździł w kasku bazującym na tym, w którym jeździł jego tragicznie zmarły wuj, Ayrton Senna. Różni on się użyciem koloru granatowego zamiast czarnego oraz falowanymi liniami, podczas gdy tamten miał je proste.
Po Formule 1.
Od 2013 roku Brazylijczyk startuje głównie w wyścigach długodystansowych, w FIA World Endurance Championship, American Le Mans Series oraz w 24-godzinnym wyścigu Le Mans. Poza tym Senna pojawiał się także w stawce Stock Car Brasil, Blancpain Endurance Series.
W sezonie 2014/2015 Brazylijczyk podpisał kontrakt z indyjską ekipą Mahindra Racing na starty w Formule E. W ciągu jedenastu wyścigów, w których wystartował, uzbierał łącznie 40 punktów. Został sklasyfikowany na dziesiątej pozycji w końcowej klasyfikacji kierowców.

</doc>
<doc id="484691" url="https://pl.wikipedia.org/wiki?curid=484691" title="RWD-22">
RWD-22

RWD-22 – polski trzymiejscowy wodnosamolot torpedowy. Opracowanie projektu wykonane zostało pod kierunkiem Leszka Dulęby i Andrzeja Anczutina w Doświadczalnych Warsztatach Lotniczych (DWL) w 1939 roku. Wybuch wojny przerwał prace nad projektem.
Historia.
Projekt RWD-22 powstał jako przyszły następcą samolotów R-XIII i R-VIII. Miał on zastąpić je w roli samolotu krótkiego rozpoznania oraz jako samolot torpedowy. Projekt tego samolotu opracowywano od października 1938 roku do stycznia roku 1939. Jednocześnie opracowano trzy różne projekty, różniące się wymiarami płatowca, masą własną, silnikami oraz uzbrojeniem, a zachowujące tę samą sylwetkę. Wersja I posiadała silniki Argus As-10C o mocy 177 kW (240 KM), II – Walter Minor 12-JMR o mocy 243 kW (330 KM), a III – G-1620bis Mors II (Wydra) o mocy 316 kW (430 KM) lub Wasp Junior SB o takiej samej mocy.

</doc>
<doc id="484692" url="https://pl.wikipedia.org/wiki?curid=484692" title="Windsor (dynastia)">
Windsor (dynastia)



</doc>
<doc id="484699" url="https://pl.wikipedia.org/wiki?curid=484699" title="Winnica (wzgórze)">
Winnica (wzgórze)

Winnica – dawne wzgórze znajdujące się w miejscowości Jodłowa, w województwie podkarpackim, w powiecie dębickim, w gminie Jodłowa o wysokości 329 m n.p.m.
Ze wzgórzem związane są miejscowe legendy. Swoją nazwę ma zawdzięczać znajdującym się na nim klasztorowi w którym wyrabiano wino mszalne. Inne legendy wspominają o istnieniu w tym miejscu świątyni pogańskiej czy też starego zamku, który przeklęty zapadł się pod ziemię, a w jego miejsce pozostało jedynie źródełko.

</doc>
<doc id="484709" url="https://pl.wikipedia.org/wiki?curid=484709" title="Narciarstwo alpejskie na Zimowych Igrzyskach Olimpijskich 1948">
Narciarstwo alpejskie na Zimowych Igrzyskach Olimpijskich 1948

Konkurencje narciarstwa alpejskiego podczas Zimowych Igrzysk Olimpijskich 1948 w szwajcarskim Sankt Moritz rozgrywane były od 2 do 5 lutego 1948 roku. Zjazd rozegrano na stokach Piz Nair, a slalom (zarówno otwarty, jak i do kombinacji) odbył się na stokach Piz Suvretta. Były to jednocześnie 10. Mistrzostwa świata w narciarstwie alpejskim.

</doc>
<doc id="484711" url="https://pl.wikipedia.org/wiki?curid=484711" title="Natanael (zespół muzyczny)">
Natanael (zespół muzyczny)

Natanael – polska grupa muzyczna powstała w 1991, grająca reggae.
Historia.
Natanael powstał w 1991 w Częstochowie. Początkowo zespół funkcjonował jako trio, założone przez Konrada (gitara, wokal) i Pawła (bas) Włodarzów uzupełnione przez Darka Literę (perkusja). Po pewnym czasie do zespołu zaczęli napływać kolejni muzycy. W większości byli to przedstawiciele częstochowskiej sceny reggae. W ten sposób przez skład grupy przewinęło się kilkanaście osób (część z nich do dzisiaj jest aktywna muzycznie i odnosi sukcesy na rodzimej scenie muzyki niezależnej). Przez dłuższy czas z zespołem związany był także Piotr "Fi" Hutny (ówczesny członek formacji częstochowskiej Taj Mahall), który zasilił brzmienie Natanaela dźwiękami trąbki. Z zespołem współdziałali także muzycy ówczesnej grupy Habakuk (Wojtek "Broda" Turbiarz oraz Jacek Karolewski – późniejszy gitarzysta i wokalista będzińskiej Transformacji). Pierwsze nagrania Natanael zarejestrował jesienią 1991 w studenckim radiu Klika w Częstochowie na kasecie demo zatytułowanej "On...", kiedy to na jednym jam session grupa spotkała się z zespołem Habakuk. To właśnie z tego okresu pochodzą takie nagrania jak "Kamień na kamieniu" czy "Nie daj się".
W 1993 do składu dołączył Bartek Wręczycki (instrumenty klawiszowe) Powiększenie składu oznaczało zmianę formuły muzycznej oraz warstwy brzmieniowej. Po latach intensywnej działalności, w trakcie której muzycy dali kilkadziesiąt koncertów w całej Polsce (jeden z nich, zagrany w Krakowie w 1993 na Reggae Christmas doczekał się nawet edycji na półoficjalnej kasecie, zatytułowanej "Westchnienie i dźwięk"), zespół ostatecznie zawiesił działalność (z powodu problemów ze składem i miejscem odbywania prób). Nieobecność na scenie trwała dość długo.
Reaktywacja nastąpiła jesienią 1999. Odrodzony i zmieniony zespół zmodyfikował także swe brzmienie. Rezygnacja z używanych wcześniej instrumentów klawiszowych (Bartek zasiadł za perkusją, zastępując tym samym Darka Literę) i dołączenie drugiego gitarzysty Kamila Ostrowskiego sprawiło, że "regularna muzyka" Natanaela została podbudowana brzmieniem rockowym. Od tego momentu sami muzycy definiują swoją twórczość jako rock-reggae.
Na przełomie sierpnia i września 2000 grupa zarejestrowała materiał demo pt. "Wir" w częstochowskim studio Radioaktywni (płyta była rozprowadzana przez zespół na koncertach). Jest to projekt koncepcyjny, skoncentrowany w dużej mierze na filozoficznej teorii wiru artystycznego.
Poszukiwania nowych rozwiązań zaowocowały w 2002 koncertową współpracą z Andrzejem "Harry" Łozowskim (instrumenty perkusyjne), znanym z projektów Tam Tam Hare i Tam Tam Project.
Na początku 2003 zespół opuścił Bartek Wręczycki. Nowym perkusistą został Michał Maciejowski, z którym Natanael podjął współpracę koncertową. W październiku 2003 skład grupy zasilił Darek Herman (instrumenty klawiszowe). W tym czasie zespół intensywnie pracował nad pierwszą oficjalną płytą. Długo zapowiadany album "To co lubię", w całości nagrany i wyprodukowany w Home Studio (Kłobuck), pojawił się na rynku 30 września 2004.
Na początku 2005 zespół został zaproszony przez Sławomira Pakosa i Piotra Banacha do wzięcia udziału w kompilacyjnym projekcie "Far Away From Jamaica", który w zamierzeniu miał stać się wizytówką polskiej sceny reggae w Europie. W lutym, ponownie w Home Studio, został zarejestrowany premierowy utwór "Black Jack". W nagraniach, po raz pierwszy z Natanaelem, wystąpiła Anna Ruttar (absolwentka Wydziału Wokalistyki Jazzowej katowickiej Akademii Muzycznej), na co dzień związana z zespołami Vibra Lux i Cztery Pokoje Projekt. Po wielu koncertach, w listopadzie 2005 zespół rozpoczął pracę nad drugą płytą.
W 2006, po toruńskim festiwalu Afryka, skład zespołu opuścił gitarzysta Kamil Ostrowski, perkusista Michał Maciejowski oraz Darek Herman. Ostatecznie podstawowy skład został zredukowany do dwóch osób, a projekt przeniesiony na Górny Śląsk. Tam też do zespołu dołączyli kolejni członkowie.
Koncerty.
Przez kilkanaście lat aktywności muzycznej zespół dał się poznać na wielu koncertach w całej Polsce. Do najważniejszych i największych można zaliczyć m.in.:

</doc>
<doc id="484714" url="https://pl.wikipedia.org/wiki?curid=484714" title="Grupa Zn*">
Grupa Zn*



</doc>
<doc id="484717" url="https://pl.wikipedia.org/wiki?curid=484717" title="Muncie (Indiana)">
Muncie (Indiana)

Muncie – miasto w Stanach Zjednoczonych, w stanie Indiana, położone nad rzeką White. Znajduje się tu Ball State University. Około 68 tys. mieszkańców.
W latach 20. i 30. XX wieku społeczność miasta była badana przez amerykańskich socjologów Roberta i Helen Lyndów. Ich prace (znane jako studia Middletown stały się jednym z klasycznych dzieł amerykańskiej socjologii.
W mieście rozwinął się przemysł maszynowy, elektroniczny oraz szklarski

</doc>
<doc id="484719" url="https://pl.wikipedia.org/wiki?curid=484719" title="Reprezentacja Tybetu w piłce nożnej mężczyzn">
Reprezentacja Tybetu w piłce nożnej mężczyzn

Reprezentacja Tybetu w piłce nożnej – drużyna piłkarska powiązana z emigracyjnym Centralnym Rządem Tybetańskim w Dharamsali w Indiach. Nie jest członkiem FIFA, ani AFC. Od 25 marca 2006 roku reprezentacja Tybetu w piłce nożnej jest członkiem NF-Board.
Celem reprezentacji Tybetu w piłce nożnej jest popularyzacja sportu, a w szczególności piłki nożnej, wśród Tybetańczyków. Tybetańska federacja dąży do tego, aby kadra Tybetu została uznana za oficjalną reprezentację, jednak aktualnie (2012 rok) nie została ona uznana i nie jest członkiem zarówno FIFA, jak i AFC.
Reprezentacja Tybetu w piłce nożnej powstała w 1999 roku. Pierwszy mecz rozegrała 30 czerwca 2001 roku w Kopenhadze, gdzie przegrała z reprezentacją Grenlandii 1:4. Strzelcem pierwszego gola dla reprezentacji Tybetu był Lobsang Norbu. Spotkanie sponsorowane było przez firmę Hummel International, a relację z jego przebiegu wyemitowały między innymi stacje CNN i BBC. Do organizacji meczu nie chciały dopuścić zarówno ambasada Chińskiej Republiki Ludowej w Kopenhadze, jak i FIFA.
Reprezentacja Tybetu nigdy nie brała udziału w rozgrywkach VIVA World Cup. Dwukrotnie wzięła za to udział w innych rozgrywkach dla reprezentacji niezrzeszonych w Międzynarodowej Federacji Piłkarskiej. W maju 2006 roku wystartowała w FIFI Wild Cup, gdzie w fazie grupowej przegrała 0:7 z FC St. Pauli oraz 0:5 z reprezentacją Gibraltaru i zajęła w grupie A ostatnią pozycję, nie kwalifikując się do dalszej fazy. W listopadzie tego samego roku wzięła udział w rozgrywkach ELF Cup, gdzie w fazie grupowej przegrała wszystkie 3 mecze: 0:3 z reprezentacją Tadżykistanu, 0:1 z reprezentacją Krymu i 0:10 z reprezentacją Cypru Północnego i nie zakwalifikowała się do dalszej fazy rozgrywek.

</doc>
<doc id="484724" url="https://pl.wikipedia.org/wiki?curid=484724" title="Blues piedmoncki">
Blues piedmoncki

Blues piedmoncki (ang. Piedmont Blues) – regionalny gatunek bluesa rozwijający się na wschodnim wybrzeżu Stanów Zjednoczonych od Richmond do Atlanty w stanach Maryland, Delaware, Wirginia, Pensylwania i Floryda szczególnie jednak w regionie Piedmontu. 
Blues piedmoncki, podobnie do innych wczesnych gatunków bluesa, charakteryzuje metoda palcowania na gitarze, przy użyciu kciuka do grania na strunach basowych, oraz pozostałych palców do grania melodii na strunach wiolinowych- fingerstyle. Charakterystyczna jednak dla granego tą techniką bluesa piedmonckiego, jest wyraźnie zaznaczana synkopa. Na rozwój tego gatunku w większym stopniu niż na inne regionalne gatunki bluesa wpływ miała muzyka białych wykonawców reprezentujących inne style muzyczne. Muzyków bluesa piedmonckiego charakteryzowała duża sprawność i wysokie umiejętności techniczne. Do akompaniamentu wykorzystywane były instrumenty takie jak: banjo, dwunastostrunowa gitara, pianino i harmonijka. 
Do najważniejszych muzyków bluesowych Piedmontu należą: 

</doc>
<doc id="484726" url="https://pl.wikipedia.org/wiki?curid=484726" title="Dziki Bill Hickok">
Dziki Bill Hickok

Dziki Bill Hickok, właściwie James Butler Hickok (ur. 27 maja 1837 w Homer, obecnie Troy Grove w stanie Illinois; zm. 2 sierpnia 1876 w Deadwood na Terytorium Dakoty, obecnie w stanie Dakota Południowa) – rewolwerowiec, „stróż prawa i porządku”, uważany za bohatera narodowego Stanów Zjednoczonych, znany ze swoich umiejętności strzeleckich, bohater wielu mitów i legend. Twierdził, że zabił ponad 100 osób – w rzeczywistości było ich około dziesięciu.
Hickok przybył na Dziki Zachód z rodzimego stanu Illinois do Terytorium Kansas jako woźnica dyliżansów. Zmienił jednak profesję, stając się egzekutorem prawa na pogranicznych obszarach nowych stanów Kansas i Nebraska. W czasie wojny secesyjnej walczył po stronie Unii przeciwko Konfederacji, a po jej zakończeniu zyskał sławę jako zwiadowca, szeryf, strzelec wyborowy i zawodowy hazardzista. Był zamieszany w kilka głośnych pojedynków. Obawiał się strzału w plecy, dlatego też w lokalach, które odwiedzał, zawsze starał się usiąść tak, by za jego plecami znajdowała się ściana. W dniu, kiedy zginął, nie mógł takiego miejsca zająć.
Życiorys.
Młodość.
Hickok urodził się 27 maja 1837 w miasteczku Homer w stanie Illinois (później nazwę zmieniono na Troy Grove), w hrabstwie LaSalle. Miejsce, w którym przyszedł na świat, jest jednym z zabytków pod opieką Agencji Ochrony Zabytków Stanu Illinois. Nosi ono nazwę „Stanowy Pomnik Dzikiego Billa Hickoka”. Od 29 sierpnia 1930 znajduje się tam ciosany obelisk z surowego marmuru.
Hickok wychował się na wsi, a jego domostwo stanowiło przystanek na umownym szlaku, zwanym Underground Railroad, będącym siecią dróg, którymi przerzucano z południa na północ zbiegłych niewolników. Uczył się wtedy strzelać, by w razie potrzeby bronić domu przed przeciwnikami abolicjonizmu. Już jako dziecko był uznanym strzelcem.
W 1855 Hickok, wówczas 18-latek, pobił się z rówieśnikiem, Charlesem Hudsonem, i w czasie bójki obaj wpadli do kanału. Hickok, w przekonaniu, że zabił Hudsona, uciekł z domu i zaciągnął się do prywatnej armii generała Jima Lane’a, gdzie spotkał 12-letniego zwiadowcę Williama Cody’ego, znanego później jako „Buffalo Bill”.
Na Terytorium Kansas.
W 1856 Hickok przeniósł się do Terytorium Kansas z zamiarem uprawiania roli. Dwa lata później, jako dziki osadnik na ziemiach Indian plemiona Shawnee, zgłosił do odpowiedniego urzędu 160-akrową (65 ha) działkę w hrabstwie Johnson. Jako jeden z sześciu osadników stracił ją w 1859 na rzecz Indianina z plemienia Huronów ("Wyandot"), Samuela McCullocha, na mocy traktatu Stanów Zjednoczonych z 1842 z Huronami, umożliwiającego niektórym wpływowym członkom tego plemienia objęcie 640-akrowych działek na „terytorium indiańskim” na zachód od rzeki Missisipi. 22 marca 1858, w wieku niespełna 21 lat, Hickok został wybrany na jednego z czterech pierwszych konstabli nowo utworzonej w okolicy wsi Monticello.
Pozbawiony ziemi, zatrudnił się jako woźnica w firmie przewozowej „Russell, Waddell &amp; Majors”. Rok później odesłano go do położonej w Nebrasce Rock Creek Station, którą jego firma odkupiła właśnie od Davida McCanlesa, by w czasie rekonwalescencji pracował jako stajenny.
12 lipca 1861 Hickok był obecny przy strzelaninie, która miała miejsce, gdy McCanles, jego 12-letni syn i dwaj pracownicy przybyli do stacji Rock Creek, domagając się jej zwrotu. Z wnętrza stacji, w której znajdował się Hickok oraz kierownik stacji Horace Wellman z żoną Jane, padł strzał, w wyniku którego zginął McCanles. Następnie uśmiercono jego dorosłych towarzyszy: jednego strzałem ze strzelby, drugiego motyką. W następstwie tych zdarzeń Hickok, Horace Wellman i nieobecny przy zajściu pracownik J.W. Brink zostali pozwani przez rodzinę McCanlesów i stanęli przed sędzią pokoju T.M. Coulterem, który uniewinnił oskarżonych. Ten głośny epizod znany jest jako „Masakra McCanlesów”. Niezależnie od tego, czy Hickok rzeczywiście kogoś wtedy zabił, jest mu to przypisywane, a przerysowana opowieść o jego rzekomym heroicznym odparciu ataku przeważających sił, która ukazała się w czasopiśmie „Harper’s”, jest początkiem jego legendy.
Rola w wojnie secesyjnej.
12 kwietnia 1861 wybuchła wojna secesyjna. Hickok wstąpił do armii Unii na początku sierpnia 1861. Służył na zachodzie, głównie w stanach Kansas i Missouri. 10 sierpnia 1861 uczestniczył w przegranej bitwie nad Wilson’s Creek blisko Springield, kiedy to stracił życie dowodzący oddziałem 5500 żołnierzy generał Unii Nathaniel Lyon. Sam Hickok, będąc pod ostrzałem wojsk Konfederacji, został niemal trafiony pociskiem artyleryjskim.
Podczas wojny Hickok służył kolejno jako woźnica, policjant federalny i zwiadowca. Jego reputacja doświadczonego zwiadowcy utrwaliła się podczas służby na kresach przeciwko Indianom Dakota. Generał brygady John B. Sanborn, który mianował Hickoka wpierw policjantem, a następnie zwiadowcą, wspominał go po 20 latach następująco:
W czasie wojny secesyjnej Hickok służył z innymi zwiadowcami: „Buffalo Billem” Codym, Robertem Denbowem i Davidem L. Paynem. Między mężczyznami zawiązała się przyjaźń, która miała trwać wiele lat.
Po wojnie.
Po wojnie Hickok nadal pracował dla armii jako zwiadowca, przez jakiś czas był też zatrudniony przez władze federalne jako egzekutor prawa.
We wrześniu 1865 kandydował na szeryfa Springfield, ale przegrał z Charlesem C. Mossem. Kilka miesięcy później pracował jako detektyw w Forcie Riley w Kansas, dokąd sprowadził go jego były naczelnik wojskowy, kwatermistrz R.B. Owen. Do 1867 praca Hickoka polegała na wypadach w teren z Fortu Riley, przede wszystkim w celu ścigania złodziei mułów. Następnie od maja do sierpnia służył jako zwiadowca 7. pułku kawalerii Armii Stanów Zjednoczonych, po czym został zatrudniony przez władze federalne jako egzekutor prawa. Obowiązki te pełnił z przerwami do 1870. W lipcu 1867 kandydował na szeryfa nowo utworzonego kansaskiego miasta Ellsworth, lecz wycofał się przed zakończeniem głosowania. W listopadzie kandydował raz jeszcze, tym razem na szeryfa całego hrabstwa Ellsworth. W sumie uzyskał 155 głosów w granicach miasta, więcej niż ktokolwiek inny, przegrał jednak z byłym wojskowym E.W. Kingsburym na skutek braku poparcia poza miastem. W sierpniu 1869 radni hrabstwa Ellis specjalnie zorganizowali wybory w mieście Hays. Na tymczasowego szeryfa Hickok został wybrany 23 sierpnia 1869, a 2 listopada 1869 – na stałego. Później był szeryfem w mieście Abilene, stanowiącym największe w Kansas centrum spędu bydła. Radni tego miasta zatrudnili go w tym charakterze w 1871, od 15 kwietnia do 13 grudnia. To w tym okresie Dziki Bill miał wnieść największy wkład w utrzymanie prawa i porządku.
Potem Hickok został zawodowym hazardzistą.
Sławę przyniosły mu dwa wywiady z 1867. Pierwszy – udzielony pułkownikowi George’owi W. Nicholsowi, przeredagowany przez Nicholsa lub redakcję tak, że stanowił ilustrowany drzeworytami felieton, ukazał się pod tytułem "Wild Bill" jako "cover story" lutowego numeru „Harper’s New Monthly Magazine”. Drugiego udzielił młodemu walijskiemu reporterowi „Weekly Missouri Democrat”, Henry’emu Mortonowi Stanleyowi, późniejszemu badaczowi Afryki. Wywiad ze Stanleyem opublikowano 16 kwietnia 1867. Stanley napisał:
W roli aktora.
Pod koniec sierpnia 1872 Hickok po raz pierwszy udał się na Wschód, do kanadyjskiego Niagara Falls, gdyż pułkownik Sidney Barrett namówił go do wzięcia udziału w sztuce teatralnej własnej produkcji pt. "Grand Buffalo Hunt". Wystawiono ją na specjalnej, położonej w parku scenie dla 50 tys. widzów. Hickok wystąpił jako narrator i konferansjer. Przedstawienie to nie przyniosło oczekiwanego dochodu, pomimo że obecność Dzikiego Billa we własnej osobie przyciągnęła liczną publiczność. Z tego powodu Hickok zdecydował się powrócić na obrzeża Zachodu i zamieszkał w Springfield w stanie Missouri. Zaniechał dalszego udziału w przedstawieniach do czasu występów w miastach Wschodu wraz z Cody's Combination; miały one miejsce w sezonie teatralnym 1873-74, a przekonał go do nich namową i ofertą sowitej zapłaty „Buffalo Bill” Cody.
Podczas tournée z Cody's Combination Hickok zdał sobie sprawę, być może po raz pierwszy, że stanowi żywą legendę. Nie przypadło mu to do gustu, w szczególności za sprawą związanych z tym stanem rzeczy parodii, zafałszowań i zwykłych wygłupów na scenie. Czuł się skrępowany w czasie występów; 12 marca 1874 w Rochester porzucił więc aktorstwo i udał się na Zachód, mimo że Cody i Texas Jack Omohundro starali się go powstrzymać. Na pożegnanie Hickock otrzymał po 500 dolarów od każdego z nich oraz parę rewolwerów Smith &amp; Wesson modelu American, kaliber 44.
Buffalo Bill wspominał niekończące się kłopoty z Dzikim Billem jako aktorem:
W roli rewolwerowca, ponownie zwiadowcy i szeryfa.
W sposób nietypowy dla Hickoka, który prawie zawsze uśmiercał przeciwników w trakcie pełnienia obowiązków służbowych, jego pierwszy pojedynek jako rewolwerowca dotyczył prywatnego zatargu z osobnikiem, z którym się wcześniej przyjaźnił; był to były żołnierz armii konfederackiej, Davis K. Tutt; Hickok spotkał go na początku 1865 w missourskim Springfield. Po pewnym czasie doszło między nimi do kłótni, gdy Tutt upokorzył publicznie Hickoka, zagarniając ze stołu karcianego jego pamiątkowy zegarek jako zastaw za rzekomo niespłacony dług w wysokości 35 dolarów, który Hickok miał zaciągnąć, kupując od niego konia. Hickok oznajmił wtedy, że winien jest Tuttowi jedynie 25 dolarów, na co posiada dowód na piśmie. Ostrzegł Tutta, że zastrzeli go, jeśli ten będzie się pokazywać publicznie z jego zegarkiem. Tutt, którego wzburzyła ta wypowiedź, następnego dnia (21 lipca 1865) ostentacyjnie spacerował z wywieszonym zegarkiem po głównym placu miasta. Hickok wyszedł mu wtedy naprzeciw i stanąwszy w odległości 75 stóp (ok. 23 m) od niego, ostrzegł go ponownie. Według świadków to Tutt jako pierwszy wyciągnął rewolwer. Obaj przeciwnicy oddali strzał niemal jednocześnie. Tutt strzelił niecelnie, natomiast szybki i celny strzał Hickoka uśmiercił przeciwnika, ustawionego bokiem do niego – przyczyną śmierci było rozerwanie tętnic w piersi Tutta i utrata krwi. Kula Hickoka przeszyła jego tors, wyrządzając przy tym większe szkody, niż gdyby Tutt zachował postawę bez uniku i przestrzelina byłaby krótsza.
Był to klasyczny pojedynek rewolwerowy, w którym dwaj rewolwerowcy ustawiają się nieruchomo na pustym placu w dużej odległości i strzelają do siebie jednocześnie. Dopiero późniejsze relacje o charakterze fabularnym, przede wszystkim filmowe westerny, stworzyły obraz tego rodzaju pojedynków jako typowy dla „Dzikiego Zachodu”, jednak spośród znanych rewolwerowców tylko Dziki Bill rzeczywiście uczestniczył w pojedynku. Hickok został uniewinniony przez sąd z ławą przysięgłych. Według Williama Elseya Connelleya, autora książki z 1933 o Hickoku, komentatorzy byli zgodni, że jak na czasy i kodeks obyczajów obowiązujący na Dzikim Zachodzie, Hickok zachował się z umiarem, dając Tuttowi szereg możliwości wycofania się z konfliktu. Jednak dzisiejszy biograf Hickoka, Joseph G. Rosa, wskazuje na niedawno ujawnione dokumenty, po części potwierdzające tradycyjny opis pojedynku, reakcję w Springfield i tło samego zatargu, po części zaś zaprzeczające tym doniesieniom.
W tym czasie prowadzone były walki z Indianami Dakota, więc Hickok ponownie wystąpił w roli zwiadowcy, służąc tym razem u boku George’a A. Custera i jego 7. pułku kawalerii. Custer uważał Dzikiego Billa za „wybitnego zwiadowcę”, wówczas „najsłynniejszego na Prerii”.
W 1869, jako szeryf miasta Hays, już w pierwszym miesiącu zabił tam dwóch ludzi w walkach na rewolwery. Jednym był „groźny morderca z Missouri”, niejaki Bill Mulvey, który pierwszy rozpoczął strzelaninę, publicznie zobowiązując się zabić szeryfa Hickoka. Naoczny świadek Miguel Otero wspominał, że Hickok popatrzył jakby poza plecy Mulveya i krzyknął: „Nie strzelajcie mu w plecy, on jest pijany!”, czym tak rozproszył uwagę swojego konnego przeciwnika, składającego się do strzału ze strzelbą w ręku, że tamten nie potrafił się skutecznie obronić. Drugim był kowboj Samuel Strawhun, który wyciągnął na Hickoka rewolwer, gdy ten wkroczył do saloonu, gdzie pijany Strawhun siał zamęt.
17 lipca 1870, również w Hays, Hickok brał udział w walce na rewolwery z dwoma rozpasanymi żołnierzami 7. pułku kawalerii, raniąc obydwu, w tym jednego śmiertelnie. Nie udało mu się uzyskać reelekcji, ale 15 kwietnia 1871 został szeryfem kansaskiego miasta Abilene, obejmując stanowisko Toma „Bear River” Smitha, który został zabity 2 listopada 1870.
5 października 1871 w Abilene Hickok jako szeryf wdał się w spór z Philem Coe’em, hazardzistą z Teksasu i właścicielem saloonu, co w konsekwencji doprowadziło do strzelaniny. Coe był partnerem biznesowym rewolwerowca Bena Thompsona, z którym wspólnie prowadził „Bulls Head Saloon”. Hickok starał się uspokoić tłum ponad 50 pijanych i uzbrojonych przyjezdnych Teksańczyków, świętujących zakończenie sezonowego spędu bydła. Teksańczycy, zmora miasta w czasie spędu, byli niechętni Hickokowi nie tylko jako przedstawicielowi prawa, lecz także jako „jankesowi”, który walczył po „złej” stronie podczas wojny secesyjnej. Jako szeryf, Hickok, jego zastrzelony poprzednik i wszyscy poprzedni szeryfowie Abilene byli zatrudniani właśnie do utrzymywania Teksańczyków w ryzach. W tej sytuacji, już i tak niebezpiecznej dla szeryfa, Coe oddał dwa strzały. Wtedy Hickok postanowił go aresztować za strzelanie w granicach miasta. Coe, z rewolwerem w dłoni, wyjaśnił, że strzelał do bezdomnego psa, nagle wyciągnął drugi rewolwer i oddał dwa strzały w stronę Hickoka, przedziurawiając płaszcz szeryfa i trafiając w podłogę między jego nogami. Hickok w mgnieniu oka wyciągnął oba swoje rewolwery i strzelił Coe’owi dwukrotnie w brzuch (Coe zmarł 3 dni później).
W tej samej chwili pojawił się na linii wymiany strzałów między nimi tymczasowy policjant, Mike Williams, wymachujący rewolwerem. Williams był bliskim przyjacielem Hickoka i przyjezdnym barmanem z Kansas City. Dorabiał lokalnie jako ochraniacz Novelty Theatre w Abilene. Miał wyjechać z miasta tego samego wieczoru i powrócić do żony w Kansas City. Hickok instynktownie strzelił, zabijając go na miejscu. Policjanci nie nosili wtedy mundurów, ubierali się jak każdy inny obywatel. Hickok słynął z szybkiego refleksu, jednak nie sprostał zadaniu. Ta tragedia prześladowała go do końca życia. Był to jego ostatni pojedynek. Podobno Hickok płakał, kładąc ciało swojego przyjaciela na stole biliardowym. Zapłacił za pogrzeb i pojechał do jego żony, aby jej opowiedzieć, co się stało.
Miesiąc później Hickok zapobiegł wendecie piątki Teksańczyków, przechwytując ich w Topeka. Gdy pociąg przybył na stację, Hickok czekał z obu rewolwerami w rękach, zmuszając ich do pozostania w wagonie i odjechania bez wysiadki. Prasa miejscowa pochwaliła tę akcję i oceniła pozytywnie jego sposób utrzymywania prawa i porządku w Abilene. Jednak 13 grudnia 1871 Hickok i jego zastępcy stracili stanowiska za postanowieniem rady miasta Abilene. Sezonowy spęd bydła był zakończony, następnego wtedy nie planowano, co oznaczało koniec zapotrzebowania na drogiego szeryfa-rewolwerowca. Z drugiej strony niemiecki naukowiec Rainer Eisfeld uważa, że Hickok został zwolniony bez słowa podziękowania ze strony radnych i przytacza cytat Stuarta Henry’ego, brata burmistrza, krytykujący „morderczy” styl szeryfowania w wykonaniu Hickoka. Abilene podobno zatrudniło następnego lata innego szeryfa, aczkolwiek północny terminus spędu teksańskiego bydła już w sezonie 1872 przeniósł się do Ellsworth. Kilkanaście lat później, po nastaniu w międzyczasie dekady świetności dla Dodge City jako nowej „stolicy kowbojów”, parlament stanowy Kansas zabronił wstępu na całym swoim terytorium teksańskim stadom z powodu przywleczenia pasożyta bydlęcego, kładąc tym samym kres erze kowbojów w Kansas, na rzecz intensywnej uprawy pszenicy, królującej tam do dziś.
Małżeństwo.
Po długim okresie sprawowania funkcji szeryfa, utrzymywania się z hazardu, po próbach aktorskich i karierze zwiadowcy, u Hickoka pojawiły się problemy zdrowotne. W 1876 lekarz, Dr. Joshua Thorne z Kansas City, Missouri, stwierdził u Hickoka jaskrę. Obecne opinie lekarskie zgodnie stawiają inną diagnozę: przypadek ówcześnie nagminnej jaglicy. Pogorszenie wzroku zmusiło Hickoka do wycofania się z zarobkowego udziału w pokazach strzeleckich.
Być może, aby ratować się przed niedostatkiem, 5 marca 1876 w Cheyenne Hickok ożenił się z Agnes Thatcher Lake, 50-letnią wdową po właścicielu cyrku. Biograf Joseph G. Rosa nie znalazł żadnej jednoznacznej przyczyny jego decyzji o ślubie. Para poznała się 5 lat wcześniej i podobno Agnes zakochała się w Hickoku. On z kolei prowadził z nią korespondencję przez te wszystkie lata. Para odbyła podróż poślubną do Saint Louis i rodzinnego miasta Agnes – Cincinnati.
Hickok wkrótce pozostawił swą nową żonę w Cheyenne, choć nie zerwał z nią kontaktów, pisując listy. Teksty dwóch listów są znane, ale wiadomo, że było ich więcej. Ruszył szukać szczęścia na złotonośnych obszarach Black Hills, położonych w dzisiejszym stanie Dakota Południowa. Podróż z Cheyenne do Deadwood w sercu Black Hills odbył jako pasażer konwoju wozów, co zajęło dwa tygodnie, które wspomina jeden z jego towarzyszy podróży, White Eye Anderson, opisującego także ich życie na miejscu.
Śmierć.
2 sierpnia 1876 w Deadwood (Terytorium Dakoty) Dziki Bill Hickok zginął od jednej kuli, która została wystrzelona z bliska przez Jacka McCalla w trakcie gry w pokera w saloonie "„Nuttall &amp; Mann’s No. 10”".
Historyk Joseph G. Rosa tak opisał szczegóły zabójstwa Hickoka i relacje świadków: 
Istnieją relacje o dwóch strzałach oddanych przez McCalla. Joseph G. Rosa pisze jednak wyraźnie o tylko jednym strzale: 
Powszechnie wiadomo było, że Hickok nigdy nie usiadł do gry, jeśli nie miał ściany za swymi plecami. Wychodząca w Deadwood gazeta "Black Hills Pioneer" 10 sierpnia 1876 podała: "„Z bliżej nieznanych powodów nie siedział tyłem do ściany. Było to od lat jego niewzruszoną zasadą, w swej karierze bowiem dorobił się długiej listy wrogów, którzy byli gotowi zastrzelić go przy pierwszej okazji”". W tym jednak wypadku Hickokowi odmówił ustąpienia miejsca pod ścianą inny gracz, więc Hickok musiał zająć miejsce na krześle stojącym tyłem do drzwi i baru.
Losy zabójcy.
McCall zbiegł z saloonu, kierując swój rewolwer w stronę każdego, kto próbował się doń zbliżyć. Próbował wskoczyć na konia, ale siodło spadło (właściciel konia poluźnił popręg z powodu gorąca). Pobiegł więc do pobliskiego sklepu, gdzie został aresztowany i umieszczony pod strażą w oczekiwaniu na proces.
Przed sądem doraźnym w Deadwood (złożonym naprędce z miejscowych górników i przedsiębiorców) McCall tłumaczył się, iż była to zemsta, bo Hickok zabił wcześniej jego brata. Został wobec powyższego uniewinniony. Znacznie później okazało się, że McCall nie miał w ogóle brata. Dokładne powody zabójstwa nigdy nie zostały do końca wyjaśnione, aczkolwiek od początku podejrzewano, że McCall działał na czyjeś zlecenie.
Terytorium Dakoty, przynajmniej tę jego część, gdzie leżą Black Hills i Deadwood, Stany Zjednoczone przekazały formalnie plemieniu Dakotów traktatem z 1868, wobec czego jakiekolwiek przeprowadzane przewody sądowe tam uznano za nielegalne.
Uwolniony McCall wyniósł się z Black Hills do Laramie, po tym gdy inny rewolwerowiec, California Joe (Moses E. Milner), zasugerował mu, iż być może „miejscowe powietrze mu nie sprzyja”. Pułkownik George May, zbulwersowany werdyktem uniewinniającym zabójcę, podążył w jego ślady do Laramie. Tam usłyszał publiczne przechwałki McCalla o tym, że udało mu się bezkarnie zabić w otwartym pojedynku Hickoka. May uzyskał nakaz i 29 sierpnia 1876 zastępca szeryfa w służbie U.S. Marshal, Saint Andre Durand Balcombe, aresztował McCalla. Po procedurze wstępnej McCall został przeniesiony do Yankton jako oskarżony o morderstwo. Jednak nie dane było Mayowi doprowadzenie sprawy do końca, zachorował bowiem nagle i zmarł pod koniec listopada.
Ponowny, tym razem uznany sąd nad McCallem rozpoczął się w Yankton 1 grudnia 1876 i zakończył wieczorem 6 grudnia. Obecny był brat Hickoka, Lorenzo Butler Hickok. Pozwolono mu na wizytę w celi więziennej McCalla, gdzie dowiedział się z ust winnego, że McCallowi zapłacono za zamordowanie jego brata. Wielu świadków zeznawało za i przeciw. Ostatecznie dowody uznano jednak za niezbite i McCall został skazany na śmierć 3 stycznia 1877. Następnie wielokrotnie próbowano wyrok zawiesić czy zredukować, czemu ostro sprzeciwiał się prokurator William Pound:
Wyrok na McCallu za morderstwo Dzikiego Billa Hickoka potwierdzono i wykonano przez powieszenie w Yankton 1 marca 1877. Była to pierwsza egzekucja po wyroku prawnym, zapadłym na Terytorium Dakoty.
Pogrzeb i perypetie pośmiertne.
Charlie Utter, przyjaciel i towarzysz Hickoka, zabrał jego ciało z kostnicy i zamieścił w miejscowej gazecie następujące ogłoszenie: 
Niemal całe miasto brało udział w uroczystości, a na grobie Hickoka umieszczono drewnianą tabliczkę z napisem:
Dziki Bill Hickok został pochowany na cmentarzu Ingelside w Deadwood, pierwszym miejscu pochówków w tej osadzie. Mały cmentarz został zapełniony, a że leżał na południe od centrum, na terenie, który można było wykorzystać pod budowę domów dla nowych przybyszów, wszystkie ciała zostały w latach 1879-1880 ekshumowane i przeniesione na leżący na szczycie pobliskiego wzgórza cmentarz Mt. Moriah. Dzięki staraniom i całkowitemu pokryciu kosztów przez Charliego Uttera, Hickok był jednym z pierwszych pochowanych na nowym miejscu, pod nowym, marmurowym nagrobkiem.
Hickok leży obecnie w liczącej 3 m2 kwaterze na cmentarzu Mt. Moriah. Kwatera otoczona jest żelaznym płotem zbudowanym w 1904, a obok zwykle powiewa amerykańska flaga. Nad grobem wznoszono już szereg pomników, niszczonych przez łowców pamiątek. Ostatni, realistyczne popiersie w brązie, odzwierciedla oryginalny kamienny pomnik dłuta Riordana. Postawiono go 2 sierpnia 2002 w rocznicę śmierci Dzikiego Billa.
Zgodnie z jej ostatnim życzeniem, w kwaterze obok Dzikiego Billa pochowana została Martha Jane Cannary, bardziej znana jako rewolwerowiec Calamity Jane, zmarła 1 sierpnia 1903. Potato Creek Johnny (John Perrett), lokalna miniaturowa sława z przełomu XIX i XX wieku (Johnny miał zaledwie 4 stopy 3 cale wzrostu, 129,5 cm), spoczywa zaraz obok.
Mity i legendy.
Ręka umarlaka.
W chwili śmierci Hickok rzekomo trzymał w dłoni parę asów i parę ósemek, wszystkie czarne, i waleta lub damę karo (czerwoną). Od tego czasu taki układ kart nazywany jest „ręką umarlaka”.
Mimo wielu prób nie udało się dojść do tego, jakie karty faktycznie Dziki Bill trzymał w ręku w chwili śmierci. Znacznie później powstała legenda o „ręce umarlaka” składającej się z pary czarnych (pik i trefl) asów i pary czarnych (pik i trefl) ósemek. Piąta karta (co do której nie ma zgodności) miała być waletem lub damą karo. W każdym wypadku – o ile działo się to przed wymianą – posiadacz takiego układu ma szanse na otrzymanie przy wymianie trzeciego asa lub trzeciej ósemki, co z dwóch par tworzyłoby wysoko notowanego fula. Jeśli natomiast było już po wymianie, zestaw nie miał większej wartości.
Przesądy związane z „ręką umarlaka” wywołała plotka, która pojawiła się po śmierci Hickoka, jakoby miał kilkakrotnie napomykać, że Deadwood to jego ostatni przystanek. W ostatnim liście do swojej nowej żony, z 1 sierpnia 1876, jedynym zachowanym z jego pobytu w Deadwood, Hickok napisał: 
Walka z niedźwiedzicą.
Jeszcze przed karierą rewolwerowca, Hickok miał zostać poważnie poranionym przez niedźwiedzicę z młodymi, na którą miał się natknąć, gdy prowadził powóz. Według relacji prasowej zeskoczył wtedy z powozu i zbliżył się do zwierzęcia, starając się je przegonić, ono jednak nie ustąpiło. Miał zabić je nożem, po bezskutecznym wyczerpaniu amunicji w rewolwerze. Według biografa Josepha G. Rosy opis tej walki jest typową dla tamtych czasów fikcją prasową o bohaterskich pojedynkach malowniczych postaci Dzikiego Zachodu z dzikimi zwierzętami (np. zmagania zwiadowcy Kit Carsona z dzikim niedźwiedziem grizzly czy przyjaciela Hickoka, California Joe, z pumą). Legendy te były traktowane przez prawdziwych „kresowców” jako swojego rodzaju żart.
Masakra McCanlesów.
Mit, że nikt z „gangu McCanlesa” nie był uzbrojony, został obalony. McCanles był pierwszym człowiekiem, którego Hickok rzekomo zabił, ale kto z wnętrza domu oddał strzał, który uśmiercił McCanlesa: Hickok czy Wellman, pozostaje nierozstrzygnięte do dziś.
Mit Dzikiego Billa z "Harper’s New Monthly Magazine".
W 1867 w lutowym numerze "Harper’s New Monthly Magazine" ukazał się felieton „Wild Bill”, napisany przez pułkownika George’a W. Nicholsa, na podstawie wywiadu udzielonego mu przez Hickoka, zdobiony drzeworytami, wykonanymi przez artystów, którzy Hickoka nigdy nie widzieli (przedruk dostępny w biografii naukowej Hickoka, autorstwa J. G. Rosy). Wynikało z niego, że Hickok własnoręcznie zabił ponad stu ludzi oraz dokonał wielu bohaterskich czynów. Artykuł natychmiast wzbudził kontrowersje w środowisku Hickoka, jako napisany na podstawie niepewnych trzecich źródeł, przesadzony i częściowo zmyślony przez autora lub redakcję. Publikacja ta została po części przedrukowana przez wiele gazet w całym kraju i spopularyzowała postać Hickoka, jednocześnie jednak przyczyniła się prawdopodobnie do porażki Hickoka w wyborach na szeryfa Springfield tamtego roku, a może nawet do jego przedwczesnej śmierci.
Wspomnienia bandyty Hardina.
Bandyta John Wesley Hardin pragnął się zaprzyjaźnić z Hickokiem, kiedy to obaj byli w Abilene w 1871. Hardin miał wtedy już z 7 morderstw na swoim koncie. W swoich wspomnieniach (napisanych w więzieniu i wydanych pośmiertnie w 1895, 19 lat po śmierci Hickoka) Hardin twierdził, że udało mu się rozbroić Hickoka przez użycie triku zwanego „Road agent's spin” („border roll”) podczas próby aresztowania go za posiadanie broni w saloonie, i że Hickok miał go wtedy pod lufami dwóch rewolwerów. Historyjka ta uważana jest powszechnie za zmyśloną lub co najmniej wyolbrzymioną, ponieważ Hardin ujawnił ją wtedy, gdy Hickok nie mógł już odpowiedzieć, a sam Hardin był i jest uważany za samochwałę, kłamcę i psychopatę; na przemian idealizował Hickoka lub utożsamiał się z nim. W liście do żony z 24 czerwca 1888, napisanym z więzienia stanowego w teksańskim Huntsville, Hardin nie wspomina nic podobnego. Natomiast deklaruje, że „odważniejszy człowiek niż Hickok oddechu jeszcze nie tchnął”.
Hickok a zabijanie.
Dziki Bill Hickok osobiście uważał przemoc za ostatnią deskę ratunku. Powiedział w 1873: "„nigdy w moim życiu nie obraziłem ani mężczyzny, ani kobiety”", a po latach wyznał kobiecie w Cheyenne: "„To prawda, zabiłem ludzi, ale zawsze kiedy było to absolutnie konieczne w obronie własnej lub w ramach spełniania oficjalnych obowiązków. Nigdy w życiu nie wykorzystałem niecnego podstępu, aby pokonać wroga. Lecz zrozum, także nigdy nie zezwoliłem innemu na to, aby mnie uchwycił na celowniku (miał na swojej łasce).”". Charles Gross, księgowy Joego McCoya, znający Hickoka dobrze z Abilene, wspominał, że Dziki Bill sam nigdy nie używał słowa „zabiłem”, gdy poruszał temat swoich pojedynków rewolwerowca. Raczej mawiał o „strzelaniu” do różnych osobników, dodając przy tym: "„Charlie, mam nadzieję, że nigdy nie będziesz musiał strzelić do kogoś, lecz jeżeli zajdzie ku temu potrzeba, strzel mu w brzuch, blisko pępka, być może go nie uśmiercisz, lecz postrzelony dozna szoku, który sparaliżuje jego mózg i ramię do tego stopnia, że będzie po walce.”"
Cywilizowanie Dzikiego Zachodu.
Pracujący na Dzikim Zachodzie stróże prawa i porządku rzadko podejmowali zagrażające ich życiu ryzyko wyłącznie w ramach obowiązków służbowych. Wielu z nich żyło na marginesie moralno-społecznym, nawet jak na tamte czasy. Ludzie tacy, jak Dziki Bill Hickok czy Wyatt Earp, byli jedynie półprofesjonalistami. W zawodzie szeryfa czy policjanta pracowali tylko dorywczo. Jak inni wokół nich, dorabiali jako hazardziści lub prowadząc saloon czy inną prywatną działalność gospodarczą. Działalność taka, raczej nie do pomyślenia współcześnie, kontrastuje wyraźnie z kompletnym oddaniem i profesjonalizmem "lawmana" w beletrystyce Dzikiego Zachodu.
Przekonanie, że Dziki Bill Hickok parał się „cywilizowaniem” Dzikiego Zachodu, utarło się w tradycji przez pokolenia, jednak nie ma wskazujących na to przesłanek historycznych. Samo określenie „cywilizator” weszło w użycie w latach 80. XIX wieku, kiedy to termin „rewolwerowiec” był rzadko stosowany; miało ono aurę prawości, sugerującą co najmniej postępowanie na mocy prawa. Niemniej słowo „cywilizator” zastosowano ironicznie w felietonie, który ukazał się kilka lat po śmierci Hickoka. Felietonista napisał wtedy mniej więcej tak: Wygląda na to, że nikomu nie było dane zakwestionować legendy o stróżu prawa i porządku, bohaterze, który „karał łamiących prawo bez ceregieli, nie czekając na ceremonie z udziałem sędziego czy ławników”, sam zaś znakomity tenże cywilizator Zachodu był szanowanym obywatelem, chadzał do kościoła i modlił się regularnie z „wdziękiem i precyzją dorównującym jedynie jego niezawodnemu użyciu rewolweru”.
Joseph G. Rosa podsumował ten mit następująco: 
Rzekome włóczęgostwo w Cheyenne.
Hickok był aresztowany w czerwcu 1875 w Cheyenne za włóczęgostwo, z kilkoma odroczeniami; ostatnie, z 12 czerwca 1876, opatrzono komentarzem, że delikwent już nie żyje i sprawa została umorzona. Czy aresztowanie to było uzasadnione, czy stanowiło prześladowanie głośnego hazardzisty przez miejscowy moralny „establishment”, tego nie wiadomo. Odroczenia sugerują, że jeśli trzymał się z dala od tego miasta lub przynajmniej miał zatrudnienie, miasto pozostawiało go w spokoju. Z kolei jego przyjaciele twierdzili, że w ogóle nie było powodu do wniesienia takiego oskarżenia, natomiast inni mieli go za „warchoła”. Russell Thorp, który osobiście znał wiele osób z kręgu Hickoka podczas jego nieregularnych wizyt w Cheyenne, zaprzeczył temu całkowicie: 
Wild Bill &amp; Calamity Jane.
Calamity Jane twierdziła we wspomnieniach, że to ona była żoną Hickoka i wzięła z nim rozwód, by umożliwić mu poślubienie Agnes Lake, lecz materiały źródłowe z tamtego okresu i relacje osób trzecich, które dobrze znały ich oboje, wskazują, że Dziki Bill i Calamity Jane poznali się dopiero na kilka tygodni przed jego śmiercią.
Pseudonimy.
Jeszcze za jego pobytu na Terytorium Kansas, z powodu długiego nosa i wysuniętej górnej wargi, Hickok był przezywany „Kaczym Dziobem”. Dopiero w 1861, po incydencie z McCanlesem, gdy zapuścił wąsy, zaczęto go nazywać (nie bez jego własnego udziału) „Dzikim Billem”.
Pierwsza wzmianka o Hickoku jako Dzikim Billu ukazała się w gazecie "Weekly Patriot" z 27 lipca 1865, w missourskim Springfield. Relacja tej gazety o pojedynku Hickoka z Tuttem określiła Hickoka jako „znanego lepiej w południowo-zachodnim Missouri pod mianem 'Dzikiego Billa'”. Od tego czasu renoma Hickoka wykroczyła poza region, a on sam stał się osobistością znaną w całym kraju (a później poza granicami) jako Dziki Bill Hickok.
Koń i rewolwery.
Jednooka klacz Hickoka nosiła miano Black Nell i jest uważana z kolei za jednego ze słynniejszych koni Dzikiego Zachodu; dożyła roku 1869, siedem lat przed morderstwem Dzikiego Billa. Na jej grobie w Kansas City wyryto: 
Z drugiej strony, istnieje komentarz w postaci artykułu-opinii w gazecie "Patriot" z 31 stycznia 1867, że Black Nell była w istocie rzeczy ogierem, którego Hickok zdobył dopiero w 1863 jako łup wojenny po zabiciu jeźdźca Konfederacji, uiściwszy należytą opłatę w sumie 225 dolarów skarbowi państwa, i że rozmaite romantyczne opisy i rzekome sztuczki przypisywane koniowi i Hickokowi – są wyssane z palca, na potrzeby wspomnianego artykułu w "Harper’s" z lutego 1867.
Historycznie wiadomo, że zwiadowcy w polu z czasów wojen z Indianami Dakotami ze względów technicznych woleli brać pod siodło prozaiczne muły niż konie, jak to rzeczowo wyjaśnił w zachowanym wspomnieniu generał George A. Custer.
Co do uzbrojenia osobistego, Dziki Bill Hickok posiadał dwa posrebrzane rewolwery Colta, modelu 1851 Navy, z charakterystycznym uchwytem wykonanym z jasnej kości słoniowej. Być może w hołdzie Hickokowi, podobną parę zamówił sobie późniejszy amerykański generał George S. Patton, jeszcze jako porucznik, i nosił je razem, podobnie jak Hickok, przez całą swoją karierę, tyle że modelu 1873 Colt Peacemaker.
Mitem jest, że ta para coltów jest jedyną krótką bronią palną, której Hickok używał. Jak już wspomniano, otrzymywał w prezencie coraz to nowsze rewolwery, jak to miało miejsce w przypadku nowoczesnej pary Smith &amp; Wesson „American”, kaliber .44, w 1874 – podarunek Buffalo Billa Cody’ego i Teksas Jacka Omohundro, na pożegnanie z teatrem i jak się okazało ze Wschodem. Faktem jest, że otrzymywał broń z innych źródeł, wygrywając rewolwery w karty, kupując je czy zdobywając jako łup wojenny. Zdarzało się, że przyznawano mu broń w uznaniu za zasługi (czy usługi) czy za wygranie pokazu strzeleckiego.
Jego rewolwery były bronią kapiszonową na proch czarny, kaliber .36, o stosunkowo niskiej sile rażenia z bliska, aczkolwiek bardzo celną w rękach profesjonalisty. Hickok przed nadchodzącym pojedynkiem podobno wybierał bardziej prozaicznie wyglądający model Colt Dragoon, rewolwer o większym kalibrze .44. Być może był on mniej celny, lecz za to bardziej zabójczy, szczególnie z bliska. Nie jest mitem, że Hickok bardzo dbał o swoje „wyposażenie techniczne”, a także o swój "image" rewolwerowca, posługując się tymi atutami z ogromną skutecznością.
Nawiązania.
Legendę Hickoka rozpowszechniły w Stanach Zjednoczonych popularne powieści sensacyjne, ukazujące go jako typowego stróża prawa i porządku na Dzikim Zachodzie. Choć już w latach 20. XX wieku historiografia podjęła rewizję tej legendy, do dziś jeszcze w Stanach Zjednoczonych i na całym świecie beletrystyka, film i telewizja niejednokrotnie przedstawiają mijający się z prawdą obraz Hickoka.
Jeszcze za życia Hickoka jego przygody weszły do kanonu „mitologii” Dzikiego Zachodu, po części za sprawą jego własnych wypowiedzi i upiększeń w dwóch pierwszych udzielonych przez niego wywiadach, po części na skutek sensacyjnych relacji, stworzonych dla zaspokojenia mody na folklor Dzikiego Zachodu w „cywilizowanych” wschodnich regionach Stanów Zjednoczonych. Żadna inna słynna osobistość Zachodu (być może z wyjątkiem Wyatta Earpa) nie stała się tak głośna i kontrowersyjna. Nawet recepcja osoby „Buffalo Billa” Cody’ego, który przez lata był przedmiotem sporów naukowych, nie była tak burzliwa, mimo że wędrujące widowisko Cody’ego, "Wild West Exhibition", przyniosło mu jeszcze za życia rozgłos na skalę światową i uczyniło nawet szerzej znanym od Hickoka.
Legenda Hickoka wzrasta wraz z pojawianiem się nowych filmów, seriali telewizyjnych czy powieści, operujących w szczególności motywem „ręki umarlaka” i specyfiką okoliczności jego śmierci w miejscowości o symbolicznej nazwie Deadwood.
W 1953 prezydent Stanów Zjednoczonych Dwight D. Eisenhower publicznie nawiązał do, obecnego także w jego własnym życiu, etosu Hickoka w kulturze amerykańskiej:
W filmie.
W filmach w rolę Hickoka wcielili się między innymi:

</doc>
<doc id="484728" url="https://pl.wikipedia.org/wiki?curid=484728" title="Warsaw (Indiana)">
Warsaw (Indiana)

Warsaw – miasto w Stanach Zjednoczonych, w stanie Indiana, ośrodek administracyjny hrabstwa Kosciuszko, nad rzeką Tippecanoe.

</doc>
<doc id="484736" url="https://pl.wikipedia.org/wiki?curid=484736" title="Slackware Linux">
Slackware Linux



</doc>
<doc id="484739" url="https://pl.wikipedia.org/wiki?curid=484739" title="Huntsville (Alabama)">
Huntsville (Alabama)

Huntsville – miasto w Stanach Zjednoczonych, w północnej części stanu Alabama, na wyżynie Cumberland. Według danych z 2021 roku liczy 217 tys. mieszkańców, co czyni je największym miastem stanu Alabama. Obszar metropolitalny Huntsville–Decatur obejmuje 502,7 tys. mieszkańców. 
Do 1940 roku Huntsville było małym miasteczkiem. Ogromny wzrost nastąpił w latach II wojny światowej, gdy nieopodal miasta ulokowano Arsenał Redstone w którym produkowano amunicję. W 1950 roku arsenał został przekształcony w centrum badań i rozwoju rakiet. Sprowadzono tam Wernera von Brauna wraz z jego zespołem.
W 1960 roku ośrodek otrzymał oficjalną nazwę Centrum Lotów Kosmicznych imienia George’a C. Marshalla i stał się jednym z głównych ośrodków wspomagania lotów kosmicznych NASA.
W Huntsville rozwinął się przemysł lotniczy, metalowy, włókienniczy oraz chemiczny.
Od 1805 r. w mieście działa uniwersytet.

</doc>
<doc id="484740" url="https://pl.wikipedia.org/wiki?curid=484740" title="Dysembrioplazja">
Dysembrioplazja



</doc>
<doc id="484741" url="https://pl.wikipedia.org/wiki?curid=484741" title="Pałac Potockich w Warszawie">
Pałac Potockich w Warszawie

Pałac Potockich, także pałac Czartoryskich lub pałac Ossolińskich – zabytkowy pałac znajdujący się w Warszawie przy ul. Krakowskie Przedmieście 15. Siedziba Ministerstwa Kultury i Dziedzictwa Narodowego.
Opis.
Przed rokiem 1643 w miejscu obecnego pałacu wzniesiono drewniany dwór należący do Kacpra Denhoffa. Został on spalony podczas potopu szwedzkiego, a na jego miejscu ok. 1669 r. wystawiono murowany dwór dla Ernesta Demhoffa.
W 1731 książę August Aleksander Czartoryski poślubił Zofię z Sieniawskich Denhoffową i został współwłaścicielem dworu Denhoffów. W roku 1760 dwór ten został przekształcony przez rodzinę Czartoryskich w pałac w stylu późnobarokowym i rokokowym. Później właścicielką na drodze spadkowej została Izabela Lubomirska (z Czartoryskich). Na jej zlecenie niektóre wnętrza pałacu przebudowano w stylu klasycystycznym według projektu Szymona Bogumiła Zuga. W roku 1799 pałac przeszedł w ręce córki Lubomirskiej – Aleksandry, żony Stanisława Kostki Potockiego. 
Po roku 1824 pałac, zamieszkiwany sporadycznie przez właścicieli, zaczął pełnić funkcje dochodowe. Jego pomieszczenia były wynajmowane przez osoby indywidualne, sklepy, składy i różnego rodzaju firmy.
W latach dwudziestych XIX wieku w bocznej oficynie pałacu mieszkał Julian Ursyn Niemcewicz. Jednym z jego mieszkańców był także szef tajnej rosyjskiej policji Nikołaj Nowosilcow. W czasie swoich pobytów w Warszawie w pałacu zatrzymywała się Maria Kalergis. W latach 1915–1918 rezydował tam hrabia Bogdan Hutten-Czapski.
Od roku 1857 w pawilonie na rogu Krakowskiego Przedmieścia i Czystej (obecnie Ossolińskich) mieściła się księgarnia Gebethnera i Wolffa.
W roku 1881 na wydzierżawionym przez Gracjana Ungra dziedzińcu pałacu wzniesiono pawilon wystawienniczy zaprojektowany przez Leandra Marconiego. Był on wykorzystywany na wystawy malarskie, m.in. tam po raz pierwszy wystawiono "Hołd pruski" oraz (po raz drugi w Warszawie) "Bitwę pod Grunwaldem" Jana Matejki. Zasłaniającą główny korpus budynku budowlę rozebrano w 1896.
Pałac pozostawał własnością Potockich herbu Pilawa do roku 1945. W okresie międzywojennym w dalszym ciągu był wynajmowany, m.in. swą siedzibę miała w nim Brytyjska Misja Wojskowa (1923), poselstwo Szwecji (1923–1927) i ambasada Stanów Zjednoczonych (1932). W kordegardzie mieścił się sklep Braci Łopieńskich.
Podczas obrony Warszawy we wrześniu 1939 pałac został tylko nieznacznie uszkodzony. Został spalony przez Niemców w sierpniu roku 1944. Zniszczeniu uległy m.in. elewacja ogrodowa i bogato dekorowane wnętrza. Zniszczenia architektury pałacu przekraczały 60%.
Odbudowany ze zniszczeń wojennych w latach 1948–1949 w formie z końca XVIII wieku, stał się siedzibą Ministerstwa Kultury i Sztuki (obecnie Ministerstwa Kultury i Dziedzictwa Narodowego). 
W roku 1965 pałac został wpisany do rejestru zabytków.

</doc>
<doc id="484745" url="https://pl.wikipedia.org/wiki?curid=484745" title="Gadsden (Alabama)">
Gadsden (Alabama)

Gadsden – miasto w Stanach Zjednoczonych, w północno-wschodniej części stanu Alabama, siedziba administracyjna hrabstwa Etowah, u podnóża Appalachów, nad rzeką Coosa (górny bieg rzeki Alabama). Według spisu w 2020 roku liczy 34 tys. mieszkańców, oraz 103,4 tys. w obszarze metropolitalnym.
W mieście rozwinął się przemysł chemiczny, odzieżowy, maszynowy oraz hutniczy.
Według danych z 2020 roku, Gadsden jest najbardziej ewangelikalnym miastem w USA, wśród aglomeracji liczących ponad 100 tys. mieszkańców – 64,5% populacji jest członkami kościołów ewangelikalnych, w większości baptystów. Ponadto w mieście zauważalni są katolicy (4,9%), metodyści (4,2%), afroamerykańscy baptyści (4%), mormoni (1,2%), świadkowie Jehowy (0,68%), anglikanie (0,6%) i muzułmanie (0,36%).

</doc>
<doc id="484750" url="https://pl.wikipedia.org/wiki?curid=484750" title="Stefanów (pole górnicze)">
Stefanów (pole górnicze)

Stefanów (K-2) – pole górnicze, na którym powstała druga kopalnia Lubelskiego Zagłębia Węglowego
Kopalnię w rejonie Stefanowa rozpoczęto budować we wrześniu 1978. Planowana pierwotna zdolność wydobywcza miała wynosić 12 000 ton węgla dziennie, natomiast docelowa 10 000 ton. Podczas głębienia szybów napotkano bardzo ciężkie warunki hydrologiczne. Ostatecznie wykonano dwa szyby i budowę wstrzymano w lutym 1988. W roku 1989 doszło do zatopienia istniejących szybów.
Eksploatację pola Stefanów rozpoczęła kopalnia Bogdanka. W strategii firmy Lubelski Węgiel „Bogdanka” S.A. była to jedna z pierwszoplanowych inwestycji.
Pierwszy skip z węglem z pola Stefanów wyjechał na powierzchnię w sobotę, 27 sierpnia 2011 roku o godz 10:27.

</doc>
<doc id="484751" url="https://pl.wikipedia.org/wiki?curid=484751" title="Decatur (Alabama)">
Decatur (Alabama)

Decatur – miasto w Stanach Zjednoczonych, w północno-zachodniej części stanu Alabama, port nad zbiornikiem retencyjnym Wheeler (na rzece Tennessee). Według spisu ludności z roku 2010, w Decatur mieszkało 55 683 mieszkańców.

</doc>
<doc id="484753" url="https://pl.wikipedia.org/wiki?curid=484753" title="Legendarni władcy Polski">
Legendarni władcy Polski

Legendarni władcy Polski – termin oznaczający niekoniecznie zmyślonych poprzedników pierwszego znanego z więcej niż jednego źródła władcy. Epitet legendarny bywa też odnoszony do władców czasowo umieszczonych po okresie działania „pierwszego” monarchy, szczególnie wtedy, kiedy okres ubogi w źródła trwa długo. Przeważnie są to tacy władcy, w których przypadku wiadomości są nikłe lub zachodzi ewidentne zmyślenie, lecz pomimo to przeszli oni do pamięci zbiorowej i funkcjonują w niektórych katalogach.
Poprzednicy Mieszka I.
Zebrane tu są cztery podstawowe – zawarte w najważniejszych polskich kronikach średniowiecznych – zestawy władców, które poprzedzały pierwszego historycznie potwierdzonego księcia Polski – Mieszka I. Dla porównania przytoczona została zawartość katalogu, który znajduje się w późnym dziełku XVII-wiecznym. Z przekazów niepisanych jest także Abraham Prochownik.
W Kronice Wielkopolskiej (XIV w.).
Inni, poboczni książęta; zob. Legendę o Walgierzu Wdałym:

</doc>
<doc id="484762" url="https://pl.wikipedia.org/wiki?curid=484762" title="Satya sai baba">
Satya sai baba



</doc>
<doc id="484765" url="https://pl.wikipedia.org/wiki?curid=484765" title="Sai baba z shirdi">
Sai baba z shirdi



</doc>
<doc id="484769" url="https://pl.wikipedia.org/wiki?curid=484769" title="Blues luizjański">
Blues luizjański

Blues luizjański (ang. Louisiana Blues) – regionalny gatunek bluesa rozwijający się na południu Stanów Zjednoczonych, charakteryzujący się ciężkim rytmem, co dodawało muzyce mroku. Blues luizjański dał początek bardziej popularnemu podgatunkowi swamp bluesowi.
Do najważniejszych muzyków bluesa luizjańskiego należą:

</doc>
<doc id="484773" url="https://pl.wikipedia.org/wiki?curid=484773" title="Wspólny Europejski Dom">
Wspólny Europejski Dom

Wspólny Europejski Dom – koncepcja polityki zagranicznej ZSRR przyjęta na posiedzeniu politbiura KC KPZR 26 marca 1987.
Koncepcję tę wysunął sekretarz generalny KC KPZR Michaił Gorbaczow i ogłosił publicznie w czasie swojej wizyty w Czechosłowacji w 1987.
Głosiła ona budowę wspólnej przestrzeni europejskiej współpracy, pozbawionej konfrontacji, przy jednoczesnym zachowaniu różnic ustrojowych.
Była to koncepcja zbankrutowanego ZSRR, który i tak nie mogąc już sprostać konkurencji Zachodu, próbował w ten sposób sfinlandyzować Europę Zachodnią. Plan ten zakładał stopniowe wypieranie wpływów USA z Europy. Jim Hoagland widział w niej odpowiedź na koncepcję prezydenta USA George`a Busha Wolnej i Zjednoczonej Europy.
12 czerwca 1989 Gorbaczow przybył do Bonn, gdzie spotkał się z kanclerzem federalnym Helmutem Kohlem. Następnego dnia podpisano wspólną deklarację wspierającą koncepcję Wspólnego Europejskiego Domu, cytując słowa Charles`a de Gaulle`a o "Europie od Atlantyku po Ural."
6 lipca 1989 Gorbaczow wygłosił przemówienie na sesji Rady Europy, w którym przedstawił konieczność zaniechania konfrontacji pomiędzy blokami.
29 listopada 1989 sekretarz generalny KC KPZR, posunął się dalej i w Rzymie określił swoją wizję Wspólnego Europejskiego Domu jako wspólnoty niepodległych państw europejskich, współzależnych gospodarczo.

</doc>
<doc id="484775" url="https://pl.wikipedia.org/wiki?curid=484775" title="Kal Ho Naa Ho">
Kal Ho Naa Ho



</doc>
<doc id="484777" url="https://pl.wikipedia.org/wiki?curid=484777" title="Bitwa pod Bornholmem (1457)">
Bitwa pod Bornholmem (1457)

I bitwa pod Bornholmem – starcie trzech uzbrojonych okrętów gdańskich z duńsko-inflanckim konwojem w nocy z 14 na 15 sierpnia 1457 roku koło Bornholmu, podczas wojny trzynastoletniej, zakończone taktycznym zwycięstwem floty gdańskiej; największa stoczona na pełnym morzu bitwa wojny i według polskich historyków symbol zwycięskiej wojny morskiej pomiędzy Gdańskiem a Danią.
Królestwo Danii, rządzone przez króla Christiana I Oldenburga, negatywnie zareagowało na inkorporację państwa krzyżackiego do Korony Królestwa Polskiego i podjęło współpracę z zakonem krzyżackim, zwalczając gdańską żeglugę. Jednocześnie Dania dążyła do opanowania części ziem Zakonu, uzależniając zbrojną interwencję od posiadania portów na południowym wybrzeżu Bałtyku. Pomimo niechęci Zakonu do oddania duńskiemu sojusznikowi kontroli nad którymkolwiek z miast portowych na wodach i wybrzeżach Bałtyku doszło do eskalacji działań przeciwko żegludze przeciwnika oraz wzajemnej konfiskaty towarów. W reakcji na blokowanie szlaków handlowych Gdańsk uzbroił statki handlowe oraz rozwinął bezprecedensową w historii Polski akcję kaperską, mobilizując flotę uzbrojonych statków prywatnych do atakowania jednostek, portów i wybrzeży pod kontrolą Danii. Zwycięstwo floty gdańskiej nad duńskim konwojem 15 sierpnia 1457 roku w znacznym stopniu przyczyniło się do zawarcia korzystnego dla Polski rozejmu z Królestwem Danii 28 lipca 1458 roku, co pozbawiło krzyżaków jedynego sojusznika aktywnie uczestniczącego w działaniach zbrojnych wojny trzynastoletniej.
Geneza bitwy.
Reakcja Danii na wojnę trzynastoletnią.
Inkorporacja Państwa Zakonu Krzyżackiego przez Koronę Królestwa Polskiego w 1454 roku została przyjęta negatywnie przez Danię, gdyż otwierała dostęp do Bałtyku kolejnemu mocarstwu, zmniejszając szanse na skandynawską dominację. Jednocześnie Dania dążyła do osiągnięcia bezpośrednich korzyści z wojny, zamierzając w zamian za poparcie udzielone Zakonowi uzyskać korzyści finansowe umożliwiające opłacenie aktywnej polityki szwedzkiej albo przekazanie władzy nad niektórymi miastami zakonnymi w Inflantach.
W reakcji na przedłużającą się wojnę trzynastoletnią duński król Chrystian I latem 1455 roku udzielił poparcia zakonowi krzyżackiemu, a duńska flota rozpoczęła zwalczanie żeglugi Związku Pruskiego. Pomimo stanu wojny uwikłana w konflikt ze Szwecją o utrzymanie Unii Kalmarskiej Dania nie przeprowadziła żadnych poważnych operacji zbrojnych przeciwko Związkowi Pruskiemu, ograniczając się do patrolowania wybrzeży pruskich i organizowania konwojów z pomocą zbrojną, kierowanych do Inflant. W 1455 roku zakon krzyżacki odbił z rąk Związku Pruskiego Königsberg (Królewiec) przy ujściu Pregoły oraz Memel (Kłajpedę), strzegącą ujścia Niemna. Odzyskał tym samym możliwość sprowadzania posiłków i zapasów drogą morską.
Wojna trzynastoletnia na Morzu Bałtyckim.
Pomimo okresu krzyżackich sukcesów główne miasta Związku Pruskiego zdecydowane były na kontynuację wojny przeciwko Zakonowi, a determinacja rad miejskich Gdańska oraz Elbląga doprowadziła do utworzenia floty kaperskiej zdolnej do przeciwdziałania flocie duńskiej. Skutkowało to wyjątkowym w historii Polski zaangażowaniem w działania zbrojne na morzu. Rada miasta Gdańska wystawiła 13 listów kaperskich kapitanom uzbrojonych statków morskich, zezwalając im na atakowanie statków zmierzających do i z Królewca oraz Kłajpedy, aby sparaliżować krzyżacki handel oraz dowóz żywności i uzbrojenia dla Zakonu. W 1456 roku wojnę morską rozszerzono o zezwolenie na atakowanie statków płynących do Inflant oraz Danii, po czym nastąpiła wzajemna konfiskata towarów i statków duńskich w portach Związku Pruskiego i związkowych w Danii. W lutym 1456 roku rada miasta Gdańska, po uprzednim ostrzeżeniu Związku Hanzeatyckiego, wystawiła listy kaperskie czterem kolejnym kapitanom, zezwalając im na atakowanie statków krzyżackich, inflanckich i duńskich oraz napadanie na krzyżackie wybrzeża.
W działaniach zbrojnych na Bałtyku szczególne znaczenie miał obszar pomiędzy Bornholmem i Gotlandią, wyspami strategicznie położonymi na skrzyżowaniu bałtyckich szlaków żeglugowych. Panowanie nad tym obszarem pozwalało kontrolować całą żeglugę bałtycką.
Cele i sposoby walki morskiej w okresie wojny trzynastoletniej.
Zadania flot bałtyckich.
Wojna trzynastoletnia przypada na okres słabego rozwoju morskiej sztuki wojennej w rejonie Morza Bałtyckiego. Wciąż słabe po okresie rozbicia feudalnego państwa strefy bałtyckiej nie były w stanie zorganizować i sfinansować flot wojennych zdolnych do odegrania znaczącej roli w konflikcie militarnym. Próby takie w schyłkowym okresie średniowiecza w Europie podejmowali jedynie władcy angielscy i francuscy.
Nieprzerwanie od drugiej połowy XIII wieku w rejonie Bałtyku i Morza Północnego utrzymywała się znacząca rola niewielkich flot finansowanych przez duże portowe miasta, których działanie podporządkowane było ich ekonomicznym interesom. Podstawowym celem tak zorganizowanej marynarki było zapewnienie miastu zysków z handlu poprzez ochronę własnych szlaków handlowych i próbę uniemożliwienia prowadzenia handlu przez konkurencję, poprzez przerwanie obcych szlaków komunikacyjnych i blokadę wybrzeży. Istotnym zadaniem flot miejskich było zwalczanie piractwa. Możliwość transportu wojska drogą morską oraz ofensywy na nadmorskie terytoria nieprzyjaciela stosowane były rzadko, a działania flot w czasie wojny – ściśle podporządkowane działaniom na lądzie.
Systemy mobilizacji floty.
Przestarzały ledungowy system mobilizacji floty, oparty na obowiązku dostarczania okrętu wraz z załogą przez okręg terytorialny na wezwanie monarchy, utrzymywał się w Danii i Szwecji, gdzie ekonomiczna słabość nielicznych miast nie pozwalała na sfinansowanie nowocześniejszego zespołu okrętów.
Brak stałej floty zmuszał walczące strony do zastosowania systemu kaperskiego, w którym morska siła zbrojna oparta była o zmobilizowane okręty prywatne, pozyskane w drodze wynajmu bądź rekwizycji. Zmobilizowane w miarę potrzeby okręty rada miejska albo władca wyposażali w patent (list kaperski), upoważniający do atakowania nieprzyjacielskich jednostek oraz statków zmierzających do nieprzyjacielskich portów, jak również w informację o działaniu kapra na zlecenie walczącej strony.
Zalety systemu kaperskiego polegały na uniknięciu konieczności ponoszenia kosztów mobilizacji floty przez stronę posługującą się kaprami. Zamiast stałego żołdu dowódcy okrętów i załogi otrzymywały udział w łupach, a zmobilizowanie statków prywatnych czyniło zbędną kosztowną budowę okrętów. Wadą systemu kaperskiego była niska dyscyplina dowódców i ich załóg, zainteresowanych głównie uzyskaniem korzyści finansowych niezależnie od celów wojny.
Okręty handlowe poruszające się w obszarze zagrożenia uzbrajano okrętując zbrojną eskortę.
Typy okrętów.
Wojna na szlakach handlowych wymusiła zmiany w morskiej technice wojennej. Konieczność długiego przebywania na morzu i pokonywania znacznych odległości skutkowała zastąpieniem galer przez okręty o napędzie żaglowym. Ułatwiające desant żołnierzy i koni niskoburtowe okręty o małym zanurzeniu typu skandynawskiego, takie jak sneki czy drakkary, traciły znaczenie na rzecz przystosowanych do walki z pokładu okrętów wyposażonych w dziobowe i rufowe kasztele. Dominacja merkantylnego celu działania marynarki finansowanej przez kupieckie miasta zmuszała do tworzenia flot w oparciu o doraźnie uzbrajane statki transportowe. Brak większych różnic konstrukcyjnych pomiędzy uzbrojonymi okrętami a statkami umożliwiał relatywnie łatwe przywrócenie okrętom funkcji handlowej w przypadku ustania zagrożenia, dla którego zwalczania miasto wystawiło flotę.
Od połowy XIV wieku obok okrętów typu koga ("kogge") ze sterem umocowanym na rufie w osi kadłuba budowano większe okręty typu holk ("holcke"), napędzane jednym prostokątnym żaglem i mogące pomieścić 200-osobową załogę. Wysokie kasztele dziobowe i rufowe holków dawały załodze przewagę w walce abordażowej, co doprowadziło do dominacji tego typu okrętów we flotach XV-wiecznych. Nowością w dziedzinie sztuki morskiej schyłkowego średniowiecza było poszycie karawelowe, zwiększające wytrzymałość kadłuba. Umożliwiało budowę większych statków i okrętów typu karaka ("kraeck"), które uczestniczyły w wojnie trzynastoletniej jako okręty kaperskie po obu stronach. Obok dużych statków popularne w użyciu były jednomasztowe jednostki frachtowe typu sznika ("schnigge") oraz krajer ("kraier"), używane jako okręty wojenne do celów patrolowych i rozpoznawczych, a także wiosłowo-żaglowe duże barki ("bartze") i mniejsze balingery.
Uzbrojenie i wyposażenie okrętów.
W XV wieku obok łuków, kusz i maszyn miotających na wyposażenie okrętów zaczęła wchodzić prymitywna artyleria, a załoga posługiwała się także hakownicami i ręcznymi samopałami. Zawodność zarówno dział, jak i produkowanego z węgla drzewnego, siarki i saletry prochu oraz długi, dochodzący do 15 minut czas ładowania armat sprawiały, że artyleria ogniowa w trakcie wojny trzynastoletniej odgrywała jedynie pomocniczą rolę w pierwszej, wstępnej fazie bitwy morskiej, a walkę na odległość prowadzono głównie za pomocą tradycyjnej broni strzeleckiej. Ze względu na zdobywczy charakter okrętów działających w ramach systemu kaperskiego podstawowym sposobem walki był abordaż, umożliwiający przejęcie nieprzyjacielskiej jednostki. W tym celu okręty kaperskie obsadzano uzbrojoną załogą, w przybliżeniu sześć razy liczniejszą niż załoga statku handlowego podobnej wielkości. Przepisy hanzeatyckie szczegółowo określające liczbę marynarzy i żołnierzy na statkach w ten sposób, że 1 marynarz przypadał na 5-6 łasztów pojemności, a jeden żołnierz na jeden łaszt pojemności, nie były rygorystycznie przestrzegane. Podobnie uzbrajano okręty handlowe poruszające się w obszarze zagrożenia, okrętując uzbrojoną eskortę.
Bitwa.
Źródła informacji o bitwie.
Szczegółowe informacje o działaniach floty gdańskiej w okresie wojny trzynastoletniej zawiera kronika „Geschichte des dreizehnjährigen Krieges” sekretarza ówczesnej rady miejskiej Gdańska, magistra Johanna Lindaua. Józef Dyskant wskazuje, że w bitwie nie brały udziału okręty kaperskie, ale gdańskie statki handlowe, które ze względu na zagrożenie wojenne zostały obsadzone zbrojną eskortą. Nie są znane listy kaperskie dla żadnego z trzech dowódców gdańskich, których okręty brały udział w bitwie.
Przebieg bitwy.
W nocy z 14 na 15 sierpnia 1457 roku trzy uzbrojone, gdańskie statki handlowe pod dowództwem Gostrama Heyne (Jakuba Heine), Jockiego i Bartza Lenyna, płynące z ładunkiem towarów z Rewla do portów zachodnioeuropejskich napotkały u wybrzeży Bornholmu konwój duńsko-inflancki, liczący 16 statków. Wykorzystując ciemności, gdańszczanie zaatakowali, być może w reakcji na próbę otoczenia przez liczniejsze jednostki duńskie i inflanckie. W wyniku ostrzału i abordażu straty po stronie gdańskiej wyniosły 12 zabitych i wielu rannych, po stronie przeciwnej zaś ponad 40 jeńców i ok. 300 zabitych ludzi, z czego ok. 100 z jedynego zatopionego statku. Walka zakończyła się nad ranem rozproszeniem duńsko-inflanckiego konwoju.
Edmund Kosiarz uznał, że wynik bitwy był sukcesem statków gdańskich, które uniknęły poważnego zagrożenia ze strony przeważającego liczebnie przeciwnika. Władysław Konopczyński wysoko ocenił symboliczne znaczenie bitwy jako przerwanie duńskiej blokady powstańczych portów i „"świetny przykład dany przez Gdańsk"”. Zdaniem Krzysztofa Baczkowskiego sukces floty gdańskiej „"stworzył podwaliny pod rozwój polskiej floty kaperskiej"”, a Andrzej Nowak określa zwycięstwo pod Bornholmem jako „"datę symboliczną pierwszego święta polskiej (gdańskiej) bandery"”. Zdaniem Józefa Dyskanta największa z bitew morskich pierwszej połowy wojny trzynastoletniej była efektem przypadkowego spotkania dwóch flot, a atak floty gdańskiej – wykorzystaniem sprzyjających okoliczności. Marian Biskup uznał, że bitwa pod Bornholmem to „"największy sukces Gdańszczan"”, „"którego znaczenia nie należy przeceniać"”.
Skutki bitwy.
Wśród wziętych przez gdańszczan jeńców znalazło się pięciu urzędników krzyżackich, w tym wójt Sonnenburga. Gdańszczanie 23 września 1457 roku poinformowali o swoim sukcesie Związek Hanzeatycki, który poprosili o pośrednictwo w rokowaniach pokojowych z królem Danii Chrystianem I.
Następstwa bitwy.
Układ w Sztokholmie.
Działania dyplomatyczne celem uzyskania zwierzchności nad Zakonem w zamian za udzielenie mu pomocy w trakcie wojny król Christian I zintensyfikował po nabyciu Malborka przez Królestwo Polskie. Dania usiłowała uzyskać od Zakonu leżącą u ujścia Niemna Kłajpedę (Memel) jako bazę wypadową. Król Christian I proponował osadzenie w mieście swojego brata Maurycego oraz zwrot miasta Krzyżakom po wojnie, w zamian za zwrot poniesionych kosztów albo utrzymanie posiadania miasta przez Danię w przypadku, jeżeli wojna zakończy się inkorporacją całości państwa krzyżackiego do Polski.
Negocjujący z królem Danii mistrz inflancki Johann von Mengede, zwany "Osthof", stanął na stanowisku, że roszczenia co do zwierzchnictwa Kopenhagi nad państwem zakonnym bądź jego inflancką gałęzią są niedopuszczalne ze względu na podległość państwa zakonnego papieżowi. W negocjacjach usiłował uzyskać gwarancję interwencji Danii w przypadku ataku Polski na Inflanty. 18 października 1457 roku w Sztokholmie zawarty został układ duńsko-inflancki. Na jego mocy w zamian za 1000 złotych reńskich rocznej opłaty Dania zobowiązała się udzielić na żądanie mistrza inflanckiego pomocy siłą 300-500 najemników, rezygnując jednocześnie z roszczenia do obejmowania zwierzchnictwa nad jakąkolwiek częścią ziem Zakonu. Układ był sukcesem inflanckiej gałęzi Zakonu, która obroniła swą niezależność i uzyskała sojusznicze gwarancje militarne. Dania ograniczyła swoje aktywne działania wobec wojny polsko-krzyżackiej do pozyskania środków na politykę szwedzką.
Nieograniczona wojna kaperska.
Z początkiem 1458 roku Gdańsk zdecydował się na nieograniczoną wojnę morską i nasilenie ofensywy: wystawiono 21 listów kaperskich wiosną 1458 roku oraz 12 latem 1458 roku, a statki upoważniono do atakowania żeglugi duńskiej i inflanckiej w Cieśninach Duńskich i wzdłuż wybrzeży Pomorza Zachodniego i Meklemburgii, a także do napadania miast i portów Danii, duńskiej Norwegii oraz Gotlandii. Zdobycie przez gdańskich kaprów 45 statków sparaliżowało bałtycki handel, na skutek czego Związek Hanzeatycki zaczął naciskać na skonfliktowane strony, dążąc do przerwania działań wojennych. Zawieszenie broni pomiędzy Danią a Polską zawarto 28 lipca 1458 roku w Gdańsku, pozbawiając zakon krzyżacki głównego sojusznika.
W kulturze.
Historia floty wojennej utworzonej w okresie wojny trzynastoletniej pod patronatem króla Kazimierza IV jest kanwą powieści Józefa Wójcickiego „"Bałtyckie orły"”.

</doc>
<doc id="484783" url="https://pl.wikipedia.org/wiki?curid=484783" title="Drugi świat">
Drugi świat



</doc>
<doc id="484790" url="https://pl.wikipedia.org/wiki?curid=484790" title="Almon Strowger">
Almon Strowger

Almon Brown Strowger (ur. 11 lutego 1839 w Penfield k. Rochester w stanie Nowy Jork, zm. 26 maja 1902 w St. Petersburg na Florydzie) – amerykański wynalazca i przedsiębiorca pogrzebowy. Pionier w dziedzinie telekomunikacji.
Życiorys.
Niewiele wiadomo jest o jego młodości, wiemy natomiast, że był wnukiem pierwszego młynarza w Penfield. Katherine Thompson wspomina, że gdy matka Strowgera dawała swoim dzieciom jakieś zadanie do wykonania, Strowger z braćmi spędzali dużo czasu nad wynalezieniem maszyny, która by to zadanie za nich wykonała. Uczył się przez jakiś czas w szkole w Penfield, później służył w 8 Pułku Nowojorskiej Kawalerii Ochotniczej podczas wojny secesyjnej. Na jego grobie spoczywa biały kamień na którym widnieje napis "Lieut. A.B. Strowger, Co. A, 8 NY Cav." – "Por. A.B. Strowger, Komp. A, 8 Nowojorska Kaw.". Historycy opisują Strowgera jako ekscentryka albo nawet szaleńca.
Po wojnie domowej został przedsiębiorcą pogrzebowym. Najpierw jednak był nauczycielem. Początkowo mieszkał w El Dorado albo w Topece w stanie Kansas. Później w Kansas City w stanie Missouri. Nie jest do końca jasne, gdzie powstała idea wynalezienia automatycznej łącznicy telefonicznej, ale dokument opatentowania wskazuje właśnie na Kansas City w stanie Missouri, 10 marca 1891. Niektóre źródła podają, że Strowgera w objęcia telekomunikacji pchnęli konkurenci. Kiedy Pojawiły się telefony Bella, spadły obroty firmy Strowgera. Konkurencja przekupywała telefonistki żeby łączyły zgłoszenia pogrzebów tylko do nich. Inne historie głoszą, że żona albo kuzynka rywala była telefonistką i to właśnie ona przekazywała rywalowi informacje o zgonach, jednocześnie mówiąc, że linia Strowgera jest zajęta. Strowger postanowił z tym skończyć i stworzył swój wynalazek. Jak donoszą zapiski pierwszy model wymyślony przez Strowgera składał się z okrągłego pudełka i pinezek/szpilek.
W 1889 zbudował pierwsze urządzenie do automatycznego łączenia rozmów telefonicznych. W automacie Strowgera naciśnięcie przycisku powodowało w centrali obrót ramienia przełącznika o żądaną liczbę pozycji. Później powiększył pojemność automatu przez dodanie urządzenia podnoszącego, umożliwiającego wybieranie kolejnych przełączników, umieszczonych jeden nad drugim. System ten stał się potem znany jako system podnosząco-obrotowy Strowgera.
Centrale systemu Strowgera do niedawna były w powszechnym użyciu. Łatwo było je znaleźć – terkot wybieraków podnosząco-obrotowych był słyszalny z daleka.
W 1891 roku opatentował automatyczną łącznicę telefoniczną. Abonent podłączony do centrali jego pomysłu wybierał numer za pomocą kombinacji trzech guzików. Przekazywały one sygnał do centrali, a tam mechaniczny poszukiwacz łączył rozmowę. Jego wynalazek miał wyeliminować ludzkie pośrednictwo w łączeniu rozmów. Dopiero w 1915 roku ten sposób zastąpiły tarcze z numerami.

</doc>
<doc id="484791" url="https://pl.wikipedia.org/wiki?curid=484791" title="Strowger">
Strowger



</doc>
<doc id="484799" url="https://pl.wikipedia.org/wiki?curid=484799" title="Przerzut">
Przerzut



</doc>
<doc id="484805" url="https://pl.wikipedia.org/wiki?curid=484805" title="Nabil Sza’as">
Nabil Sza’as

Nabil Sza’as (arab. نبيل شعث; ur. 1937) – polityk palestyński.
Od kwietnia 2003 do lutego 2005 jako pierwszy w historii sprawował urząd ministra spraw zagranicznych Autonomii Palestyńskiej. Pełnił również obowiązki premiera w grudniu 2005, po rezygnacji Ahmeda Korei ze stanowiska w związku z ubieganiem się o miejsce w parlamencie.

</doc>
<doc id="484812" url="https://pl.wikipedia.org/wiki?curid=484812" title="Joseph Jagger">
Joseph Jagger

Joseph Hobson Jagger (ur. 2 września 1830 w Shelf, zm. 25 kwietnia 1892) – brytyjski inżynier spokrewniony z Mickiem Jaggerem. Znany jako "The Man who Broke the Bank" – człowiek, który przechytrzył kasyno.
Dzieciństwo i rodzina.
Joseph Jagger urodził się w Cock Hill, Shelf, Yorkshire 2 września 1830 roku. W młodości pracował w branży tekstylnej w Bradford. Ożenił się z Matildą, z którą miał dwóch synów i dwie córki.
Kariera.
W 1873 r. zatrudnił sześciu księgowych, którzy mieli notować wyniki 6 ruletek w kasynie Beaux-Arts w Monte Carlo. W ten sposób odkrył, że na jednym z sześciu kół dziewięć numerów (7, 8, 9, 17, 18, 19, 22, 28 i 29) trafia się częściej niż inne. 7 lipca 1875 zaczął obstawiać i szybko wygrał 70 tys. dolarów. Przez kolejne 3 dni wygrał 300 tys. W odpowiedzi na tak dobrą passę kasyno zamieniło ruletki, co wprawiło Jaggera w zakłopotanie. Trochę przegrał, ale szybko odnalazł „swoje” koło – było na nim charakterystyczne zadrapanie. Znowu zaczął wygrywać, więc kasyno w trakcie dnia lekko zmodernizowało koło, zdejmując z niego m.in. metalowe poprzeczki. Jagger znowu zaczął przegrywać. W rezultacie wyjechał z Monte Carlo z 2 milionami franków i 325 tys. dolarów wygranej.
Śmierć i dziedzictwo.
Jagger zmarł 25 kwietnia 1892. Nawiązując do książki "Brewer's Dictionary of Phrase and Fable" „zmarł prawdopodobnie z nudów”. Jednakże, akt zgonu podaje cukrzycę jako przyczynę. Jego adresem zamieszkania w tym czasie był 25 Greaves Street, Little Horton, gdzie opuścił majątek wysokości 2081 funtów (równoważny 228 tys. funtów w 2019). Spadek został przyznany Alfredowi Jaggerowi, kasjerowi, Sidney Sowood, magazynierce i Oates Jaggerowi, dżentelmenowi. Jagger został opisany jako „producent”. Został pochowany w rodzinnym grobie na cmentarzu we wsi Shelf.
W książce "Brewer's Dictionary of Phrase and Fable" jest niepoprawnie opisany, że stanowił inspirację do utworu Freda Gilberta „The Man Who Broke the Bank at Monte Carlo”; napisanej w latach 90. XIX w. Uważa się jednak, że piosenka została napisana o innym hazardziście i oszuście, który zwał się Charles Wells. Jest on tematem biografii, stworzonej przez praprasiostrzenicę Jaggera Annę Fletcher, pod tytułem "From the Mill to Monte Carlo: The Working-Class Englishman Who Beat the Monaco Casino and Changed Gambling Forever" wydanej przez Amberley w 2018. 

</doc>
<doc id="484820" url="https://pl.wikipedia.org/wiki?curid=484820" title="2 Księga Machabejska">
2 Księga Machabejska

Druga Księga Machabejska – księga historyczna wchodząca w skład katolickiego i prawosławnego kanonu Starego Testamentu jako księga deuterokanoniczna. Przez wyznawców judaizmu i Kościoły protestanckie zaliczana do ksiąg apokryficznych. Nie jest dalszym opowiadaniem Pierwszej Księgi Machabejskiej, lecz opisuje wypadki jej pierwszych siedmiu rozdziałów.
Autorstwo, język i przekaz.
Bibliści przyjmują, że Druga Księga Machabejska została napisana po grecku przez pisarza żydowskiego, który znacznie lepiej niż autor Pierwszej Księgi Machabejskiej znał instytucje i osobistości świata hellenistycznego swojej epoki. Jak podaje sam autor księgi, poza zamieszczonymi listami do Żydów w Egipcie, literackim materiałem użytym podczas redagowania było dzieło Jazona z Cyreny. Hieronim ze Strydonu uważał tę księgę za grecki oryginał. Dla Dalmaty o greckim rodowodzie księgi świadczyć miał przede wszystkim jej styl.
Tekst 2 Mch zachował się w Kodeksie Aleksandryjskim i Kodeksie weneckim oraz w różnych minuskułach. Niestety, cześć księgi z Kodeksu Synajskiego zaginęła. Józef Flawiusz w swych "Dawnych dziejach Izraela" odnosi się raczej do treści 1 Księgi Machabejskiej, ignorując zupełnie księgę drugą. Autorem zawartego w Wulgacie łacińskiego tłumaczenia tekstu 2 Księgi Machabejskiej nie jest św. Hieronim, gdyż dla niego Księgi Machabejskie nie były księgami kanonicznymi.
Żydowscy bibliści raczej datują redakcję księgi na 1 poł. I wieku p.n.e., zaś szkoła katolicka na ostatnie lata II wieku p.n.e. Dzieło zredagowano w koine w środowisku żydowskim w Aleksandrii w Egipcie, zapewne po 124 p.n.e..
Autor ma na celu pobudzenie swojej aleksandryjskiej wspólnoty żyjącej w diasporze do miłości do Świątyni Jerozolimskiej i braci żyjących w Ziemi Świętej (termin użyty w księdze). Świątynia jest dla niego centrum życia religijnego Narodu Wybranego, przez co stanowi przedmiot nienawiści dla pogan. Dzieło, chociaż jest zaliczane do ksiąg historycznych Starego Testamentu, posiada przede wszystkim wymowę parenetyczną.
Forma literacka.
Narracja prowadzona jest prozą. Na samym początku autor-redaktor zamieścił dwa listy żydowskie. Przed opisem śmierci Antiocha Epifanesa przytoczony został list króla do Żydów, zapewne pierwotnie skierowany do obywateli Antiochii, następnie przez Jazona z Cyreny uczyniony glosą dla potrzeb swojego dzieła (por. przypis Mch 9,19). Oprócz tego przytoczone zostały jeszcze cztery mniejsze listy: Lizjasza, dwa Antiocha V Eupatora oraz legatów rzymskich (por. 11,16-38).
Literaturoznawcy zwracają uwagę na patetyczny styl tekstu Drugiej Księgi Machabejskiej – charakterystyczny dla literatury hellenistycznej, ubogacony cudownościami i idealizmami. Tekst zawiera oratorskie antytezy i dyskursy retorskie, zachowujące reguły ustanowione przez Izokratesa. W okresie, gdy powstawały Księgi Machabejskie za wypowiadanie imienia Bożego groziła kara śmierci, autor zastępował Tetragram słowem „Niebo”.
Treść.
Druga Księga Machabejska przedstawia dzieje walk Izraelitów prowadzonych przeciwko Seleucydom. Żydzi wystąpili zbrojnie, by odzyskać wolność religijną i polityczną. Narracja 2 Mch częściowo jest równoległa z narracją 1 Mch. Opisano okres od wydarzeń z końca panowania Seleukosa IV Filopatora aż do upadku Nikanora w 160 roku p.n.e.. Obejmuje on 15 lat, które w 1 Mch opisane zostały zaledwie w pierwszych siedmiu rozdziałach. W 2 Mch zastosowany został żydowski sposób liczenia czasu, analogiczny do babilońskiego, wyjątkiem są listy cytowane w rozdz. 11, datowane według sposobu macedońskiego.
Można wyróżnić cztery zasadnicze części księgi:
Doktryna judaistyczna.
Świątynia Jerozolimska stanowi niejako oś przesłania księgi. W księdze jest mowa o ustanowieniu dwóch świąt hebrajskich związanych ze świątynią:
Teologia katolicka.
Według katolickich egzegetów Druga Księga Machabejska jako pierwsza i jedyna w całym Starym Testamencie ukazuje naukę o czyśćcu i jako pierwsza ukazuje naukę o zmartwychwstaniu (por. 2 Mch 12, 44-45; 2 Mch 6, 18-31; 2 Mch 7, 1-42) oraz modlitwę żywych za umarłych i odwrotnie. W Septuagincie trzykrotnie użyto słowa "taũta" („je otrzymałem”, „je oddaję”, „je otrzymam”), które jest odnoszone do ciała męczennika, a tym samym wprowadza w Biblii ideę zmartwychwstania w ciele.
Nazwa.
Podobnie jak w przypadku Pierwszej Księgi Machabejskiej, tytuł Drugiej jest odniesieniem do przydomka pierwszego przywódcy powstania przeciwko Seleucydom, tzn. Judy Machabeusza. Nazwa Machabeusz w języku hebrajskim oznacz tyle co „młot”. Działania zbrojne Judy Machabeusza były mocne jak uderzenie młota. Przydomek przeszedł również na pozostałych braci.

</doc>
<doc id="484824" url="https://pl.wikipedia.org/wiki?curid=484824" title="Sporran">
Sporran

Sporran – część tradycyjnego kiltu – stroju folklorystycznego, torebka ze skóry lub futra noszona na kilcie przez szkockich lub irlandzkich mężczyzn podczas uroczystych gali, zawodów sportowych i tanecznych.
Sporrany dzielą się zasadniczo na typy:
i wyjścia "wieczorowe"
Występują ponadto specyficzne sporrany wojskowych i pipe bandów. Są one zwykle przystrojone dużą ilością końskiego włosia, zwykle czarne lub białe. Na wierzchu sporranu przeważnie znajduje się odznaka jednostki.

</doc>
<doc id="484826" url="https://pl.wikipedia.org/wiki?curid=484826" title="Wynurt lśniący">
Wynurt lśniący

Wynurt lśniący, wynurt ("Ceruchus chrysomelinus") – chrząszcz z rodziny jelonkowatych, zasiedlający stare lasy świerkowe i jodłowe, rzadziej lasy mieszane.
Wygląd.
Imago.
Chrząszcz długości 11–18 mm. Ciało błyszczące i metaliczne czarne, głowa szeroka, żuwaczki duże i wysunięte do przodu. Przedplecze krótkie, szerokie, tarczka trójkątna. Pokrywy z ząbkami barkowymi, punktowane. Chrząszcza cechuje wyraźny dymorfizm płciowy. Samce mają silnie rozwinięte żuwaczki, przy czym długość żuwaczek jest większa od długości głowy, występuje również duża zmienność wielkości i długości żuwaczek, kształtu głowy i przedplecza.
Larwa.
Ciało larwy jest wygięte w kształcie litery „C”, w końcowej części rozszerzone i pokryte krótkim, odstającym owłosieniem. Ubarwienie: białe do kremowego. Głowa zaopatrzona w masywne żuwaczki do rozdrabniania części pokarmu. Na głowie larwy znajdują się członowe czułki. Ich końcowy człon jest przekształcony w narząd czuciowy zwany stożkiem czuciowym. Oczu złożonych brak.
Często na jednym stanowisku spotyka się duże samce ok. 2 cm długości i drobne ok. 1 cm długości z żuwaczkami nieznacznie wydłużonymi. Różnorodność ta spowodowana jest pokarmem jakim odżywiały się larwy. Jeżeli próchno drewna, którym odżywiały się larwy, było zbyt suche i miało postać humusu, powstały wówczas tzw. postacie głodowe, o wiele mniejsze i słabsze niż normalne osobniki.
Rozmnażanie.
Owady roją się w okresie od czerwca do sierpnia. Samica składa jaja w starych próchniejących drzewach. Larwa wynurta ma postać pędraka, żyje w zmurszałym drewnie, żywiąc się szczątkami organicznymi, nie wyrządzając większych szkód. Cykl rozwojowy larwy może trwać od trzech do pięciu lat średnio trwa 4 lata. Po tym okresie przepoczwarza się. Stadium poczwarki trwa zaledwie parę tygodni, lecz już w pełni wykształcone chrząszcze pojawiają następnej wiosny. Dorosłe osobniki prowadzą skryty tryb życia, odżywiają się wypływającym sokiem ze zranionych drzew. Larwy rozwijają się i odżywiają w próchniejącym drewnie jodeł i świerków, rzadziej buków, dębów i brzóz najczęściej w gnijących grubych pniach.
Naturalni wrogowie.
Dzięcioły, mrówki, larwy i postacie dojrzałe niektórych chrząszczy z rodziny przekraskowatych, pasożytnicze błonkówki.
Zasięg występowania.
Gatunek zamieszkuje zalesione obszary Europy i zachodniej Syberii, ale nigdzie nie jest liczny. W Polsce występuje w górach i na pogórzu w drzewostanach reglowych oraz w starych lasach Białowieży.
Ochrona.
Gatunek objęty jest częściową ochroną gatunkową. Przyczyną wymierania wynurta jest ciągłe zmniejszanie się areałów starodrzewia.

</doc>
<doc id="484829" url="https://pl.wikipedia.org/wiki?curid=484829" title="Pałac Pod Karczochem w Warszawie">
Pałac Pod Karczochem w Warszawie

Pałac Pod Karczochem, również pałac Marconich – pałacyk znajdujący się w Warszawie w Alejach Ujazdowskich 14.
Historia.
Budynek został wzniesiony w latach 1845–1846 według projektu Antonia Corazziego w stylu neogotyckim.
Na miejscu pałacu znajdował się wcześniej pawilon ogrodowy z końca XVIII wieku, którego właścicielem był Szymon Bogumił Zug. Nazwa budynku pochodzi od kształtu ozdoby dachu. Był on nakryty kopułą zwieńczoną karczochem. Jego pozostałości zostały częściowo wkomponowane w bryłę pałacu zaprojektowanego przez Corazziego.
Pierwszym właścicielem był radca dworu Jan Kanty Sokołowski. W latach 1884–1886 pałacyk został rozbudowany przez Leandra Marconiego dla syna Henryka.
W latach okupacji Pałac zajmowała placówka NSDAP (1941–1945). Bezpośrednio po niej użytkownikiem pałacu była PPR (1945–1946), następnie TPPR (1946–1947), ambasada KRL-D (1947–1984). Od chwili przemian ustrojowych pozostaje własnością rodziny Stanisława Komorowskiego. W latach 1992–2002 mieścił Przedstawicielstwo Unii Europejskiej; od 2006 jest siedzibą ambasady Litwy.

</doc>
<doc id="484830" url="https://pl.wikipedia.org/wiki?curid=484830" title="Mirosław Pietrewicz">
Mirosław Pietrewicz

Mirosław Piotr Pietrewicz (ur. 2 stycznia 1941 w Nowej Wsi w województwie podlaskim, zm. 6 maja 2022 w Warszawie) – polski polityk i ekonomista, profesor nauk ekonomicznych. W latach 1993–1996 minister-kierownik Centralnego Urzędu Planowania w rządach Waldemara Pawlaka, Józefa Oleksego i Włodzimierza Cimoszewicza, w latach 1996–1997 wiceprezes Rady Ministrów i minister skarbu państwa, w latach 1997–2001 poseł na Sejm III kadencji, członek Rady Polityki Pieniężnej w kadencji 2004–2010.
Życiorys.
Syn Wacława i Stefanii, brat ekonomisty Jerzego Pietrewicza. W 1963 ukończył studia na Wydziale Ekonomiki Produkcji Szkoły Głównej Planowania i Statystyki w Warszawie. Pracował w Instytucie Finansów tej uczelni, w 1970 obronił pracę doktorską w Katedrze Finansów na SGPiS, a w 1978 uzyskał habilitację. Był też zawodowo związany z Instytutem Rozwoju Wsi i Rolnictwa Polskiej Akademii Nauk, w którym od 1978 do 1985 kierował Zakładem Polityki Agrarnej. W 1985 został pracownikiem naukowym Katedry Finansów SGPiS. W 1987 otrzymał tytuł profesorski w zakresie nauk ekonomicznych. W latach 1987–1990 był prodziekanem Wydziału Finansów i Statystyki SGPiS.
W latach 1990–1994 był członkiem rady naukowej przy prezesie Narodowego Banku Polskiego, w latach 1992–1993 zasiadał w społecznej radzie planowania. Od 26 października 1993 do 30 września 1996 zajmował stanowisko ministra-kierownika Centralnego Urzędu Planowania kolejno w rządach Waldemara Pawlaka, Józefa Oleksego i Włodzimierza Cimoszewicza. Od 1 października 1996 do 31 października 1997 był ministrem skarbu państwa, a od 7 lutego 1996 do 31 października 1997 wicepremierem w rządzie Włodzimierza Cimoszewicza. W latach 1997–2001 z rekomendacji Polskiego Stronnictwa Ludowego sprawował mandat posła na Sejm III kadencji. W 2001 bez powodzenia kandydował do Senatu. W rządzie Leszka Millera od 2002 do 2003 zajmował urząd prezesa Rządowego Centrum Studiów Strategicznych.
W 2004 został powołany w skład Rady Polityki Pieniężnej II kadencji, funkcję tę pełnił do 2010.
Zmarł 6 maja 2022. Msza pogrzebowa odbyła się 12 maja w kościele bł. Władysława z Gielniowa w Warszawie, po niej Mirosław Pietrewicz został pochowany na cmentarzu w Grabowie.
Odznaczenia.
Odznaczony Krzyżem Oficerskim Orderu Odrodzenia Polski (2011). W 2010 otrzymał odznakę honorową „Za zasługi dla bankowości Rzeczypospolitej Polskiej”.

</doc>
<doc id="484831" url="https://pl.wikipedia.org/wiki?curid=484831" title="Folk Blues">
Folk Blues



</doc>
<doc id="484832" url="https://pl.wikipedia.org/wiki?curid=484832" title="Harry Partch">
Harry Partch

Harry Partch (ur. 24 czerwca 1901 w Oakland, Kalifornia, zm. 3 września 1974 w San Diego, Kalifornia) – amerykański kompozytor, teoretyk muzyki, budowniczy instrumentów, autodydakta.
Poświęcił się przede wszystkim muzyce, opartej na oryginalnych wizjach scenicznych, a często także na własnych tekstach, komponowanej na instrumenty, które sam budował, realizując wymarzony oryginalny system dźwiękowy.
Partch Diamante.
 7/4
 3/2 7/5
 5/4 6/5 7/6
 1/1 1/1 1/1 1/1
 8/5 5/3 12/7
 4/3 10/7
 8/7

</doc>
<doc id="484833" url="https://pl.wikipedia.org/wiki?curid=484833" title="RWD-1">
RWD-1

RWD-1 – polski dwumiejscowy samolot sportowy z okresu międzywojennego.
Historia.
Projekt opracowali w zimie 1928 roku Stanisław Rogalski, Stanisław Wigura i Jerzy Drzewiecki, w owym czasie jeszcze studenci Politechniki Warszawskiej. Swój pierwszy wspólny samolot oznaczyli RWD od pierwszych liter swoich nazwisk. Samolot był zbudowany w Warsztatach Sekcji Lotniczej Koła Mechaników Studentów Politechniki Warszawskiej.
Oblotu samolotu dokonał Jerzy Drzewiecki we wrześniu 1928 roku. Na przełomie października i listopada tego roku samolot wziął udział w II Krajowym Konkursie Awionetek, gdzie uzyskał wyróżnienie za oryginalną konstrukcję i nowatorskie rozwiązania techniczne. Wiosną 1929 roku RWD-1 wziął udział w lotniczym rajdzie dokoła Polski. Z powodu nieodpowiedniego silnika (silne drgania i nierówna praca, przegrzewanie się) miał kilka przymusowych lądowań, jednak bez uszkodzenia płatowca.
RWD-1 miał korzystny stosunek masy własnej do masy użytecznej z powodu lekkiej konstrukcji i lekkiego silnika. Większe osiągi samolot zawdzięczał też dobrej aerodynamice i małym oporom interferencyjnym przy przejściu kadłub/płat. To zachęciło twórców tej maszyny do dalszego jej rozwoju, metodą eliminowania wad.
Po uszkodzeniu, jakiemu uległ w zimie 1930 roku, jedyny egzemplarz został zdemontowany. RWD-1 był protoplastą szeregu samolotów sportowych: RWD-2, RWD-3, RWD-4, RWD-7.
Konstrukcja.
Jednosilnikowy samolot sportowy w układzie wolnonośnego górnopłata o konstrukcji drewnianej.
Kadłub w dolnej części o przekroju prostokątnym, zwieńczony schodzącymi się wklęsłymi łukami. Przednia część, w rejonie silnika, kryta blachą aluminiową, dalej sklejką. Zbiornik paliwa umieszczony bezpośrednio za silnikiem. Miejsca załogi w układzie tandemowym, dostęp do nich przez drzwi umiejscowione na boku kadłuba. Drzwi do przedniej kabiny umiejscowione po prawej stronie, do tylnej po lewej. Okna umieszczone jedynie po bokach kadłuba. 
Skrzydło niedzielone o obrysie trapezowym, wyposażone w lotki. Konstrukcja płata jednodźwigarowa z dźwigarkiem pomocniczym. Do dźwigara kryty sklejką, dalej płótnem. 
Usterzenie klasyczne krzyżowe. Stateczniki kryte sklejką, stery płótnem.
Podwozie trójpunktowe z płozą ogonową, koła główne amortyzowane z wykorzystaniem sznura gumowego.
Napęd – dwucylindrowy płaski silnik tłokowy ABC Scorpion II chłodzony powietrzem, napędzający dwułopatowe śmigło Szomański o stałym skoku i średnicy 1,5 m.

</doc>
<doc id="484834" url="https://pl.wikipedia.org/wiki?curid=484834" title="Rural Blues">
Rural Blues



</doc>
<doc id="484837" url="https://pl.wikipedia.org/wiki?curid=484837" title="Downhome Blues">
Downhome Blues



</doc>
<doc id="484839" url="https://pl.wikipedia.org/wiki?curid=484839" title="Poziomka pospolita">
Poziomka pospolita

Poziomka pospolita ("Fragaria vesca" L.) – gatunek rośliny z rodziny różowatych. Inne zwyczajowe nazwy: czerwona jagoda, koziomka. Rośnie dziko w całej Europie, a także w Azji i Ameryce Północnej. W Polsce jest pospolity na całym obszarze. Jest uprawiany w wielu krajach świata, również w Polsce.
Obecność w kulturze.
Okazy poziomki pospolitej w postaci płonnych różyczek liści przyziemnych występują kilkakrotnie, wiernie odwzorowane, w tle malarskim scen w ołtarzu Wita Stwosza w Kościele Mariackim w Krakowie. Tylko jeden raz przedstawiony jest tam okaz owocujący tej rośliny. Gałązkę poziomki, z kwiatem i owocem, trzyma w dłoni „Madonna z poziomką” – przedstawienie Matki Boskiej z Dzieciątkiem na kolanach na obrazie (2 poł. XV w.), pochodzącym z żywieckiej parafii Narodzenia NMP (obecnie w Muzeum Narodowym w Krakowie).

</doc>
<doc id="484852" url="https://pl.wikipedia.org/wiki?curid=484852" title="Brzęczyk">
Brzęczyk

Brzęczyk (lub z ang. "buzzer", ew. "buzer", "beeper", buczek) – sterowany elektrycznie sygnalizator akustyczny.
Rodzaje brzęczyków.
Brzęczki elektromagnetyczne oraz piezoelektryczne są dostępne z wewnętrznym generatorem oraz bez generatora. Brzęczyki z wbudowanym generatorem są proste w użyciu ponieważ wymagają jedynie podania napięcia zasilającego. Brzęczki bez generatora są trudniejsze w użyciu ponieważ do ich sterowania wymagany jest zewnętrzny układ generujący napięcie okresowe potrzebne do wysterowania przetwornika elektroakustycznego.
Zastosowania.
Brzęczyki są powszechnie stosowane do sygnalizacji wciśnięcia klawisza oraz innych zdarzeń w artykułach gospodarstwa domowego, manipulatorach systemów alarmowych, kasach fiskalnych, elektronice samochodowej (np. alarm informujący o pozostawieniu włączonych świateł) czy też multimetrach cyfrowych.
Duże, wydające donośny dźwięk buczki stosowane są w sygnalizacjach ostrzegawczych – np. w kolejnictwie (ostrzeganie w trakcie opuszczania rogatek), w przemyśle (ostrzeganie o poruszających się urządzeniach transportu bliskiego, zamykanych automatycznie wrotach, grodziach) itp.

</doc>
<doc id="484860" url="https://pl.wikipedia.org/wiki?curid=484860" title="Dwór w Lipkowie">
Dwór w Lipkowie

Dwór w Lipkowie – klasycystyczny dwór położony we wsi Lipków w gminie Stare Babice w województwie mazowieckim, w pobliżu Puszczy Kampinoskiej i niedaleko drogi Warszawa – Sochaczew. Obecnie mieści się w nim plebania.
Historia.
Dwór został zbudowany w 1792 roku przez Jakuba Paschalisa Jakubowicza, Ormianina przybyłego do Polski w latach 60. XVIII wieku z Tokatu w Poncie i nobilitowanego przez króla Stanisława Augusta Poniatowskiego za "pomnażanie pożytecznych rękodzieł". Autorem projektu był Hilary Szpilowski. Dwór jest budowlą parterową, nakrytą dachem mansardowym z bardzo szerokim ryzalitem na osi zwieńczonym trójkątnym naczółkiem i artykułowanym pilastrami. Naroża obiektu są boniowane. W okresie międzywojennym do budynku dobudowano kolumnowy portyk, który jednak zlikwidowano w trakcie odbudowy po wojnie.
W 1812 dwór stał się własnością najstarszego syna Jakuba Paschalisa Józefa Paschalisa Jakubowicza. Potem Lipków należał do rodzin Miecznikowskich, Worowskich, Młodzianowskich i od 1880 roku do Kazimierza Szetkiewicza, późniejszego teścia Henryka Sienkiewicza. W latach 1881–1883 Sienkiewicz wielokrotnie odwiedzał dwór w Lipkowie. Okolice dworu upamiętnił (podobno na prośbę swojej żony Maryni) w powieści "Ogniem i mieczem". Tam odbył się pojedynek Jurka Bohuna z Michałem Wołodyjowskim. Ksiądz Wacław Kurowski założył we dworze prywatne muzeum historii Lipkowa i jego związków z Sienkiewiczem, jednak zawiesiło ono swoją działalność.
W 1909 roku jego właścicielem był Gustaw Daszkiewicz, następnie Ludwik Suwald. W latach 20. XX wieku majątek Lipków liczył 198 hektarów. Ostatnim właścicielem dworu był Jerzy Suwald. W czasie II wojny światowej obiekt zajmowało wojsko niemieckie, potem został znacjonalizowany.
W 1948 pracownicy PGR przypadkiem zaprószyli ogień wskutek wadliwie przeprowadzonych rur do piecyków węglowych i dwór spłonął. W 1956 roku miejscowa parafia św. Rocha rozpoczęła starania o uzyskanie spalonego dworu z przeznaczeniem na plebanię. W tej sprawie wystosowano nawet podanie do premiera Józefa Cyrankiewicza. W 1957 roku Urząd do Spraw Wyznań zezwolił Wojewódzkiemu Konserwatorowi Zabytków na przekazanie parafii ruin dworu. W tym samym roku obiekt został odbudowany dzięki staraniom księdza kanonika Stefana Kowalczyka, proboszcza parafii NMP w Warszawie i księdza Wacława Kurowskiego.
Obok budynku znajduje się dawny park dworski i kościół św. Rocha, ufundowany w 1792 roku przez Paschalisa Jakubowicza również według projektu Hilarego Szpilowskiego.
Dwór w Lipkowie służył jako sceneria do kilku filmowych epizodów, m.in. w filmach: "Odsiecz wiedeńska", "Trzecia część nocy" (1971), serial "Polskie drogi" (1975), "07 zgłoś się", "Katastrofa w Gibraltarze".

</doc>
<doc id="484864" url="https://pl.wikipedia.org/wiki?curid=484864" title="John Myung">
John Myung

John Ro Myung (ur. 24 stycznia 1967 w Chicago w stanie Illinois w USA) – amerykański muzyk, kompozytor i instrumentalista. Uczęszczał do szkoły muzycznej Berklee College of Music w Bostonie. Basista progresywnometalowej grupy muzycznej Dream Theater. Znany również ze współpracy z Gordian Knot, The Jelly Jam czy Platypus.

</doc>
<doc id="484865" url="https://pl.wikipedia.org/wiki?curid=484865" title="50 DP">
50 DP



</doc>
<doc id="484871" url="https://pl.wikipedia.org/wiki?curid=484871" title="Osiedle Podleśne (Iława)">
Osiedle Podleśne (Iława)

Osiedle Podleśne - południowo-zachodnia część Iławy. 
Powstało w latach 80. XX w. Pierwsi mieszkańcy wprowadzili się tu w 1980 r. 
Obiekty.
W obrębie osiedla znajdują się m.in.:
Ulice.
Osiedle stanowią ulice:
Komunikacja.
Przez teren osiedla przebiegają trasy 7 linii komunikacyjnych. Są to linie numer: 
Linie biegną ulicami: Biskupską, Wojska Polskiego, Skłodowskiej-Curie, Wiejską i Kwidzyńską.

</doc>
<doc id="484874" url="https://pl.wikipedia.org/wiki?curid=484874" title="Kocioł centralnego ogrzewania">
Kocioł centralnego ogrzewania

Kocioł centralnego ogrzewania – urządzenie do spalania paliw stałych (węgiel, koks, drewno, pellet), ciekłych (olej opałowy, mazut) oraz gazowych (gaz ziemny, skroplony propan-butan) w celu podgrzania nośnika ciepła (najczęściej wody) cyrkulującego w obiegu centralnego ogrzewania.
W odróżnieniu od pieca, który wytworzone ciepło oddaje do otoczenia, kocioł oddaje ciepło substancji przenoszącej je, a podgrzane medium przenoszone jest w inne miejsce, np. do grzejnika, gdzie jest wykorzystywane.
Nowoczesne kotły c.o. mogą być wyposażone w automatyczny podajnik paliwa i wentylator wdmuchujący powietrze do paleniska, oraz sterownik, sterujący działaniem wentylatora, podajnika paliwa i pomp obiegowych.

</doc>
<doc id="484880" url="https://pl.wikipedia.org/wiki?curid=484880" title="Bezmian">
Bezmian

Bezmian, inaczej przezmian, waga rzymska, waga przesuwnikowa – waga składająca się z ramienia (rodzaj dźwigni dwustronnej) posiadającego na jednym końcu haczyk do zawieszenia ważonego przedmiotu, a na drugim stały obciążnik. Ważenie polegało na takim umiejscowieniu punktu zawieszenia dźwigni, aby była ona w położeniu poziomym. Na ramieniu zaznaczone były punkty oznaczające masę ważonego przedmiotu.
Była również druga odmiana konstrukcyjna bezmianu. W tym rozwiązaniu punkt zawieszenia ramienia był stały, a zmieniano położenie obciążnika. (Ten rodzaj wagi na ilustracjach)

</doc>
<doc id="484888" url="https://pl.wikipedia.org/wiki?curid=484888" title="Chick Corea">
Chick Corea

Chick Corea, właśc. Armando Anthony Corea (ur. 12 czerwca 1941 w Chelsea, zm. 9 lutego 2021) – amerykański pianista jazzowy i kompozytor. Laureat NEA Jazz Masters Award. W 2006 był promotorem scjentologii.
Jeden z pionierów fusion,znacząco wpłynął na post-bop, jazz latynoski, free jazz, jazz awangardowy oraz klasyczny. Jest rzadkością w swojej biegłości oraz charakterystyczności sposobu grania zarówno na fortepianie, jak i syntezatorach; był jednym z pierwszych, którzy w pełni wykorzystali potencjał instrumentów elektronicznych.
„Żaden muzyk nie wykorzystał koncepcji fusion z taką różnorodnością, inteligencją oraz nieskazitelnym smakiem jak Chick Corea” napisał Len Lyons, autor i krytyk jazzowy, w swojej książce "101 najlepszych albumów jazzowych" ("The 101 Best Jazz Albums"). Amerykański magazyn „Downbeat” nazwał Coreę "najbardziej różnorodną i nieprzewidywalną postacią w jazzie". Pośród muzyków, którzy wpłynęli na Coreę, wymienia się Mozarta, Beethovena, Arta Tatuma, Theloniousa Monka, Billa Evansa oraz, przede wszystkim, Buda Powella. Jest stawiany na półce razem z Herbiem Hancockiem i Keithem Jarrettem jako najbardziej wpływowy klawiszowiec drugiej połowy XX wieku.
Do najważniejszych momentów swojej kariery Corea zaliczyć można współpracę z Milesem Davisem podczas nagrania albumu "Bitches Brew" w 1969 roku oraz utworzenie grupy będącej kamieniem milowym fusion – Return to Forever. Takie standardy jazzowe jak "Spain", "La Fiesta", "Now He Sings, Now He Sobs", "Armando's Rhumba" czy "Matrix" to tylko niektóre spośród wielu, które napisał i skomponował.
Życiorys.
Corea urodził się w Chelsea, Massachusetts – aglomeracji miejskiej na przedmieściach Bostonu. Ma korzenie włoskie. Jedna linia jego dziadków pochodzi z Kalabrii, druga z Sycylii. Jego ojciec Armando, zawodowy trębacz jazzowy, który przewodził Original Dixieland Jazz Band w regionie Bostonu w latach 30. i 40., zapoznał Chicka z grą na pianinie w wieku lat pięciu. Ogromna kolekcja jazzowa ojca, jego zawód, znajomi, koledzy – to wszystko sprawiło, iż syn był otoczony jazzem, co ukształtowało przyszłego muzyka. Fakt, iż czas jego dorastania przypadł na okres bebopu, sprawił, że to właśnie jego gwiazdy i pionierzy jak Dizzy Gillespie, Charlie Parker, Bud Powell, Horace Silver czy Lester Young odcisnęli niebywałe piętno na Corei, co w późniejszym, dojrzalszym pianiście słychać bardzo wyraźnie. W wieku lat ośmiu podjął naukę gry na perkusji, co zainspirowało go później do obchodzenia się z fortepianem jak z instrumentem perkusyjnym. Dziedzictwo obszaru Bostonu jest także wyraźnie słyszalne w jego wstępie do "Nefertiti" na "Circle – Paris Concert" jako kompozycji Wayne'a Shortera.
Corea zdawał się wynosić więcej z indywidualnego rozwoju muzycznego niż ze szkoły, do której uczęszczał. Wartym wspomnienia jest wpływ pianisty koncertowego Salvatore Sullo, pod okiem którego ośmioletni Corea zaczął się szkolić, i który zapoznał go z muzyką poważną oraz rozbudził w nim zainteresowanie kompozycją. Gdy w szkole średniej młody Chick dostał od ojca czarny smoking, zaczął grywać chałtury. Występował w trio, które wykonywało muzykę Horace'a Silvera w miejscowym klubie jazzowym; w jego skład wchodzili portugalski trębacz i lider zespołu, Phil Barboza, oraz kongista Bill Fitch, który zapoznał Coreę z muzyką latynoską.

</doc>
<doc id="484889" url="https://pl.wikipedia.org/wiki?curid=484889" title="Kaszubskie Towarzystwo Ludoznawcze">
Kaszubskie Towarzystwo Ludoznawcze

Kaszubskie Towarzystwo Ludoznawcze (nazwa oryg. Verein für Kaschubische Volkskunde) - stowarzyszenie założone 21 września 1907 r. w Kartuzach przez Friedricha Lorentza i Izydora Gulgowskiego w celu badania i naukowego opracowywania materiałów dotyczących Kaszub i Kaszubów.

</doc>
<doc id="484890" url="https://pl.wikipedia.org/wiki?curid=484890" title="Klęskowo">
Klęskowo

Klęskowo (hist. "Clescow", niem. "Hökendorf") – część miasta Szczecina na osiedlu Bukowe-Klęskowo, położona w południowo-wschodniej części miasta, w dolinach Rudzianki i Chojnówki.
Historia.
Klęskowo to dawna osada słowiańska, od XIII w. w posiadaniu cystersów z Kołbacza. Po uczynieniu protestantyzmu religią państwową Pomorza wskutek decyzji sejmu trzebiatowskiego a następnie sekularyzacji zakonu w 1535 roku, weszła w skład dominium książąt pomorskich.
W Klęskowie ponad doliną Rudzianki, którą biegnie ul. Chłopska, w latach 30. XX wieku zbudowano największą estakadę autostrady Berlin-Szczecin (obecnie autostrada A6) o rozpiętości 242 m i wysokości 22 m.
Podobnie jak większość prawobrzeżnych osiedli, w 1939 Klęskowo zostało włączone w granice tzw. Wielkiego Szczecina. Od tej pory jest częścią miasta z przerwą przez trzy powojenne lata (1945-1948), kiedy leżało w ówczesnym powiecie gryfińskim. Podczas walk o Szczecin w marcu 1945 zostało mocno zniszczone.
Przyroda.
Dęby Bolesława Krzywoustego.
Pomnik przyrody przy ul. Chłopskiej 50 (nieco ponad 100 m na południe od wiaduktu autostrady). Na terenie prywatnej posesji dwa około 400-letnie dęby szypułkowe ("Quercus robur") o obwodach 633 cm i 696 cm oraz wysokości 20 m.
Przy dębach węzeł znakowanych szlaków turystycznych:

</doc>
<doc id="484892" url="https://pl.wikipedia.org/wiki?curid=484892" title="Fanatyzm">
Fanatyzm

Fanatyzm (od „zagorzały, szalony”) – postawa przejawiająca się w pozbawionym krytycznego dystansu i umiaru przywiązaniu do wyznawanych idei i zasad, bezgranicznej i bezwarunkowej identyfikacji, nietolerancji dla jakichkolwiek przekonań lub rozwiązań alternatywnych, braku gotowości do dyskusji i dialogu, odmowie przyznania nawet częściowej słuszności zwolennikom poglądów odmiennych i rzecznikom dążeń przeciwstawnych;
przeciwieństwo tolerancji.
Po raz pierwszy określenia "fanatici" użyto wobec kapłanów bogini Bellony w Rzymie.
Fanatyzm religijny był na początku stanem ekstazy religijnej w czasie składania ofiar bogom. Obecnie przez fanatyzm religijny rozumiana jest postawa skrajnie nietolerancyjna z bezkompromisową żarliwością religijną. Zjawisko występowało w historii bardzo często i kierowało się często przeciw samemu fanatykowi, np: samokastracja, biczowanie lub przeciw przedstawicielom innych religii, np: pogromy, dżihad, krucjaty, niszczenie obcych miejsc kultu oraz przedmiotów kultu, itp. wandalizm religijny.

</doc>
<doc id="484910" url="https://pl.wikipedia.org/wiki?curid=484910" title="Osiedle Podleśne (osiedle w Iławie)">
Osiedle Podleśne (osiedle w Iławie)



</doc>
<doc id="484911" url="https://pl.wikipedia.org/wiki?curid=484911" title="Żydowce-Klucz">
Żydowce-Klucz

Żydowce-Klucz – osiedle administracyjne Szczecina, będące jednostką pomocniczą miasta. Położone na Prawobrzeżu, w południowo-zachodnim skraju Szczecina.
Według danych z 4 maja 2010 w osiedlu na pobyt stały zameldowanych było 2455 osób.
Osiedle tworzą części: Żydowce (do 1945 niem. "Sydowsaue") oraz Klucz.
Graniczy z Podjuchami, gminą Stare Czarnowo, gminą Gryfino i gminą Kołbaskowo. Znajdują się tam budynki nieczynnej już fabryki włókien sztucznych – Wiskord.
Komunikację z centrum miasta zapewniają linie autobusowe nr 64 oraz 66.
Samorząd mieszkańców.
Rada Osiedla Żydowce-Klucz liczy 15 członków. Samorząd osiedla Żydowce-Klucz został ustanowiony w 1990 roku.

</doc>
<doc id="484913" url="https://pl.wikipedia.org/wiki?curid=484913" title="Rah Digga">
Rah Digga

Rah Digga właściwie Rashiya Fisher (ur. 18 grudnia 1974 w Newark w stanie New Jersey) – amerykańska raperka. Jest członkinią The Flipmode Squad, hip-hopowej grupy, której liderem jest Busta Rhymes. Rah Digga uczęszczała do prywatnej szkoły w Maryland, potem studiowała inżynierię elektryczną.
Dyskografia.
Albumy
Single

</doc>
<doc id="484929" url="https://pl.wikipedia.org/wiki?curid=484929" title="Stare Miasto (Iława)">
Stare Miasto (Iława)

Stare Miasto – centralna część Iławy, która zastąpiła zniszczoną w 1945 roku przedwojenną zabudowę. Powstało w latach 1968-1972. 
W obrębie osiedla znajduje się m.in.:
Komunikacja.
Przez teren osiedla przebiegają trasy 6 linii komunikacyjnych. Są to linie numer: 
Linie biegną ulicami: Dąbrowskiego i Konstytucji 3 Maja.

</doc>
<doc id="484931" url="https://pl.wikipedia.org/wiki?curid=484931" title="Miękkie przełamanie strony">
Miękkie przełamanie strony

Miękkie przełamanie strony (ang. "soft page break") – przełamanie strony w dokumencie tworzonym w procesorze tekstów, gdy strona osiągnie pewną długość, zależną od parametrów strony określonych przez użytkownika lub domyślnych. Od twardego przełamania strony różni się tym, że jest tworzone automatycznie, a nie jest wymuszane przez użytkownika.

</doc>
<doc id="484932" url="https://pl.wikipedia.org/wiki?curid=484932" title="Operation Ivy">
Operation Ivy

Operation Ivy – amerykański zespół ska-punkowy z Oakland. Zespół powstał w marcu 1987 roku. Jego nazwa pochodzi od operacji nuklearnej broni o kryptonimie "Operacja Ivy". Ich pierwszy występ odbył się w garażu Dave'a Mello. W 1989 zespół się rozwiązał po ich "Last Show" na Gilman Street w Oakland.

</doc>
<doc id="484933" url="https://pl.wikipedia.org/wiki?curid=484933" title="Marek Siudym (aktor)">
Marek Siudym (aktor)

Marek Siudym (ur. 24 października 1948 w Łodzi) – polski aktor teatralny, filmowy i kabaretowy.
Działalność aktorska.
Edukacja.
W 1966 r. ukończył XXIV Liceum Ogólnokształcące w Łodzi. W tym samym roku zdał egzaminy do Państwowej Wyższej Szkoły Sztuk Plastycznych w Łodzi, ale nie został przyjęty ze względu na zbyt słabe wyniki na maturze. Po odbyciu zasadniczej służby wojskowej zdał egzaminy do Państwowej Wyższej Szkoły Teatralnej im. Aleksandra Zelwerowicza w Warszawie, którą ukończył w 1974 r.
Kariera teatralna i kabaretowa.
W 1975 r. zadebiutował na deskach Teatru Rozmaitości w Warszawie, z którym był związany do 1981 r. W teatrze tym zagrał m.in. w spektaklach:
Od 1981 do 1990 r. był aktorem Teatru Komedia w Warszawie, gdzie grał w spektaklach:
Od 1990 r. związany jest z Teatrem Kwadrat w Warszawie, w którym zagrał w następujących spektaklach:
W 1974 r. na ostatnim roku studiów aktorskich współtworzył grupę kabaretową "Kur", która występowała na deskach Studenckiego Teatru Satyryków w ostatnim roku jego funkcjonowania. Następnie przez kilkanaście lat był aktorem Kabaretu Olgi Lipińskiej, gdzie występował pod własnym nazwiskiem oraz wcielił się w rolę "Ścieklicowej" w miniserialu "Idźcie przez zboże...".
Kariera filmowa.
W latach 70. grał kilka ról charakterystycznych i drugoplanowych w serialach TVP i filmach pełnometrażowych. Dużą popularność dała mu rola woźnicy węglarki w filmie "Miś" Stanisława Barei (1980). W latach 80. grał kilka kolejnych ról w serialach i filmach pełnometrażowych.
Pod koniec lat 90. wyspecjalizował się w charakterystycznych rolach w serialach telewizyjnych, m.in. grał Władysława Biernackiego, ojca Marcysi, w serialu "Złotopolscy" (1999–2010), Stasia Bogackiego w sitcomie "Lokatorzy" (1999–2003) i jego spin-offie "Sąsiedzi" (2003–2008) oraz majstra w "Heli w opałach" (2006–2007). Równolegle grał też „ambitniejsze” role pierwszoplanowe, m.in. w filmie "Ubu Król" Piotra Szulkina, gdzie wcielił się w postać Michała Fiodorowicza.
Życie prywatne.
Aktor był trzykrotnie żonaty. Z pierwszego małżeństwa ma córkę Agnieszkę. Drugą żoną była Joanna Siudym, z którą ma syna Tadeusza. Zasadniczą służbę wojskową ukończył w stopniu kaprala. Jest członkiem Związku Żołnierzy Wojska Polskiego. 
Działalność jeździecka.
Marek Siudym był zawodnikiem w klubach jeździeckich Lotnik i Legia Warszawa. W 1977 zdał egzamin na instruktora jeździectwa sportowego i od tego czasu, z przerwami, zajmował się półzawodowo treningiem koni i zawodników dyscypliny skoki przez przeszkody. 

</doc>
<doc id="484934" url="https://pl.wikipedia.org/wiki?curid=484934" title="Witek">
Witek



</doc>
<doc id="484935" url="https://pl.wikipedia.org/wiki?curid=484935" title="Przepowiednia z Tęgoborzy">
Przepowiednia z Tęgoborzy

Przepowiednia z Tęgoborzy – wierszowany utwór literacki nieznanego autorstwa, opisujący, z użyciem licznych alegorii, wydarzenia dotyczące dziejów świata i Polski, następujące po rzekomej dacie powstania utworu (1893).
Historia przepowiedni.
Pierwsza znana publikacja przepowiedni nastąpiła 27 marca 1939. W 86 numerze „Ilustrowanego Kuryera Codziennego” znalazł się tekst przepowiedni, poprzedzony tekstem od redakcji pisma, informującym o jej pochodzeniu. Według owego tekstu przepowiednia była opublikowana "ostatnio" (tzn. niedługo przed publikacją w "Kurierze") przez "prasę pomorską" i pochodzi z roku 1893.
Tekst stwierdzał, iż 23 września 1893 w pałacu hr. Władysława Wielogłowskiego, "zapalonego spirytysty", w majątku rodziny Wielogłowskich we wsi Tęgoborze, odbył się seans spirytystyczny, podczas którego "medium niewiadomego nazwiska" podało właśnie ową, publikowaną w "Kurierze" przepowiednię. Wielogłowski zanotował ją, podobnie jak wyniki innych seansów, w których brał udział. Zapiski te, w formie zeszytów, znalazły się w jego osobistym archiwum, a po jego śmierci przejęte zostały przez jego bratanka, Aleksandra, który przeglądając je, natrafił na wierszowaną przepowiednię.
Według zgodnej oceny Olizarowskiego i Krzyżewskiego informacje redakcji "Kuriera" są "legendą" i "zabiegiem uprawdopodobniającym", a czas powstania i autorstwo są całkiem inne, choć Olizarowski przyznaje, iż rzeczywiście w pałacu Wielogłowskiego seanse spirytystyczne się odbywały i taka przepowiednia mogłaby tam powstać.
Według legendy przytoczonej przez Czesława Miłosza przepowiednię podyktował "duch Mickiewicza". Według Miłosza oryginał zapisu seansu z Tęgoborza przechowywany był w Bibliotece Ossolińskich we Lwowie i zaginął po II wojnie światowej, a przepowiednię opublikowano po raz pierwszy w 1912, w Gazecie Narodowej, wydawanej we Lwowie w języku polskim. Jednak Miłosz nie podaje źródeł tych informacji, a Olizarowski i Krzyżewski zgodnie twierdzą, że przepowiednia nie była publikowana przed rokiem 1939.
Olizarowski pisze natomiast, iż tekst przepowiedni "równocześnie" z publikacją w "Kurierze" ukazał się w książce Marii Heleny Szpyrkówny, literatki, poetki i miłośniczki zagadnień "metapsychicznych" (parapsychologicznych) "Trzy proroctwa".
Według Olizarowskiego przepowiednia z Tęgoborza stała się zaraz po opublikowaniu "nie byle jaką sensacją", "była szeroko kolportowana w społeczeństwie polskim, zwłaszcza w czasie II wojny światowej", "w każdym niemal polskim domu znajdował się jej tekst przepisywany ręcznie". Krzyżewski pisze: "Tekst jej przepisywany, kolportowany, przekazywany ustnie w czasie wojny oraz długich lat nieformalnej okupacji sowieckiej 1945 - 1989, komentowany i interpretowany był w sposób kontrowersyjny, w zależności od bieżących wydarzeń politycznych."
"O tym jak bardzo popularna i znana była treść przepowiedni świadczy fakt, że reżyser Leonard Buczkowski umieścił jej fragment w swoim filmie muzycznym z roku 1946 pt. "Zakazane piosenki"".
Pełny tekst przepowiedni znalazł się we wstępie do, wydanej w latach 60. XX wieku, książki Zbigniewa Załuskiego "Czterdziesty czwarty", przy czym autor podał, jako czas ogłoszenia przepowiedni, rok 1894.
Autor przepowiedni.
Autor przepowiedni z Tęgoborza jest nieznany. Olizarowski na podstawie faktu opublikowania tekstu przepowiedni w książce Marii Heleny Szpyrkówny "Trzy proroctwa" i stwierdzenia w tekście wprowadzającym z "Kuriera", iż publikowany był w "prasie pomorskiej" (Szpyrkówna mieszkała wówczas w Gdyni) przypisuje autorstwo lub, co najmniej, nadanie przepowiedni formy wierszowanej, właśnie Szpyrkównie. Zwraca przy tym uwagę, że język przepowiedni jest polszczyzną dwudziesto-, a nie dziewiętnastowieczną. Krzyżewski zgadza się z nim, wskazując jako ewentualny pierwowzór tzw. przepowiednię biskupa Jana Cieplaka, pochodzącą rzekomo z roku 1888 (pierwszy raz publikowaną jednak dopiero w pracy Krzyżewskiego, odnalezioną przez niego w 1940 i też pisaną polszczyzną dwudziestowieczną).
Stanisław Hadyna pisze, że autorką przepowiedni jest Agnieszka Pilchowa (1888-1944), zwana Jasnowidzącą z Wisły (zamieszkiwała w tej miejscowości), autorka licznych prac, w których przedstawiała swoje wizje i rozważania na temat zagadnień duchowych. Przepowiednia miałaby pochodzić z lat 30. XX wieku, być może nawet z roku 1939. Maria Szpyrkówna, która była znajomą Agnieszki Pilchowej, miałaby jedynie nadać wypowiedzi Jasnowidzącej formę wierszowaną i zorganizować publikację (być może bez wiedzy i zgody właściwej autorki).

</doc>
<doc id="484936" url="https://pl.wikipedia.org/wiki?curid=484936" title="Barania Góra (Góry Świętokrzyskie)">
Barania Góra (Góry Świętokrzyskie)

Barania Góra – wzniesienie w Paśmie Oblęgorskim w Górach Świętokrzyskich, o wysokości 427 m n.p.m., od południa pocięte głębokimi wąwozami. Na szczycie znajduje się wieża triangulacyjna. Na południowych stokach góry usytuowany jest rezerwat przyrody Barania Góra.
Barania Góra jest punktem początkowym czarnego szlaku turystycznego prowadzącego do Oblęgorka. Przez górę przechodzi Główny Szlak Świętokrzyski im. Edmunda Massalskiego z Gołoszyc do Kuźniaków.

</doc>
<doc id="484940" url="https://pl.wikipedia.org/wiki?curid=484940" title="Copywriter">
Copywriter

Copywriter (CW) – autor tekstów i sloganów reklamowych. Copywriter nazywany też bywa po francusku "concepteur-redacteur" (pomysłodawca – redaktor).
Opis.
Copywriter pisze teksty wykorzystywane w reklamach prasowych, radiowych, telewizyjnych i wszelkich innych materiałach promocyjnych, takich jak ulotki, broszury, katalogi, strony internetowe itp. W praktyce copywriter uczestniczy w całym procesie kreacji, zaczynając od ustalenia treści graficznego motywu ogłoszenia czy ulotki, poprzez tworzenie tekstów, pisanie scenariuszy filmów reklamowych, spotów radiowych, wyszukiwanie muzyki do reklam itp. Od momentu przekazania działowi kreacji briefu do momentu wyjścia materiałów do klienta współtworzy reklamę razem z dyrektorem artystycznym odpowiedzialnym za stronę wizualną przedsięwzięcia oraz przełożonym – dyrektorem kreatywnym, który nadzoruje całokształt projektu. Copywriter jest zatrudniony w agencji reklamowej lub wydawnictwie, czasami pracuje jako tzw. wolny strzelec (ang. "freelancer").
Copywriter powinien znać zasady komunikacji masowej, mieć wiedzę o zachowaniu konsumenta, o perswazji i zmianie postaw.
Copywriter SEO.
Copywriter zajmuje się przygotowaniem tekstów SEO, których głównym zadaniem jest skuteczne pozycjonowanie stron internetowych, na przykład stron firmowych i sklepów internetowych. Takie teksty odnoszą się do tematyki stron, jak i słów kluczowych, na które jest ona pozycjonowana w wyszukiwarkach internetowych. Właściciele stron internetowych dbają o współpracę z copywriterem, który regularnie dostarcza im teksty SEO, trafiające następnie na bloga bądź do katalogów internetowych. Teksty napisane przez copywriterów SEO mają wpływ na to, że witryna wyświetla się wyżej w wynikach wyszukiwania, jest lepiej widoczna i generuje większy ruch organiczny. Obecnie teksty SEO stawiają m.in. na poprawność językową, merytoryczne teksty, unikatowość, semantykę oraz na zainteresowanie odbiorcy. Dzisiaj Copywriter SEO musi dbać o odpowiednią optymalizację swoich treści, w toku zmian algorytmów Google, content musi być szczególnie rozbudowany oraz budować odpowiednią strukturę nagłówków HTML i pełne rozwinięcie tematu, którego dotyczy publikacja. Upychanie fraz kluczowych (tzw. keyword stuffing) i tworzenie tekstów wyłącznie pod roboty Google nie działa i nie przynosi dobrych efektów. Prowadzone są badania, mające na celu wykazanie, że treść przyjazna zarówno użytkownikom, jak i robotom, działa korzystniej na autorytet strony, aniżeli samo tworzenie treści „pod SEO”. Linki zewnętrzne oczywiście nadal mają duże znaczenie, natomiast bardziej liczy się ich odbiór przez żywego użytkownika, aniżeli sama „moc linków zewnętrznych”.
Teksty, tworzone przez copywriterów SEO, można podzielić na cztery najważniejsze kategorie:
Teksty preclowe oraz zapleczowe są wykorzystywane w procesie budowania linków pozycjonujących, natomiast rolą wartościowych artykułów SEO jest pozyskiwanie ruchu organicznego z wyszukiwarek internetowych. Artykuły takie powinny mieć bardzo wysoką wartość merytoryczną i nienaganny język. W ramach tekstów SEO wyróżnia się także teksty produktowe – opisy produktów i opisy kategorii w sklepach internetowych. W ramach content merketingu wyróżnia się również wpisy na [social media], o wartości których stanowi nie tylko poprawny język, ale także dopasowanie stylu i charakteru tekstu do głównej grupy odbiorców.
Copywriter, niezależnie od jakości tworzonego tekstu, powinien tworzyć treści przede wszystkim unikalne, które pozwolą realizować cele każdej kampanii. Należyta staranność wymagana jest również w kontekście jakości językowej. Znajomość zasad ortografii, gramatyki oraz interpunkcji, to podstawowe elementy wpływające na jakość pracy każdego copywritera.

</doc>
<doc id="484941" url="https://pl.wikipedia.org/wiki?curid=484941" title="Biblioteka Uniwersytetu Gdańskiego w Sopocie">
Biblioteka Uniwersytetu Gdańskiego w Sopocie



</doc>
<doc id="484942" url="https://pl.wikipedia.org/wiki?curid=484942" title="Tim Armstrong">
Tim Armstrong

Tim Armstrong (Timothy Lockwood Armstrong) ur. 25 listopada 1966 – amerykański gitarzysta i wokalista punkowy. 
Urodził się w Berkeley w Kalifornii. Jego ojciec był alkoholikiem. Ma dwóch starszych braci. W wieku 9 lat zaczął przejawiać zainteresowania muzyczne (zwłaszcza punkiem).
Od 1987 r. był członkiem ska-punkowego zespołu Operation Ivy (występował tam pod pseudonimem „Lint”). W 1989 Operation Ivy zakończyła swą działalność. Później Tim grał w dwóch innych zespołach punkowych - Dance Hall Crashers i Downfall. Od 1991 r. występuje w zespole Rancid. 
Jest założycielem Hellcat Records, grał także w The Transplants razem z Robem Astonem i Travisem Barkerem (Blink-182). Tim jest także autorem tekstów kilku innych muzyków m.in. Pink, Gwen Stefani, a także grupy Lars Frederiksen and The Bastards, założonej przez jego kolegę z zespołu – Larsa. W 1997 roku Armstrong ożenił się z Brody Dalle z zespołu The Distillers. W 2003 r. rozwiedli się. 
W młodzieńczych latach przedawkował dwukrotnie narkotyki, ale powrócił do pełni zdrowia. Cechą charakterystyczną Tima jest jego mocno zachrypnięty głos.
W 2011 roku pod pseudonimem Tim Timebomb stworzył musical „Tim Timebomb's Rock'n'roll Theater” emitowany przez serwis Vevo. Premiera odbyła się 21 października. Główną rolę zagrał Lars Frederiksen, pośród występujących znalazł się również Davey Havok z AFI.
Jest autorem logo zespołu Insaints.

</doc>
<doc id="484944" url="https://pl.wikipedia.org/wiki?curid=484944" title="Reprezentacja Haiti w piłce nożnej mężczyzn">
Reprezentacja Haiti w piłce nożnej mężczyzn

Reprezentacja Haiti w piłce nożnej pierwszy mecz międzypaństwowy rozegrała 22 marca 1925 roku z Jamajką. Od roku 1904 należy do CONCACAF, a od 1933 do FIFA.
W 1974 roku po raz pierwszy i jak na razie ostatni wystąpiła na mistrzostwach świata. Na niemieckich boiskach przegrała wszystkie mecze – 0:7 z Polską, 1:3 z Włochami oraz 1:4 z Argentyną – i z zerowym bilansem punktowym pożegnała się z turniejem na ostatnim miejscu w grupie.
Drużyna sześciokrotnie zakwalifikowała się do rozgrywek o Złoty Puchar CONCACAF. Najpierw – w 2000 roku – odpadła już w pierwszej rundzie, a dwa lata później doszła do ćwierćfinału, gdzie przegrała 1:2 z Kostaryką. Wynik z 2002 roku powtórzyła jeszcze dwukrotnie w 2009 i 2015 roku. Edycje 2007 i 2013 zakończyła znów na fazie grupowej. 
Haiti zajmuje obecnie (16 października 2017) 5. miejsce w CONCACAF.
Obecnie selekcjonerem kadry Haiti jest Marc Collat.
Mecze z reprezentacją Polski.
Reprezentacja Haiti mierzyła się z reprezentacją Polski trzykrotnie. Wszystkie trzy mecze rozegrano w 1974 roku. Raz wygrała (2:1 w meczu towarzyskim z 13 kwietnia 1974) i dwukrotnie przegrała – 1:3 w towarzyskim spotkaniu rozgrywanym 15 kwietnia 1974 oraz 0:7 w meczu fazy grupowej Mistrzostw Świata 1974. Bilans bramek: 3:11.
Linki zewnętrzne.
Piłkarska Federacja Haiti nie posiada własnej witryny internetowej.

</doc>
<doc id="484947" url="https://pl.wikipedia.org/wiki?curid=484947" title="Memphis blues">
Memphis blues

Memphis blues − regionalny gatunek bluesa stworzony w latach 20. i 30. XX wieku przez muzyków z Memphis takich jak: Frank Stokes, Sleepy John Estes, Furry Lewis i Memphis Minnie. Styl ten był bardzo popularny w wodewilach i objazdowych cyrkach. Zdaniem części muzykologów memphis blues dał początek widocznemu rozdzieleniu gitary rytmicznej i prowadzącej. Podział ten stał się standardem w rock and rollu i muzyce popularnej.
Po II wojnie światowej instrumenty elektryczne zdobywały coraz większą popularność również wśród bluesmenów z Memphis. Podczas wielkiej migracji czarnoskórych robotników z południowych Stanów Zjednoczonych wielu bluesmenów z Delty Missisipi przybyło do Memphis, urozmaicając i rozwijając scenę bluesową w tym rejonie Stanów Zjednoczonych. Muzycy tacy jak Howlin' Wolf, Willie Nix, Ike Turner czy B.B. King występowali na Beale Street i w zachodnim Memphis, oraz nagrywali niektóre z klasyków electric bluesa, rock and rolla oraz rhythm and bluesa w takich wytwórniach jak Sun Records. 
Do najwybitniejszych przedstawicieli Memphis bluesa należą:

</doc>
<doc id="484965" url="https://pl.wikipedia.org/wiki?curid=484965" title="Ludwik Lucjan Bonaparte">
Ludwik Lucjan Bonaparte

Ludwik Lucjan (Louis Lucien) Bonaparte (ur. 4 stycznia 1813 w Grimley w Worcestershire w Anglii, zm. 3 listopada 1891 w Fano, Włoszech) – francuski książę i lingwista.
Urodził się w czasie pobytu w Anglii Lucjana, brata Napoleona I, jako jego trzecie dziecko z Aleksandryną de Bleschamps. Po powrocie rodziny do Italii w roku 1814 Ludwik Lucjan uczęszczał do szkoły jezuickiej w Urbino, po czym studiował mineralogię i chemię we Florencji. Mając 25 lat wziął udział w pierwszym zjeździe naukowców włoskich w Pizie w roku 1838. W swych pierwszych pracach naukowych zajmował się mineralogią, ale wkrótce odszedł od niej i stał się filologiem. W roku 1847 opublikował we Florencji napisane po łacinie swe pierwsze dzieło z dziedziny lingwistyki porównawczej, "Specimen lexici comparativi", gdzie zajmował się językami nowożytnymi, co było wówczas nowością, gdyż na uniwersytetach interesowano się w głównej mierze filologią klasyczną – łaciną i greką.
Po obaleniu króla Ludwika Filipa Bonaparte przeniósł się do Francji i zajął się przejściowo polityką: był deputowanym Korsyki w parlamencie Ustawodawczym, a potem reprezentował departament Seine-et-Oise (dziś rozwiązany). W roku 1852 kuzyn Napoleon III mianował go senatorem i nadał całej gałęzi stryja Lucjana tytuł książąt Cesarstwa (bez prawa następstwa tronu). Ludwika Lucjana polityka jednak niewiele interesowała i wyjechał do Londynu, by się poświęcić pracy naukowej. W stolicy Anglii spędził resztę życia i zebrał gigantyczny księgozbiór dzieł wszelkiego rodzaju o językach świata. Prowadził w Londynie ożywione życie towarzyskie, bywał u królowej Wiktorii i premiera Gladstone, przyjaźnił się ze sławnymi uczonymi jak Ellis, fonolog i Murray, wydawca Oxford English Dictionary. W roku 1854 Uniwersytet w Oxford nadał mu tytuł honorowego doktora prawa cywilnego, a w roku 1883 otrzymał rentę z prywatnej szkatuły królowej za swą pracę o dialektach angielskich.
Dorobek naukowy Bonapartego składa się głównie z prac z dziedzin lingwistyki komparatywnej i dialektologii. Jako dialektolog miał szczególne zasługi na polu badań nad dialektami angielskimi i włoskimi oraz poprzez swe analizy języka baskijskiego. Szczególnie te ostatnie przyniosły mu wielką sławę, gdyż baskijski jako jedyny język europejski nie należy do grupy indoeuropejskiej i nie jest spokrewniony z żadnym językiem na świecie. Bonaparte (który biegle mówił po baskijsku) sporządził mapę dialektów baskijskich po obu stronach Pirenejów ("Carte de sept provinces basques") i tablice czasowników w tym języku ("Le verbe basque en tableaux"), obie wydane 1869.
Oprócz tego Ludwik Lucjan Bonaparte działał jako wydawca. W czasie panowania Napoleona III otrzymywał roczną rentę o wysokości 130 000 złotych franków, potem doszły do tego renta od królowej Wiktorii i na koniec spadek po bogatym, bezdzietnym siostrzeńcu, lordzie Stuarcie. W swym londyńskim domu Bonaparte otworzył drukarnię, gdzie wydawał własne prace i tłumaczenia Biblii w najróżniejszych językach, m.in. pierwsze tłumaczenie ewangelii św. Mateusza na język galego, mówiony w hiszpańskiej prowincji Galicji. Przy produkcji książek wykorzystywał swe wykształcenie jako chemik i eksperymentował z różnymi technikami produkcji farby drukarskiej i papieru.
Ludwik Lucjan ożenił się dwa razy: w roku 1832 z Anną Marią Cecchi z Florencji, ale para wkrótce postanowiła separację. Po jej śmierci w roku 1891 poślubił Klemencję Richard (1830-1915), z którą od wielu lat dzielił życie i miał syna Ludwika Clovisa (1859-1894). Wkrótce potem zmarł w czasie podróży naukowej do Italii. Pochowany został w Londynie.

</doc>
<doc id="484967" url="https://pl.wikipedia.org/wiki?curid=484967" title="Pasmo Bielińskie">
Pasmo Bielińskie

Pasmo Bielińskie – pasmo Gór Świętokrzyskich, zbudowane z piaskowców dewońskich, od zachodu ograniczone przełomem Belnianki. Partie szczytowe pasma porośnięte są lasem bukowym z udziałem jodły.
Przez pasmo przebiega m.in. niebieski szlak turystyczny z Wału Małacentowskiego do kapliczki św. Mikołaja.

</doc>
<doc id="484970" url="https://pl.wikipedia.org/wiki?curid=484970" title="Skoda Auto Grand Prix MTB">
Skoda Auto Grand Prix MTB



</doc>
<doc id="484973" url="https://pl.wikipedia.org/wiki?curid=484973" title="Dia (księżyc)">
Dia (księżyc)

Dia (Jowisz LIII) – mały księżyc Jowisza, odkryty w 2000 roku przez grupę astronomów z Uniwersytetu Hawajskiego, kierowaną przez Scotta Shepparda. Jego nazwa pochodzi z mitologii greckiej – Dia była córką Dejoneusa, uwiedzioną przez Zeusa.
Charakterystyka fizyczna.
Dia jest jednym z najmniejszych księżyców Jowisza, jego średnicę ocenia się na około 4 km. Powierzchnia księżyca jest bardzo ciemna – jego albedo to zaledwie 0,04. Z Ziemi można go zaobserwować jako obiekt o jasności wizualnej co najwyżej 22,4. Najprawdopodobniej składa się on głównie z krzemianów, a średnia gęstość tego ciała wynosi ok. 2,6 g/cm3.
Księżyc ten obiega Jowisza zgodnie z kierunkiem jego obrotu wokół własnej osi. Wstępnie wyznaczone elementy jego orbity wskazywały, że należy do grupy Himalii. Późniejsze obserwacje, obejmujące więcej niż jedno pełne okrążenie wokół planety, pozwoliły precyzyjnie wyznaczyć parametry jego orbity i potwierdziły przynależność do tej grupy.
Zagubienie i ponowne odnalezienie.
Po odkryciu w 2000 roku księżyc ten nie został zaobserwowany podczas późniejszych przeglądów nieba. Istniało prawdopodobieństwo, że uległ on zniszczeniu w kolizji z dużo większą Himalią. Sonda New Horizons zaobserwowała nieznane wcześniej pasmo materii w pobliżu Himalii, które może być elementem pierścienia. Jego istnienia nie stwierdziła orbitująca wcześniej wokół Jowisza sonda Galileo; mogło ono powstać niedawno, w wyniku zderzenia małego księżyca z dużo większą Himalią, nie była to jednak Dia.
W latach 2010-2011 księżyc ten został ponownie zaobserwowany przy użyciu Teleskopów Magellana. Okazało się, że nie został unicestwiony w kolizji, ale jako mały i ciemny obiekt zwykle ginie w blasku światła odbitego od Jowisza.

</doc>
<doc id="484975" url="https://pl.wikipedia.org/wiki?curid=484975" title="Bydgoszcz Wschód (stacja kolejowa)">
Bydgoszcz Wschód (stacja kolejowa)

Bydgoszcz Wschód – stacja kolejowa w Bydgoszczy, w województwie kujawsko-pomorskim, w Polsce. Zatrzymują się tu wszystkie pociągi osobowe i TLK/IC.
W roku 2018 stacja obsługiwała 700–1000 pasażerów na dobę.
Od 24 listopada 2012 w budynku stacji mieści się Izba Tradycji Bydgoskich Dróg Żelaznych.
Połączenia.
Ze stacji Bydgoszcz Wschód odjeżdżają pociągi osobowe do/z Olsztyna, Torunia, Włocławka, Piły, Brodnicy i Chełmży oraz pociągi TLK/IC do/z Krakowa, Katowic, Łodzi i Warszawy.
Komunikacja miejska.
16 stycznia 2016 oddano do użytku estakadę dla przebiegającej nad stacją linii tramwajowej. Nad peronami na przystanku o nazwie "Dworzec Wschód" zatrzymują się tramwaje następujących linii: 3, 5, 7 i 10. Pod estakadą, przy ulicy Kamiennej, znajduje się przystanek autobusowy również nazwany "Dworzec Wschód"; korzysta z niego linia nr 83. W dalszym sąsiedztwie znajdują się przystanki przy ulicy Fordońskiej, przy których zatrzymują się autobusy linii: 64, 65, 69, 74, 89, 31N, 32N i 33N.
Ponadto w okolicy stacji znajduje się pętla autobusowo-tramwajowa „Wyścigowa”, obecnie używana w sytuacjach awaryjnych przez tramwaje oraz na stałe przez linię autobusową nr 74. Pod koniec kwietnia 2014 dotychczasowa pętla Wyścigowa uległa likwidacji, a zamiast niej, w nowej lokalizacji, powstała nowa pętla po wschodniej stronie ul. Wyścigowej.
Bydgoszcz Wschód (część towarowa).
W bezpośrednim sąsiedztwie stacji znajduje się grupa towarowa, nosząca dawniej nazwę "Bydgoszcz Wschód Towarowa". Stacja została wzniesiona jako Kapuścisko Tranzytowe, a następnie zmieniła nazwę na Kapuścisko Małe Towarowe. Od 1928 r. obsługuje ruch towarowy północnej części magistrali węglowej.

</doc>
<doc id="484976" url="https://pl.wikipedia.org/wiki?curid=484976" title="Tomb Raider II">
Tomb Raider II

Tomb Raider II, również Tomb Raider II: The Dagger of Xian i Tomb Raider II starring Lara Croft – przygodowa gra akcji wyprodukowana przez Core Design i wydana przez Eidos Interactive w 1997 na platformy PlayStation i PC. Druga część serii gier komputerowych "Tomb Raider".
Akcja gry toczy się w Chinach, gdzie Lara Croft udaje się w celu odnalezienia starożytnego Sztyletu Xian. Zdobycie artefaktu utrudnia jej włoska mafia kierowana przez Marka Bartoliego. Gracz kontroluje ruchy bohaterki, rozwiązuje zagadki logiczne oraz eliminuje wrogów.
Pomimo planów stworzenia tylko jednej gry, sukces "Tomb Raidera" z 1996 zachęcił producentów do wyprodukowania kolejnej części przygód Lary Croft. Gra powstawała przez osiem miesięcy, po premierze została przychylnie przyjęta przez krytyków i graczy. Do 1999 zapewniła twórcom ponad 39 mln euro przychodu za sprzedaż w krajach Unii Europejskiej. Gra rozeszła się w ponad ośmiu milionach egzemplarzy na świecie.
Rozgrywka.
Podobnie jak pierwsza część, "Tomb Raider II" jest jednoosobową grą akcji obserwowaną z perspektywy trzeciej osoby z widokiem na plecy głównej postaci. Akcja gry toczy się w Chinach, Wenecji i Tybecie. Gracz kieruje archeolog Larą Croft i ma do wykonania 12 misji, podczas których wykonuje zadania zręcznościowe, rozwiązuje zagadki logiczne i toczy walkę z różnymi rodzajami przeciwników, których może pokonać za pomocą różnych rodzajów broni, takich jak para pistoletów, strzelba, rewolwer, granatnik, karabin czy kusza.
Producenci dodali nowe ruchy bohaterki, w tym przewrót w powietrzu i wspinaczkę po ścianach. Umożliwiono poruszanie się postaci różnymi pojazdami, takimi jak skuter śnieżny czy motorówka. Do ekwipunku bohaterki dodano flary, ułatwiające nawigację w ciemnościach.
Kolejną zmianą w stosunku do poprzedniej części jest znacznie większa liczba poziomów rozgrywających się w plenerze, podczas gdy akcja pierwszej części osadzona była głównie w katakumbach i grobowcach. Podobnie jak w pierwowzorze, gracz w trakcie rozgrywki może znajdować ukryte skarby. W grze pojawiła się także posiadłość Croftów, w której gracz może odbyć kurs szkoleniowy. Twórcy umożliwili też zapis gry w dowolnym momencie.
Fabuła.
Starożytny cesarz Qin Shi Huang po wbiciu w serce magicznego Sztyletu Xian zmieniał się w smoka, dzięki czemu podbijał kolejne tereny. Podczas jednej z bitew został pokonany przez tybetańskiego mnicha, który schował magiczny nóż we wnętrzu Wielkiego Muru Chińskiego.
Lara Croft udaje się do Chin, by odnaleźć sztylet. Na miejscu zostaje zaatakowana przez mężczyznę pracującego dla Marka Bartoliego, szefa włoskiej mafii Fiama Nera, który też pragnie zdobyć artefakt. Lara udaje się do Wenecji, by zwiedzić posiadłość Gianniego Bartoliego, kolekcjonera chińskich artefaktów, a prywatnie – ojca Marka. Dostaje się do wodnosamolotu Marka Bartoliego, gdzie zostaje ogłuszona, a później obrabowana i uwięziona przez jego ludzi. Kult przeprowadza badania zatopionego statku, którego posiadaczem był Gianni Bartoli. Lara dowiaduje się od uwięzionego tybetańskiego mnicha, brata Chena Barkhanga, że we wraku znajduje się artefakt zwany Seraph. Po jego zdobyciu Lara kieruje się do klasztoru Barkhang w Tybecie, gdzie mnisi pomagają jej w walce z ludźmi Bartoliego. Z pomocą duchownych znajduje pięć młynków modlitewnych i używa ich do otworzenia drzwi wiodących do pomieszczenia, gdzie zdobywa Seraph.
Lara wraca do Chin, gdzie za pomocą Talionu (klucza znalezionego w tybetańskich katakumbach) otwiera drzwi do grobowca, w którym umieszczony jest Sztylet Xian. Przed sięgnięciem po artefakt wpada do katakumb pod Wielkim Murem. Gdy wraca po sztylet, jest świadkiem przemiany Bartoliego w smoka. Pozbawiwszy go przytomności, wyciąga sztylet z jego serca. Grobowiec zawala się, ale Larze udaje się z niego uciec.
Po powrocie do domu pokonuje ludzi Bartoliego, którzy najechali na jej rezydencję.
Produkcja.
W zamyśle Toby’ego Garda, pomysłodawcy postaci Lary Croft i głównego projektanta gry, "Tomb Raider" miał być jednorazowym projektem. Sukces gry sprawił, że niedługo po premierze studio Core Design zaczęło rozważać stworzenie kolejnej części, czemu Gard się sprzeciwił. Niedługo później wraz z programistą Paulem Douglasem opuścił zespół programistów Core Design, nie godząc się na seksualizację bohaterki. W późniejszych wywiadach tłumaczył, że z Douglasem „chcieli robić coś nowego”. 
Akceleratory grafiki 3D były obsługiwane bez konieczności instalowania łatki, czego wymagał "Tomb Raider". Producenci usprawnili oprawę audiowizualną gry, grafikę rozjaśniono i poprawiono ją dzięki obsłudze standardu DirectX. Poprawiono proporcje bohaterki, dodano animację jej warkocza i urozmaicono zestaw ubrań noszonych przez nią stosownie do lokacji.
Eidos Interactive wyznaczył termin wydania gry na okres przedświąteczny 1997, pozostawiając studiu Core Design osiem miesięcy na przygotowanie gry, przez co programiści – w tym Gavin Rummery, Neal Boyd i Heather Stevens – pracowali nawet po kilkanaście godzin dziennie przez siedem dni w tygodniu. Epilog, którego akcja dzieje się w rezydencji Croftów, a także postać lokaja Winstona, powstały na miesiąc przed zakończeniem prac. "Tomb Raider II" ukazał się w listopadzie 1997 w wersji na komputery osobiste i PlayStation. W 2014 gra została udostępniona na iOS, a w 2015 na Androida
W 2017 grupa deweloperów niezależnych od Eidos uruchomiła projekt "OpenLara", umożliwiający zagranie w "Tomb Raidera" w przeglądarce internetowej. Równolegle studio Realtech VR pracowało nad darmowym udostępnieniem zremasterowanej wersji gry na platformie Steam, jednak w marcu 2018 przerwało pracę na skutek decyzji producenta Square Enix, właściciela praw do gry, który nie udzielił deweloperom odpowiedniej zgody.
Odbiór.
Gra zdobyła przychylne oceny krytyków, którzy określali ją równie dobrą, ale trudniejszą od pierwszej części. Doceniano fabułę i oprawę audiowizualną gry, w tym rozjaśnienie grafiki, płynniejsze ruchy postaci i jej bardziej naturalny wygląd. Mieszane opinie zebrała jakość graficzna gry.
Gra zapewniła producentom ponad 39 mln euro przychodu za sprzedaż w krajach Unii Europejskiej, za co w 1999 odebrali złotą płytę na festiwalu Milia w Cannes. Gra rozeszła się w ponad ośmiu milionach egzemplarzy.
W 1998 brytyjska organizacja Design Council uznała grę jednym z „Produktów Tysiąclecia”.
"Tomb Raider II: The Golden Mask".
Dodatek "Tomb Raider II: The Golden Mask" zawiera cztery nowe misje, których akcja rozgrywa się w opuszczonej kopalni na Alasce, gdzie Lara Croft szuka Złotej Maski, umożliwiającej ożywianie zmarłych. Po znalezieniu wszystkich artefaktów graczowi udostępniana jest piąta misja.

</doc>
<doc id="484978" url="https://pl.wikipedia.org/wiki?curid=484978" title="Pasmo Bolechowickie">
Pasmo Bolechowickie

Pasmo Bolechowickie – pasmo Gór Świętokrzyskich, zbudowane z wapieni dewońskich, częściowo przykrytych utworami permskimi. Znajdują się tu liczne marmurołomy, w tym m.in. „Bolechowice” (na Berberysówce), „Zygmuntówka” (na Czerwonej Górze) oraz „Szewce” na Okrąglicy, który istniał już w 1.poł. XVII wieku.
Przez pasmo przebiegają m.in. czerwony szlak turystyczny z Kielc do Chęcin oraz niebieski szlak turystyczny z Chęcin do Łagowa.

</doc>
<doc id="484980" url="https://pl.wikipedia.org/wiki?curid=484980" title="Gruczoł łzowy">
Gruczoł łzowy

Gruczoł łzowy – (łac. "glandula lacrimalis") – owalny, wielkości około 20 na 12 mm gruczoł, leżący w przednio-górnym kącie oczodołu, w zagłębieniu zwanym dołem gruczołu łzowego (łac. "fossa glandulae lacrimalis").
Dzieli się na dwie części:
z których wychodzą przewodziki wyprowadzające (łac. "ducti exectorii") łzy do worka spojówkowego.
Jego produktem są łzy, czyli bezbarwny płyn składający się głównie z wody, chlorku sodu (około 1%), białka (około 0,6%) oraz substancji o działaniu miejscowo odkażającym (np. lizozym). Dzienna ilość wydzielanego płynu wynosi ok. 0,5 cm³, a jego zadaniem jest nawilżanie, odżywianie i odkażanie gałki ocznej.

</doc>
<doc id="484984" url="https://pl.wikipedia.org/wiki?curid=484984" title="Grzbiet Bolechowicki">
Grzbiet Bolechowicki



</doc>
<doc id="484985" url="https://pl.wikipedia.org/wiki?curid=484985" title="Zrzeszenie Związków Zawodowych">
Zrzeszenie Związków Zawodowych

Zrzeszenie Związków Zawodowych (do 1949 Zrzeszenie Pracowniczych Związków Zawodowych) – centrala związków zawodowych w Polski Ludowej funkcjonująca w okresie 1944-1980. Należała do Światowej Federacji Związków Zawodowych.
Jego kontynuatorką jest obecnie Ogólnopolskie Porozumienie Związków Zawodowych.
Historia.
Pierwsze związki zawodowe zaczęły powstawać z inicjatywy PKWN od lipca 1944. We wrześniu 1944 utworzono Radę Związków Zawodowych w Lublinie. W listopadzie 1944 doszło do spotkania przedstawicieli związkowych, które wyłoniło Tymczasową Komisję Centralną Związków Zawodowych. W 1945 przyjęto ponadto dekret z dnia 6 lutego 1945 o utworzeniu Rad Zakładowych, który wprowadzał we wszystkich zakładach zatrudniających powyżej 20 pracowników „jako organ pracowniczych związków zawodowych, przedstawicielstwo pracownicze w formie Rad Zakładowych”. Do rady mogli być wybierani jedynie przedstawiciele związków zawodowych, wyborcami byli natomiast wszyscy pracownicy.
21 listopada 1945 w Warszawie odbył się Kongres Związków Zawodowych na którym powołano Zrzeszenie Pracowniczych Związków Zawodowych, zaś organem wykonawczym była Komisja Centralna Związków Zawodowych. W 1949 na mocy ustawy z dnia 1 lipca 1949 o związkach zawodowych, określono, iż:
Na mocy tej ustawy (art. 5) określono, że „Naczelną reprezentacją ruchu zawodowego w Polsce jest Zrzeszenie Związków Zawodowych”. posiadające osobowość prawną. Jej organami są natomiast Kongres i Centralna Rada Związków Zawodowych. CRZZ prowadziło również rejestr związków zawodowych. Osobowość prawną związku nabywało się po wpisaniu do rejestru CRZZ. W istocie centrala, jak i CRZZ była częścią aparatu państwowego. W 1949 na mocy ustawy z dnia 4 lutego 1949 o Funduszu Wczasów Pracowniczych Komisji Centralnej Związków Zawodowych w Polsce, objęły organizowanie wypoczynków dla pracowników w okresie urlopów wypoczynkowych oraz w czasie wolnym od pracy oraz organizowanie i prowadzenie domów wypoczynkowych, obozów wędrownych, sportowo-wycieczkowych i wycieczek. W 1949 na mocy ustawy z dnia 9 marca 1949 o pracowniczych ogrodach działkowych przekazano w zarząd CRZZ na zasadach wyłączności wszystkie agendy oraz cały majątek ruchomy i nieruchomy towarzystw prowadzących dotychczas ogródki działkowe tworząc jednolitą instytucję Pracownicze Ogrody Działkowe.
Na mocy dekretu z dnia 10 listopada 1954 „o przejęciu przez związki zawodowe zadań w dziedzinie wykonywania ustaw o ochronie, bezpieczeństwie i higienie pracy oraz sprawowania inspekcji pracy” przekazano związkom zawodowym zakres działania Ministra i Opieki Społecznej w dziedzinie wykonywania ustaw o ochronie, bezpieczeństwie i higienie pracy oraz w dziedzinie inspekcji pracy. Tym samym inspektorzy pracy stali się częścią struktur związkowych.
Na mocy ustawy z dnia 30 marca 1965 o bezpieczeństwie i higienie pracy przepisy dotyczące prac wykonywanych w różnych gałęziach pracy wydawała Rada Ministrów w drodze rozporządzeń na wniosek lub po porozumieniu z Centralną Radą Związków Zawodowych. Natomiast przepisy BHP dotyczące prac wykonywanych w poszczególnych gałęziach pracy (przepisy branżowe) wydawały w drodze rozporządzeń właściwi ministrowie w porozumieniu z Ministrem Zdrowia i Opieki Społecznej i w uzgodnieniu z zarządami głównymi odpowiednich związków zawodowych.
Strajki w sierpniu 1980 oraz żądanie niezależnych związków zawodowych doprowadziły do likwidacji Zrzeszenia w 1980. Związki, które wystąpiły ze zrzeszenia w 1981 zarejestrowały Ogólnopolską Komisję Współpracy Branżowych Związków Zawodowych. Na mocy Zarządzenia Nr 51 Prezesa Rady Ministrów z dnia 13 grudnia 1981 w sprawie zawieszenia działalności związków zawodowych i niektórych organizacji społecznych na czas obowiązywania stanu wojennego związki te zostały zawieszone, a w związku z wejściem art. 52 ustawy z dnia 8 października 1982 o związkach zawodowych ich rejestracja utraciła moc prawną.
Struktura.
W skali przedsiębiorstwa podstawową jednostkę organizacyjną stanowiła "zakładowa organizacja związkowa", której zarządem była "rada zakładowa". W zakładach poniżej 20 pracowników rolę rady zakładowej pełnił delegat. Następną instancją były zarządy oddziałowe i okręgowe poszczególnych związków. Każdy związek zawodowy kierowany był przez zarząd główny. Na terenie województw działalność koordynowały "Wojewódzkie Komisje Związków Zawodowych". Naczelną władzą był Kongres i wyłaniana przez niego Centralna Rada Związków Zawodowych. Składała się ze 125 członków i 47 zastępców wybranych przez Kongres. Wybierała ona również ze swego grona w jawnym głosowaniu Prezydium CRZZ, w tym przewodniczącego, 2 wiceprzewodniczących oraz 4-6 sekretarzy.
Władze wykonawcze Zrzeszenia.
Od 1944 do 1945 centralą kierowała Tymczasowa Komisja Centralna Związków Zawodowych, której przewodniczył Adam Doliński z PPR. W skład Prezydium TKCZZ weszli ponadto: Wacław Przedmojski (PPS), – wiceprzewodniczący, Kazimierz Witaszewski (PPR) – sekretarz generalny, Marian Czerwiński (PPR) – zastępca sekretarza generalnego, Genowefa Sadło (PPS) – skarbnik.
Od 1945 do 1949 centralą kierowała Komisja Centralna Związków Zawodowych, na której czele stali:
Od czerwca 1949 centralą po zmianie nazwy kierowała Centralna Rada Związków Zawodowych.
Funkcję przewodniczącego CRZZ pełnili:

</doc>
<doc id="484988" url="https://pl.wikipedia.org/wiki?curid=484988" title="Worek spojówkowy">
Worek spojówkowy

Worek spojówkowy (łac. "saccus conjunctivae") to szczelinowata potencjalna przestrzeń znajdująca się między spojówką powiek a spojówką gałki ocznej.
W warunkach prawidłowych obie spojówki przylegają do siebie wskutek nawilżenia ich łzami, jednakże w stanach chorobowych może nagromadzić się tamże np. wydzielina ropna lub znajdować się ciało obce.

</doc>
<doc id="484989" url="https://pl.wikipedia.org/wiki?curid=484989" title="Herb Monako">
Herb Monako

Herb Monako – jeden ze symboli narodowych Monako. 
Herb przedstawia na czerwonym płaszczu podbitym gronostajami i zwieńczonym koroną wielkoksiążęcą tarczę z czerwono-srebrnym polem rombowym, karowanym. Tarczę okala łańcuch Orderu Świętego Karola (ustanowionego przez księcia Karola III w 1858). Pod tarczą i orderem znajduje się srebrna wstęga z dewizą "Deo juvante". Trzymacze − dwóch franciszkańskich mnichów z wzniesionymi obnażonymi mieczami – to odwołanie do podstępnego zdobycia Monako 8 stycznia 1297 przez Franciszka Przebiegłego, przebranego za franciszkańskiego mnicha (wyczyn ten uznaje się za początek panowania dynastii Grimaldich w Monako).
Dewiza zapisana w herbie rodu Grimaldich nawiązuje do zwrotu "Deo iuvante", często używanego w korespondencji przez seniora Monako Lamberta Grimaldi (1458–1494), który doprowadził do niezależności księstwa.

</doc>
<doc id="484992" url="https://pl.wikipedia.org/wiki?curid=484992" title="Solaris Urbino">
Solaris Urbino

Solaris Urbino – rodzina niskopodłogowych autobusów miejskich i niskowejściowych autobusów podmiejsko-międzymiastowych produkowana od 1999 r. przez polskie przedsiębiorstwo Solaris Bus &amp; Coach S.A. z Bolechowa koło Poznania. Napęd stanowią klasyczne silniki wysokoprężne lub na paliwa alternatywne (gaz CNG i biogaz, napęd hybrydowy, elektryczny oraz wodorowy). W 2014 r. podczas targów IAA w Hanowerze oraz w Polsce w czasie Transexpo w Kielcach odbyła się premiera pojazdów czwartej generacji, która do produkcji weszła w 2015 r. Solaris Urbino 12 electric jako pierwszy polski autobus został nagrodzony tytułem Autobus Roku 2017. Solaris Urbino jest obecnie najpopularniejszym pod względem sprzedaży modelem autobusów miejskich w Polsce, a także jednym z najpopularniejszych w Europie.
Historia.
Geneza.
W 1994 r. Krzysztof Olszewski założył w Bolechowie-Osiedlu koło Poznania spółkę Neoplan Polska na potrzeby wygranego przetargu na dostawę 72 niskopodłogowych autobusów miejskich dla MPK Poznań. W Bolechowie rozpoczęto budowę nowej fabryki autobusów miejskich, a 22 marca 1996 r. z linii montażowej zjechał pierwszy autobus. Neoplan Polska produkował modele na licencji niemieckiego przedsiębiorstwa Neoplan – N4009, N4016, N4020 oraz N4021. Już rok później Neoplan Polska dostarcza 40% wszystkich niskopodłogowych autobusów na rynku polskim. W 1998 r. zaprezentowano bazujący na N4016 model K4016TD oraz jego krótszą wersję Neoplan K4010TD. Były to pierwsze autobusy zaprojektowane od podstaw przez przedsiębiorstwo Olszewskiego. Pojazdy te uzyskały handlową nazwę "Olibus". Wprowadzono także zielonego jamnika jako graficzny symbol pojazdów Neoplan Polska.
I generacja.
Pierwszy autobus z gamy Urbino zjechał z linii produkcyjnej w Bolechowie w połowie 1999 r. Był to Solaris Urbino 12 (prototypowy egzemplarz trafił w 2000 r. do przedsiębiorstwa ForBus z Bydgoszczy), w drugiej połowie roku zadebiutowały dwa kolejne modele Solaris Urbino 15 (dla MZA Warszawa) i Solaris Urbino 18 (dla PKA Gdynia), zaś w 2000 r. dołączył ostatni najkrótszy autobus z rodziny – Solaris Urbino 9 (trafił do ZKM Sochaczew). Zostały one zaprojektowane w przedsiębiorstwie Neoplan Polska przy udziale projektantów z berlińskiego przedsiębiorstwa stylistycznego IFS Designatelier. Design autobusów odznaczał się charakterystyczną asymetryczną linią przedniej szyby (poprawia widoczność podczas wjeżdżania autobusem na przystanek) oraz zaokrąglonymi liniami nadwozia. W 2000 r. pierwsze Solarisy Urbino zostały sprzedane za granicę, do Czech i na Słowację. Rok później wyeksportowano pierwszy egzemplarz do Niemiec.
II generacja.
Na przełomie 2001 i 2002 r. wdrożono modele II generacji. Model 9-metrowy został wówczas zastąpiony przez nieco dłuższe Urbino 10. Wygląd autobusów uległ niewielkim zmianom kosmetycznym, m.in. lekko zmieniono kształt reflektorów. Zmieniono także usytuowanie zbiornika paliwa – umieszczono go w nadbudowie nad prawym przednim nadkolem. W 2004 r. miała miejsce premiera dwóch nowych modeli w ofercie producenta – Urbino 12 LE (model niskowejściowy) oraz Urbino 15 CNG napędzane gazem ziemnym lub biogazem.
Solaris Urbino 12 II generacji został wystawiony do konkursu „Bus Euro Test 2004”, podczas którego wyłoniono Autobus Roku 2005. Ostatecznie Solaris zajął II miejsce.
III generacja.
Od 2005 do 2018 r. dostępne były autobusy Solaris Urbino III generacji. Tym razem w designie autobusu zaszły duże zmiany – zrezygnowano z zaokrągleń wzdłuż linii dachu, zmieniono kształt linii przedniej szyby, kształt oprawek przednich i tylnych reflektorów, a także nadkoli. Przeniesiono również boczny wyświetlacz kierunkowy nad linię okien. W nowej generacji zmieniono także konstrukcję tzw. wieży silnika. Od nowej generacji Urbino dostępne były także zupełnie nowe modele – Alpino 8,6, Alpino 8,9 LE czy też Urbino 12 LE oraz Urbino 15 LE. Modele niskowejściowe (ang. "low entry", LE) są przeznaczone głównie dla przewoźników podmiejskich i międzymiastowych.
W 2006 r. Solaris zaprezentował pierwszy na świecie autobus hybrydowy w seryjnej produkcji – Solaris Urbino 18 Hybrid. Konstrukcja ta powstała we współpracy Solarisa z koncernem Alisson Transmission. Funkcję silnika spalinowego pełniła jednostka amerykańskiego przedsiębiorstwa Cummins. Podczas premiery na targach IAA w Hanowerze Krzysztof Olszewski powiedział: „Diesel umarł! Niech żyje elektryczność!”. W 2008 r. zaprezentowano udoskonaloną wersję hybrydowego Urbino 18.
Podczas targów IAA Nutzfahrzeuge w Hanowerze, które odbyły się w dniach 25 września – 2 października 2008, zaś w Polsce na wystawie Transexpo w Kielcach w październiku 2008 r. zadebiutował prototypowy model Solaris Urbino 12 "New Edition", tzw. generacji 3,5. Przy zachowaniu nadwozia z III generacji otrzymał on część rozwiązań z wnętrza z projektowanej dopiero IV generacji autobusów. Zastosowane rozwiązania zmierzają do poprawienia stylistycznego i doświetlenia wnętrza. Przeprowadzono także drobne zmiany stylistyczne na zewnątrz autobusu.
W 2009 r. miała miejsce premiera nowej rodziny autobusów międzymiastowych Solaris InterUrbino – początkowo w wersji 12-metrowej, a od 2011 r. także w przedłużonej wersji o długości 12,8 m.
W 2011 r. Solaris zaprezentował pierwszy w pełni elektryczny model autobusu – Urbino 8,9 LE electric. Początkowo odległość, którą pojazd mógł pokonać na jednym ładowaniu wynosiła tylko 100 km, jednak z czasem uległa ona zwiększeniu za sprawą zastosowania coraz nowocześniejszych akumulatorów w pojeździe. W 2012 r. zaprezentowano kolejne modele bezemisyjne – Urbino 12 electric oraz Urbino 18 electric. 2014 r. przyniósł premierę pierwszego modelu przedsiębiorstwa Solaris napędzanego ogniwem paliwowym. Solaris Urbino 18,75 electric przeznaczony dla przewoźnika Hochbahn Hamburg został wyposażony w normalne baterie trakcyjne, tak jak jego krótsi odpowiednicy, lecz dodatkowo istnieje możliwość doładowywania ich za pomocą wodoru. Solaris wyprodukował dwa egzemplarze tego pojazdu.
W 2012 r. poszerzono ofertę modeli niskopodłogowych o dwie nowe wersje długościowe: Solaris Urbino 12,9 oraz Solaris Urbino 18,75. Pośrednim między autobusami typowo miejskimi a międzymiastowymi został podmiejski Urbino 12 Ü (niem. "Überland" – regionalny), który zadebiutował na targach IAA Nutzfahrzeuge w Hanowerze we wrześniu 2012. Zamiast klasycznej zabudowy wieżowej zastosowano w nim zabudowę amfiteatralną z leżącym silnikiem z rodziny MAN D20. Do 44 powiększono liczbę miejsc siedzących umieszczonych na podestach. Wyprodukowano jednak jedynie prototypowy egzemplarz eksploatowany przez PKS Poznań.
W 2015 r. dla przewoźnika z niemieckiego Karlsruhe wyprodukowano 5 egzemplarzy Urbino 10,9 LE na bazie modelu Alpino 8,9 LE. Zostały one dodatkowo obniżone do 2,72 m, natomiast klimatyzacja została umieszczona na tyle pojazdu. Takie rozwiązanie zostało wymuszone przez przebieg jednej z linii autobusowych pod niskim wiaduktem, pod którym zwykłe autobusy nie mogą przejeżdżać.
Ostatnie autobusy III generacji opuściły fabrykę w 2018 roku, do historii przeszedł także sam Solaris Urbino 15 – nie jest planowana nowa odsłona tego modelu, ostatni egzemplarz tego typu trafił do MPK Legnica. Podobny los spotkał najkrótszy model Alpino 8,6. Ostatnim modelem wycofanym w 2018 r. jest Urbino 10, które zostało zastąpione przez Urbino 10,5. Jedynym autobusem III generacji pozostającym w produkcji do dziś jest Solaris Urbino 8,9.
IV generacja.
W 2014 r. swą premierę podczas targów IAA w Hanowerze oraz polską premierę na Transexpo w Kielcach miał nowy Solaris Urbino IV generacji. Zupełnie zmienił się design pojazdów, wprowadzono nową, bardziej dynamiczną stylistykę, zastosowano nowe materiały. Zmianom uległo także wnętrze. Początkowo zaprezentowano jedynie modele Urbino 12 i Urbino 18 z napędem tradycyjnym. Produkcja autobusów nowej generacji ruszyła w kolejnym roku, pierwsze Solarisy Urbino 12 IV wyjechały na ulice Monachium, a niedługo później w Polsce w Wejherowie i Grudziądzu. W kolejnym roku do grona autobusów IV generacji dołączył model Urbino 12 LE oraz Urbino 12 electric. W 2016 r. pokazano natomiast hybrydowe Urbino 12 hybrid, Urbino 12 CNG oraz następcę Urbino 10 – Urbino 10,5. W 2017 r. zaprezentowano nową odsłonę Urbino 18 electric. Do oferty weszły także modele Urbino 18 CNG i Urbino 18 hybrid IV generacji.
W 2016 r. Solaris ogłosił, iż Urbino 12 electric weźmie udział w „Bus Euro Test 2016” – międzynarodowym konkursie, w trakcie którego zostaje wybrany autobus, który uzyska tytuł „Autobusu Roku”. Testy odbyły się na przełomie maja i czerwca 2016 r. na ulicach Brukseli. O tytuł walczyło pięć pojazdów, w tym cztery elektryczne. W efekcie Solaris wygrał, a Urbino 12 electric uzyskało tytuł „Bus of the Year 2017”.
Podczas targów Transexpo w październiku 2018 r. miała miejsce premiera autobusu niskowejściowego Solaris Urbino 12 LE lite hybrid. Autobus jest nakierowany głównie na niskie koszty eksploatacji związane z niższym zużyciem paliwa. Jednocześnie zaprezentowano facelifting całej rodziny autobusów Solaris Urbino. Główne zmiany dotyczą przedniej ściany autobusu. Wprowadzono zaokrąglone kanty, poprawiając aerodynamikę pojazdu, zmieniono kształt przedniej szyby, tak by zapewniała lepszą widoczność kierowcy, a także dotychczasowe przednie światła zamieniono innymi – pięć reflektorów zastąpiono trzema. Zmiany objęły także kształt górnych osłon dachu, które mają lepsze parametry oporów powietrza i lepiej odprowadzają wodę w czasie deszczu. Podczas premiery targowej przedstawiono modele Urbino 12 electric i Urbino 12 hybrid w nowej odsłonie, a także premierowe Urbino 12 LE lite hybrid. Nowy design IV generacji Urbino miał jednak swoją przedpremierę – kilka dni przed targami dostarczono pierwsze autobusy Solaris Urbino 12 hybrid dla MZK Pabianice.
W 2019 r. podczas wystawy UITP w Sztokholmie zaprezentowano napędzany w 100% przez wodorowe ogniwo paliwowe autobus elektryczny Solaris Urbino 12 hydrogen. Jeszcze przed premierą uzyskał on nagrodę niemieckiego czasopisma „Busplaner” w kategorii „pojazd koncepcyjny”. Pierwszymi odbiorcami tego modelu mają być przewoźnicy z Bolzano, Wuppertalu i Kolonii. W 2020 r. do oferty został włączony model Urbino 18 plug-in hybrid, czyli 18-metrowy autobus z napędem hybrydowym o zwiększonym udziale napędu bateryjnego i większych możliwościach jazdy bezemisyjnej w stosunku do modelu Urbino 18 hybrid oraz model Urbino 12 mild hybrid o mniejszej mocy zastosowanego silnika elektrycznego w stosunku do modelu Urbino 12 hybrid. Takie rozwiązanie będące rozwinięciem systemu rekuperacji energii ma na celu wspomaganie silnika spalinowego, a w efekcie zmniejszenie emisji spalin do wartości niższych niż wymagane przez normę Euro 6. Trzecim modelem zaprezentowanym w 2020 r. był niskowejściowy w pełni elektryczny Urbino 15 LE electric. Jest to pierwszy model elektrobusu Solaris przeznaczony dla ruchu międzymiastowego. Autobus jest oferowany jako klasa I – dla ruchu miejskiego oraz jako klasa II z nieco innym wyposażeniem – dla obsługi tras międzymiastowych. Jest to jedyny model 15-metrowy w ofercie producenta, jaki pozostał w produkcji w ramach IV generacji Urbino. W 2021 r. zaprezentowano autobus klasy MIDI Urbino 9 LE electric. Autobus jest przeznaczony do transportu międzymiastowego. Jest następcą Solarisa Urbino 8,9 LE electric, który mimo to będzie nadal produkowany. Jest to jedyny model 9-metrowy w ofercie producenta. Został skonstruowany w ramach IV generacji Urbino. W tym samym roku Solaris podpisał umowę na dostawę 24-metrowych autobusów o napędzie elektrycznym w konfiguracji "BRT" dla duńskiego Aarhus. Model ten, Urbino 24 electric MetroStyle, ma powstać na bazie nowej platformy 24-metrowych pojazdów z napędem alternatywnym. W 2022 r. do rodziny Urbino dołączyły modele Urbino 18 hydrogen – przegubowy autobus miejski z napędem wodorowym, Urbino 18 mild hybrid oraz Urbino 18,75 electric
Konstrukcja.
W serii dostępne są autobusy o zróżnicowanej długości nadwozia (od 8,9 metra do 18,75 metrów, a w planach są dwuprzegubowe konstrukcje o długości 24 m) oraz o różnych typach silników diesla, z napędem hybrydowym lub elektrycznym. Produkowana jest także rodzina trolejbusów z napędem elektrycznym (o długościach 12, 15 i 18 metrów) Solaris Trollino.
Jednostka napędowa.
Autobusy Solaris Urbino I generacji bazowały na rozwiązaniach technicznych znanych z autobusów produkowanych przez Neoplan Polska. Dlatego też zastosowano w nich kilka rozwiązań, które wcześniej znane były z pojazdów tej marki, jak np. silnik w tzw. zabudowie wieżowej. Początkowo w autobusach Solaris wykorzystywano silniki MAN, obecnie przedsiębiorstwo bazuje na konstrukcjach Cummins lub DAF. To pierwsze przedsiębiorstwo dostarcza także silniki gazowe. Od 2006 r. Solaris produkuje autobusy spełniające normę emisji spalin EEV, a od 2013 r. Euro 6. W przypadku silników hybrydowych Solaris współpracuje z kilkoma przedsiębiorstwami, m.in. Vossloh, Alisson Transmission, Škoda Transportation, BAE Systems, a dawniej także Eaton. W autobusach elektrycznych używane są natomiast osie napędowe ZF lub centralne silniki asynchroniczne. Skrzynie biegów w autobusach są dostarczane przez ZF (skrzynie ZF Ecolife) lub Voith.
Podwozie.
Osie w pojazdach Urbino wykonuje przedsiębiorstwo ZF. Układ kierowniczy typu "RB Servocom" dostarcza przedsiębiorstwo Bosch. Zawieszenie typu ECAS jest wyposażone w system przyklęku (o ok. 70 mm z prawej strony). Pojazdy wyposażone są w systemy hamulcowe EBS, ABS, ASR, hamulec postojowy oraz retarder.
Nadwozie i wnętrze.
Autobusy Solaris Urbino są wykonywane na bazie szkieletu ze stali odpornej na korozję. Wszystkie panele boczne są demontowalne. W IV generacji Urbino zmieniono układ wnętrza względem poprzedniej generacji. Zbiornik paliwa został umieszczony nad przednim nadkolem lub nad środkowym nadkolem (w wersji przegubowej). Dzięki takiemu rozwiązaniu możliwe jest uzyskanie większej ilości miejsc siedzących dostępnych z niskiej podłogi. Za klimatyzację (opcja) odpowiada przedsiębiorstwo Konvekta, ogrzewanie odbywa się za pomocą grzejników konwektorowych. Jako opcja istnieje możliwość zastosowania dodatkowego ogrzewania na biopaliwo (rozwiązanie szczególnie popularne w autobusach produkowanych na rynek skandynawski). W przypadku kabiny kierowcy dostępne jest kilka wariantów, m.in. pulpit przedsiębiorstwa Actia, czy też Siemens-VDO.
Modele lotniskowe.
Na bazie autobusów niskopodłogowych o długości 12, 15 i 18 metrów powstają specjalne wersje lotniskowe. Z zewnątrz wyróżniają się dodatkowymi drzwiami po lewej stronie. We wnętrzu jest mniej foteli, za to więcej półek bagażowych i podestów na większy bagaż. Instaluje się również ekspres do kawy oraz świetlne tablice informacyjne z numerami lotu i miastem docelowym.
Dane techniczne.
Poniższa tabela przedstawia dane techniczne autobusów Solaris Urbino IV generacji (z wyjątkiem Urbino 8,9 LE i Urbino 8,9 LE electric, które są nadal produkowane w III generacji i Solaris nie planuje wprowadzenia na rynek odpowiedników w IV generacji). Stan na: luty 2018. Źródła:
Modele.
Główną konkurencję dla rodziny Solaris Urbino stanowią takie modele jak m.in. MAN Lion’s City, Mercedes-Benz Citaro, czy też Scania Citywide. W Polsce konkurencję stanowią ponadto modele Mercedes-Benz Conecto, Autosan Sancity, czy też Ursus City Smile. Mimo tego Solaris z modelem Urbino pozostaje liderem w sprzedaży autobusów miejskich w Polsce, jest także jednym z czołowych europejskich producentów autobusów miejskich. Solaris Urbino jest najpopularniejszym modelem autobusów miejskich w Polsce.
W skład serii wchodzą:
"pochyloną czcionką" oznaczono modele, których powstały jedynie prototypy lub zostały wykonane na indywidualne zamówienie klienta;
w nawiasach podano lata produkcji modelu
Symbol graficzny.
Zielony jamnik jest maskotką przedsiębiorstwa Solaris. Był on już naklejany na autobusy Neoplan Polska i wyróżniał je na tle produkowanych w innych zakładach Neoplan. Został on stworzony przez ówczesną wiceprezes Solange Olszewską. Symbolizuje on wierność właścicielowi, łatwość w utrzymaniu, prostotę oraz ekologię. Dodatkowo jego wydłużony kształt przypomina niskopodłogowy autobus. W 2005 r. zaprezentowano nowszą wersję jamnika. Od tego czasu wersje autobusów z innymi napędami lub innym typem nadwozia dostawały charakterystyczne oznaczenia na postaci jamnika. Kolejna wersja charakterystycznej postaci dla autobusów marki Solaris została zaprezentowana w 2011 r. – sylwetka uległa niewielkim zmianom i została bardziej zgeometryzowana.

</doc>
<doc id="484994" url="https://pl.wikipedia.org/wiki?curid=484994" title="Philippe de Villiers">
Philippe de Villiers

Philippe Le Jolis de Villiers de Saintignon (ur. 25 marca 1949 w Boulogne) – francuski polityk, wicehrabia, były parlamentarzysta krajowy i eurodeputowany, założyciel i lider Ruchu dla Francji.
Życiorys.
Z wykształcenia prawnik. W 1973 ukończył Instytut Nauk Politycznych w Paryżu, w 1978 uzyskał promocję w "École nationale d’administration". Początkowo pracował w administracji rządowej (w Ministerstwie Spraw Wewnętrznych), następnie w administracji departamentalnej jako dyrektor biura prefekta.
W 1978 założył park atrakcji historycznych Puy du Fou w departamencie Wandea. W 2018 park odwiedziło ponad 2,3 miliona turystów; stał się drugim po parku Disneyland Resort Paris najliczniej odwiedzanym obiektem rozrywki we Francji. Centrum wyróżnione zostało nagrodami przez organizację Themed Entertainment Association za spektakle "Les Amoureux de Verdun" o bitwie pod Verdun w czasie pierwszej wojny światowej (2016) oraz "Le Dernier Panache" przedstawiający biografię generała François de Charette (2017).
Philippe de Villiers zaangażował się również w działalność polityczną w ramach Unii na rzecz Demokracji Francuskiej. Od marca 1986 do czerwca 1987 pełnił funkcję sekretarza stanu do spraw kultury. Od 1987 do 1994 sprawował mandat deputowanego do Zgromadzenia Narodowego. Jednocześnie od 1988 do 2010 nieprzerwanie zajmował stanowisko przewodniczącego rady generalnej departamentu Wandea.
W 1994 został wybrany do Parlamentu Europejskiego, w którym zasiadał do 1997. Philippe de Villiers otwierał w tych wyborach listę tzw. dysydentów z UDF, sprzeciwiających się proeuropejskiej polityce partii. Po dość dobrym wyniku wyborczym jesienią 1994 zainicjował powołanie nowej partii pod nazwą Ruch dla Francji. W 1995 polityk wystartował w wyborach prezydenckich, uzyskując około 4,7% głosów.
W 1997 ponownie został posłem niższej izby krajowego parlamentu. Dwa lata później sprzymierzył się z Charles'em Pasqua i jego RPFIE. Wspólna lista zajęła drugie miejsce w wyborach europejskich, sam Philippe de Villiers przez kilka miesięcy sprawował ponownie mandat europosła. Został też wiceprezydentem wspólnej partii, z której odszedł po kilku miesiącach, reaktywując w 2000 MPF.
W 2002 uzyskał reelekcję w swoim okręgu wyborczym do Zgromadzenia Narodowego XII kadencji. W 2004 po raz trzeci wybrano go do Parlamentu Europejskiego. Zasiadał wówczas w grupie Niepodległość i Demokracja. Głosił poglądy eurosceptyczne i tradycjonalistyczne, krytykując postępującą integrację europejską. Jako pierwszy użył wyrażenia „polski hydraulik” w publicznej debacie dotyczącej proponowanej dyrektywy unijnej.
W 2007 ponownie wystartował w wyborach prezydenckich, osiągając wynik 2,2% głosów. W drugiej turze poparł kandydaturę Nicolasa Sarkozy’ego. Przed wyborami do Parlamentu Europejskiego w 2009 zaangażował się w tworzenie francuskiego oddziału partii Libertas, w wyborach jako jedyny kandydat tego komitetu uzyskał mandat posła do PE VII kadencji, który wykonywał do 2014. Na czele Ruchu dla Francji stał do czasu rozwiązania partii w 2018. Przed wyborami prezydenckimi w 2022 zadeklarował wsparcie dla Érica Zemmoura.
Publikacje.
Philippe de Villiers jest autorem ponad 30 książek. Jego wspomnienia polityczne pt. "Le moment est venu de dire ce que j'ai vu", wydane w 2015 przez Albin Michel, sprzedały się w nakładzie ponad 220 tysięcy egzemplarzy. Jego wydana przez Fayard publikacja z 2019 "J'ai tiré sur le fil du mensonge et tout est venu" została przetłumaczona na język polski i pod tytułem "Kiedy opadły maski" wydana przez DeReggio w tym samym roku.

</doc>
<doc id="484995" url="https://pl.wikipedia.org/wiki?curid=484995" title="Olimpia Elbląg">
Olimpia Elbląg

Olimpia Elbląg – polski klub piłkarski z siedzibą w Elblągu, założony w 1945 roku, w sezonie 2021/22 występujący w II lidze.
Zespół seniorów przez dziewięć sezonów występował na zapleczu polskiej Ekstraklasy. Brał również udział w rozgrywkach Pucharu Polski, a drużyna młodzieżowa została w roku 1989 wicemistrzem Polski juniorów.
Struktura klubu.
Od 29 kwietnia 2010 roku w klubie funkcjonuje nowy podział sekcji. Czteroosobowy Zarząd klubu sprawuje władzę nad całym klubem oraz wszystkimi drużynami piłkarskimi. Jednocześnie podlegają mu sekcje, z własnym zarządem: tenisowa, zapaśnicza oraz kajakarska. 
Zarząd klubu:
Szef rady sponsorów: Maciej Romanowski
Sponsorzy:
Obiekty.
Stadion Olimpii.
Olimpia od początku istnienia występuje na stadionie przy ulicy Agrykola 8, w Elblągu. Zaraz po wojnie w miejscu obecnego stadionu było poniemieckie boisko "Jahn-Spielplatz", jednak nowi mieszkańcy miasta szybko przystosowali je do swoich potrzeb. W latach 50. XX wieku w miejscu tym powstał stadion, który służy piłkarzom Olimpii do dziś.
Obecnie dopuszczone jest wpuszczanie na stadion do 3000 widzów, mimo iż obiekt zaprojektowany został dla 7000 osób. Na początku II połowy 2011 roku zakończyła się budowa zadaszenia nad trybuną honorową oraz dostosowywanie obiektu pod kątem licencji I-ligowej. Najzagorzalsi sympatycy drużyny od wielu lat zajmują trybunę boczną, tzw. "Łuk" od strony ulicy Agrykola.
Pomimo wielu obietnic, władze miasta nie podjęły się zmodernizowania obecnego stadionu ani wybudowania nowego obiektu.
Ośrodek treningowy.
Istniejący od lat 80. XX wieku ośrodek treningowy dla młodych adeptów piłkarstwa od prawie 30 lat służy piłkarzom Olimpii Elbląg. W 2010 roku rozpoczęła się przebudowa ośrodka, na którego terenie powstały dwa pełnowymiarowe boiska (w tym jedno ze sztuczną trawą), zadaszona trybuna oraz oświetlenie.
Historia klubu.
Herb klubu.
Herb Olimpii był kilkukrotnie zmieniany, jednak najdłużej w historii funkcjonował emblemat, który obecnie wyróżnia drużynę Olimpii. Podstawę herbu stanowi prostokąt, w trzech kolorach (barwy klubu – żółty, biały, niebieski). Kolory oddzielają ukośne linie w kolorze stalowym. W dolnej części herbu znajdują się napisy "ZKS" i "Elbląg", natomiast przez cały herb (z góry na dół) przebiega napis "Olimpia". Wszystkie napisy są w kolorze stalowym. Autorem herbu był najprawdopodobniej inżynier z elbląskich Zakładów Mechanicznych ZAMECH, które w czasach PRL patronowały działalności Olimpii.
Najwięcej zmian klubowy herb doświadczył w latach 90. XX wieku. Po bankructwie klubu w 1992 roku odtworzono klub pod nazwą "Polonia", w celu uniknięcia konieczności spłaty zobowiązań poprzedniczki. Wtedy zaczęły się również manipulacje przy klubowym herbie. Kolejne zmiany nazw: "Polonia-Olimpia", "Olimpia-Polonia", pociągały za sobą konieczność zmiany herbu. Wskutek nacisków kibiców, w 2004 roku przywrócono klubowi nazwę oraz historyczny wzór herbu
Zmiany herbu Olimpii Elbląg na przestrzeni lat 1946–2010
Historia.
Lata 40. XX w..
Zaraz po przejęciu Elbląga przez polską administrację pod koniec II wojny światowej, zaczęli do miasta przybywać nowi mieszkańcy i już w maju 1945 r., zaczęli tworzyć elbląską piłkę nożną. Drużyna piłkarska swój debiut miała w meczu z reprezentacją, stacjonującego wtedy w Elblągu, garnizonu rosyjskiego. Elblążanie przegrali wtedy z Rosjanami 2-3 (1-2). Brak innych rozrywek w zrujnowanym mieście sprawił, że Zarząd Miejski (organ sprawujący wtedy władzę w Elblągu) stworzył, w lipcu 1945 r., oficjalną drużynę pod nazwą "MKS Syrena Elbląg", która miała aktywizować mieszkańców poprzez sport. W tym samym roku powstała także druga drużyna: "Olimpia Elbląg". Brak środków finansowych sprawił, że elbląska Syrena przestała istnieć, a jej tradycje przejął zespół pod nazwą "KS Stocznia Elbląg". Te dwie drużyny, zmieniające w przyszłości jeszcze kilkukrotnie nazwę, stanowią bezpośrednich protoplastów dzisiejszej "Olimpii".
Lata 50. XX w..
Lata pięćdziesiąte przyniosły elbląskiej piłce nożnej wzrost liczby klubów, których istniało wtedy w mieście kilka. W związku z odpływem zawodników do innych klubów, nie udało się w Elblągu skompletować drużyny, która grałaby na krajowym szczeblu rozgrywek. Dlatego też, 23 grudnia 1959 r., połączono dwa najlepsze kluby ("Turbinę" i "Polonię"), tworząc jednocześnie zespół pod nazwą "Olimpia".
Lata 60. XX w..
Nowy klub pod nazwą "Olimpia Elbląg" rozpoczęła zmagania w A-klasie. Nazwa nowo powstałego klubu została wyłoniona w głosowaniu przeprowadzonym wśród załóg elbląskich firm. Wygrała oczywiście nazwa "Olimpia", dystansując dwie pozostałe propozycje – "Pogoń" i "Elblążanka". W związku z reorganizacją rozgrywek, w 1962 roku klub znalazł się w III lidze, w której to dotrwał do końca dekady. Połączenie mniejszych elbląskich klubów pozwoliło zebrać odpowiednio silną drużynę i w roku 1966 odnieść największy sukces lat 60. "Olimpia" dotarła do 1/16 Pucharu Polski, gdzie uległa renomowanej Legii Warszawa 0-2 (0-0). Jedną z bramek zdobył reprezentant Polski Lucjan Brychczy, a na boisku wystąpili inni znakomici zawodnicy, stanowiący ówczesną czołówkę polskiego futbolu, m.in. Władysław Grotyński, Bernard Blaut oraz Henryk Apostel. W tym samym roku, z okazji 20-lecia istnienia klubu (w rzeczywistości klub powstał rok wcześniej niż wtedy przypuszczano, mianowicie w 1945) zmodernizowano obiekt przy ulicy Agrikola, na którym przez cały okres istnienia występuje "Olimpia".
Lata 70. XX w..
Początek lat 70. przyniósł w Elblągu oraz w całym kraju wzrost zainteresowania piłką nożną. Sukcesy w polskiej reprezentacji sprawiły wzrost popularności tej dyscypliny sportu wśród młodzieży. Napływ młodych zawodników do zespołu wzmocnił go na tyle, że już w roku 1974 pojawiła się przed "Olimpią" szansa awansu do II ligi. Elblążanie przegrali jednak baraże o występy w II lidze. Dwa lata później w roku 1976, pod wodzą późniejszego selekcjonera reprezentacji Wojciecha Łazarka, klub awansował do II ligi, gdzie grał tylko jeden sezon i spadł do III ligi, w której pozostał przez kolejne cztery sezony. W pierwszym sezonie występów na II-go ligowych boiskach udało się zawodnikom odnieść kolejny sukces. W meczu 1/16 Pucharu Polski elbląska "Olimpia" wygrała z I-ligowym ROW Rybnik 1-0 (po dogrywce). Tym samym klub odniósł największy sukces w tych rozgrywkach, awansując do 1/8 finału. Do dziś nie udało się elblążanom powtórzyć tego wyniku. W następnym spotkaniu PP los zetknął „Związkowych” z Wisłą Kraków. Znakomicie radząca sobie na I-ligowych boiskach Wisła, pokonała elbląskiego drugoligowca dopiero po dogrywce 1-0. Dopiero w sezonie 1979/80, udało się drużynie zajść w tych rozgrywkach wyżej niż ponad I rundę, a mianowicie zagrać w 1/16 finału. Okres lat 70. był preludium do kolejnej dekady. "Olimpia" odniosła pierwsze znaczące sukcesy, ale lata 80. miały okazać się jeszcze bardziej pomyślne dla klubu.
Lata 80. XX w..
Lata 80. ubiegłego wieku były czasami największych sukcesów elbląskiej jedenastki. Z ośmiu sezonów w historii, spędzonych w II lidze, na lata 80. przypada sześć. Dlatego też kibice klubu nazywają ten czas „Złotym okresem Olimpii”.
Sukcesy jakie osiągała w tamtym czasie drużyna, były pochodną dużego zaangażowania się w patronat (dziś powiedzielibyśmy sponsoring) największych elbląskich zakładów przemysłowych nad "Olimpią". Pomocą służyły także władze miasta i województwa. Spowodowane było to z pewnością kryzysem politycznym jaki trwał wtedy w Polsce, a w szczególności na Wybrzeżu. Ówczesne władze starały się dostarczyć jak najwięcej rozrywki strajkującym robotnikom, co miało odciągnąć ich uwagę od problemów w kraju. Drużynie "Olimpii" nie udało się jednak zdyskontować nagłego „zainteresowania” decydentów i zagościć na stałe w gronie II-ligowców. Przez całe sześć sezonów drużyna zajmowała miejsca między środkiem a końcem ligowej tabeli. Epizody w III lidze, szybko kończyły się powrotem na zaplecze ekstraklasy.
Przemiany ustrojowe w Polsce, jakie dokonały się pod koniec dekady, pociągnęły za sobą również zmiany w gospodarce i polskie firmy nie były już w stanie wykładać na sport takich pieniędzy co wcześniej, co spowodowało niedofinansowanie klubów na przełomie dekad. Zaczął się więc ciężki okres dla Olimpii i wielu innych klubów w Polsce. W 1989 roku ukazał się w "Wieczorze Wybrzeża" artykuł pt. „Kiedy zbankrutuje Olimpia Elbląg?”.
Lata 90. XX w..
Początek dekady to zdobycie 3. miejsca w III lidze. W momencie zakończenia rozgrywek nie było nawet decyzji o tym, kto awansuje na zaplecze ekstraklasy. Po decyzji PZPN-u o dodatkowych barażach, "Olimpia" podjęła walkę o awans z warszawskim Ursusem. Po zwycięskim dla elblążan dwumeczu, w mieście świętowano ósmy już awans do II ligi. Gra w tej lidze gwarantowała więcej widzów na trybunach, a więc także większe wpływy z biletów. Ze względu na rosnącą w Polsce inflację, wydatki na utrzymanie drużyny przerastały możliwości finansowe klubu. Trudna sytuacja gospodarcza w kraju, zmusiła również elbląskie przedsiębiorstwa do szukania oszczędności, wskutek czego wycofały się z pomocy "Olimpii".
W czasie sezonu 1991/92 klub zaczął mieć problemy z wypłatami pensji dla piłkarzy. Nieumotywowani piłkarze grali coraz słabiej, czego efektem był spadek do III ligi.
Drużyna osiągnęła dno organizacyjne. Krótko po spadku, zmieniono nazwę na "Polonia" próbując ratować się przed bankructwem.
Zła sytuacja finansowa klubu doprowadziła do jego upadku. Klub próbował podtrzymać piłkarskie tradycje w mieście, jednak kryzys jaki dotknął drużynę zepchnął ją do niższych klas rozgrywkowych, aż do IV ligi w roku 1998. Nowy wiek drużyna miała rozpocząć od tej właśnie klasy rozgrywek.
Początek XXI w..
W 2002 roku klub awansował do III ligi. W tym okresie jego trenerem był wychowanek "Olimpii" Adam Fedoruk, którego asystentem był rozpoczynający karierę szkoleniowca Czesław Michniewicz. W III lidze klub utrzymał się do 2004 roku. Po spadku do niższej ligi, zarząd klubu podjął decyzję o zmianach personalnych i zatrudnieniu nowego szkoleniowca. Andrzej Bianga uporządkował drużynę i po dwóch latach, w 2006, wprowadził zespół z powrotem do III ligi. Słabe wyniki drużyny w rundzie jesiennej sezonu 2006/07 były powodem kolejnej zmiany trenera. Na miejsce Andrzeja Biangi zatrudniono Zbigniewa Kieżuna, trenera z I-ligowym stażem.
Klub ustabilizował swój budżet, w przerwie zimowej sezonu 2006/07 ściągnął nowych zawodników, aby wzmocnić drużynę, a sami piłkarze przeszli badania wydolnościowe na gdańskiej AWF. Zarząd zaplanował utworzenie II drużyny, która byłaby zapleczem dla zawodników z ławki rezerwowych, którą stanowili głównie młodzi gracze, potrzebujący stażu na boisku.
Na 1 lipca 2007 r. planowano połączenie III-ligowej "PKS Olimpii Elbląg" oraz V-ligowej "ZKS Olimpii Elbląg" w jeden klub, co miało doprowadzić do utworzenia II drużyny. Planów tych nie udało się jednak zrealizować.
Runda wiosenna sezonu 2006/07 okazał się gorsza od jesieni. Drużynie udało się co prawda zdobyć Wojewódzki Puchar Polski, jednak w drużynie pojawiły się konflikty. Po sezonie z drużyny odeszło kilku ważnych graczy. Zawiedzeni pracą szkoleniowca kibice, podczas wygranego finału WPP przeprowadzili protest, podczas którego zażądali zmiany szkoleniowca. Na początku sezonu 2007/08 trener Olimpii Zbigniew Kieżun wycofał drużynę z zawodów na szczeblu centralnym Pucharu Polski, co mogło skutkować nawet kilkuletnim zawieszeniem zespołu w tych rozgrywkach. Po kolejnych protestach kibiców oraz blamażu na początku sezonu ligowego, dotychczasowy szkoleniowiec podał się do dymisji.
Obecnie.
Z dniem 16 sierpnia 2007 roku, nowym trenerem Olimpii został Tomasz Wichniarek, pracujący wcześniej jako trener juniorów Lecha Poznań. Szkoleniowiec miał przed sobą trudne zadanie poukładania drużyny po dwóch nieudanych meczach na starcie rozgrywek. Na półmetku sezonu, elblążanie zajmowali dopiero 12. miejsce w tabeli. Zgodnie z zapowiedziami działaczy, w przerwie zimowej zespół wzmocnili nowi zawodnicy, a celem drużyny na sezon nadal było zapewnienie sobie występów w nowej II lidze. Rundę wiosenną drużyna zakończyła ostatecznie na 11. miejscu co uniemożliwiło awans i sprawiło, że sezon 2008/09 zespół rozpoczął w nowej III lidze.
Przed kolejnymi rozgrywkami zespół został osłabiony odejściem kilku zawodników z podstawowego składu, którzy przeszli do lokalnego rywala Concordii Elbląg. Sztab trenerski ściągnął w ich miejsce graczy z innych drużyn oraz uzupełnił kadrę juniorami Olimpii. Drużyna w nowym składzie, na półmetku sezonu 2008/09 zajęła 1. miejsce w tabeli, nie odnotowując żadnej porażki w rundzie jesiennej. 30 kwietnia 2009 zespół awansował do nowej II ligi, pokonując na wyjeździe wicelidera tabeli Huragan Morąg. Awans na wyjeździe świętowało około 600 fanów z Elbląga. Niewiele ponad dwa tygodnie później Olimpia wywalczyła Wojewódzki Puchar Polski. Dzień przed tym meczem trener Wichniarek poinformował o nieprzystaniu na propozycję przedłużenia umowy, z powodów rodzinnych. Jego następcą został Tomasz Arteniuk.
Nowy szkoleniowiec przejął drużynę praktycznie tuż przed startem rozgrywek, wskutek czego nie przepracował z nią pełnego okresu przygotowawczego, nie udało mu się też uzupełnić kadry zawodnikami, których mógłby dokładnie sprawdzić. Zespół przerwę zimową spędził na 13. miejscu w tabeli. W okresie przerwy w rozgrywkach w szatnię Olimpii opuściło wielu zawodników, którzy pamiętali nawet kilku wcześniejszych szkoleniowców. Arteniuk ściągnął na ich miejsce nowych piłkarzy i rozpoczął budowę swojej autorskiej drużyny. Na wiosnę Olimpia okazała się 2. najlepszą drużyną w lidze, a zespół utrzymał się w rozgrywkach. W międzyczasie doszło do zmian w zarządzie klubu. 29 kwietnia 2010 r. prezesem klubu został Łukasz Konończuk, elbląski przedsiębiorca i współtwórca Stowarzyszenia Kibiców Olimpii Elbląg.
Nowy zarząd wspólnie z trenerem rozpoczął zmiany w klubie: uporządkowano sprawy finansowe, wprowadzono nowy system szkolenia młodzieży, dokonano remontu klubowego budynku. W przerwie rozgrywek dokonanych kolejnych wzmocnień personalnych w składzie I drużyny, od podstaw utworzono także zespół rezerw, który w poprzednim sezonie występował w A-klasie. Po ligowej jesieni Olimpia znalazła się na 5. miejscu w tabeli, ze stratą 3 punktów do lidera. Na konferencji prasowej po ostatnim meczu prezes Konończuk i trener Arteniuk zapowiedzieli walkę o awans do I ligi. 21 grudnia 2010 do sztabu szkoleniowego dołączył najlepszy wychowanek klubu Adam Fedoruk – po odejściu z Cracovii, w której był asystentem Rafał Ulatowskiego, objął w Olimpii funkcję trenera-koordynatora grup młodzieżowych.
4 kwietnia 2011 rozwiązano umowę z trenerem Arteniukiem. Zarzucono mu łamanie przepisów klubowych i PZPN oraz brak właściwej współpracy z władzami klubu. 5 kwietnia 2011 jego miejsce zajął Jarosław Araszkiewicz. Nowy szkoleniowiec przejął zespół w chwili gdy znajdował się on na 2. miejscu w tabeli. Na koniec sezonu Olimpia okazała się jednak najlepszą drużyną z grupy wschodniej II ligi i z 1. miejsca awansowała o klasę wyżej. Chwilę po zakończeniu ostatniego meczu sezonu trener Araszkiewicz ogłosił, że odchodzi z klubu.
Kilka dni przed rozpoczęciem przygotowań do sezonu 2011/12, zarząd klubu wybrał na nowego trenera Grzegorza Wesołowskiego. Jednocześnie rozpoczęto przebudowę drużyny pod kątem walki w I lidze. Wesołowski w 15 kolejkach zdobył tylko 8 punktów, dlatego zarząd klubu zdecydował się rozwiązać z nim kontrakt.
W dniu 28 czerwca 2013 roku doszło do fuzji "KS Olimpii Elbląg" i "Olimpii 2004 Elbląg", w wyniku czego powstał nowy klub "ZKS Olimpia Elbląg".
Kadra w sezonie 2020/21.
"Stan na 10 sierpnia 2020"
Byli zawodnicy.
W elbląskiej Olimpii występowali: Filip Burkhardt, Łukasz Derbich, Eduardo da Conceição Maciel, Antoni Fijarczyk, Jāns Intenbergs (były reprezentant Łotwy), Bartosz Iwan, Daniel Koczon, Bogusław Lizak, Witalij Ledieniow, Lubomir Lubenow, Mariusz Muszalik, Krzysztof Pilarz, Piotr Rajkiewicz, Maciej Scherfchen, Krzysztof Sobieraj, Sławomir Suchomski, Sławomir Szary, Jarosław Talik, Sylwester Wyłupski, Piotr Zajączkowski.
Olimpia II Elbląg.
Drużyna występuje obecnie w rozgrywkach IV ligi, w grupie warmińsko-mazurskiej.
"Aktualizacja: 26 lutego 2019":
Sztab szkoleniowy:
Drużyny młodzieżowe.
Olimpia posiada 12 drużyn młodzieżowych, w różnych grupach wiekowych. Młodzi adepci piłkarstwa oprócz treningów, biorą udział w regionalnych rozgrywkach juniorskich oraz turniejach. Największym sukcesem młodzieżowców Olimpii było wicemistrzostwo Polski juniorów, wywalczone w 1989 roku (trener Lech Strembski). Najlepsi zawodnicy z najstarszych roczników po zakończeniu szkolenia włączani są do składu I drużyny lub dostają szansę ogrania się w drużynie rezerw.
"Aktualizacja: 25 lutego 2019"
Najbardziej znanymi wychowankami Olimpii są Adam Fedoruk (były reprezentant Polski, uczestnik Ligi Mistrzów z Legią Warszawa), Bartosz Białkowski (reprezentant Polski, zawodnik angielskiego Ipswich Town F.C.), Marek Kwiatkowski oraz Maciej Bykowski (były napastnik m.in. Panathinaikosu).
Trenerzy, którzy prowadzili Olimpię Elbląg.
Wymieniono trenerów prowadzących drużynę od roku 1960, po zakończeniu procesu fuzji różnych elbląskich klubów, które stworzyły zespół Olimpii Elbląg.
Kibice.
Zespół Olimpii Elbląg ma wielu kibiców, którzy od lat wspierają drużynę na elbląskim stadionie i podczas spotkań wyjazdowych. Na obiekcie przy ul. Agrykola w Elblągu, frekwencja jest daleka od tej jaka zdarzała się w przeszłości (10 tysięcy widzów podczas spotkania 1/16 Pucharu Polski na jesieni 1976 r. czy też około 12 tysięcy ludzi kiedy Olimpia grała w II lidze w połowie lat 70.), jednak wciąż spotkania Olimpii cieszą się największą popularnością wśród fanów piłki nożnej w Elblągu. Obecnie kibice z Elbląga tworzą zorganizowaną grupę, która własnymi siłami i środkami finansowymi, pochodzącymi ze zbiórek wśród kibiców, organizuje doping i oprawę meczu. Organizacją zrzeszającą kibiców Olimpii jest "Stowarzyszenie Kibiców Olimpii Elbląg „776 p.n.e.”", które współpracuje z Ogólnopolskim Związkiem Stowarzyszeń Kibiców. Stanowisko kibiców wobec wydarzeń w klubie oraz działania sympatyków Olimpii prezentuje tworzona przez kibiców od 1 marca 2005 strona internetowa e-Olimpia.com. O odpowiednią oprawę meczów Olimpii dbała grupa Ultras SMG’o6. Od 2016 jej miejsce zajęła EZF '16.
Kibice Olimpii przyjaźnią się z fanami Legii Warszawa i Zagłębia Sosnowiec.

</doc>
<doc id="484999" url="https://pl.wikipedia.org/wiki?curid=484999" title="Solar Designer">
Solar Designer



</doc>
<doc id="485000" url="https://pl.wikipedia.org/wiki?curid=485000" title="Ike Turner">
Ike Turner

Ike Turner, właśc. Izear Luster Turner, Jr. (ur. 5 listopada 1931 w Clarksdale, zm. 12 grudnia 2007 w San Marcos) – amerykański muzyk, producent i poszukiwacz talentów, znany głównie ze współpracy ze swoją żoną Tiną Turner.
Uhonorowany wprowadzeniem do Rock and Roll Hall of Fame w 1991, a w 2001 wprowadzony do St. Louis Walk of Fame. W 2003 został sklasyfikowany na 61. miejscu listy 100 najlepszych gitarzystów wszech czasów magazynu Rolling Stone.
Życiorys.
Urodził się w Clarksdale w Stanach Zjednoczonych. Swoją karierę muzyczną rozpoczął wraz ze swoim nauczycielem gry na pianinie Pinetop Perkinsem, który nauczył go grać boogie-woogie przekształconego z czasem w Rock and roll. Jego nagranie z 1951 roku "Rocket 88" jest jednym z pierwszych utworów popularnych wykorzystującym back beat oraz połączenie gitary elektrycznej z saksofonem. Choć całość wykonywał Ike Turner z Kings of Rhythm piosenka ukazała się pod autorstwem Jackie Brenstona i jego zespołu Delta Cats.
Odkrył wiele talentów. Sam zaś nagrywał z pionierami bluesa, takimi jak Howlin' Wolf, Robert Nighthawk, Sonny Boy Williamson II, Elmore James czy Otis Rush. Wpłynął on również znacznie na rozwój klasycznej muzyki soul, występując wraz ze swoją żoną (talentem odkrytym również przez niego) Tiną Turner w zespole Ike and Tina Turner Revue. W zespole występowali też: Edward Burks (puzon), Warren Dawson (gitara basowa), Mackinley Johnson (trąbka), Soko Richardson (perkusja) i Claude „Fiddler” Williams (skrzypce). Krótko występował z nimi także (jako sideman) Jimi Hendrix.
Był wielokrotnie nagradzany i nominowany, m.in. do Nagrody Grammy w 2001. Zagrał również w kilku filmach i serialach. W 2001 wydał autobiografię pt. „Taking Back My Name”. Otrzymał nagrodę Grammy za album „Risin’ with the Blues”.
Miał troje dzieci, synów Ike’a juniora i Michaela ze związku z Lorraine Taylor oraz syna Ronnie’ego z małżeństwa z Tiną Turner. Jego małżeństwo z Tiną Turner zakończyło się po 16 latach, w 1978. Piosenkarka rozwiodła się z nim ze względu na jego agresywne, brutalne zachowanie i uzależnienie od alkoholu i narkotyków, ale także jawne romanse męża z innymi kobietami.
Zmarł w swoim domu w San Marcos koło San Diego (Kalifornia), w czasie snu 12 grudnia 2007 w wieku 76 lat. Prokuratura w San Diego poinformowała, iż Ike Turner zmarł z powodu przedawkowania kokainy.

</doc>
<doc id="485008" url="https://pl.wikipedia.org/wiki?curid=485008" title="Wyższa Szkoła Informatyki i Zarządzania w Rzeszowie">
Wyższa Szkoła Informatyki i Zarządzania w Rzeszowie

Wyższa Szkoła Informatyki i Zarządzania w Rzeszowie (WSIiZ) – największa niepubliczna uczelnia na Podkarpaciu, powołana w 1996 roku. Oferta edukacyjna WSIiZ obejmuje 13 kierunków studiów I i II stopnia, studia podyplomowe oraz doktoranckie. Kształcenie realizowane jest w czterech Kolegiach: Medycznym, Mediów i Komunikacji Społecznej, Informatyki Stosowanej oraz Zarządzania. Wyróżnikiem WSIiZ są prowadzone od 2004 roku studia anglojęzyczne oraz wysoki stopień umiędzynarodowienia: w ciągu 25 lat działalności uczelni studia we WSIiZ wybrało ponad 7 tysięcy obcokrajowców (w tym okresie mury WSIiZ opuściło w sumie ponad 60 tysięcy absolwentów). Uczelnia jest wysoko oceniana w ogólnopolskich i międzynarodowych rankingach. W roku akademickim 2020/2021 WSIiZ posiada 47 uprawnień do prowadzenia kształcenia, w tym 11 uprawnień magisterskich oraz prawo do nadawania tytułu doktora w dyscyplinie nauki o komunikacji społecznej i mediach, co daje uczelni status uczelni akademickiej. W 2021 roku WSIiZ obchodzi jubileusz 25-lecia istnienia. 
Historia.
Wyższa Szkoła Informatyki i Zarządzania w Rzeszowie powstała 8 marca 1996 roku, była to kontynuacja i rozwinięcie działalności Rzeszowskiej Szkoły Menadżerów i Stowarzyszenia Promocji i Przedsiębiorczości. Głównym pomysłodawcą i twórcą uczelni był dr hab. inż. Tadeusz Pomianek, prof. WSIiZ, obecnie Prezydent uczelni. Powołanie WSIiZ stanowiło odpowiedź na wyzwania związane z kształceniem kadr zdolnych do działania w szybko zmieniających się realiach społecznych, politycznych oraz gospodarczych po transformacji 1989 roku. Z tego powodu duży nacisk kładziono nie tylko na najwyższą jakość edukacji, ale także na jej powiązanie z zapotrzebowaniem na rynku pracy. Priorytetem działalności WSIiZ był również rozwój badań naukowych oraz współpraca z biznesem i samorządem na rzecz rozwoju Podkarpacia. 
Wybrane fakty:
1. W 1996 roku WSIiZ przyjęła na studia 2500 studentów, oferując trzy kierunki kształcenia: ekonomię, informatykę oraz administrację. 
2. Jeszcze przed wprowadzeniem przez państwo polskie przepisów zrównujących prawa studentów uczelni publicznych i niepublicznych, WSIiZ była jedną z pierwszych (i nielicznych) uczelni w Polsce, przyznającą stypendia naukowe z własnego funduszu studentom studiów dziennych i zaocznych. 
3. W 1999 roku uczelnia wprowadziła elektroniczną legitymację studencką, która początkowo funkcjonowała razem z tradycyjną, a od 2006 roku – zgodnie ze zmianami ustawowymi – samodzielnie, zastępując również kartę miejską. 
4. WSIiZ była jedną z pierwszych uczelni, która wprowadziła do programu studiów międzynarodowe certyfikaty językowe (1999 r.) oraz certyfikowane szkolenia informatyczne (2001 r.). Do tej pory w ramach centrów szkoleniowych i egzaminacyjnych funkcjonujących przy uczelni wydanych zostało ponad 100 000 międzynarodowych certyfikatów. 
5. Od 2002 roku studenci WSIiZ mieli możliwość (oprócz tradycyjnego sposobu nauczania) podnoszenia kwalifikacji poprzez nauczanie zdalne, z wykorzystaniem Internetu.
6. Jako pierwsza uczelnia w regionie i jedna z pierwszych w Polsce, WSIiZ rozszerzyła ofertę edukacyjną o kierunki studiów prowadzone w całości w języku angielskim. W roku akademickim 2004/2005 oferowane były studia na kierunkach: International Management, Information Technology&amp;Econometrics oraz Hospitality Management. W roku akademickim 2020/2021 w języku angielskim prowadzone jest kształcenia w ramach 10 specjalności oferowanych na 2 kierunkach studiów. 
Władze uczelni.
Stan na dzień 10 maja 2021
Prezydent: dr hab. inż. Tadeusz Pomianek, prof. WSIiZ
Rektor: dr hab. Andrzej Rozmus, prof. WSIiZ
Prorektor WSIiZ ds. Nauki: dr hab. Agata Jurkowska-Gomułka, prof. WSIiZ
Prorektor WSIiZ ds. Nauczania: dr Małgorzata Gosek
Rankingi, certyfikaty, akredytacje.
U-Multirank 2022.
W bieżącej edycji międzynarodowego rankingu szkół wyższych U-Multirank uczelnia zajęła pierwsze miejsce (spośród 42 polskich uczelni w zestawieniu). Najwyższe noty, czyli A – „bardzo dobry” WSIiZ uzyskała w 11 podkategoriach. W rankingu sklasyfikowano 2202 uczelnie z 96 krajów .
UI GreenMetric.
W światowym rankingu UI GreenMetric Wyższa Szkoła Informatyki i Zarządzania w Rzeszowie znalazła się na trzecim miejscu pośród polskich uczelni. Ranking uwzględnia rozwiązania ekologiczne oraz z zakresu zrównoważonego rozwoju, a zestawienie obejmuje 956 uczelni ze świata.
Certyfikaty.
Kierunek Informatyka w Wyższej Szkole Informatyki i Zarządzania w Rzeszowie otrzymał Certyfikat Doskonałości Kształcenia w kategorii: „Zawsze dla studenta – doskonałość we wsparciu rozwoju studentów”. WSIiZ jest pierwszą uczelnią wyższą uhonorowaną przez Prezydium Polskiej Komisji Akredytacyjnej takim wyróżnieniem.
Działalność badawcza.
WSIiZ prowadzi badania naukowe w obszarze nauk społecznych, nauk ścisłych, przyrodniczych i medycznych. Na gruncie nauk społecznych istotna jest aktywność w obszarze nauk o mediach i komunikacji społecznej m.in. badania nad zjawiskiem mediatyzacji różnych wymiarów życia społecznego. Ekonomiści współpracują z prawnikami i socjologami w badaniach rynku pracy czy zjawiska finansjalizacji, rozwija się działalność naukowa związana z bioinformatyką. W obszarze informatyki uczelnia realizuje finansowane przez Narodowe Centrum Nauki badania nad sztuczną inteligencją i sieciami. Na Wydziale Medycznym prowadzone są badania laboratoryjne m.in. nad właściwościami antynowotworowymi ekstraktów roślinnych. Na badania naukowe, w zakresie kosmetologii naturalnej, modeli biznesowych oraz nowych technologii komunikacyjnych, naukowcy WSIiZ pozyskali środki finansowe z programów Narodowej Agencji Wymiany Akademickiej i realizują je w partnerstwach międzynarodowych.
Kierunki studiów.
Studia w języku polskim:
· Cyberbezpieczeństwo – studia II stopnia
· Dietetyka – studia I stopnia
· Dziennikarstwo i komunikacja społeczna – studia II stopnia
· Filologia angielska – studia I stopnia 
· Filologia angielska – tłumaczeniowa z językiem chińskim – studia I stopnia
· Finanse i rachunkowość w zarządzaniu – studia I stopnia
· Fizjoterapia – studia jednolite magisterskie 
· Grafika komputerowa i produkcja multimedialna – studia I stopnia
· Grafika komputerowa w mediach – studia II stopnia
· Informatyka – studia I i II stopnia
· Komunikacja cyfrowa – studia I stopnia
· Kosmetologia – studia I i II stopnia
· Logistyka – studia I stopnia
· Pielęgniarstwo – studia I stopnia
· Programowanie – studia I stopnia
· Projektowanie gier komputerowych – studia I stopnia
· Psychologia w zarządzaniu – studia I stopnia
· Zarządzanie – studia I i II stopnia
Studia w języku angielskim:
· Aviation Management / Zarządzanie lotnictwem – studia I stopnia
· Computer Networks / Sieci komputerowe – studia I stopnia
· Cybersecurity / Cyberbezpieczeństwo – studia II stopnia
· Data Science / Nauka o danych – studia II stopnia
· Dietetics / Dietetyka – studia I stopnia
· Game Design and Development / Projektowanie i produkcja gier komputerowych – studia I stopnia
· General Aviation Management / Zarządzanie lotnictwem ogólnym – studia I stopnia
· Graphic Design / Projektowanie graficzne – studia I stopnia
· Logistics / Logistyka – studia I stopnia
· Management / Zarządzanie – studia I i II stopnia
· Multimedia / Multimedia – studia I stopnia
· Nursing / Pielęgniarstwo – studia I stopnia
· Programming / Programowanie – studia I stopnia
Kolegia WSIiZ.
Kolegium Zarządzania
Katedra Ekonomii i Finansów
Katedra Logistyki i Inżynierii Procesowej
Katedra Zarządzania
Instytut Badań i Analiz Finansowych
Instytut Zarządzania Lotnictwem
Akademickie Centrum Rozwoju Osobistego i Psychoterapii
Kolegium Mediów i Komunikacji Społecznej 
Katedra Mediów, Dziennikarstwa i Komunikacji Społecznej
Katedra Nauk o Polityce i Administracji
Katedra Projektowania Graficznego
Katedra Nauk Społecznych
Zakład Grafiki Komputerowej
Zakład Filologii Angielskiej
Zakład Języków Obcych
Instytut Analiz Edukacji
Centrum Innowacji i Wzornictwa Praktycznego
Centrum Języków Nowożytnych
Kolegium Medyczne
Katedra Chorób Cywilizacyjnych i Medycyny Regeneracyjnej
Katedra Kosmetologii
Katedra Technologii Produktów Kosmetycznych i Farmaceutycznych
Katedra Fizjoterapii
Katedra Dermatologii
Zakład Biotechnologii i Biologii Komórki
Zakład Pielęgniarstwa
Zakład Wychowania Fizycznego i Sportu
Centrum Wdrożeniowo-Usługowe
Kolegium Informatyki Stosowanej 
Katedra Sztucznej Inteligencji
Katedra Zastosowań Systemów Informatycznych
Katedra Inteligentnych Systemów i Sieci
Katedra Kognitywistyki i Modelowania Matematycznego
Centrum Usług Informatycznych
Współpraca z otoczeniem.
WSIiZ kładzie duży nacisk na efektywną współpracę z podmiotami gospodarczymi, która ukierunkowana jest na rozszerzanie sieci partnerstw, promowanie wyników działalności badawczo-rozwojowej i innowacyjnej oraz podniesienie świadomości społeczeństwa na temat roli nauki w gospodarczym i społecznym rozwoju kraju. Aby wzmocnić i zacieśnić tę współpracę, w 2012 roku powołany został Konwent, jest to organ opiniodawczo – doradczy, w którego skład wchodzą przedstawiciele podkarpackich firm oraz instytucji. WSIiZ realizuje długofalową strategię zrównoważonego rozwoju. Efektem umiejętnego łączenia działalności dydaktycznej, naukowo-badawczej i działalności biznesowej jest dywersyfikacja źródeł przychodów. Dzisiaj udział przychodów uczelni z działalności pozadydaktycznej wynosi 55%, co czyni WSIiZ unikatową w skali kraju.
Ponadto uczelnia realizuje szereg działań i projektów skierowanych dla społeczności województwa podkarpackiego i miasta Rzeszowa. Pracownicy uczelni brali m.in. udział w przygotowaniu ponad 20 strategii rozwoju oraz 60 ekspertyz i raportów dla jednostek samorządu terytorialnego. WSIiZ realizuje również wiele inicjatyw, które na stałe wpisały się w kalendarz wydarzeń kulturalnych regionu, kluczowymi projektami z tego obszaru są cykle wykładów popularnonaukowych „Wielkie Pytania w Nauce” oraz „W labiryncie świata”.
Wybrane jednostki:

</doc>
<doc id="485009" url="https://pl.wikipedia.org/wiki?curid=485009" title="SmartMedia">
SmartMedia

SmartMedia – typ karty pamięci wprowadzony na rynek w 1996 r. Karta ta wygląda jak miniaturowa dyskietka o wymiarach 45x37x0,76 mm. Zasilana jest napięciem 3,3 V lub 5,0 V (starsze modele). Posiada 22 styki do połączenia z urządzeniem obsługiwanym, standardowo jest to cyfrowy aparat fotograficzny. Dostępne są moduły o pojemności do 128 MB. Obecnie wycofana z produkcji z powodu niskich pojemności maksymalnych i zastąpiona innymi kartami, np. xD.

</doc>
<doc id="485012" url="https://pl.wikipedia.org/wiki?curid=485012" title="Andy Clark">
Andy Clark

Andy Clark był dyrektorem programu nauk kognitywistycznych (Cognitive Science Program) na Indiana University w Bloomington. Obecnie jest profesorem na Uniwersytecie w Edynburgu. Centralnym zagadnieniem jego rozważań jest "ucieleśnienie" oraz pojęcie "ucieleśnionego umysłu".
Filozofia.
Andy Clark (podobnie jak Michael L. Anderson) zajmuje się zagadnieniem „ucieleśnienia poznania" oraz percepcji w zwrocie epistemologicznym na polu robotyki (jako gałęzi sztucznej inteligencji i metod obliczeniowych). Podstawowym zagadnieniem i zarazem mottem nie jest tu: „Czym jest inteligencja, bądź umysł?”, tylko: „Jaką technikę badawczą powinniśmy przyjąć, rozpatrując fenomen umysłu?”. Konsekwencje tego pytania są niezwykle głębokie i prowadzą do zwrotu ku „medium poznawczemu” – jakby to ujął Maurice Merleau-Ponty – jakim jest ludzkie ciało. Badania nad sztuczna inteligencją stanowią tutaj trzon teoretyczny, swego rodzaju „poligon” epistemologiczny. Centralnym pojęciem rozważań jest „ucieleśnienie” systemu poznawczego (Embodied Cognition, Andy Clark), inteligencji (Embodied Intelligence, ), sztucznej inteligencji (Embodied AI, ). Rewolucyjnym aspektem badań Clarka jest odwołanie się do wiarygodnych prac m.in. antropologów, lingwistów oraz neurofizjologów. W pracach Clarka można doszukać się inspiracji m.in. pracami filozofa i fenomenologa Maurice'a Merleau-Ponty, słynnego biologa i twórcy biosemantyki Jakoba von von Uexkülla oraz psychologa rozwojowego Lwa Vygotskiego.
Koncepcja ucieleśnienia i ucieleśnionego umysłu i poznania.
Doskonałym punktem wyjścia do rozważań na koncepcjami ucieleśnienia i umysłu ucieleśnionego – zarówno w filozofii umysłu, psychologii poznawczej jak i w kognitywistyce – jest artykuł psycholog Margaret Wilson pt. „Six views of embodied cognition”. Naczelną myślą całego artykułu jest potraktowanie ciała jako czynnika pełniącego główną rolę w kształtowaniu umysłu. Wilson próbuje uwypuklić pierwotność (nadrzędność) mózgu jako części ciała pełniącej rolę systemu kontrolnego a tym samym „władającej” umysłem. Głównym obszarem rozważań wokół pojęcia ‘ucieleśnienia’ jest percepcja zmysłowa (w jakiejkolwiek postaci, choć najczęściej wzrokowej).
Zalążki rozważań na temat ‘umysłu ucieleśnionego’ czy też ogólnie ‘ucieleśnienia’ można odnaleźć już w badaniach psychologów XIX-wiecznych. Jedne z pierwszych wzmianek dotyczących roli rozwoju, percepcji i otoczenia obecne są w pracach Lwa Semyonovicha Vygotskiego (nazywanego często pre-kognitiwistą). Jako psycholog rozwojowy podkreślał funkcje języka w relacji z myśleniem. Filarem koncepcji Vygotskiego było pojęcie 'otoczenia najbliższego’ jako miejsca funkcjonowania i działania dorastającej jednostki. Vygotski doczekał się wielu kontynuatorów (m.in. Esther Thelen i ).
Amerykański filozof,jeden z twórców pragmatyzmu – William James oraz szwajcarski psycholog rozwojowy Jean Piaget byli pierwszymi myślicielami, którzy w swoich koncepcjach wyraźnie zakreślili wątki do dziś obecne i dyskutowane: rolę ciała, otoczenia, motoryki, problem cielesność – percepcja itd.
Z kolei w swej psychologii ekologicznej (lata 70. XX wieku) określił pojęcie percepcji, jako potencjalnej i wielokrotnej interakcji z otoczeniem (tzw. affordance). Jednocześnie inny psycholog amerykański – – w tym samym czasie zaprezentował swoją autorską koncepcję percepcji wzrokowej ("Vision: A Computational Investigation into the Human Representation and Processing of Visual Information", 1982). Prace obu psychologów wprowadziły istotne novum do współczesnej epistemologii, a mianowicie ‘skonstruowały’ model poznawczy, umieszczając tym samym aktywną poznawczo jednostkę w ciągle zmieniającym się otoczeniu ("environment").
Także lingwiści poruszali sferę podobnych zagadnień, w ramach paradygmatu językoznawstwa kognitywnego. Zakładając, że język jest ściśle powiązany z procesami umysłowymi dotyczącymi postrzegania świata, George Lakoff i analizują funkcjonowanie metafor. Nie odnosząc się do klasycznej definicji, przedstawiają je jako abstrakcyjne pojęcia mówiące o pewnych cielesnych/fizycznych właściwościach nabytych drogą interakcji jednostki z otoczeniem.
Równocześnie w latach 80. badacze sztucznej inteligencji dokonali licznych przewrotów w koncepcjach z zakresu robotyki mówiąc o możliwości zaimplementowania tzw. „środowisk wielowarstwowych” (multi-layers) czyli środowisk bazujących na architekturze umysłu podobnej do ludzkiej (Rodney Brooks). Praktyczny wymiar tych badań ukazują m.in. projekty Mai J Mataric. Ważną rolę w kształtowaniu dzisiejszych koncepcji poznania ucieleśnionego miała też hipoteza modularności umysłu autorstwa Jerry'ego Fodora.
Sześć typów 'ucieleśnienia' Margaret Wilson.
Zreferowane przez Margaret Wilson sześć stanowisk („Six views of embodied cognition”) charakteryzuje każdy model pod względem zalet, wad i pomocniczych pojęć itd. Pierwsze trzy koncepcje są dosyć łatwe w określeniu i akceptowalne (ponieważ współpracują ze sobą, uzupełniają się) przez większość filozofów. Czwarta i szósta koncepcja stanowią twardy orzech do zgryzienia. Czwarta koncepcja, jak się później okaże, stawia trudne do zaakceptowanie warunki. Natomiast ostatnia koncepcja przez swą złożoność jest najszerzej rozbudowana, z racji tej stawia wiele trudności wydając się niedookreśloną pojęciowo. W efekcie dotychczasowych rozważań, w historii filozofii umysłu oraz kognitywistyki, nad poznaniem ucieleśnionym (embodied cognition) dokonano fundamentalnego podziału, na:
Typologia Margaret Wilson, “Six Views of Embodied Cognition” (2002): embodied cognition – ucieleśnione poznanie, Jak charakteryzuje się owe poznanie? Relacja: od ciała → do umysłu. Czym charakteryzuje się relacja między umysłem, ciałem a otoczeniem?
Wszystkie teorie ucieleśnionego poznania przedstawiają relacje: od ciała do umysłu. Ukazują organizm jako tzw. aktywnego eksplanatora. Jest to pewien system poznawczy będący w aktywnym (nie biernym) stosunku do wszelkich bodźców docierających do ciała od otoczenia, rejestrującym zmiany i przetwarzający na informacje. Jest to postawa pewnego poszukiwacza, ciągle odkrywającego nowe obszary wiedzy, czerpiącego garściami nie tylko ze świata zewnętrznego ale ze swoich zasobów np. wyobraźni, pamięci czy mechanizmów mentalnych (wnioskowań logicznych).
Natomiast jeśli chodzi o pojęcie ucieleśnienia istotna jest tutaj strategia badawcza jaką należy uprzednio przyjąć. Czyli: czy należy najpierw rozpocząć badania (analizy) ciała (owej cielesności) czy umysłu? Poniżej przedstawiam inne wybrane stanowiska wraz z przedstawicielami (za Tomem Ziemke):
Embodied cognition – poznanie ucieleśnione.
Poniższa tabela – w postaci podsumowującej – przedstawia różnice między klasycznym podejściem do umysłu i poznania wśród kognitywistów oraz charakteryzuje kontrastujące stanowisko poznania ucieleśnionego. Obie strony cechują się diametralnie różnymi argumentacjami:
Filozofa interesuje tutaj przede wszystkim możliwość zastosowania kryteriów adekwatności zachowania – w stosunku do odpowiednich warunków. Twierdząc za Victorem Serebriakoffem – istotny jest tutaj proces optymalizacji zachowania w świetle otrzymywanej informacji. A te warunki spełnia wyżej wspomniana algorytmika ewolucyjna bądź też genetyczna.. Jest to nic innego jak badanie w nowej formie pojęcia sztucznej inteligencji, optymalizacji zachowawczej w świetle postawionego problemu. Wygenerowanie wyników droga losowa za pomocą algorytmów genetycznych. Natomiast jeśli dodamy możliwość zastosowana nowoczesnych osiągnięć robotyki, w postaci maszyn zaprojektowanych wręcz na podobieństwo ludzkie. Brzmi to jak przekrój literacki o charakterze science fiction – ale fantazje stają się już rzeczywistością. Specjalnie napisane programy wewnątrz ‘metalowych ciał’ umieją nie tylko grę w szachy, ale np. potrafią odróżniać twarze, grać na instrumentach muzycznych i opiekować się ludźmi! A wszystko dlatego, że potrafią się uczyć.
Staje się oczywistym fakt, że droga od czysto algorytmicznej wersji SI do nawet słabej wersji SI jest niesłychanie ważna dla wielu dziedzin badawczych, w tym dla współczesnej filozofii. Ponieważ od początku istnienia informatyki wiązano z komputerami bardzo duże nadzieje, niektóre z nich wydają się teraz leżeć na pograniczu fantastyki. Ludzie wyobrażali sobie, że komputer będzie mógł robić wszystko to, co robi człowiek (łącznie z wizjami zbuntowanych maszyn przejmujących władzę nad światem np. Assimov, Dick). W rzeczywistości tak się nie stało. drogą do sukcesu okazało się naśladowanie natury.
Wpewnym sensie algorytmy genetyczne odtwarzają (symulują bądź modelują) ewolucję. Jest tak dlatego, że natura w toku ewolucji modyfikuje skomplikowane organizmy czy gatunki, w komputerze zaś manipulujemy ich bardzo uproszczonymi modelami. Prawdziwa ewolucja biologiczna jest procesem trwającym miliony lat. Jej komputerowe naśladowanie potrzebuje na ogół czasem kilku dni, a nawet godzin.
Poszukiwanie odbicia w lustrze.
Stanowisko Andy Clarka jest jedyną w swoim rodzaju koncepcją, która nie odrzuca w całości klasycznego ujęcia (np. narzędzia terminologiczne). Jest to podejście tzw. kompatybilności (zgodnościowe), w przeciwieństwie do tzw. purystów (np. teoria radykalnego ucieleśnienia). W przeciwieństwie do słabej (prostej) wersji ucieleśnienia, radykalne ucieleśnienie (mocna wersja) odwołuje się często do teorii tzw. systemów dynamicznych (dynamical systems). Gdzie zamiast reprezentacji (wewnętrznych) występują dynamiczne schematy wykształcone w biologicznych strukturach (zwłaszcza neuronalnych). Również ważny jest dla radykalnego podejścia fakt, że rozdzielenie systemu poznawczego na podsystemy jest nieprawdziwym stwierdzeniem. Należy system poznawczy postrzegać jako strukturę niekoniecznie organiczną o wielu warstwach, odnoszących się do poszczególnych i określonych funkcji (każda czemuś przyporządkowana).
Clark mówi, że błędem byłoby argumentować kompletną nieprzydatność teoretycznych narzędzi związanych z klasycznym podejściem (w tradycyjnych modelach kognitywnych). Należałoby nie odrzucać reprezentacji mentalnych w zupełności a jedynie zaaplikowania ich do nowych wymogów i teorii. W efekcie powstaje ucieleśniona reprezentacja. Ponieważ ‘poznanie ucieleśnione’ (action oriented representations) nie może np. adekwatnie wytłumaczyć procesów wyższego poziomu (meta-poznawczych stanów, jak zdolność do myślenia o refleksjach). Potrzebna jest tutaj udział analizy w kategoriach komutacyjnych bądź reprezentacyjnych.
Ogólna charakterystyka stanowiska Clarka, mieści się w trzech pojęciach: cognition is situated, distributed and embodied – poznanie jest sytuacyjne, dystrybutywne (rozproszone) i ucieleśnione.
Poznanie jest usytuowane (Cognition is situated) – inaczej poznanie sytuacyjne. Jest to poznanie w kontekście konkretnych zadań (situated cognition). Reprezentacje mentalne tworzone są z sytuacji bądź bazują na języku (są ‘umieszczone’ w miejscu i czasie, maja atrybut czasu i miejsca) Istotne są tutaj: przeszłość poznawcza (cognitive past), narzędzia umysłu: funkcje porównawcze, językowe i komunikacyjne (hipotetyzujące).
Relokacja pracy poznawczej (Off-load cognitive work onto the environment) – przemieszczenie ciężaru poznawczego na otoczenie. On-line odpowiedzialne za pobieranie informacji, natomiast off-line za przetwarzanie. Ten typ tworzy mentalny obraz otoczenia, praca przeniesiona na tzw. ekspertów. Szersze zastosowanie otoczenia, jako pamięć długoterminową (long-term mem.). Świat jest tutaj przedstawiany jako swój najlepszy model, więc nie musi być modyfikowany (według Brooksa). Przykłady: umysł rozszerzony (m.in. Chalmers, Clark), ptak rozbijający ziarenka czy orzeszki o ziemie, gdzie ziemia staje się narzędziem – artefaktem poznawczym.
Ustosunkowanie się do otoczenia (The environment is part of the cognitive system) – otoczenie jako część systemu poznawczego. Jest to tzw. rozproszone (dystrybutywne poznanie), dzieli poznanie na:
(a) sytuacje (situation), (b) ‘poznającego’ usytuowanego (situated cognizer).
Oba poziomy łączy w całość, traktując jako unitarny system – pewne pole poznawcze. W kontekście tych rozważań mówi się o kauzalności dystrybutywnej (przyczynowości) wymaganej w tej koncepcji. Wymagany jest więc system poznawczy w formalnym sensie, nie jest to tylko zbór relacji, ale zbiór własności odnoszących się do ok. elementów systemu – do otoczenia. Charakteryzuje się dużym przepływem informacji między otoczeniem a systemem poznawczym, jest to otwarty system (open system), interakcja (złożone operacje na poziomie podstawowym) jako warunek do powstania procesów mentalnych (wyższego rzędu).
Clark nie zaprzecza również tezie, że operacje poznawcze – kognitywne zachodzą pod presją czasu (realtime, runtime – rzeczywistego), czyli w jakimś określonym odcinku czasowym. Pojęcie czasu rzeczywistego w tradycyjny sposób rozumiane to określenie, odnoszące się najczęściej do urządzeń, których funkcjonowanie nadąża za zjawiskami, zachodzącymi w jego otoczeniu. Na przykład telewizor, telefon, telegraf pracują "w czasie rzeczywistym", przekazując na bieżąco obraz, dźwięk lub pismo. W technikach obliczeniowych także można wyróżnić takie układy, które funkcjonują w czasie rzeczywistym (on-line) oraz takie, które nie są w stanie działać ‘na bieżąco’ (off-line). Granica między obydwoma tymi rodzajami stale się przesuwa; w miarę postępu technicznego i wzrostu mocy obliczeniowej komputerów (mikroprocesorów) coraz więcej zadań udaje się zrealizować w czasie rzeczywistym.
Zdaniem Clarka naturalny system poznawczy i jego procesy poznawcze umieszczone są w czasie rzeczywistym. Modle formalne, komputacjonistyczne czy też obliczeniowe ignorują ta zależność, na rzeczy prostej i skończonej sekwencji stanów (wewnętrznych). Działania zawsze są o charakterze poznawczym bądź pośrednio prowadzącym do różnych form wiedzy. Mogą zostać rozproszone na obiekty świata zewnętrznego, tym samym tworząc skomplikowaną sieć zależności. W tym wypadku mamy do czynienia z eksternalizmem biernym oraz czynnym. Są to oddzielne pojęcie interesujące Clarka, związane z ideą rozszerzonego umysłu (extended mind) wypracowaną wraz z Davidem Chalmersem Wracając do rozważań na temat czasu – niezależnie czy mamy do czynienia z działaniami on-line czy off-line, podmiot zawsze funkcjonuje w czasie. Organizm o podłożu np. biologicznym współpracuje na zasadzie nieskończonej wstęgi moebiusa. Stanowisko Clarka opiera się w tym wypadku na ciągłej i nieprzemijającej, obustronnej przyczynowości (z ang. Continuous Reciprocal Causation, w skrócie CRC).
Wymieniony model zakłada możliwość działania „w przód i tył”, współdziałając symultanicznie między mózgiem, ciałem i otoczeniem. Chodzi tutaj o wytworzenie sieci zależności, powiązań, semantycznych treści itp. w toku funkcjonowania między trzema czynnikami. Bez takiego spojrzenia – zdaniem Clarka – większość systemów czasu rzeczywistego w nie byłaby w stanie działań w skoordynowany sposób. Układ o jakiejkolwiek budowie staje się dynamiczny (za van Gelderem) wtw jeśli w obliczu postawionych zadań uwzględnia m.in.: właśnie kategorię czasu.
Jest to ważne kryterium poprawnościowe. Istotnym pojęciem w całej koncepcji ‘ucieleśnienia’ jest tzw. sprzężenie zwrotne (feedback). Jako że jest to koncepcja o charakterze sprzężenia strukturalnego informacji przetwarzanych. Owe sprzężenie (reakcja na dany bodziec wraz z modelem wyprzedzenia, coś na wzór refleksu) widoczne jest w koncepcji emulatorów rozważanych w badaniach z Rickiem Grushem. Jest to budowanie pewnych modeli adekwatnych do danego środowiska i innych warunków poznawczych (np. wymienione prace z zakresu robotyki Rodneya Brooksa).
Metodologia badawcza.
Andy Clark jako jeden z naczelnych propagatorów nowoczesnej metodologii filozoficznej, jaką jest nauka o ucieleśnionym poznaniu aktywnym (embodied active cognition), wyróżnia trzy taktyki. Owe strategie badawcze poruszają się głównie wokół trzech sfer problemowych.
Na podstawie powyższej metodologii powstają następujące problemy pojęciowe, a raczej wyzwania filozoficzne:
Innymi słowy chodzi tutaj o zaaplikowanie rozwiązań filozoficznych od klasyków fenomenologii (Merleau-Ponty, Heidegger). Następnie uznanie założeń teoretycznych z biosemantyki oraz poznania rozproszonego (dystrybucji) jako pewnej interakcji. Częściowe bądź całkowite odrzucenie tradycyjnej koncepcji percepcji (Marra) i uznanie doskonalszych założeń ‘ucieleśnionej’ percepcji (animato vision Ballarda). Oraz ostatecznie zastosowanie teorii systemów dynamicznych i użycie dobrze znanej z psychologii rozwojowej – metafory tzw. ‘rusztowania’ (język i kultura).
Chodzi tutaj o przyjęcie strategii badawczej pod wspólną nazwą ‘post-kartezjanizmu’. Owe stanowisko można podzielić na dwie wersje :
Model Clarka należy uznać pod nazwą ‘ucieleśnionego poznania’ bądź też ‘minimalnego kartezjanizmu’, jako słabą wersje ‘post-kartezjańskiego agenta’ (post-cartesian agent). Co zostanie ukazane w dalszym toku rozważań. Niektórzy jeszcze dopatrują się potrzeby zaistnienia deweyowskiego modelu aktywnego agenta. Ale w wymiarze ‘ucieleśnionego poznania’ nie jest konieczne przytaczanie tych rozważań. Jest to jedynie ciekawostka, odzwierciedlająca potrzebę zaistnienia bardziej pragmatycznej strony filozofii.
Minimalny kartezjanizm rozumiany jest jako próba rekonstrukcji filozoficznej. Jest to projekt mający stanowić pomost. Łączący nowoczesne rozumienie umysłu jako modelu bazującego na interakcji z otoczeniem, a zarazem łagodzący radykalne rozwiązania oderwane od tradycyjnego rozumienia kwestii reprezentacji, przekonań i ostatecznie świadomości. Innymi słowy jest to przebudowanie istoty ludzkiej, osadzenie na nowej siatce pojęciowej. Nadanie zupełnie nowej dynamiki locusowi umysłu – ciału. Tym samym otwarciu na świat będący źródłem poznawania i wiedzy.
Konstrukcja bogatego wewnętrznego modelu (niekoniecznie 3D), planu obserwacyjnego w efekcie może prowadzić do tzw. radykalnego interakcjonizmu. Jako że jesteśmy ucieleśnieni, funkcjonujemy w nieustannym strumieniu bodźców. Zmusza ‘agenta’ do nieustannych działań poznawczych (tutaj: nieustannej weryfikacji obrazu na scenie, dostępnymi środkami – strategiami). W konsekwencji organizm czy też struktura poznawcza agenta od dowolnej formie tworzy przyczynowo związane sieci zależności między sytuacjami zachodzącymi i mogącymi zajść z udziałem określonych obiektów itd. Należy brać pod uwagę wypadkowe jako, że otoczenie ulega zmianie i nie funkcjonuje w ściśle dokładnych schematach. Dla przykładu można przedstawić: subtelny i wyrafinowany taniec. Pojawia się tutaj trudność definicji owej czynności w kategoriach wewnętrznych reprezentacji (ponieważ mogą być one zbyt skomplikowane itp.).
Publikacje.
Świeżym i ambitnym spojrzeniem na filozofię umysłu i kognitywistykę nacechowana jest książka pt.: “Mindware: An Introduction to the Philosophy of Cognitive Science” (Oxford University Press, 2001.). Stanowi ona doskonałe zestawienie wielu poglądów i stanowisk współczesnej filozofii i epistemologii. Priorytetowym celem tej ciekawej monografii jest ukazanie ewolucji i zmian naszego spojrzenia na system poznawczy.
Uzupełnieniem rozważań i rekonstrukcją stanowiska Clarka jest publikacja pt.: „Natural-Born Cyborgs: Minds, Technologies and the Future of Human Intelligence” (Oxford University Press, NY. 2003). Traktuje ona poważnie m.in. problem modyfikacji ciała z zastosowaniem nowoczesnych technologii o autonomicznej strukturze oraz ingerencji autonomicznych sztucznych systemów myślących w ludzkie życie społeczne.
Pozostałymi ważnymi pracami są przede wszystkim liczne artykuły publikowane na przestrzeni ostatnich lat w czasopismach, takich jak: „Cognitive Science”, „Minds &amp; Machines” czy „Cognitive Science Quarterly”.
Bibliografia.
Clark jest członkiem zespołu redakcyjnego i edytorem następujących czasopism naukowych:

</doc>
<doc id="485013" url="https://pl.wikipedia.org/wiki?curid=485013" title="Solaris Trollino">
Solaris Trollino

Solaris Trollino – rodzina niskopodłogowych trolejbusów produkowana przez przedsiębiorstwo Solaris Bus &amp; Coach z Bolechowa-Osiedla koło Poznania. W jej skład wchodzą modele Solaris Trollino 12, Trollino 18 i Trollino 24, a także wycofane z oferty w 2018 r. Trollino 15.
Trolejbusy Solaris Trollino są konstrukcyjnie oparte na autobusach miejskich z rodziny Solaris Urbino, natomiast produkcją napędu elektrycznego zajmują się zewnętrzni producenci. Solaris współpracuje z przedsiębiorstwami Medcom, Vossloh Kiepe i Škoda Electric, a dawniej także z przedsiębiorstwami Cegelec, Ganz Transelektro i Trobus. Ponadto czeskie przedsiębiorstwo Škoda Electric na bazie trolejbusów Solaris produkuje pojazdy z własnym napędem Škoda 26Tr Solaris i Škoda 27Tr Solaris, a dawniej także Škoda 28Tr Solaris. Pojazdy mogą być wyposażone w dodatkowy układ napędu, dzięki któremu mogą pokonywać trasę bez trakcji elektrycznej. Są to dodatkowy agregat prądotwórczy, baterie trakcyjne lub wodorowe ogniwo paliwowe.
Wyprodukowano ponad 1800 sztuk trolejbusów Solaris Trollino, które trafiły do ponad 40 odbiorców w 17 europejskich państwach. W Polsce są to Gdynia, Lublin i Tychy. Na liście miast, w których jeżdżą trolejbusy Trollino, znajdują się m.in. Rzym, Budapeszt, Sofia, Ostrawa, czy też Salzburg.
Historia.
Geneza.
W 1994 r. Krzysztof Olszewski założył na terenie Polski przedstawicielstwo niemieckiego producenta autobusów Neoplan – Neoplan Polska Sp. z o.o i w 1996 r. otwarta została fabryka autobusów miejskich w Bolechowie-Osiedlu koło Poznania. Trzy lata później przedsiębiorstwo Olszewskiego zaprezentowało pierwszy autobus miejski własnej konstrukcji – Solaris Urbino 12. W tym samym roku zaprezentowano także jego 15- i 18-metrowe wersje. W 2001 r., po przejęciu centrali Neoplan przez koncern MAN, Neoplan Polska zmieniło nazwę na Solaris Bus &amp; Coach S.A. i zupełnie odłączyło się od spółki-matki w Niemczech.
W latach 90. XX wieku w Polsce istniały cztery systemy trolejbusowe: w Gdyni, w Lublinie, w Tychach oraz w Słupsku (zlikwidowany w 1999). Większość taboru stanowiły pojazdy typu ZiU-9 produkcji radzieckiej. W latach 90. stopniowo zaczęto je wymieniać na nowsze trolejbusy – powstały takie konstrukcje jak Jelcz PR110E i PR110T, a później ich rozwinięcia Jelcz 120MTE i 120MT. Ich produkcja odbywała się w zakładach PNTKM w Gdyni, a także na własny użytek przez MPK Lublin. Wadą tych pojazdów była jednak wysoka podłoga i stosunkowo zacofana technologia w stosunku do pojawiających się na rynku miejskich autobusów niskopodłogowych, m.in. produkcji Neoplan Polska – największego wówczas producenta niskopodłogowych autobusów miejskich w Polsce.
W 1998 r. Przedsiębiorstwo Komunikacji Trolejbusowej w Gdyni wyraziło zainteresowanie zakupem pierwszych niskopodłogowych trolejbusów. Przedsiębiorstwo Neoplan Polska wyraziło chęć sprzedaży autobusów Neoplan N4016 lub K4016 z silnikiem i aparaturą elektryczną przystosowanymi do eksploatacji w sieci trolejbusowej. Koszt produkcji takich trolejbusów byłby jednak zbyt wysoki, a władze PKT zdecydowały się na tańszą opcję dalszej wymiany taboru na trolejbusy średniopodłogowe na bazie autobusu Jelcz 120M. W 1999 r. wdrożono do produkcji niskowejściowy model trolejbusu Jelcz M121E. Doświadczenia zdobyte przez PNTKM przy okazji prac nad tym modelem pozwoliły na rozpoczęcie przygotowań do produkcji trolejbusów w pełni niskopodłogowych.
Prototypy i I generacja.
Pierwszy trolejbus marki Solaris został wyprodukowany w 2001 r. na bazie autobusu miejskiego Solaris Urbino 12. Został on zmontowany w gdyńskich zakładach Trobus (następca PNTKM Gdynia). Konstrukcja napędu opierała się na tranzystorach IGBT zaprojektowanych we współpracy z Instytutem Elektrotechniki w Warszawie. 11 marca 2001 r. miała miejsce oficjalna premiera prototypowego trolejbusu Solaris, który nazwano Solaris Trollino 12T – od połączenia części słów „trolejbus” oraz „Urbino”. Odbiorcą pojazdu było PKT Gdynia. W tym samym roku wyprodukowano jeszcze trzy kolejne trolejbusy, które również trafiły na gdyńskie ulice. We wszystkich Trollino I generacji wyprodukowanych dla Gdyni zastosowano silniki prądu stałego Elmor DK-210 A3P/21 oraz system rekuperacji energii z hamowania, który wraz ze zmniejszoną masą własną pojazdu pozwolił na obniżenie zużycia energii elektrycznej o 25–30% w stosunku do modelu Jelcz 120MT.
W połowie 2001 r. Solaris wyprodukował także pierwsze trolejbusy Solaris Trollino 18T na bazie modelu Urbino 18, które powstały we współpracy z węgierskim przedsiębiorstwem Ganz Transelektro z Budapesztu. W odróżnieniu od Trollino 12, napęd pojazdów przegubowych był oparty na prądzie zmiennym. Napęd, którego głównym elementem był silnik AT 1 38x25/4, miał moc 165 kW (224 KM). W pierwszym roku produkcji dwa pojazdy tego typu sprzedano do Rygi. Łącznie w pierwszym roku produkcji trolejbusów Solaris wyprodukował 6 pojazdów we współpracy z dwoma różnymi dostawcami napędu.
W kolejnym roku Solaris kontynuował współpracę z oboma przedsiębiorstwami – we współpracy z Trobusem dostarczono jedną sztukę Trollino 12 do Tychów, natomiast konsorcjum Solaris-Ganz dostarczyło 2 trolejbusy do Landskrony oraz 1 do Tallinna. Pomimo zdobytego zamówienia na dwa kolejne trolejbusy dla Tychów, należące w 100% do miasta Gdyni przedsiębiorstwo Trobus zostało w 2002 r. zlikwidowane, a tym samym zakończyła się produkcja Trollino we współpracy z tym przedsiębiorstwem.
Jeszcze w 2001 r. Solaris nawiązał współpracę w sprawie eksportu autobusów miejskich Solaris na czeski rynek z miejskim przewoźnikiem z Ostrawy – DPO. Wkrótce współpraca ta została rozszerzona o budowę trolejbusów. W 2002 r. na ulicach Ostrawy wprowadzono do eksploatacji pierwszego Solarisa Trollino 12DC. Jego napęd został wykonany przez czeski oddział przedsiębiorstwa Alstom (później funkcjonujący jako Cegelec). Napęd oparto o prąd stały, a silnik elektryczny wykonało przedsiębiorstwo Elmor S.A. W kolejnych trolejbusach produkowanych we współpracy z DPO stosowano już silniki asynchroniczne Cegelec, a ich oznaczenie to Trollino 12AC. Rozpoczęcie produkcji trolejbusów w Ostrawie było szczególnie trudne ze względu na specyfikę tamtejszego rynku. Dostarczenie w 2003 r. trolejbusu do Opawy złamało faktyczny monopol Škody trwający od 44 lat. W Polsce pierwsze Solarisy Trollino 12AC dostarczono do Gdyni. Były to pierwsze w Polsce trolejbusy z silnikami asynchronicznymi.
Jednocześnie Solaris prowadził także poszukiwania innych zakładów mogących produkować trolejbusy Solaris Trollino z własną aparaturą elektryczną. Powstał jeden egzemplarz Trollino 12 z napędem rumuńskiego przedsiębiorstwa Astra, przeznaczony dla przewoźnika miejskiego z Bukaresztu, jednak nigdy nie wyjechał on na ulice miasta. Projekt wstrzymano ze względu na działania konkurencyjnego producenta trolejbusów Irisbus, który w tym samym czasie nawiązał współpracę z Astrą i wspólnie z nią dostarczył trolejbusy m.in. do Bukaresztu i Kluż-Napoki.
II generacja.
We wrześniu 2002 r. Solaris zaprezentował nową odsłonę rodziny autobusów miejskich Urbino, która objęła także trolejbusy Solaris Trollino. Główne zmiany objęły stylistykę nadwozia – nieznacznie zmieniono kształt reflektorów, inaczej rozplanowano także wnętrze. W 2003 r., wraz z przedsiębiorstwem Ganz Transelektro, Solaris dostarczył 30 przegubowych trolejbusów dla Rzymu. Napęd tych pojazdów stanowił silnik asynchroniczny zasilany z pantografów, a także z baterii trakcyjnych wykorzystywanych na odcinkach bez trakcji trolejbusowej.
W sierpniu 2003 r. Solaris zaprezentował pierwszy na świecie trolejbus o długości 15 m – Solaris Trollino 15. Został on wyprodukowany w Ostrawie przy współpracy z Cegelec, a napęd został zaprojektowany przez przedsiębiorstwo ČKD Pragoimex. W pojeździe tym zastosowano wydajniejszy system rekuperacji energii hamowania oraz nową konstrukcję wału napędowego przenoszącego moment obrotowy, co zaowocowało niższym o ok. 25% zużyciem energii w porównaniu do modelu Trollino 12DC. Trolejbus mógł zabrać na pokład 160 pasażerów, co było porównywalne z popularnym wówczas w Czechach przegubowym pojazdem Škoda 22Tr. Premiera nowego modelu wpisała się w politykę Solarisa, która zakładała dużą elastyczność względem klienta, przez co powstało wiele różnych opcji wyposażenia dodatkowego, a niemal dla każdego zamówienia trolejbusy wyróżniały się nieco inną specyfikacją techniczną odnośnie do mocy silników, dodatkowych baterii, wysokoprężnych silników spalinowych stanowiących generator energii elektrycznej, czy też napędem na drugą lub trzecią oś (w przypadku modeli 15- i 18-metrowych).
W kolejnych latach Solaris pozyskał kilka ważnych dla dalszego rozwoju przedsiębiorstwa kontraktów, co umocniło go na pozycji jednego z czołowych europejskich producentów trolejbusów. Wymienić tu można zamówienia dla Wilna i Kowna, kontynuację dostaw dla Tallinna, a także wejście na rynek w Szwajcarii, niemal w całości opanowany przez przedsiębiorstwo Hess.
Z upływem lat wzrosła sprzedaż pojazdów z napędem Cegelec, kosztem spadku udziału trolejbusów produkowanych we współpracy z Ganz Transelektro w związku z problemami finansowymi tego przedsiębiorstwa. W 2007 r. Ganz ogłosił upadłość, a upadłe zakłady zostały wykupione przez konkurencyjne dla Solarisa przedsiębiorstwo Škoda Electric i tym samym zakończyła się produkcja trolejbusów Solaris-Ganz.
III generacja.
W 2004 r. miała miejsce premiera III generacji autobusów miejskich Solaris Urbino, która cechowała się odmienioną konstrukcją, a także dużymi zmianami stylistycznymi. Objęły one także rodzinę Trollino. Od III generacji zmieniono również wygląd maskotki zielonego jamnika na trolejbusach Trollino – dotychczas wyglądała ona tak samo jak na autobusach Solaris Urbino, jednak później dodano jej „smycz”, symbolizującą odbieraki prądu na dachu trolejbusu.
W latach 2005–2007 warszawskie przedsiębiorstwo Medcom we współpracy z MPK Lublin skonstruowało trzy prototypowe napędy prądu przemiennego z myślą o trolejbusach. W 2007 r. Solaris wspólnie z Medcomem skonstruowały pierwszy trolejbus o długości 12 m w oparciu o te rozwiązania napędu, które przeszły testy w Lublinie, a po dwóch latach został on zakupiony przez tamtejsze MPK. Był to pierwszy trolejbus, który powstał w Bolechowie-Osiedlu – głównej siedzibie Solarisa. Pojazdy produkowane we współpracy z Medcomem dostały oznaczenie Trollino 12M.
Kolejnym ważnym wydarzeniem było zawarcie w 2008 r. umowy o współpracy z dotychczasowym konkurentem – przedsiębiorstwem Škoda Electric. Škoda zaprzestała w 2004 r. sprzedaży kompletnych trolejbusów, jednak nadal dostarczano osprzęt elektryczny do zabudowy w konstrukcjach innych producentów. Początkowo wykorzystywano jedynie nadwozia Irisbus Agora i Irisbus Citelis, jednak z czasem większy udział zyskały nadwozia Solaris. Trolejbusy te sprzedawano zarówno pod marką Solaris, jak i pod marką Škoda – jako Škoda 26Tr Solaris (odpowiednik Trollino 12), Škoda 27Tr Solaris (odpowiednik Trollino 18) i Škoda 28Tr Solaris (odpowiednik Trollino 15). Trolejbusy Škoda-Solaris były produkowane w Ostrawie oraz w Pilźnie. Dzięki współpracy Solaris stał się ważnym dostawcą trolejbusów na terenie Czech. Pozyskano zamówienia w takich miastach, jak Pardubice, Igława, Cieplice i Pilzno.
W kolejnych latach dostarczano kolejne trolejbusy z rodziny Trollino. Charakteryzowały się one dużą gamą możliwości wyposażeń alternatywnych, co dało przewagę Solarisowi nad produktami zachodnich producentów, którzy dysponowali ograniczoną ofertą, jeśli chodzi o indywidualny dobór napędu czy też dodatkowych generatorów energii lub baterii trakcyjnych. Konstrukcje Solaris odpowiadały także indywidualnym potrzebom związanym z doborem mocy silnika w związku z profilem wysokościowym w danym mieście.
Kontynuowano współpracę ze Škodą oraz Medcomem, produkując trolejbusy dla kolejnych miast w Europie. W Polsce wymieniono na Trollina większość taboru trolejbusowego w Tychach i Gdyni, a także dużą część taboru w Lublinie. Trolejbusy Solaris dostarczano do kolejnych krajów europejskich, jak Niemcy, Austria, Portugalia, czy też Rumunia i Bułgaria. W 2011 r. Solaris dostarczył (do Lublina) 500. trolejbus z rodziny Trollino. Od początku produkcji w 2001 r. do końca 2014 r. Solaris sprzedał 897 szt. trolejbusów do 15 krajów w Europie. Pozwoliło to uplasować się Solarisowi na pozycji europejskiego lidera w produkcji trolejbusów niskopodłogowych. W 2014 r. udział trolejbusów polskiego producenta w europejskim rynku niskopodłogowych trolejbusów wyniósł 70%.
W 2012 r. Solaris dostarczył do Salzburga pierwsze Solarisy Trollino 18 z napędem Cegelec o nowym designie nawiązującym do rodziny tramwajów Solaris Tramino. Szczególną uwagę zwracała pochylona przednia szyba, czy też nowe światła przednie i tylne. Pojazdy te nazwano Solaris Trollino 18 MetroStyle. Łącznie do Salzburga trafiło 46 sztuk takich nowoczesnych pojazdów. Kolejnymi trolejbusami o nowym designie były Solarisy Trollino 12 MetroStyle, które w 2014 r. dostarczono do hiszpańskiego Castellón de la Plana. W 2016 r. na ulice niemieckiego Esslingen am Neckar wyjechały 4 nowoczesne trolejbusy Solaris Trollino 18,75 MetroStyle. Były to najdłuższe wyprodukowane dotychczas trolejbusy Solaris. Powstały we współpracy z niemieckim przedsiębiorstwem Vossloh Kiepe, które było odpowiedzialne za ich napęd.
W kwietniu 2015 r. do Gdyni dostarczono dwie sztuki Trollino 12M. Wyposażono je w baterie pozwalające na przejechanie bez trakcji do 15 km. Były to Solarisy Trollino nr 1001 i 1002. Tysięczny egzemplarz o designie MetroStyle trafił natomiast do Salzburga. Półtora roku później Solaris i miejski przewoźnik z Rygi podpisali umowę na dostawę 10 trolejbusów o długości 18,75 m z dodatkowym napędem na wodorowe ogniwo paliwowe, które miało za zadanie zwiększyć zasięg bez trakcji elektrycznej w podobny sposób, jak w przypadku dostarczanych w 2014 r. dla Hochbahn Hamburg Urbino 18,75 electric. W maju 2017 r. pierwszy egzemplarz trafił na testy do Gdyni.
IV generacja.
W 2014 r. miała miejsce premiera autobusów miejskich Solaris Urbino IV generacji, nazywanych Nowe Urbino. Mimo to trolejbusy Solaris były nadal produkowane w ramach III generacji. Pierwsze trolejbusy wyprodukowane na bazie nowej odsłony Urbino trafiły w grudniu 2017 r. do słowackiej Żyliny. Było to 12 sztuk przegubowych trolejbusów Škoda-Solaris 27Tr oraz 3 sztuki Škoda-Solaris 26Tr. Trolejbusy tego typu zamówiły także przedsiębiorstwa transportu miejskiego z czeskiego Chomutova i Jirkova, a także Wilna. Pierwsze trolejbusy nowej generacji wyprodukowane w Bolechowie trafiły natomiast we wrześniu 2018 r. do Gdyni. Zamówienie opiewa na 14 sztuk Trollino 12 i 16 Trollino 18, wszystkich w nowej odsłonie. Kolejne trolejbusy Solaris mają także dotrzeć do końca listopada 2018 r. do Tychów, gdzie trafią 3 Trollino 12. Na początku listopada 2018 r. rozpoczęto testy tyskich Trollino na ulicach Gdyni.
W 2018 r. ogłoszono, że w ramach IV generacji nie będzie kontynuowana produkcja modeli Solaris o długości 15 m, a co za tym idzie zakończono produkcję modeli Trollino 15 i Škoda 28Tr Solaris. Jednocześnie poinformowano, że trwają prace nad konstrukcją dwuprzegubowego trolejbusu o długości 24 m Solaris Trollino 24, który w dalszej kolejności ma stanowić platformę dla budowy autobusów elektrycznych i hybrydowych o takiej długości. W tym samym roku zaprezentowano facelifting rodziny Urbino, który obejmie także wszystkie produkowane przez Solarisa trolejbusy od 2019 r. Pierwsze testy dwuprzegubowego trolejbusu rozpoczęły się w czerwcu 2019 r. na ulicach Gdyni. Wtedy także po raz pierwszy Trollino 24 zostało przedstawione publiczności. Oficjalna premiera modelu, tym razem jednak w wersji "MetroStyle", miała miejsce w październiku 2019 podczas targów Busworld w Brukseli. Podczas poznańskich targów "Arena Design 2020" otrzymał nagrodę "Top Design Award". Trollino 24 MetroStyle pierwsze jazdy testowe odbyło w listopadzie 2020 r. w Bratysławie.
Konstrukcja.
Jednostka napędowa.
Pierwsze trolejbusy Solaris były napędzane silnikami prądu stałego DK-210 A3P/21 o mocy 110 kW (150 KM), produkcji polskiego przedsiębiorstwa Elmor, które były sterowane przy pomocy mikroprocesorowego przekształtnika tranzystorowego, skonstruowanego na bazie tranzystorów mocy IGBT przez przedsiębiorstwo Woltan. Układy pomocnicze pojazdu napędzane były dwoma silnikami asynchronicznymi o napięciu znamionowym 380 V i mocy 6 kW. Zastosowano także przetwornicę ładującą akumulatory pojazdu, co pozwoliło na zrezygnowanie z alternatora. Układ ten stosowano w trolejbusach Trollino 12T I generacji. Ten sam silnik Elmor wykorzystano także w konstrukcji pierwszego egzemplarza Trollino 12DC, w którym za resztę osprzętu elektrycznego odpowiedzialny był Cegelec. W kolejnych pojazdach produkowanych w kooperacji Solaris–Cegelec stosowano asynchroniczne silniki prądu przemiennego produkcji czeskiego przedsiębiorstwa Pragoimex. W trolejbusach produkowanych we współpracy z przedsiębiorstwem Ganz Transelektro stosowano silniki prądu zmiennego AT 1 38x25/4 o mocy 165 kW (224 KM). Napęd systemów pomocniczych stosowano taki sam, jak w przypadku Trollino 12T.
W kolejnych latach, po wprowadzeniu do produkcji III generacji Trollino, kontynuowano współpracę z przedsiębiorstwem Cegelec, które wykorzystywało silniki Pragoimex i EMIT oraz sterowanie TV Europulse. Rozszerzono jednak współpracę z czeskimi producentami napędów, czego owocem było zastosowanie w trolejbusach Solaris napędów Škoda Electric wykorzystujących 4- i 6-polowe silniki asynchroniczne Škoda 33ML3550 i 4ML3444, a później Škoda BlueDrive o mocy 160, 175 (dla Trollino 12), 250 (dla Trollino 15 i 18) oraz 2×160 kW (dla Trollino 18). Oprócz tego oferowano trolejbusy z napędami polskiego przedsiębiorstwa Medcom, które wykorzystywało silniki ANT 175-600 (175 kW dla Trollino 12 i 15) i ANT 240-600 (240 kW dla Trollino 18). Powstały również konstrukcje w oparciu o rozwiązania niemieckiego producenta Vossloh Kiepe. Wykorzystywano silnik asynchroniczny 4-polowy o mocy 160 kW (218 KM).
W trolejbusach IV generacji zrezygnowano z napędów Cegelec na rzecz zachowania w ofercie trzech producentów: Škoda Electric, Medcom oraz Kiepe.
Elementy układu napędowego trolejbusów Solaris Trollino umieszczano w różnych lokalizacjach, w zależności od typu pojazdu. Część osprzętu elektrycznego montowana była na dachu za panelami maskującymi, część w podestach we wnętrzu. Silnik montowano również pod podestami lub w kolumnie z tyłu po lewej stronie (podobnie jak silniki w autobusach Solaris Urbino).
W większości sieci trolejbusowych w Europie wykorzystuje się prąd stały o napięciu 600 V. Prąd z sieci trakcyjnej do pojazdu dostarczany jest za pomocą odbieraków prądu umieszczonych na dachu trolejbusu. Są one wykonane z tworzyw sztucznych, co zapewnia ich lekkość, trwałość i nieodkształcalność, a w ich wnętrzu znajduje się przewód umożliwiający przepływ energii elektrycznej. Przy podstawie odbieraków, która umożliwia ich obrót na boki oraz w pionie, znajdują się sprężyny dociskające głowicę odbieraka do sieci trakcyjnej. Na tylnej ścianie trolejbusu znajdują się natomiast zwijacze linek, które pozwalają na opuszczenie odbieraków. Solaris Trollino 18 był pierwszym trolejbusem, w którym zamontowano kamery pozwalające kierowcy na kontrolę pracy odbieraków. 
W przypadku trolejbusów napędzanych silnikami prądu zmiennego (nie dotyczy modeli Trollino 12T i Trollino 12DC), prąd stały jest zamieniany na prąd przemienny w falownikach. Ważnym elementem zapewniającym pracę silnika asynchronicznego jest sterownik, który realizuje cały proces tak, aby uzyskać jak najszybszy i najbardziej oszczędny rozruch silnika.
Dodatkowe układy jazdy bez zasilania.
W swoich trolejbusach Solaris oferuje trzy typy opcjonalnych dodatkowych układów jazdy awaryjnej. Pierwszym z nich są baterie trakcyjne na dachu pojazdu, które umożliwiają pokonanie – w zależności od indywidualnych potrzeb klienta – od kilku do kilkudziesięciu kilometrów bez zasilania trakcyjnego. Wadą takiego rozwiązania jest wyższa cena oraz większa masa własna trolejbusu, jednak pozwala ono na bezemisyjną jazdę bez trakcji elektrycznej. Trolejbusy Solaris z takim układem są eksploatowane m.in. w Gdyni, Tychach, Rzymie, Rydze, i Lublinie.
Kolejnym rozwiązaniem jest zastosowanie silnika wysokoprężnego niewielkiej mocy, który pełni rolę generatora prądu na odcinkach bez trakcji elektrycznej. Jest ono dużo popularniejsze w europejskich sieciach trolejbusowych, głównie ze względu na niższe koszty zakupu pojazdów przy relatywnie niewielkich wadach związanych z emisją spalin. Trolejbusy Solaris Trollino z agregatem w postaci silnika spalinowego są eksploatowane m.in. w Opawie, Ostrawie, czy też Lublinie.
Trzecim rozwiązaniem jest zastosowanie jako generatora energii elektrycznej wodorowego ogniwa paliwowego. Przyjęto je w dostarczonych w 2018 r. do Rygi trolejbusach Solaris Trollino 18,75. Pozwala ono na przejechanie nawet 100 km bez sieci trakcyjnej przy zerowej emisji spalin.
Podwozie i układ jezdny.
Trolejbusy Solaris Trollino mają konstrukcję podwozia opartą na rozwiązaniach znanych z autobusów Solaris Urbino. Jako osie wykorzystywane są produkty ZF Friedrichshafen. Jako oś przednia stosowana jest oś niezależna ZF RL 75 EC lub ZF RL 85 A, jako oś napędowa – ZF AV 132, a w przypadku modeli trzyosiowych – ZF AVN 132 jako oś nienapędowa w modelu Trollino 18 i ZF RL 85 A jako wleczona w Trollino 15 (tylna oś w modelu Trollino 15 jest skrętna). W Trollino 24 znajdują się dwie osie napędowe (II i III), natomiast IV oś jest osią nienapędową. Układ kierowniczy wykonuje także ZF – wykorzystywany jest system Servocom. W konstrukcji wykorzystano zawieszenie ECAS z funkcją przyklęku z prawej strony pojazdu o ok. 70 mm (podnoszenie o 60 mm).
Nadwozie i wnętrze.
Szkielet oraz ściany boczne trolejbusów Solaris Trollino wykonane są ze stali nierdzewnej. Wejście na pokład zapewniają 2 lub 3 (w przypadku modeli 12- i 15-metrowych) albo 3 lub 4 (w przypadku modelu 18-metrowego) pary drzwi dwuskrzydłowych (jako opcja w zwykłych modelach oraz w modelach MetroStyle przednie drzwi jednoskrzydłowe). Szerokość wejść wynosi 1350 mm, a wysokość nad jezdnią 320 mm (w przypadku generacji I–III 340 mm w trzecich i czwartych drzwiach). Układ siedzeń i wyposażenie wnętrza zależy od indywidualnych wymagań klienta. W przypadku modelu Trollino 12 we wnętrzu znajduje się maksymalnie 39 miejsc siedzących, natomiast w przypadku Trollino 15, 18 i 24 – odpowiednio do 50, 52 i 68 miejsc siedzących. Naprzeciwko drugich drzwi (lub w ich pobliżu po prawej stronie) znajduje się przestrzeń dla niepełnosprawnych lub wózków dziecięcych. W drugich drzwiach znajduje się także platforma dla niepełnosprawnych odkładana ręcznie.
Od 2015 r. całe oświetlenie wewnętrzne, a od 2018 r. także wszystkie światła zewnętrzne są wykonane w technologii LED. Wyposażeniem opcjonalnym jest klimatyzacja przestrzeni pasażerskiej. W generacjach I–III ogrzewanie zapewniają nagrzewnice elektryczne 1-stopniowe (w wyposażeniu standardowym) lub opcjonalne ogrzewanie wodne z dmuchawami 2-stopniowymi, natomiast w przypadku IV generacji, grzejniki konwektorowe i dmuchawy 2-stopniowe jako wyposażenie standardowe.
Sprzedaż i eksploatacja.
Trolejbusy Solaris Trollino są eksploatowane w 17 europejskich państwach w ponad 40 miastach. Do 2018 r. wyprodukowano łącznie niemal 1200 sztuk trolejbusów Solaris, dzięki czemu Solaris jest największym europejskim producentem trolejbusów niskopodłogowych. Najwięcej pojazdów dostarczono do Czech, a w dalszej kolejności do Bułgarii, Polski, Łotwy, na Litwę, a także do Włoch i Węgier. Wśród największych odbiorców trolejbusów Solaris znajdują się takie miasta, jak Ryga (163 szt.), Sofia (110 szt.), Gdynia (97 szt.), Wilno (86 szt.), Lublin (81 szt.), Salzburg (66 szt.) i Ostrawa (56 szt.).
Eksploatacja w Polsce.
Pierwsze trolejbusy Solaris Trollino w Polsce trafiły do Gdyni, gdzie zostały wyprodukowane we współpracy z tamtejszym przedsiębiorstwem Trobus. Łącznie do Gdyni trafiły 4 sztuki trolejbusów I generacji Trollino 12T. W kolejnych latach, po zaprzestaniu produkcji trolejbusów Trollino w Gdyni, kontynuowano zakupy pojazdów w typu Solaris Trollino 12AC, których łącznie do Gdyni w latach 2003–2006 trafiło 14 sztuk. W tym czasie swoje egzemplarze Trollino miało już także przedsiębiorstwo trolejbusowe z Tychów. W 2001 r. Tychy zamówiły trzy trolejbusy Solaris–Trobus Gdynia, jednak w związku z wycofaniem się przedsiębiorstwa Trobus z produkcji trolejbusów, zrealizowano zamówienie jedynie na jedną sztukę. W związku z dużymi brakami w taborze niskopodłogowym w Tychach, w 2004 r. Tychy pozyskały 2 kolejne Trollino 12AC, natomiast w latach 2006–2008 TLT w swoich zakładach zmontowały trzy sztuki trolejbusów Solaris Trollino 12DCR. Jako ostatnie trolejbusy Trollino dotarły do Lublina, gdzie pierwsze Trollino wyjechało na ulice w 2007 r. Były to trzy pierwsze sztuki Trollino 12M wyprodukowane we współpracy z przedsiębiorstwem Medcom.
W kolejnych latach zakupy trolejbusów Trollino kontynuowały wszystkie trzy polskie miasta z siecią trolejbusową. Gdynia w 2007 r. zamówiła dwie sztuki Trollino 12AC, natomiast w latach 2009–2011 do Gdyni trafiło 36 sztuk Trollino 12M, do których dołączyły w 2015 i 2016 r. kolejne 2 sztuki. Były to pierwsze w Gdyni trolejbusy z dodatkowym wspomaganiem poprzez baterie trakcyjne, które umożliwiały im obsługę linii nie w pełni zelektryfikowanych, a także przejazdy manewrowe na terenie zajezdni bez podpięcia do trakcji elektrycznej. Zakupy trolejbusów Trollino kontynuował także Lublin. Na ulice stolicy Lubelszczyzny w latach 2011–2013 trafiło łącznie 50 sztuk tego typu pojazdów – 30 z napędem Škoda i 20 z napędem Medcom. Pojazdy te wyposażono natomiast w dodatkowy układ spalinowy, który uruchamiał się na odcinkach bez trakcji elektrycznej. W 2014 r. do Lublina trafiło 12 przegubowych Trollino 18 – były to pierwsze w Polsce trolejbusy o długości 18 m. Były to także pierwsze Trollino 18 wykonane w kooperacji Solaris–Medcom. Wyposażono je w akumulatory pozwalające na przejechanie do 5 km bez trakcji elektrycznej. W 2013 r. Solaris rozpoczął dostawy 15 sztuk trolejbusów Trollino 12MB dla tyskiego przedsiębiorstwa TLT. Były to pierwsze w Tychach trolejbusy ze wspomaganiem przez baterie trakcyjne. 
W 2018 r. Solaris rozpoczął realizację kolejnego kontraktu dla Gdyni. W jego ramach na trójmiejskie ulice wyjedzie 14 sztuk Trollino 12 i 16 sztuk przegubowych Trollino 18 IV generacji. Dodatkowo zamówienie obejmowało montaż baterii trakcyjnych w 21 trolejbusach Trollino 12MB, dzięki którym będą mogły one pokonać nawet 20–30 km bez zasilania z trakcji. Takie rozwiązanie pozwoliło na przedłużenie linii nr 31 do gdańskiej Ergo Areny bez sieci trakcyjnej. Równolegle 3 nowe Trollino 12 w listopadzie 2018 r. trafiło do Tychów. W 2020 r. 6 nowych 12-metrowych trolejbusów Solaris odebrało PKT Gdynia. Zostały one wyposażone w baterie o dużej pojemności, dzięki czemu mogą obsługiwać trasy, po których do tej pory kursowały autobusy spalinowe. Pojazdy posiadają hmologację jako autobus elektryczny oraz jako trolejbus i mogą być ładowane na dwa sposoby – z sieci trakcyjnej i metodą "plug-in". W 2021 r. 15 przegubowych trolejbusów Trollino 15 odebrało MPK Lublin.
Oprócz eksploatacji liniowej, na terenie Polski przeprowadzane są testy trolejbusów Solaris przeznaczonych dla zagranicznych odbiorców. Najczęściej odbywają się one na ulicach Gdyni. W ten sposób był testowany np. Trollino 18,75 przeznaczony dla odbiorcy z Rygi. Nie wyjechał on jednak do obsługi liniowej, lecz był testowany bez pasażerów. Podobne testy z pilotem miały miejsce w czerwcu 2019 r. z modelem Trollino 24.
Eksport.
Naturalną drogą sprzedaży trolejbusów Solaris musiał stać się eksport, ze względu na fakt, iż w Polsce systemami trolejbusowymi dysponują jedynie trzy miasta. Pierwsze trolejbusy Solaris, które trafiły poza Polskę, zostały wyprodukowane we współpracy z przedsiębiorstwem Ganz Transelektro. Były to egzemplarze produkowane na Węgrzech, które trafiły do Rygi (początkowo 3 szt. Trollino 18). W pierwszych latach produkcji trolejbusy Solaris trafiły do wielu miast Europy Środkowo-Wschodniej, m.in. Tallinnu (w latach 2002–2004 18 szt. Trollino 12), Opawy (16 sztuk Trollino 12 w wersjach na prąd stały i przemienny), czy też Ostrawy (od 2002 r. 4 sztuki Trollino 15 i 14 sztuk Trollino 12). Sprzedano także 4 sztuki Trollino 12 do szwedzkiej Landskrony. Szczególnie ważnym wydarzeniem było wejście na rynek czeski, w całości opanowany przez trolejbusy Škoda, a także pozyskanie zamówienia na dostawę trolejbusów dla stolicy Łotwy. Począwszy od 2005 roku były one dostarczane w partiach po 25 sztuk przez cztery kolejne lata. W krótkim czasie od rozpoczęcia produkcji większość trolejbusów marki Solaris zaczęła trafiać na eksport. Za granicami Polski sprzedano wszystkie trolejbusy wyprodukowane w kooperacji z przedsiębiorstwem Ganz. Trolejbusy Solaris II generacji dostarczono do dużych europejskich miast, jak Rzym (30 sztuk Trollino 18 w 2003 r.), Budapeszt (6 sztuk Trollino 12 w 2005 r.), Neapol (10 sztuk Trollino 12 w 2004 r.), czy też Wilno (w latach 2004–2006 45 sztuk Trollino 15). Sukcesem było również pozyskanie zamówień z miast szwajcarskich – Winterthuru i La Chaux-de-Fonds, gdzie w 2005 r. dostarczono łącznie 18 sztuk Trollino 12 i 18. Do tej pory na szwajcarskim rynku trolejbusów dominowało przedsiębiorstwo Hess. W 2006 r. napotkano na problemy związane z ogłoszeniem upadłości przedsiębiorstwa Ganz Transelektro, w związku z czym powstały opóźnienia w dostawach zakontraktowanych wcześniej pojazdów z napędami tego przedsiębiorstwa. Sytuacja ta dotyczyła Trollino dla Rygi, Budapesztu i Debreczyna, jednak została rozwiązana w 2007 r., kiedy napędy do tych trolejbusów wykonała Škoda – nowy właściciel upadłego węgierskiego zakładu.
Solaris szybko stał się jednym z wiodących producentów trolejbusów w Europie. Nawiązanie współpracy ze Škodą pozwoliło na szersze wejście na czeski rynek, a także dotarcie do miast dawnego bloku wschodniego, gdzie dotychczas z powodzeniem eksploatowano trolejbusy Škoda, m.in. Bułgarii i Rumunii, ale także na Litwę i Łotwę. W 2009 r. pierwszy trolejbus Trollino 18 trafił do austriackiego Salzburga. W kolejnych latach do Salzburga sprzedano 46 sztuk trolejbusów w wersji MetroStyle. W 2009 r. sprzedano pierwsze trolejbusy do Portugalii, natomiast w 2014 r. dostarczono modele w wersji MetroStyle do jedynego hiszpańskiego systemu trolejbusowego w Castellón de la Plana. W 2010 r. dostarczono pierwsze Solarisy Trollino do Bułgarii. Pierwszym miastem z pojazdami z tej rodziny była Sofia, gdzie dostarczono 30 sztuk Trollino 12 z napędem Škoda. W tym samym roku Solaris wszedł na niemiecki rynek trolejbusowy, zdobywając zamówienie na 12 sztuk przegubowych pojazdów dla Eberswalde. Jest to o tyle ważny moment, że dotychczas żaden trolejbus Solaris nie został wyprodukowany na rynek niemiecki, mimo że Niemcy są głównym krajem eksportowym wyrobów podpoznańskiego producenta. Na koniec 2010 r. trolejbusy Solaris spotkać można było w 13 państwach Europy poza Polską.
W 2013 r. Solaris dostarczył 8 sztuk trolejbusów 12-metrowych dla rumuńskiego Baia Mare. Był to pierwszy kontrakt dla tego kraju, pomijając jedną sztukę wyprodukowaną we współpracy z przedsiębiorstwem Astra, która nigdy nie wyjechała na ulice. W 2014 r. trolejbusy marki Solaris spotkać można było w 15 krajach w Europie, a najwięcej pojazdów wyeksportowano do Czech. W kolejnym roku Solaris pozyskał zamówienie na 12 trolejbusów przegubowych oraz 20 o długości 12 m dla Budapesztu. W tym samym roku kontynuowano dostawy do Austrii (Salzburg), Niemiec (Esslingen am Neckar) oraz Czech (Pilzno, Uście nad Łabą). W 2017 r. po pomyślnych testach na ulicach Gdyni do Rygi dostarczono pierwsze Solarisy Trollino 18,75 z dodatkowym napędem wodorowym. Łącznie zamówienie opiewało na 10 takich pojazdów. W grudniu 2017 r. przedsiębiorstwo miejskie z Żyliny odebrało pierwsze na świecie Trollino IV generacji, a tym samym Słowacja stała się 16. krajem, w którym eksploatuje się trolejbusy Solaris. Trollino IV generacji zostały także dostarczone w 2018 r. do Wilna, gdzie zamówiono łącznie 41 sztuk w podstawowej wersji długości. W tym samym roku niemieckie Solingen odebrało 4 Trollino w przedłużonej wersji 18,75, które wyprodukowano jeszcze na bazie III generacji. W 2019 r. Solaris pozyskał pierwsze zamówienie z Francji – w latach 2019–2022 wraz ze Škodą dostarczył 23 trolejbusy Solaris Trollino 12 do Saint-Etienne.
W listopadzie 2021 r. Solaris pozyskał pierwsze zamówienie na 24-metrowy model Trollino 24 dla przewoźnika miejskiego z Bratysławy. 16 pojazdów tego typu zostanie dostarczonych w 2023 r. Umowę podpisano po testach na ulicach miasta w 2020 r. Kolejnym odbiorcą Trollino 24 został Dopravní podnik hl. m. Prahy z Pragi, gdzie do 2024 r. Solaris we współpracy ze Škodą dostarczy 20 takich pojazdów. W 2022 r. Solaris pozyskał zamówienie na 10 sztuk Trollino 18 w wersji MetroStyle do obsługi połączeń w Arnhem. Jest to pierwsze zamówienie na trolejbusy Solaris z Holandii.

</doc>
<doc id="485015" url="https://pl.wikipedia.org/wiki?curid=485015" title="Tętnica płucna">
Tętnica płucna



</doc>
<doc id="485021" url="https://pl.wikipedia.org/wiki?curid=485021" title="Solaris Vacanza">
Solaris Vacanza

Solaris Vacanza – rodzina wysokopokładowych autokarów turystycznych produkowanych przez polskie przedsiębiorstwo Solaris Bus &amp; Coach w Bolechowie-Osiedlu. Na serię składają się dwa modele: produkowany w latach 2002–2010 Solaris Vacanza 12 oraz produkowany w latach 2004–2010 Solaris Vacanza 13. 
Zaprezentowany w 2001 r. Solaris Vacanza 12 uzupełnił ofertę producenta o model autokaru turystycznego. W 2003 r. wziął on udział w konkursie o tytuł Autokar Roku 2004, w którym zajął II miejsce. W tym samym roku do oferty weszła II generacja modelu, która obejmowała niewielkie zmiany konstrukcyjne w modelu 12-metrowym, a także poszerzenie gamy o trzyosiowy model Vacanza 13. Rocznie produkowano od kilku od kilkunastu pojazdów, z czego zdecydowana większość trafiła na rynek polski, jedynie kilka egzemplarzy wyeksportowano do Niemiec, Estonii i na Łotwę. Ponadto w całym okresie produkcji na bazie modelów Vacanza powstało 11 specjalnych ambulansów do poboru krwi. Ostatecznie w związku ze słabnącym zainteresowaniem klientów, produkcję modelu Vacanza zakończono w 2010 r.
Historia.
Geneza.
W 1994 r. Krzysztof Olszewski założył w Bolechowie-Osiedlu koło Poznania spółkę Neoplan Polska. Na potrzeby wygranego przetargu na dostawę 72 niskopodłogowych autobusów miejskich dla MPK Poznań w tym samym roku w Bolechowie rozpoczęto budowę nowej fabryki autobusów, a 22 marca 1996 r. z linii montażowej zjechał pierwszy pojazd. Neoplan Polska produkował modele autobusów miejskich, ale także autokarów na licencji niemieckiego przedsiębiorstwa Neoplan. W zakładzie w Bolechowie-Osiedlu powstawały modele turystyczne z serii Neoplan Transliner (N 316 K, N 316 SHD, N 318 SHD) oraz Neoplan Skyliner (N 122/3). W 1999 r. zaprezentowano model Solaris Urbino 12 – pierwszy autobus miejski z nowej rodziny Solaris Urbino, która szybko stała się najlepiej sprzedawanym autobusem miejskim w Polsce.
I generacja (2001–2003).
W związku z poszerzaniem oferty w ramach nowej na rynku marki Solaris, w październiku 2001 r. na międzynarodowych targach Busworld w Kortrijk zaprezentowano model 12-metrowego wysokopokładowego autokaru turystycznego nazwanego Solaris Vacanza 12. Konstrukcja została od zera opracowana przez biuro konstrukcyjne Solarisa we współpracy ze studiem projektowym IFS Designatelier z Berlina. W pojeździe zastosowano jednostkę napędową DAF zblokowaną ze skrzynią biegów ZF. Uwagę zwracał nowoczesny design autokaru, w tym charakterystyczna asymetryczna linia przedniej szyby, znana z autobusów miejskich z serii Urbino, a także boczne szyby w kształcie trapezów i przypominająca klin bryła pojazdu. W 2001 r. powstały dwa prototypowe egzemplarze Vacanzy 12, które były testowane na torach doświadczalnych m.in. w Polsce, na Słowacji i w Holandii. W 2002 r. ruszyła seryjna produkcja modelu, a pierwszym przewoźnikiem, który zdecydował się na jego zakup było krakowskie przedsiębiorstwo Jarema Bus. W tym samym roku sprzedano jeszcze 7 innych pojazdów tego typu. W 2003 r. Solaris Vacanza znalazł pierwszych dwóch nabywców poza granicami Polski – w czerwcu tego roku jedną sztukę przekazano przedsiębiorstwu Reisebüro Müller z Blieskastel w Niemczech, natomiast drugi egzemplarz zakupił miejski przewoźnik z litewskiego Daugavpils. W lipcu 2003 r. Solaris Vacanza 12 wziął udział w Coach Euro Test 2003 – konkursie o tytuł Autokar Roku 2004. Wśród konkurentów znaleźli się Hispano Divo, Scania Irizar PB, Volvo 9700 oraz MAN Lion’s Star. Test odbył się we włoskim Baveno. Ostatecznie Vacanza zajęła ex aequo drugie miejsce wraz z autokarem Volvo, natomiast pierwsze miejsce przypadło ex aequo autokarom MAN i Scania-Irizar.
II generacja (2003–2010).
W 2003 r. Solaris rozszerzył ofertę autokarów turystycznych o trzyosiowy model Solaris Vacanza 13 o długości 12,9 m. Pierwszy raz szerszej publiczności nowy autokar zaprezentowano podczas targów w Kortrijk w październiku 2003 r., a w Polsce w grudniu na konferencji prasowej producenta w Warszawie. Jednocześnie, wraz z wprowadzeniem modelu Vacanza 13, drobne zmiany konstrukcyjne przeszedł model 12-metrowy i tym samym do produkcji w 2004 r. weszła jego II generacja. Wśród największych zmian w stosunku do I generacji należy wymienić podniesienie górnej krawędzi przedniej szyby, zastosowanie trzeciej wycieraczki przedniej szyby, zmiana średnicy przednich reflektorów, zmiana układu pokryw bocznych oraz układu schowków w pojeździe, a także inne drobne zmiany w designie zewnętrznym oraz wyposażeniu wnętrza autokarów. Zmieniła się także oferta dostępnych jednostek napędowych i skrzyń biegów. Pierwszymi odbiorcami Vacanzy w przedłużonej wersji było niemieckie przedsiębiorstwo Schmetterling Reisen oraz w Polsce firma Imex z Jastrzębia Zdroju. W planach producenta było rozwinięcie oferty autokarów o model Vacanza 14, jednak ostatecznie do niego nie doszło. Sprzedaż autobusów Solaris Vacanza daleko odbiegała jednak od poziomu produkcji konstrukcji konkurencyjnych, czy też poziomu sprzedaży modeli miejskich z rodziny Urbino. Rocznie fabrykę Solarisa opuszczało przez cały okres produkcji maksymalnie kilkanaście pojazdów, z czego kilka stanowiły specjalne konstrukcje do poboru krwi. Zdecydowana większość autokarów Vacanza trafiała na rynek polski, pojedyncze sztuki zamawiali przewoźnicy z Niemiec, Estonii oraz Łotwy. Pod koniec I dekady XXI zainteresowanie autokarami z tej serii jeszcze spadło, w związku z czym w 2010 r. ostatecznie zostały wycofane z produkcji. W późniejszych latach przedsiębiorstwo Solaris nie wracało już do produkcji autokarów turystycznych. 
Ambulansy do poboru krwi.
W 2002 r. skonstruowano pierwszy ambulans do poboru krwi na zamówienie Regionalnego Centrum Krwiodawstwa i Krwiolecznictwa w Katowicach. Przedsiębiorstwo z Bolechowa już wcześniej zajmowało się produkcją pojazdów specjalnych na bazie autokarów Neoplan – wyprodukowano m.in. autobus do poboru krwi, centrum kosmetyczne dla firmy Oriflame oraz pojazdy do obsługi pasażerów portu lotniczego Warszawa-Okęcie. Autokar do poboru krwi został nagrodzony na targach wynalazczości w Paryżu w 2003 r.. Po 2004 r. kontynuowana była produkcja ambulansów do poboru krwi na bazie autokarów Vacanza 12 i Vacanza 13. W 2004 r. jedna sztuka trafiła do RCKiK w Bydgoszczy, natomiast w 2006 i 2007 r. po dwie zamówiły RCKiK z Warszawy i Poznania. Rok później jeden ambulans na bazie Vacanzy trafił także na Łotwę. W całym okresie produkcji powstało 12 ambulansów do poboru krwi na bazie autokarów Solaris. Po zakończeniu produkcji autokarów serii Vacanza Solaris nie zaprzestał produkcji ambulansów do poboru krwi. W 2018 r. wyprodukowano 2 tego typu pojazdy na bazie autobusu miejskiego Urbino 8,9 LE electric dla RCKiK w Katowicach. 
Konstrukcja.
Nadwozie i wnętrze.
Solaris Vacanza, w zależności od modelu, jest dwu- lub trzyosiowym wysokopokładowym autokarem turystycznym o długości 12 000 lub 12 900 mm. Konstrukcja nadwozia autokarów z serii Vacanza jest modułowa, co umożliwiło stworzenie na podstawie modelu 12-metrowego wersji 13-metrowej, a także ewentualnych dłuższych wersji pojazdu. Solaris Vacanza jest konstrukcją samonośną. Zastosowano zawieszenie pneumatyczne oraz niezależne zawieszenie osi przedniej. W Vacanzie 12 przednia oś jest skrętna, a tylna – napędowa, natomiast w Vacanzie 13 przednia i tylna oś są skrętne, oś środkowa pełni rolę osi napędowej. Autokary wyposażone są w retarder, a także systemy ABS i ASR. Konstrukcja nadwozia została wykonana ze stali nierdzewnej i spełnia europejskie normy dotyczące bezpieczeństwa autokarów obowiązujące w chwili powstawania modelu, co zostało potwierdzone przez testy autokaru na torze DAF w Holandii. 
Design zewnętrzny autokarów opracowało studio IFS Designatelier z Berlina. Szczególnym elementem charakterystycznym była asymetryczna przednia szyba, znana z autobusów miejskich Solaris Urbino, poprawiająca widoczność kierowcy przy podjeżdżaniu do krawężnika. Boczną ścianę zaprojektowano w kształt klina z opływowym przejściem dachu w ścianę przednią (z oszkleniem części dachu w przedniej części autokaru) oraz bocznymi szybami w kształcie trapezów. Wejście na pokład umożliwiają dwie pary drzwi w układzie 1-1-0 o szerokości 550–600 mm. Na pokładzie Vacanzy 12 w wersji trzygwiazdkowej znajduje się 49 miejsc dla pasażerów, a w wersji czterogwiazdkowej – 44 miejsca. Vacanza 13 mieści z kolei standardowo o 1 rząd miejsc siedzących więcej (odpowiednio 53 i 48 miejsc). Autokary są wyposażone w toaletę na pokładzie (przy drugich drzwiach), zestaw audio-wideo, klimatyzację, indywidualne nawiewy i lampki, a także barek. Pod pokładem znajduje się przestrzeń bagażowa – w Vacanzie 12 o pojemności 9,1 m³.
Układ napędowy.
Jednostkami napędowymi wykorzystywanymi w autokarach Solaris Vacanza były silniki DAF spełniające normę emisji spalin Euro 3, a później Euro 4. W I generacji klienci mieli wybór pomiędzy trzema jednostkami napędowymi: XE 250C (o mocy 250 kW = 340 KM), XE 280C (o mocy 280 kW = 380 KM) oraz XE 315C (o mocy 315 kW = 428 KM), natomiast w autokarach II generacji stosowano jedynie silniki typu XE 315C. Za przeniesienie napędu odpowiadała skrzynia biegów produkcji ZF typu: AS-TRONIC, 6S1600 lub 8S180, przy czym w autokarach II generacji stosowano tylko tę ostatnią opcję. Solaris Vacanza wyróżniał się stosunkowo niewielkim zużyciem paliwa jak na autokar tej klasy. 

</doc>
<doc id="485022" url="https://pl.wikipedia.org/wiki?curid=485022" title="Wyższe Seminarium Duchowne w Rzeszowie">
Wyższe Seminarium Duchowne w Rzeszowie

Wyższe Seminarium Duchowne w Rzeszowie – niepubliczna uczelnia wyższa, erygowana 8 kwietnia 1993 dekretem ówczesnego ordynariusza rzeszowskiego, bpa Kazimierza Górnego, afiliowana przez Uniwersytet Papieski Jana Pawła II w Krakowie. 
Przełożeni seminarium
Wykładowcy (lista niepełna)

</doc>
<doc id="485024" url="https://pl.wikipedia.org/wiki?curid=485024" title="Wyżyna Śląsko-Krakowska">
Wyżyna Śląsko-Krakowska

Wyżyna Śląsko-Krakowska (Zachodniomałopolska) (341) – region położony na północ od doliny górnej Wisły, między Wyżyną Małopolską na wschodzie a Niziną Śląską na zachodzie.
Charakterystyka.
Wyżyna Śląsko-Krakowska stanowi asymetryczne wypiętrzenie tektoniczne, zawierające w podłożu paleozoiczne struktury fałdowe, w tym karbońską nieckę węglową, na których zalega monoklinalna płyta skał mezozoicznych, które zapadają się ku północnemu wschodowi, tworząc kilka progów denudacyjnych i subsekwentnych obniżeń. Wyżyna obniża się ku północy, gdzie starsze formacje geologiczne chowają się pod utwory czwartorzędowe Nizin Środkowopolskich. Od południa wyżyna opada uskokami ku obniżeniu podkarpackiemu, a od zachodu jej progi sięgają na Nizinę Śląską. Wznosi się na wysokość 200–500 m n.p.m. (kulminacja na 512 m n.p.m.) i zajmuje powierzchnię ok. 10,3 tys. km². Dzieli się na trzy makroregiony: Wyżynę Śląską (341.1), Wyżynę Woźnicko-Wieluńską (341.2) i Wyżynę Krakowsko-Częstochowską (341.3). Jest jednym z głównych obszarów źródliskowych w Polsce.
Na wyżynie zlokalizowane są: Ojcowski Park Narodowy (otwarty w 1956 roku) oraz Zespół Jurajskich Parków Krajobrazowych (utworzony w 1981 roku) z licznymi szlakami turystycznymi.

</doc>
<doc id="485026" url="https://pl.wikipedia.org/wiki?curid=485026" title="Sybaris">
Sybaris

Sybaris (gr. ) – starożytne miasto w Wielkiej Grecji na wybrzeżu Lukanii nad Zatoką Tarencką, pomiędzy rzekami Kratis (Crati) i Sybaris (Coscile). Obie rzeki łączą się obecnie około 5 kilometrów przed wspólnym ujściem do morza, jednak w starożytności ich ujścia były oddzielone.
Sybaris zostało założone przez Achajów około roku 720 p.n.e. Wśród jej mieszkańców było również wielu trojzeńczyków, którzy później zostali jednak wygnani. Okolice dawnej Sybaris są obecnie malaryczne, w starożytności był to jednak obszar żyzny, a polityka miasta sprzyjała nowym osadnikom i przyczyniała się do ich zamożności. W szczytowym okresie rozwoju liczba mieszkańców Sybaris wynosiła ponad 100 000, a miasto zakładało własne kolonie na wybrzeżach Morza Tyrreńskiego.
Bogactwo Sybaris i zamiłowanie jego mieszkańców do luksusu stały się wśród Greków przysłowiowe – stąd "sybaryta" i "sybarytyzm".
Starcia między zwolennikami demokracji i oligarchii spowodowały, że wielu arystokratów zmuszonych zostało do szukania schronienia w Krotonie. Doprowadziło to do wybuchu wojny w roku 510 p.n.e., w wyniku której Sybaris zostało całkowicie zniszczone. Po zdobyciu miasta Krotończycy skierowali na jego ruiny wody Kratis i zalali je.
W roku 443 p.n.e. mieszkańcy Sybaris wraz z kolonistami z Aten założyli nieopodal ruin nowe miasto Turioj. Podczas II wojny punickiej w roku 204 p.n.e. Turioj zostało zniszczone przez Hannibala, a część mieszkańców przesiedlono do sprzymierzonej z Kartagińczykami Krotony. Na miejscu Turioj Rzymianie założyli w roku 194 p.n.e. kolonię Copiae.
Prace wykopaliskowe podejmowane przez rząd włoski w latach 1879 i 1887 nie doprowadziły do ustalenia lokalizacji Sybaris. Odkryto jedynie rozległą nekropolię z czasów końca epoki brązu, około 15 kilometrów na zachód od zbiegu obu rzek oraz drugą, datowaną na około 400 p.n.e. złożoną z kurhanów. W niektórych kurhanach znaleziono naczynia ze złota pokryte tajemniczymi napisami w grece. Jeden z kurhanów o średnicy około 28 metrów zawierał wewnątrz pojedynczy pochówek.
W mieście znajduje się stacja kolejowa Sibari.

</doc>
<doc id="485027" url="https://pl.wikipedia.org/wiki?curid=485027" title="Arctic Monkeys">
Arctic Monkeys

Arctic Monkeys – brytyjski zespół muzyczny wykonujący rock alternatywny, indie rock i post-punk. Powstał w 2002 roku na przedmieściach Sheffield – High Green.
Kariera.
Na listy przebojów Arctic Monkeys trafili w 2005 roku dzięki singlom "Leave Before The Lights Come On" (2006), "I Bet You Look Good on the Dancefloor" (2005) oraz "When the Sun Goes Down" (2006).
Na początku 2006 roku zespół wydał debiutancki album "Whatever People Say I Am, That’s What I’m Not", który stał się najszybciej sprzedawanym debiutanckim albumem w historii brytyjskiego rynku muzycznego. Otrzymał on nagrodę Mercury Prize oraz nagrody BRIT dla najlepszego zespołu brytyjskiego i za najlepszy album brytyjski 2007 roku.
Kolejny album został wydany na początku 2007 roku pod tytułem "Favourite Worst Nightmare" również okazał się dużym sukcesem. Album ten został także nominowany do Mercury Prize w 2007 roku.
W 2009 roku Arctic Monkeys wydali trzecią płytę, nazwaną "Humbug".
6 czerwca 2011 roku została wydana płyta "Suck It and See".
9 września 2013 roku wydany został piąty album studyjny grupy, "AM". Płyta zebrała pozytywne recenzje krytyków muzycznych oraz przyniosła Arctic Monkeys trzecią nominację do Mercury Prize. Album debiutował na szczycie UK Albums Chart, dzięki czemu Arctic Monkeys pobili rekord, stając się pierwszym w historii zespołem wydawanym przez niezależną wytwórnię, którego pięć albumów znalazło się na pierwszym miejscu tej listy.
11 maja 2018 zespół wydał szósty album studyjny, "Tranquility Base Hotel &amp; Casino", który zyskał nominację do Nagrody Grammy w 2019 roku w kategorii "Najlepszy alternatywny album muzyczny".
W październiku 2022 zespół wydał siódmy album studyjny, "The Car". 

</doc>
<doc id="485031" url="https://pl.wikipedia.org/wiki?curid=485031" title="Proces biskupa Kaczmarka">
Proces biskupa Kaczmarka

Proces biskupa Kaczmarka – proces pokazowy w czasach Polskiej Rzeczypospolitej Ludowej.
Sfingowany przez władze komunistyczne proces wytoczony biskupowi kieleckiemu Czesławowi Kaczmarkowi oraz czterem osobom z jego kurii. Rozpoczął się 14 września 1953 roku przed Wojskowym Sądem Rejonowym w Warszawie, któremu przewodniczył Mieczysław Widaj. Oskarżonym postawiono zarzuty utworzenia "ośrodka dywersyjno-szpiegowskiego", usiłowania obalenia przemocą ustroju PRL, wrogiej propagandy na rzecz "waszyngtońsko-watykańskich mocodawców", a nawet kolaboracji z Niemcami. Pośrednio władze uderzyły także w autorytety kościelne: kardynała Adama Stefana Sapiehę, kardynała Augusta Hlonda i prymasa Stefana Wyszyńskiego, sugerując, że jako zwierzchnicy oskarżonych dopuścili do "szkodliwej" działalności na rzecz Polski Ludowej. Akt oskarżenia przygotowywali m.in.: Roman Werfel, płk Józef Różański, prokurator Stanisław Zarakowski i płk MWD Kowalczuk, a zatwierdzony został w Moskwie. Obrońcą z urzędu był adwokat Marian Bartoń. Na skutek tortur i szykan w areszcie śledczym MBP bp Kaczmarek wyraził skruchę i odciął się od polityki Watykanu. 22 września 1953 roku biskupa skazano na 12 lat "za kolaborację z Niemcami, usiłowanie obalenia ustroju PRL i propagandę na rzecz waszyngtońsko-watykańskich mocodawców", a pozostałych:
Reakcje.
Na łamach Wrocławskiego Tygodnika Katolików 27 września 1953 roku Tadeusz Mazowiecki przypisał biskupowi Kaczmarkowi "poglądy, prowadzące do utożsamienia wiary ze wsteczną postawą społeczną, a dobra Kościoła z trwałością i interesem ustroju kapitalistycznego." Pisał, że "proces bp Kaczmarka udowodnił również naocznie, i to nie po raz pierwszy, jak dalece imperializm amerykański, pragnący przy pomocy nowej wojny, a więc śmierci milionów ludzi, narzucić panowanie swego ustroju wyzysku i krzywdy społecznej krajom, które obrały nową drogę dziejową, usiłuje różnymi drogami oddziaływać duchowieństwo oraz ludzi wierzących i kierować ich na drogę walki z własną ojczyzną, stanowiącą wspólne dobro wszystkich obywateli".
Po procesie Jan Dobraczyński i Mieczysław Kurzyna opublikowali tekst pt. „Wnioski”. Twierdzili, że „[…] surowo osądzać trzeba drogę ks. biskupa Kaczmarka, która osłabiała jedność narodu i służyła tym, którzy – odbudowując Wehrmacht – wskazali mu drogę na Wschód, a więc przede wszystkim na Polskę […] Pójdziemy jako katolicy drogą polskiej racji stanu, z pełną świadomością, że zejście z niej musiałoby doprowadzić do krańcowych konsekwencji, do współdziałania z najbardziej zaciekłymi wrogami narodu polskiego”. 
28 września 1953 roku Konferencja Episkopatu Polski wydała deklarację o normalizacji stosunków za rządem PRL, a w niej potępiła bp. Kaczmarka.

</doc>
<doc id="485034" url="https://pl.wikipedia.org/wiki?curid=485034" title="Choroby">
Choroby



</doc>
<doc id="485039" url="https://pl.wikipedia.org/wiki?curid=485039" title="Pismo hieroglificzne">
Pismo hieroglificzne

Pismo hieroglificzne – najstarsza i najdłużej funkcjonująca forma pisma egipskiego. Pierwotnie hieroglifów używano do zapisu wszelkich tekstów. Nośnikiem mogło być wszystko, na czym było możliwe utrwalenie pisma, m.in.: kamień, papirus, ostrakon (łupek skalny lub fragment potłuczonej skorupki z glinianego naczynia). Jednak wraz z rozwojem odmiany kursywy hieroglificznej – tzw. hieratyki – użycie pisma hieroglificznego ograniczyło się do zapisu tekstów religijnych i monumentalnych, które były utrwalane najczęściej w kamieniu. Znaki pisma hieroglificznego mają charakter „ikoniczny” (obrazkowy).
Najwcześniejsze znane zapisy pisma hieroglificznego pochodzą (najprawdopodobniej) z późnego Okresu Predynastycznego, ok. 3100–3000 r. p.n.e. Były to lapidarne zapisy w formie etykiet na kamiennych i glinianych obiektach. Najpóźniejsze znane inskrypcje pochodzą z 394 r. n.e. i wykuto je na ścianach świątyni na wyspie File. Tak więc pismo hieroglificzne było w użyciu przez prawie 3,5 tysiąca lat.
Rodzaje hieroglifów i ich fonetyka.
Zależnie od kontekstu, pismo opiera się na 3 rodzajach hieroglifów: znakach fonetycznych (fonogramy), ideograficznych oraz determinatywach (określniki). Fonogramy powstały dzięki procesowi zapożyczeń fonetycznych. W tym procesie hieroglify używane były do zapisywania takich słów lub ich części, z którymi wprawdzie nie były związane znaczeniowo, ale dzieliły z nimi tę samą strukturę spółgłoskową. Fonogramy te tworzą trzy naturalne kategorie:
Odpowiedni układ hieroglifów pozwala tworzyć domyślny lub precyzyjny układ zdania mówionego. W razie potrzeby (zwłaszcza przy zapisywaniu nazw obcojęzycznych) starożytni Egipcjanie używali czegoś w rodzaju alfabetu – grupy znaków jednospółgłoskowych, reprezentujących 26 dźwięków. Samogłoski nie były zapisywane, stąd właściwsza byłaby nazwa abdżad. Obecnie nie jest nam znany dokładny sposób wymowy hieroglifów, ponieważ jest to język wymarły. Jedynie przypuszczamy ich wartości fonetyczne, które ustalono w oparciu o język koptyjski, a także bazując na podaniach greckich i rzymskich.
Współczesny system zapisu fonetycznego dźwięków mowy staroegipskiej (transliteracja) oddaje jedynie szkielety staroegipskich słów. Trudno je przekazać werbalnie. Są w stanie „czystym”, praktycznie nie do wymówienia. Dlatego dla ułatwienia czytania tych dźwięków fonetycznych ustalono, że między spółgłoski wstawia się litery „e”, a spółgłoski 3 i c wymawia się jak polskie „a”. Inne spółgłoski, przypominające w wymowie nasze samogłoski z alfabetu łacińskiego: ỉ lub w czyta się odpowiednio – i oraz u.
Stąd zapis słowa dom:
a słowo wychodzić (np. z domu) w translit. pr i – można czytać podobnie jak dom w l.mn., czyli peri (zobacz: Przykłady).
Należy jednak pamiętać, że powstałe w ten sposób wokalizacje są tworami sztucznymi, służącymi tylko naszej wygodzie i najprawdopodobniej nie mają żadnego związku ze starożytną wymową tychże słów. Dlatego stosuje się – tylko i wyłącznie – zapis transliteracyjny hieroglifów. Umownie przyjęto, że po "staroegipsku" czyta się jedynie nazwy własne (rzeczowniki w l.p.): imiona bogów i faraonów, nazwy miejscowości oraz nazwy geograficzne.
Charakterystyka pisma.
Charakter obrazkowy hieroglifów nie powinien prowadzić do błędnego wniosku, że jest to pismo prymitywne. Wręcz przeciwnie – jest to pismo bardzo złożone, kompletne i niezwykle rozbudowane. Pismo hieroglificzne jest w stanie przekazać nie tylko złożone treści, podobnie jak nasz alfabet, ale również dokładnie precyzować zdarzenia i opisywane czynności, chociaż w odmienny i właściwy sobie sposób. Pod względem struktury pismo hieroglificzne stanowi „mieszany” system zapisu. Jego części składowe pełnią rozmaite funkcje: jedne znaki komunikują o znaczeniu słów, inne zaś służą do wyrażania dźwięków mowy. System pisma nie był nigdy ograniczony liczbą znaków.
Pismo hieroglificzne jest rodzajem rebusu. Co innego widać na obrazkach, a co innego ma się na myśli. Na przykład słowo „kotara” można zapisać za pomocą dwóch hieroglifów: kot + ara. Dodatkowo na końcu wyrazu może znaleźć się tzw. określnik z uproszczonym wizerunkiem kotary – dokładnie informującym o znaczeniu pisanego słowa hieroglificznego.
Dokomponowanie nowych znaków często wiązało się z tym, że część znaków nie była w stanie oddać nowych określeń dotyczących np. uzbrojenia. Stąd w okresie Nowego Państwa pojawiły się nowe znaki, takie jak koń, rydwan czy nowy rodzaj miecza. Inne znaki, nieadekwatne, po prostu popadały w niepamięć. Wiele hieroglifów, nawet należących do kategorii podatnych na zmiany mody, zachowuje przez cały czas ich użytkowania mniej więcej jednolitą formę graficzną. Inne z kolei ulegały czasowo przeobrażeniom, by w końcu wrócić do pierwotnego kształtu. W okresie grecko-rzymskim nastąpiła istna „eksplozja twórcza” i liczba znaków urosła do ok. 3000. Świadomie mnożono ich liczbę z powodów religijnych i by stworzyć wrażenie tajemniczości. Łączna liczba wszystkich udokumentowanych znaków wynosi ok. 6000. Liczba ta jednak daje błędne wyobrażenie o rzeczywistym stanie rzeczy. Ogromna większość znaków była wykorzystywana jednorazowo bądź sporadycznie i tylko w specyficznych kontekstach. Zestaw standardowych symboli opierał się na ok. 700 znakach.
Kaligrafia i transpozycja.
Inskrypcja hieroglificzna może być komponowana w różnych układach i kierunkach. Może to być kompozycja w układzie pionowym – w kolumnach, albo poziomym – liniowo. Jednak zapis kolumnowy jest najstarszy. Znaki zapisywane były w ciągłych i nieprzerywanych sekwencjach. Brak jest specjalnych znaków przestankowych. Nie stosowano też żadnych odstępów w celu oddzielenia poszczególnych słów czy zdań. Standardowy pisano i czytano hieroglify od strony prawej do lewej oraz z góry na dół. Zapisywano także znaki z lewej do prawej. Kluczem do odczytywania właściwego kierunku czytania pisma są istoty ożywione (wizerunki bóstw, ludzie, zwierzęta, owady), a więc posiadające wyraźny przód i tył. Znaki te zwrócone są zawsze „frontem do” i „patrzą ku” początkowi napisu.
Ze względów kaligraficznych znaki grupowano w kwadraty lub prostokąty. Taki ich układ ma stwarzać zrównoważoną kompozycję i minimalizować możliwość pojawienia się w tekście niepotrzebnych pustych przestrzeni szpecących harmonię. To znacząco wpłynęło także na wzajemne wymiary i proporcje poszczególnych znaków. Determinowało sam zapis słowa, tzn. decydowało, czy dane słowo ma być przedstawione w danym miejscu w formie w pełnej czy skrótowej. Często spotyka się przestawienia kolejności znaków składających się na dane słowo, by uzyskać lepszy, bardziej równomierny ich rozkład wewnątrz inskrypcji. Ten proceder, zwany „transpozycją graficzną”, urósł niemal do rangi zasady kompozycyjnej pewnych grup znaków, zwłaszcza tam, gdzie tuż obok niedużego i krępego lub wąskiego i wysokiego znaku pojawia się hieroglif w kształcie ptaka.
Przykłady.
&lt;-p:t-wA-l:M-i-i-s-&gt;
Logogramy w tym kartuszu transliteruje się jako:
przyjmując, że ii jest rozpatrywana jako pojedyncza litera i transliterowana jako i lub j.
Inny sposób działania hieroglifów – fonetyczny, ilustrują dwa egipskie słowa transliterowane jako pr. Pierwsze znaczy dom i jego wartość hieroglificzną bezpośrednio reprezentuje:
Hieroglif domu występuje tutaj jako logogram: przedstawia on słowo z pojedynczym znakiem. Wskazuje to wyraźnie pionowa linia poniżej hieroglifu, która odkładnie określa, że chodzi o dom jako taki.
Słowo pr oznacza także czasownik wychodzić, opuszczać – w tym słowie hieroglif przedstawiający dom używany jest jako symbol fonetyczny:
Hieroglif domu oznacza spółgłoskę pr, a rysunek ust powyżej jest fonogramem czytanym jako r, wzmacniając fonetycznie końcówkę pr. Trzeci hieroglif jest determinatywem (ideogramem) dla czasowników czynnych dających czytającemu pogląd na znaczenie słowa. Transliteracja tego słowa – wychodzić – pr i.
Rzeczowniki w staroegipskim zapisywano zawsze wraz z ich rodzajem gramatycznym oraz liczbą.
Rodzaj gramatyczny – podobnie jak w j. polskim – może być żeński albo męski. Rodzaj męski nie wyróżnia się niczym szczególnym. Rodzaj żeński ma końcówkę:
Liczby są trzy: pojedyncza, podwójna i mnoga. Liczba pojedyncza nie wyróżnia się niczym szczególnym. W liczbie podwójnej opisywano rzeczy występujące tylko parami. Dla rodzaju męskiego słowo ma końcówkę:
a dla rodzaju żeńskiego:
Dodatkowo, w liczbie podwójnej na końcu słowa umieszczany jest podwójny determinatyw (określnik), np. dwie nogi, dwie kobiety itd.
Końcówką liczby mnogiej dla rodzaju męskiego jest:
a dla rodzaju żeńskiego:
bywa w zapisach często pomijane. Dodatkowo liczba mnoga posiada określnik umieszczany na końcu słowa:

</doc>
<doc id="485042" url="https://pl.wikipedia.org/wiki?curid=485042" title="Wianowłostka królewska">
Wianowłostka królewska

Wianowłostka królewska, płomień Afryki ("Delonix regia") – gatunek tropikalnej rośliny z rodziny bobowatych ("Fabaceae") z podrodziny brezylkowych ("Caesalpinioideae"). W stanie naturalnym występuje w lasach Madagaskaru, gdzie jest gatunkiem zagrożonym. Ze względu na swoje duże walory dekoracyjne jest powszechnie uprawiany w wielu rejonach świata o tropikalnym klimacie.
Morfologia.
Jest to drzewo o wysokości do 9 m z szeroką, kopulastą koroną o średnicy do 18 m. Ma ciemnozielone, podwójnie pierzastodzielne liście. Bardzo obficie zakwita pomarańczowoczerwonymi kwiatami. Jeden płatek w tych kwiatach jest biały z żółtą lub czerwoną plamką. Są duże (mają średnicę do 15 cm), a roślina kwitnie od wiosny do lata. Owocem jest ciemnobrązowy strąk o długości do 60 cm. W okresie suszy traci liście.
Uprawa.
Rozmnaża się ją z nasion lub sadzonek. Nasiona wymagają skaryfikacji. Latem przetrzymuje się ją na zewnątrz, w pełnym słońcu. Należy jej zapewnić systematyczne podlewanie, by nie utraciła liści. Zimą należy ją przetrzymywać w jasnym pomieszczeniu o temperaturze 5-15 °C. i ograniczyć podlewanie. Traci wówczas liście i przechodzi w stan spoczynku. Wiosną, gdy pojawi się więcej słońca rozwija nowe liście. Należy wówczas wzmóc podlewanie i rozpocząć zasilanie nawozami.

</doc>
<doc id="485043" url="https://pl.wikipedia.org/wiki?curid=485043" title="Solaris Trollino 12">
Solaris Trollino 12



</doc>
<doc id="485044" url="https://pl.wikipedia.org/wiki?curid=485044" title="Julian Leszczyński">
Julian Leszczyński

Julian Leszczyński, pseudonimy: Leński, Cienki J., J.L., Julian, Jelski, J. Elski, Smętny, Zarzycki i inne (ur. 8 stycznia 1889 w Płocku, zm. 27 września 1937 w Moskwie) – polski działacz komunistyczny i publicysta, członek SDKPiL i KPP. 
Życiorys.
Urodził się w rodzinie robotniczej. W 1901 roku został uczniem Gimnazjum Gubernialnego, z którego za udział w strajku szkolnym 1905 został wydalony. W 1906 przeniósł się do nowo powstałego Gimnazjum Polskiej Macierzy Szkolnej. Był współzałożycielem pisma młodzieżowego "Do Dzieła", na łamach którego publikował swoje pierwsze prace, w tym wiersze. Od 1906 należał do SDKPiL. 
W 1909 wstąpił na wydział filozoficzny Uniwersytetu Jagiellońskiego w Krakowie i rozpoczął studia polonistyczne. W czasie studiów był aktywistą Związku Młodzieży Socjalistycznej "Spójnia", w latach 1910-1911 jego przewodniczącym, a od 1910 również współredaktorem jego organu "Głos Młodzieży Socjalistycznej". W 1912 przeprowadził się do Warszawy i nawiązał kontakt z tamtejszym SDKPiL, a wkrótce został członkiem Komitetu Warszawskiego SDKPiL. W związku z walką o ubezpieczenia społeczne dla robotników napisał z polecenia partii opublikowaną w 1913 broszurę "Robotnicza Kasa Chorych". 
W sierpniu 1913 z ramienia organizacji warszawskiej SDKPiL brał udział w kierowanej przez Lenina naradzie działaczy SDPRR w Poroninie. 22 października 1913 został aresztowany przez żandarmów carskich i następnie osadzony w X Pawilonie Cytadeli Warszawskiej, a w przededniu I wojny światowej zesłany w głąb Rosji. Po wyjściu na wolność w czasie rewolucji lutowej 1917 organizował na terenie Rosji grupy SDKPiL. Na X Zjeździe tych grup wybrano go do Centralnego Komitetu Wykonawczego grup SDKPiL w Rosji. Jesienią 1917, obok Feliksa Dzierżyńskiego, Józefa Unszlichta i innych, Leszczyński wszedł do tzw. Przedparlamentu i Konstytuanty z listy partii bolszewickiej. Wyróżniał się tu jako mówca i publicysta, redagował wychodzącą w tym czasie w Rosji "Trybunę". Był aktywnym uczestnikiem rewolucji październikowej. 
W listopadzie 1917 został mianowany kierownikiem Komisariatu do Spraw Polskich, powstałego wówczas w ramach Komisariatu Ludowego do Spraw Narodowości. Na placówce tej razem z Stanisławem Bobińskim, Kazimierzem Cichowskim, Bronisławem Bortnowskim (Bronkowskim) rozwinął szeroką działalność polityczną, społeczną i kulturalną wśród uchodźców polskich, organizował ich powrót do Polski. 
Po utworzeniu w 1919 Białorusko-Litewskiej Republiki Radzieckiej był przez krótki czas jej komisarzem oświaty, pracując nad rozbudową szkolnictwa polskiego. Od kwietnia 1919 redagował wychodzące w Mińsku polskie pismo rewolucyjne "Młot". Od 1920 współredagował "Głos Komunisty", a także zamieszczał swoje artykuły w "Żołnierzu Rewolucji", "Kalendarzu Robotniczym", "Trybunie Komunistycznej" (1922) i innych rewolucyjnych wydawnictwach polskich na terenie Rosji Radzieckiej. Był również wykładowcą literatury polskiej na kursach pedagogicznych w Moskwie w 1921. 
Od chwili powstania KPP w 1918 Leszczyński utrzymywał stałą więź z partią. W czasie wojny polsko-bolszewickiej współpracował ściśle z Tymczasowym Komitetem Rewolucyjnym Polski w Białymstoku. Do 1923 działał głównie wśród Polaków w Rosji. W latach 1923-1924 brał udział w dyskusji ideologicznej, jaka w tym czasie wywiązała się w KPP, prezentując stanowisko ultralewicowe i atakując władze partii. 
W 1924 wyjechał za granicę, wpierw do Berlina, a następnie do Francji, gdzie działał we Francuskiej Partii Komunistycznej. Brał udział w obradach Komisji Polskiej V Kongresu Międzynarodówki Komunistycznej (Kominternu) w lipcu 1924. Po kongresie wrócił do kraju, gdzie z Franciszkiem Grzelszczakiem (Grzegorzewskim) i Stanisławem Mertensem (Skulskim) kierował przygotowaniami do III Zjazdu KPP. Jednakże wkrótce (w 1924) został pod nazwiskiem Laskowski aresztowany w Sosnowcu i osadzony w więzieniu. Po roku udało mu się zbiec z poczekalni sędziego śledczego w Warszawie i ukryć w mieszkaniu Leona Ferszta. Przedostał się do Berlina, a następnie do ZSRR. 
W grudniu 1925 wziął udział w IV Konferencji KPP, na której został wybrany do Komitetu Centralnego. Po przewrocie majowym został przywódcą tzw. "mniejszości" w partii. Na IV Zjeździe KPP w 1927 wygłosił koreferat "O sytuacji politycznej i zadaniach partii". 
W 1928 był członkiem delegacji na VI Kongres Kominternu i uczestniczył w opracowaniu uchwalonego na tym kongresie Programu III Międzynarodówki. W 1929 dzięki poparciu, jakie uzyskała „mniejszość” w Międzynarodówce Komunistycznej, VI Plenum KC KPP wybrało go sekretarzem generalnym KC. Całkowicie podporządkował KPP Kominternowi. Funkcję tę pełnił do swej śmierci w 1937. W 1930 kierował obradami V Zjazdu KPP, na którym wygłosił referat sprawozdawczy. Następnie uczestniczył w opracowaniu programu KPP, który został uchwalony w 1932 na VI Zjeździe. Brał aktywny udział w działalności Komitetu Wykonawczego Międzynarodówki Komunistycznej. Na XII Plenum Komitetu Wykonawczego Kominternu w 1932 Leszczyński wygłosił referat "Niemcy i Polska – węzłowe pozycje frontu rewolucyjnego". Na VII Kongresie Międzynarodówki Komunistycznej w 1935 wygłosił programowe przemówienie, stanowiące próbę skonkretyzowania dla warunków polskich wytycznych nowej taktyki jednolitego frontu. Wspólnie z innymi członkami KC KPP opracował uchwały IV Plenum (1936) i V Plenum (1937) KC KPP. 
W czasie wielkiej czystki, 10 czerwca 1937 został aresztowany w Moskwie przez NKWD. 27 września 1937 skazany na śmierć przez Kolegium Wojskowe Sądu Najwyższego ZSRR za „udział w polskiej szpiegowsko-terrorystycznej organizacji”, stracony tego samego dnia. Zwłoki skremowano w krematorium na cmentarzu Dońskim i pochowano tam anonimowo.
Został zrehabilitowany 29 kwietnia 1955 postanowieniem Kolegium Wojskowego SN ZSRR.
Był autorem ponad 100 pozycji publicystycznych w czasopismach polskich i międzynarodowych.
Upamiętnienie.
W latach 1957–1991 był patronem placu w warszawskiej dzielnicy Praga-Północ, dzisiejszego placu Józefa Hallera. Do 2017 jego imię nosiła ulica w Poznaniu.

</doc>
<doc id="485050" url="https://pl.wikipedia.org/wiki?curid=485050" title="Julian Leszczyński-Leński">
Julian Leszczyński-Leński



</doc>
<doc id="485074" url="https://pl.wikipedia.org/wiki?curid=485074" title="Massilia Sound System">
Massilia Sound System

Massilia Sound System - francuska grupa reggae. Powstała na początku lat 80. XX wieku w Marsylii. Funkcjonuje do dnia dzisiejszego grając specyficzną, "prowansalską" odmianę reggae/ragga. Niejeden utwór Massilii śpiewany jest w języku prowansalskim, także w muzyce możemy odnaleźć liczne odwołania do tradycji lokalnej. 

</doc>
<doc id="485076" url="https://pl.wikipedia.org/wiki?curid=485076" title="Boone Carlyle">
Boone Carlyle

Boone Carlyle – postać fikcyjna, jeden z bohaterów serialu "Zagubieni". W jego postać wciela się Ian Somerhalder.
Jest starszym i przybranym bratem Shannon. Zginął po upadku samolotu ze skały, znalezionego na wyspie.
Z retrospekcji dowiadujemy się, że Boone nie jest prawdziwym bratem Shannon, tylko synem drugiej żony ojca Shannon. Matka Boone'a, która nienawidziła Shannon, miała dobry kontakt z synem.
Na wyspie najwięcej czasu spędzał na polowaniach z Lockiem. To właśnie wraz z nim odkrył bunkier, który próbowali razem otworzyć.
Śmierć.
W odcinku "Deus Ex Machina" John Locke miał sen, w którym zobaczył samolot. Zaprowadził wówczas Boone'a do tego miejsca. Ponieważ Locke chwilowo stracił czucie w nogach, Boone musiał wspiąć się po skarpie do samolotu. W samolocie nawiązał z kimś krótkotrwałą łączność (potem okazało się, że był to Bernard Nadler, rozbitek który znajdował się po drugiej stronie wyspy), jednak samolot spadł ze skarpy przygniatając Boone'a. Kiedy Locke przyniósł go do obozu, nie powiedział nikomu nic o samolocie, a sam udał się do włazu. Pomimo wielkich starań Jacka i Sun jego życia nie udało się uratować. Został pochowany jako pierwszy w cmentarzu na wyspie. Zmarł w momencie, w którym urodził się Aaron – syn Claire.
Ukazał się Locke'owi w odcinku "Further Instructions" mówiąc mu że ma kogoś ocalić.
Pojawia się w retrospekcjach Nikki w odcinku Exposé, kiedy kłóci się z Shannon. Wtedy Nikki pyta Paula, czy ten obiecuje jej że oni nigdy tak nie skończą.

</doc>
<doc id="485078" url="https://pl.wikipedia.org/wiki?curid=485078" title="Potyczka pod Józefowem">
Potyczka pod Józefowem

Potyczka pod Józefowem – starcie zbrojne stoczone 24 kwietnia 1863 roku pomiędzy oddziałem powstańczym pod dowództwem płk. Marcina Borelowskiego a Rosjanami, którymi dowodził ppłk Tołmaczew i mjr Ogolin.
Siły rosyjskie w sile 4 kompanii piechoty, sotni Kozaków i szwadronu dragonów okrążyły obozujących niedaleko Józefowa powstańców, jednocześnie spychając ich w stronę bagien. Po dłuższej wymianie strzałów Polacy zaczęli się wycofywać i przełamali pierścień okrążenia.
Podczas potyczki zginęło 28 powstańców, m.in. poeta Mieczysław Romanowski i komisarz powstańczy województwa lubelskiego Gustaw Wasilewski. Straty Rosjan nie są znane.
Polegli powstańcy są pochowani na cmentarzu parafialnym w Józefowie.

</doc>
<doc id="485081" url="https://pl.wikipedia.org/wiki?curid=485081" title="Henryków (Mokotów)">
Henryków (Mokotów)

Henryków – część dzielnicy Mokotów w Warszawie położona w rejonie obecnych obiektów klubu sportowego Warszawianka.
Opis.
Nazwa mokotowskiego Henrykowa pochodzi od imienia francuskiego emigranta, Henryka Bonneta, który na początku XIX wieku zakupił i założył tam posiadłość. Na terenie położonym po obu stronach obecnej ulicy A. Malczewskiego powstał folwark, początkowo zamieszkiwany tylko przez Francuzów.
Kolejny właściciel Henrykowa, George Fanshave, ok. 1850 wniósł przy ul. Puławskiej 107a zachowany do dzisiaj pałacyk. W 1900 na drodze spadkowej otrzymał go hrabia August Potocki.
Tę samą nazwę nosi również inne osiedle w Warszawie, w dzielnicy Białołęka.

</doc>
<doc id="485084" url="https://pl.wikipedia.org/wiki?curid=485084" title="Urszula Krupa">
Urszula Krupa

Urszula Irena Krupa (ur. 20 października 1949 w Łodzi) – polska polityk, lekarz anestezjolog, nauczyciel akademicki, dziennikarka, posłanka na Sejm IV kadencji, deputowana do Parlamentu Europejskiego VI i VIII kadencji.
Życiorys.
W 1973 ukończyła studia lekarskie na Akademii Medycznej w Łodzi. Od 1975 pracowała jako asystent, w 1977 i 1984 uzyskała specjalizacje I i II stopnia z anestezjologii i reanimacji. Na AM w Łodzi otrzymała stopień doktora nauk medycznych, od 1986 była adiunktem na tej uczelni, a od 2001 starszym wykładowcą na Wydziale Lekarskim w Zakładzie Anatomii Prawidłowej i Klinicznej.
Od 1994 zatrudniona w katolickim podyplomowym Studium Dziennikarskim przy Radiu Maryja (powstałym w tymże roku). W 1995 zaczęła prowadzić w Radiu Maryja cotygodniową audycję "Porady lekarskie". Podjęła także współpracę z Telewizją Trwam i „Naszym Dziennikiem”, a w 2003 została wykładowcą w Wyższej Szkoły Kultury Społecznej i Medialnej w Toruniu. Należy do stowarzyszenia „Rodzina Polska”.
W latach 2001–2004 sprawowała mandat posłanki na Sejm IV kadencji. Została wybrana liczbą 6093 głosów w okręgu łódzkim, startując z listy Ligi Polskich Rodzin. W 2003 została przewodniczącą struktur LPR w województwie łódzkim. W Sejmie zasiadała m.in. w Komisji Zdrowia oraz Podkomisji nadzwyczajnej do rozpatrzenia rządowego projektu ustawy o zmianie ustawy o zakładach opieki zdrowotnej.
W czerwcu 2004 została wybrana w okręgu łódzkim na deputowaną do Parlamentu Europejskiego liczbą 27 901 głosów – pokonała m.in. startującego wówczas z pierwszego miejsca Ryszarda Bendera. Pracowała w Komisji Praw Kobiet i Równouprawnienia oraz w Komisji Ochrony Środowiska Naturalnego, Zdrowia Publicznego i Bezpieczeństwa Żywności, brała również udział w delegacji do spraw stosunków z Afryką Południową. Zasiadała we frakcji Niepodległość i Demokracja.
W 2006 odeszła z LPR. W wyborach do Parlamentu Europejskiego w 2009 bez powodzenia ubiegała się o reelekcję z ramienia Prawa i Sprawiedliwości (otrzymała 54 175 głosów). Także bez powodzenia kandydowała z listy PiS (ponownie jako bezpartyjna) w wyborach parlamentarnych w 2011 w okręgu piotrkowskim oraz w wyborach do Parlamentu Europejskiego w 2014. W czerwcu 2016 powróciła do PE, obejmując mandat zwolniony przez Janusza Wojciechowskiego. Przystąpiła do grupy Europejscy Konserwatyści i Reformatorzy, jednak nie znalazła się w delegacji PiS, zostając eurodeputowaną niezależną. W 2019, startując z listy PiS, nie uzyskała reelekcji.

</doc>
<doc id="485086" url="https://pl.wikipedia.org/wiki?curid=485086" title="Urszula Irena Krupa">
Urszula Irena Krupa



</doc>
<doc id="485087" url="https://pl.wikipedia.org/wiki?curid=485087" title="Interpreter poleceń">
Interpreter poleceń

Interpreter poleceń, interpretator poleceń, interpreter komend () – część systemu operacyjnego odpowiedzialna za tłumaczenie i wykonywanie poleceń systemowych wprowadzanych przez użytkownika w trybie konwersacyjnym lub w trybie wsadowym.
W czasach komputerów ośmiobitowych interpreterem poleceń był często interpreter języka BASIC, który wbudowywano w pamięć ROM, i który był automatycznie uruchamiany przy starcie urządzenia.

</doc>
<doc id="485090" url="https://pl.wikipedia.org/wiki?curid=485090" title="Intersieć">
Intersieć

Intersieć (ang. "inter-network", między-sieć) – sieć sieci; sieć komputerowa zbudowana przez połączenie innych sieci za pomocą routerów i bramek. Układ komunikacji złożony z wielu połączonych ze sobą sieci, dostarczający wspólnych środków komunikacji ukrywających techniki i protokoły poszczególnych sieci składowych i sposoby ich połączenia.

</doc>
<doc id="485092" url="https://pl.wikipedia.org/wiki?curid=485092" title="Odpad">
Odpad



</doc>
<doc id="485093" url="https://pl.wikipedia.org/wiki?curid=485093" title="Interstitial">
Interstitial

Interstitial – rodzaj bardzo inwazyjnej reklamy internetowej, która zajmuje całe okno przeglądarki i pojawia się przed załadowaniem właściwej strony WWW. Reklama trwa zazwyczaj od kilku do kilkudziesięciu sekund.

</doc>
<doc id="485094" url="https://pl.wikipedia.org/wiki?curid=485094" title="Akademia Medyczna w Łodzi">
Akademia Medyczna w Łodzi

Akademia Medyczna w Łodzi – akademia medyczna w Łodzi, działająca w latach 1950–2002, w ostatnim okresie swojej działalności złożona z Wydziałów: Lekarskiego (z Oddziałem Pielęgniarstwa), Stomatologicznego, Zdrowia Publicznego i Farmaceutycznego (z Oddziałem Analityki Medycznej).
Historia.
"Źródło":
Uczelnia powstała mocą „Rozporządzenia Rady Ministrów z dnia 24 października 1949 r. w sprawie założenia Akademii Lekarskich w Warszawie, Krakowie, Poznaniu, Lublinie, Łodzi i Wrocławiu”, które przekształciło z dniem 1 stycznia 1950 r. Wydziały: Lekarski, Farmaceutyczny i Stomatologiczny działające od 27 sierpnia 1945 r. na Uniwersytecie Łódzkim w samodzielną uczelnię. Pierwszym rektorem AM w Łodzi został prof. dr Emil Paluch, toksykolog i higienista, który pełnił tę funkcję w latach 1950–1954.
Akademia Medyczna w Łodzi została rozwiązana ustawą z 27 lipca 2002 o powołaniu Uniwersytetu Medycznego w Łodzi, która w miejsce dwóch poprzednio istniejących łódzkich uczelni medycznych, tj. Akademii Medycznej i Wojskowej Akademii Medycznej, powoływała nową, kontynuującą statutowo tradycje obu swoich poprzedniczek.
Uczelnia wykształciła 15517 lekarzy medycyny, 6103 lekarzy dentystów, 5350 magistrów farmacji i 465 magistrów analityki medycznej.
Doktorzy honoris causa Akademii Medycznej.
W latach 1949–2002 nadano tytułu doktora honoris causa;

</doc>
<doc id="485097" url="https://pl.wikipedia.org/wiki?curid=485097" title="Invensys">
Invensys



</doc>
<doc id="485098" url="https://pl.wikipedia.org/wiki?curid=485098" title="Józef Dechnik">
Józef Dechnik

Józef Dechnik (ur. 26 stycznia 1910 w Krzeszowie Górnym, zm. 23 listopada 1983 w Biłgoraju) – polski polityk komunistyczny, działacz społeczny, w okresie okupacji niemieckiej członek komunistycznego ruchu oporu. Poseł na Sejm Ustawodawczy oraz na Sejm PRL I, IV i V kadencji. Budowniczy Polski Ludowej.
Życiorys.
Pochodzenie i działalność do 1944.
Pochodził z ubogiej rodziny chłopskiej. Był synem Antoniego Dechnika z Krzeszowa Górnego w powiecie biłgorajskim. W 1928 wyemigrował do Argentyny, gdzie pracował na kolei i przy wyrębie lasów. Tam nawiązał pierwsze kontakty z ruchem komunistycznym. W 1931, po śmierci ojca, wrócił do Polski.
W latach 1931–1939 działał w Komunistycznej Partii Polski. Współtworzył komórki partyjne w Biłgoraju. 15 maja 1933 za działalność komunistyczną został aresztowany przez Policję Państwową, jednak zbiegł z aresztu wraz z dwoma innymi biłgorajskimi komunistami, Aleksandrem Bełżkiem i Stanisławem Brzyskim. Rok później został ponownie aresztowany i skazany przez Sąd Okręgowy w Zamościu na 4 lata więzienia. Karę odbywał w latach 1933–1936, m.in. w Miejscu Odosobnienia w Berezie Kartuskiej.
W okresie okupacji niemieckiej udało mu się zbiec podczas próby aresztowania przez Niemców. Od tego czasu ukrywał się, jednocześnie utrzymując kontakty z komunistycznym ruchem oporu. W tym czasie był też jednym z organizatorów Polskiej Partii Robotniczej na terenie okupowanego powiatu biłgorajskiego.
Kariera polityczna w latach 1944–1975.
Pierwsze lata po wojnie (1944–1953).
W 1944, po wkroczeniu Armii Czerwonej do Biłgoraja i po ogłoszeniu manifestu lipcowego PKWN, aktywnie włączył się w walkę przeciwko antykomunistycznemu podziemiu. 2 maja 1945 jako wartownik Powiatowego Urzędu Bezpieczeństwa Publicznego w Biłgoraju brał udział w obronie budynku przed atakiem oddziału mjr. Bolesława Boruty ps. „Hanicz”.
Był zaangażowany w proces przejęcia władzy przez Polski Komitet Wyzwolenia Narodowego na terenie województwa lubelskiego. W 1944 został I sekretarzem Komitetu Powiatowego PPR w Biłgoraju, a w 1947 w Zamościu. W latach 1949–1950 był członkiem Komitetu Wojewódzkiego Polskiej Zjednoczonej Partii Robotniczej w Lublinie. Ponadto w latach 1948–1954 należał do Centralnej Komisji Kontroli Partyjnej PZPR w Warszawie.
W okresie 1948–1949 był prezesem Wojewódzkiego Zarządu Związku Samopomocy Chłopskiej w Lublinie, natomiast w latach 1951–1953 przewodniczącym Zarządu Głównego Związku Zawodowego Pracowników Rolnych w Warszawie.
W latach 1947–1952 był posłem na Sejm Ustawodawczy z ramienia PPR i od 1948 PZPR. W latach 1949–1951 uczęszczał do dwuletniej szkoły partyjnej przy Komitecie Centralnym PZPR w Warszawie. W 1952 został posłem na Sejm PRL I kadencji.
Praca w Olsztynie (1953–1956).
W 1953 został przeniesiony do Olsztyna, gdzie przynależał do Komitetu Wojewódzkiego PZPR. Ponadto pełnił tam rolę sekretarza rolnego partii. W 1956 na prośbę działaczy partyjnych z Biłgoraja zdecydował się wrócić do poprzedniego miejsca działalności.
Działalność w Biłgoraju (1956–1975).
W 1956 ponownie objął stanowisko I sekretarza Komitetu Powiatowego PZPR w Biłgoraju. Funkcję tę pełnił do 1974. Jednocześnie w latach 1967–1971 był członkiem egzekutywy Komitetu Wojewódzkiego PZPR w Lublinie. 16 listopada 1962 został członkiem Komitetu Centralnego PZPR, w ten sposób awansując do grupy najbardziej wpływowych osób w państwie. W latach 1965–1972 ponownie był posłem, zasiadałc w Sejmie PRL IV i V kadencji.
W latach 1956–1974, wykorzystując swoje wpływy, doprowadził do znacznej rozbudowy Biłgoraja. Miasto zostało zindustrializowane i stało się jednym z wiodących ośrodków przemysłu lekkiego w Polsce. Szczytowy okres działalności Józefa Dechnika na tym polu to lata 60. i początek lat 70. XX wieku. W tym czasie powstały w mieście Zakłady Przemysłu Dziewiarskiego "Mewa", które zatrudniały niemal 5 tys. osób. Ponadto utworzono Biłgorajskie Zakłady Naprawy Samochodów, Przedsiębiorstwo Budownictwa Kolejowo-Drogowego, a także mniejsze przedsiębiorstwa, zajmujące się głównie przemysłem budowlanym i przemysłem drzewnym. W 1964 inicjatywa Dechnika doprowadziła do remontu kolei wąskotorowej Zwierzyniec – Biłgoraj, a w 1971 do budowy nowej linii kolejowej nr 66 (Zwierzyniec – Biłgoraj – Stalowa Wola). Omawiany okres charakteryzował się też znacznymi inwestycjami w szkolnictwo, budownictwo mieszkaniowe i infrastrukturę drogową w mieście.
Niepowodzeniem zakończyły się jego starania o to, aby w trakcie wdrażania reformy administracyjnej kraju w 1975 umieścić w Biłgoraju siedzibę nowego województwa. Miastem wojewódzkim obrano wówczas sąsiedni Zamość, tworząc w ten sposób województwo zamojskie.
Ostatnie lata życia (1975–1983).
Niepowodzenia z lat 70. XX wieku zaważyły na ostatnich latach życia Józefa Dechnika. Momentem kulminacyjnym był wybuch zamieszek w Polsce w 1976. Wiadomości o podwyżkach cen i strajkach robotniczych doprowadziły do załamania psychicznego polityka, który podjął wówczas próbę samobójczą. Oddał do siebie strzał ze służbowego pistoletu, jednak po akcji lekarskiej udało się go uratować. Oficjalny komunikat Komitetu Miejskiego PZPR w Biłgoraju mówił o "wypadku przy czyszczeniu broni". Próba samobójstwa znanego działacza w napiętym okresie strajków odbiła się szerokim echem w kraju szczególnie po nagłośnieniu tego faktu przez Radio Wolna Europa.
W ostatnich latach życia stopniowo wycofywał się z działalności politycznej. W rozmowie z jednym z biłgorajskich lekarzy wyraził rozczarowanie polityką państwa i swoją dawniejszą wiarą w komunizm. Mówił też, że "my [tzn. komuniści] zrobiliśmy błąd, że walczyliśmy z Bogiem, bo z Bogiem nikt nie wygra".
Zmarł w Biłgoraju 23 listopada 1983 i został pochowany w kwaterze zasłużonych cmentarza przy ul. Lubelskiej w tym mieście. Razem z nim w grobie spoczywa żona Agata (1918–1991). Na tablicy nagrobnej obok personaliów umieszczono krzyż łaciński oraz zdanie "żył i pracował dla ludzi".
Kontrowersje.
Różnice w ocenie dorobku.
Osoby pozytywnie oceniające dorobek Józefa Dechnika zaznaczają jego duży patriotyzm lokalny i znaczny udział w odbudowie Biłgoraja ze zniszczeń wojennych. Wielokrotnie podkreśla się jego osobistą skromność, bezinteresowność, pracowitość, dążenie do porozumienia i umiejętność angażowania ludzi.
Otwarta krytyka postaci Józefa Dechnika jest obecna od czasu transformacji ustrojowej w 1989. Jego przeciwnicy, często związani z prawicowymi środowiskami politycznymi, zwracają uwagę, że był on członkiem organizacji komunistycznych działających na szkodę państwa polskiego, do których zalicza się przede wszystkim Komunistyczna Partia Polski. Zaznacza się też, że był funkcjonariuszem zbrodniczej formacji, jaką było Ministerstwo Bezpieczeństwa Publicznego. Krytycy Józefa Dechnika twierdzą także, iż znaczne inwestycje w Biłgoraju były związane z głównie z szerokimi wpływami politycznymi tego działacza i mogły się odbywać kosztem innych, mniej "ustosunkowanych" miast. Inni uważają, że jego zasługi są wyolbrzymiane przy jednoczesnym pomniejszaniu efektów pracy innych współczesnych mu osób.
Upamiętnienie.
Do początku lat 90. XX wieku jedna z głównych ulic Biłgoraja nosiła imię Józefa Dechnika. Obecnie jest to ulica Krzeszowska. Ulica Józefa Dechnika znajdowała się też w Tarnogrodzie, jednak w 2017 na mocy tzw. ustawy dekomunizacyjnej jej nazwa została zmieniona.
Imię Józefa Dechnika nosił też Zespół Szkół Budowlanych i Ogólnokształcących w Biłgoraju. Nazwę tę zniesiono w 2019 również na mocy tzw. ustawy dekomunizacyjnej. 
W 2017 Józefowi Dechnikowi nadano pośmiertny tytuł „Zasłużonego dla Miasta Biłgoraj”. Zwolennikiem takiego uhonorowania był m.in. burmistrz Janusz Rosłan, powołujący się na opinię znacznej części mieszkańców. Decyzja wywołała sprzeciw części radnych miasta, którzy mówili, że Dechnik był członkiem Komunistycznej Partii Polski – "zbrodniczej organizacji, której głównym celem była rewolucja socjalna, która wiązała się z likwidacją państwa polskiego". Przeciwko nadaniu tego tytułu protestował też poseł Prawa i Sprawiedliwości Marcin Duszek.
Józef Dechnik jest pierwowzorem postaci Józwy z noweli "Klamra" autorstwa Urszuli Kozioł. W 2019 Biłgorajska Telewizja Kablowa nagrała film dokumentalny, opisujący życiorys polityka. W nagraniu wzięli udział historycy regionalni, jak i reprezentujący Instytut Pamięci Narodowej.
Spór o pomnik w Biłgoraju.
W 1987 w centrum miasta został postawiony pomnik poświęcony Józefowi Dechnikowi, mający formę kamiennego cokołu z umieszczonym na nim metalowym popiersiem. Autorem monumentu był prof. Sławomir Mieleszko, a koszty zostały pokryte z dobrowolnej składki obywatelskiej mieszkańców. Tablica na pomniku zawierała napis "Budowniczy Polski Ludowej". W związku z kontrowersjami dotyczącymi pomnika, napis na tablicy został z czasem zmieniony na słowa "Zasłużony dla Miasta Biłgoraj". Do 2019 przed pomnikiem odbywały się obchody Święta Pracy, organizowane przez biłgorajskie środowiska lewicowe. Pomnik ten wielokrotnie był dewastowany przez nieznanych sprawców, którzy oblewali go farbą.
Wojewoda lubelski Przemysław Czarnek, realizując zapisy tzw. ustawy dekomunizacyjnej, w 2018 wydał nakaz likwidacji pomnika. Spotkało się to ze sprzeciwem znacznej części mieszkańców miasta i wielu przedstawicieli władz samorządowych, którzy chcieli pozostawienia monumentu. W obronę obiektu zaangażował się m.in. burmistrz Janusz Rosłan. Protestowali nawet niektórzy dotąd niechętni Dechnikowi przedstawiciele środowisk prawicowych. Były poseł na sejm i działacz opozycji demokratycznej w PRL Henryk Wujec argumentował, że "owszem, Józef Dechnik był członkiem komunistycznej partii, ale również jednym ze sprawców rozwoju Biłgoraja, przyczynił się m.in. do tworzenia zakładów pracy. Jego życie świadczy o tym, że w złym systemie komunistycznym były osoby, które potrafiły zrobić coś dobrego, a w momencie najtrudniejszym zachować się w sposób, który godny jest szacunku".
Wojewoda uzasadniał swoje stanowisko mówiąc, że "ocena Instytutu Pamięci Narodowej w sprawie tej postaci jest jednoznaczna. Jeśli IPN twierdzi, że Dechnik był przede wszystkim funkcjonariuszem partii komunistycznej i to w okresie stalinowskim, to nie mam nic do powiedzenia, jak tylko likwidować pomnik".
Z powodów proceduralnych decyzja wojewody została unieważniona przez Ministra Kultury i Dziedzictwa Narodowego. Jednak ostatecznie, po trwającym przez kilka miesięcy sporze między władzami miejskimi i wojewódzkimi, pomnik został zdemontowany w maju 2019. Samorząd nie zdecydował się jednak na zniszczenie monumentu, który został zdeponowany na terenie miasta.

</doc>
<doc id="485100" url="https://pl.wikipedia.org/wiki?curid=485100" title="Bombardier">
Bombardier



</doc>
<doc id="485101" url="https://pl.wikipedia.org/wiki?curid=485101" title="IPIX">
IPIX

IPIX – polska wersja systemu operacyjnego dla komputerów typu IBM PC, opracowana w całości przez Zespół Technologii Oprogramowania Instytutu Podstaw Informatyki PAN.
Właściwości.
W roku 1988 IPIX był zgodny ze standardem Unix System V, zalecanym przez międzynarodową grupę X/OPEN (X/OPEN Portability Guide, Issue 2). Zgodność systemu IPIX z systemem Unix polegała na funkcjonalnej zgodności wywołań i opcji poleceń systemowych oraz na pełnej zgodności wywołań funkcji systemowych i standardowych, zdefiniowanych dla języka C. Użytkownicy systemu Unix, Xenix lub podobnego mogli więc, bez żadnego przygotowania, pracować pod nadzorem systemu IPIX. Programy napisane w języku C i działające pod kontrolą tych systemów można było przenosić nawet między różnymi typami komputerów – oczywiście tylko w wersjach źródłowych. IPIX – tak jak Unix – był systemem uniwersalnym, a więc bazą, na której można było zbudować dowolne oprogramowanie użytkowe, np. obsługę banków danych, obliczenia numeryczne czy przetwarzanie tekstów.
IPIX jak każdy system zgodny z Unixem miał wiele cech charakterystycznych dla tej klasy systemów operacyjnych, np. wielodostęp, wielozadaniowość, potoki czy hierarchiczny system plików.
Wielodostępność.
System IPIX jednocześnie obsługiwał wiele stanowisk pracy – konsolę (komputer główny) i terminale. Z każdego stanowiska użytkownik miał dostęp do wszystkich zasobów systemu, mógł więc pracować tak, jakby komputer i system były wyłącznie do jego dyspozycji. Terminalem mógł być komputer typu IBM PC (z dowolnym emulatorem terminala, np. xansi, opracowanym specjalnie dla IPIX-a) ale również terminal alfanumeryczny (np. VT100). Terminal powinien być połączony z komputerem głównym przez łącze szeregowe RS232. Planowano wówczas, aby IPIX mógł także pracować w sieci.
Wielozadaniowość.
System IPIX umożliwiał równoczesne działanie wielu procesorów (zadań) i pozwalał wykonywać jednocześnie wiele poleceń systemowych lub użytkowych (każde z nich również mogło być podzielone na procesy). Mechanizm procesów wykorzystano przy tzw. przetwarzaniu w tle – IPIX pozwalał na równoczesną pracę wsadową i konwersacyjną. Użytkownik mógł, na przykład, już wtedy zainicjować w tle drukowanie wyników, uruchomić kompilator języka C dla kilku modułów programu i jednocześnie redagować dokument.
Mechanizm potokowy.
System IPIX oferował tzw. mechanizm potoków. Potok jest specjalnym rodzajem pliku, umiejscowionym na ogół w pamięci operacyjnej komputera. Jego cechą charakterystyczną jest to, że dane napływające są zapisywane zawsze na końcu pliku, a dane przeczytane – zawsze od początku – są usuwane z pliku. Na przykład potoki poleceń IPIX-a były ciągami, w których każde poprzednie polecenie przekazywało swoje wyniki bezpośrednio jako dane do następnego polecenia.
Hierarchiczny system plików.
Podobnie jak w systemie Unix, system plików IPIX-a był drzewem o jednym korzeniu. Hierarchiczna struktura skorowidzów umożliwiała tematyczne grupowanie plików. Jedną z właściwości takiego rozwiązania było tworzenie dowiązań do zbiorów danych: jeden zbiór danych (program, tekst itp.) mógł być reprezentowany przez wiele plików o różnych lub tych samych nazwach w różnych skorowidzach. Przez system plików IPIX umożliwiał użytkownikom jednolitą obsługę wszystkich zasobów systemu: zbiorów danych, urządzeń wejścia i wyjścia, a nawet generatora dźwięków i pamięci operacyjnej.
Ochrona zasobów systemu i użytkowników.
Ochronę zasobów systemu IPIX zrealizowano na podstawie mechanizmu prawa dostępu do plików. Superużytkownik (zarządca systemu) miał wszelkie uprawnienia dostępu do wszystkich zasobów systemu. Każdy inny użytkownik musiał przedstawić się systemowi (przez podanie hasła) i od tej pory stawał się właścicielem swoich plików oraz miał dostęp do tych plików systemowych, które udostępnił mu sam system lub jego zarządca. IPIX obsługiwał również grupy użytkowników i tzw. resztę świata (potencjalni nowi użytkownicy systemu). Oprócz mechanizmu uprawnień system zapewniał możliwość blokowania dostępu do danych w pliku (nawet do jednego bajtu), to znaczy pozwalał określić, co, przez kogo i w jaki sposób było blokowane oraz sprawdzić, czy określony obszar w pliku był zablokowany i jaki był rodzaj tej blokady.
Konwersacyjny interpretator poleceń powłoki Shell.
System IPIX zapewniał szereg podstawowych usług, których wywołania były nazwane poleceniami systemowymi. Były to m.in. polecenia obsługujące system plików, wspomagające powstawanie nowych poleceń, zarządzające wykonywaniem uruchomionych zadań itp. Część usług systemu zrealizowano jako programy użytkowe, które odgrywały rolę typowych programów usługowych, np. ekranowy edytor tekstów (tworzenie plików tekstowych), obsługa plików tekstowych (porównywanie, sortowanie itp.) czy obsługa plików w formacie systemu MS-DOS. W systemie IPIX takich poleceń było ok. 100 (standard zawierał wówczas ok. 120 opisów).
Kompilator języka C.
Podobnie jak w systemie Unix, głównym językiem programowania IPIX-a był język C. Jego kompilator, zbudowany w ramach projektu IPIX, akceptował pełny język C według raportu: B. W. Kerninghan, D. M. Ritchie, The C Programming Language, Prentice-Hall, 1982 (polskie tłumaczenie: Język C, WNT 1987). Ten kompilator tworzył program według jednego z czterech modeli pamięci. Standardowa biblioteka funkcji wejścia i wyjścia (dla każdego modelu pamięci) była całkowicie zgodna ze standardem Unix System V.
Dalsze losy.
IPIX miał się rozwijać we współpracy z kilkoma polskimi informatycznymi ośrodkami naukowymi i przemysłowymi. Chodziło o rozszerzenie i wzbogacenie możliwości systemu – w ramach tej współpracy miały szybko powstać:
Ponadto z planowanych prac warto wymienić opracowanie kompilatorów innych – wówczas nowoczesnych – języków programowania Loglan i Prolog oraz narzędzi do pracy w sieci.
Prace nad systemem IPIX były prowadzone w Instytucie Podstaw Informatyki PAN od 1984 roku. Wersja przeznaczona dla komputerów typu IBM PC/XT powstała dzięki zamówieniu Krakowskiej Fabryki Aparatów Pomiarowych MERA-KFAP, w dużej części finansującej to przedsięwzięcie – system był przeznaczony dla produkowanego przez tę fabrykę komputera KRAK-86. IPIX był oferowany przez MERA-KFAP razem z komputerem oraz od 1988 roku również przez IPI PAN jako samodzielny produkt rynkowy dla użytkowników i producentów innych komputerów zgodnych z IBM PC. Rozpoczęto także prace nad instalacją IPIX-a na nowym wówczas, polskim komputerze Elwro 801AT.
Zespół autorski.
Nad systemem IPIX pracowali następujący członkowie Zespołu Technologii Oprogramowania IPI PAN: doc. dr Jan Borowiec – szef zespołu, mgr inż. Elżbieta Jezierska-Ziemkiewicz, mgr Danuta Kruszewska, mgr Marek Kruszewski, mgr Stanisław Kruszewski, mgr Dariusz Kupiecki, dr Andrzej Łukasiewicz, mgr Władysław Majerski, mgr inż. Mirosław Malicki, mgr Tadeusz Paprzycki, mgr inż. Jacek Surma, dr Jan Walasek – zastępca szefa, mgr inż. Tadeusz Wilczek, mgr Julian Winiewski oraz mgr inż. Andrzej Ziemkiewicz.

</doc>
<doc id="485103" url="https://pl.wikipedia.org/wiki?curid=485103" title="Lasy biłgorajskie">
Lasy biłgorajskie



</doc>
<doc id="485104" url="https://pl.wikipedia.org/wiki?curid=485104" title="Sterowana regeneracja tkanek">
Sterowana regeneracja tkanek

Sterowana regeneracja tkanek – zespół procedur w periodontologii i chirurgii stomatologicznej, które przy zastosowaniu konkretnych materiałów prowadzą do odtworzenia struktur i funkcji utraconych tkanek przyzębia lub samej kości wyrostka zębodołowego.
W technice sterowanej regeneracji tkanek wykorzystuje się materiały nieresorbowalne (PTFE, PTFE z tytanem) lub resorbowalne np. kolagenowe lub na bazie hydroksyapatytu pobudzające fibroblasty do wzrostu oraz błony półprzepuszczalne, np. Gore-Tex do separacji tkanki kostnej od szybko narastającej tkanki nabłonkowej.

</doc>
<doc id="485105" url="https://pl.wikipedia.org/wiki?curid=485105" title="Proces pokazowy">
Proces pokazowy

Proces pokazowy – stosowana w państwach totalitarnych i autorytarnych metoda publicznego inkryminowania całych grup społecznych lub politycznych poprzez wytaczanie publicznego procesu z oskarżenia sfingowanego (komunistyczne procesy pokazowe w ZSRR i państwach "demokracji ludowej") lub oskarżenia rzeczywistego, lecz z pominięciem tradycyjnych form państwa prawa i procedury karnej (procesy pokazowe w Niemczech nazistowskich). Rozprawa sądowa z udziałem oskarżonych w procesie pokazowym stawała się osią propagandowego ataku na reprezentowaną przez nich grupę społeczną, uznaną za wrogą przez państwo (por. wróg ludu), za którym często następowała fala represji sądowych, policyjnych lub administracyjnych skierowanych wobec członków tej grupy.
Organizacja procesu pokazowego wymaga nie tylko kontroli nad decyzjami sędziów (brak rzeczywistej niezawisłości sędziowskiej), ale także aktywnej roli i współpracy środków masowego przekazu (prasa, radio, kroniki filmowe, telewizja itd.) w manipulowaniu opinią publiczną. W ten sposób w odbiorze społecznym oskarżonymi w procesie pokazowym stają się nie tylko konkretni podsądni, ale cała grupa społeczna, przeciw której proces został zorganizowany (np. członkowie określonej partii politycznej, inżynierowie, lekarze pochodzenia żydowskiego, księża, drobni przedsiębiorcy, ludzie wierzący itp.). Procesom pokazowym towarzyszą zwykle sztucznie wywoływane i nagłaśniane kampanie społecznego oburzenia („nagonka prasowa”) wobec oskarżonych oraz organizowanie społecznego nacisku na sąd dla surowego ich ukarania (np. wiece załóg fabryk w ZSRR domagające się śmierci dla wrogów ludu, „spontaniczne listy od społeczeństwa” czy rezolucje intelektualistów potępiające oskarżonych). Również publiczność na sali sądowej może być specjalnie dobierana (zapełnienie sali przez aktywistów partyjnych, funkcjonariuszy służb bezpieczeństwa, wojskowych itp. przy jednoczesnym niedopuszczaniu na salę rodzin lub zwolenników podsądnych) i przygotowana do wywierania odpowiedniego nacisku na sąd bądź do odpowiedniej prezentacji przebiegu procesu w mediach. W okresie stalinowskim propagandowe role – obok oskarżycieli i sędziów – w procesach pokazowych odgrywali niejednokrotnie obrońcy, którzy publicznie dawali wyraz swej dezaprobaty dla oskarżonych i przyłączali do oskarżycieli w ich potępianiu.
Procesy pokazowe były elementem doktryny tzw. "prewencji ogólnej" w komunistycznej teorii państwa i prawa, gdzie publiczna rozprawa sądowa służyć miała przede wszystkim funkcjom propagandowym. Procesy pokazowe miały na celu sterroryzowanie społeczeństwa, rozbijanie solidarności poszczególnych grup społecznych, złamanie woli oporu. Ofiary procesów niejednokrotnie poddawano torturom, często przyznawały się do niepopełnionych czynów i obciążały inne osoby, co rozszerzało zakres represji sądowej. W ZSRR proces pokazowy prowadzony w Moskwie wywoływał zwykle kaskadę lustrzanych procesów lokalnych, w poszczególnych republikach i krajach związkowych; w ten sposób fala totalitarnej represji rozlewała się na całe państwo.
Przykładowe procesy pokazowe.
Procesy pokazowe w ZSRR:
Powojenne procesy pokazowe w państwach demokracji ludowej:
Procesy pokazowe w III Rzeszy:

</doc>
<doc id="485107" url="https://pl.wikipedia.org/wiki?curid=485107" title="IPX/SPX">
IPX/SPX

IPX/SPX () – zestaw protokołów sieciowych firmy Novell (protokół warstwy sieciowej IPX i warstwy transportowej SPX). Użytkowany w różnych sieciach lokalnych (od PC LAN do sieci branżowych). Rozwiązanie to jako implementacja protokołów XNS (ang. "Xerox Network Service") warstwy transportu i sieciowej dostępne jest w systemach: NetWare, MS-DOS, MS Windows i OS/2. Obecnie protokoły te są już rzadko stosowane, ponieważ zastępowane były stosem protokołów TCP/IP, jako bardziej kompatybilnym z powszechnie używanymi urządzeniami sieciowymi. Obecnie protokół IPX/SPX został zaimplementowany przez niezależnych użytkownikòw w nowszych systemach Windows.

</doc>
<doc id="485112" url="https://pl.wikipedia.org/wiki?curid=485112" title="Y Kant Tori Read (album)">
Y Kant Tori Read (album)

Y Kant Tori Read – pierwszy i jedyny album zespołu Y Kant Tori Read. Album promowały dwa single – "The Big Picture" oraz "Cool on Your Island".

</doc>
<doc id="485113" url="https://pl.wikipedia.org/wiki?curid=485113" title="Wolfgang Funkel">
Wolfgang Funkel

Wolfgang Funkel (ur. 10 sierpnia 1958 w Neuss) – piłkarz niemiecki, grający na pozycji obrońcy.
Funkel nie był wybitnym piłkarzem, choć na przełomie lat osiemdziesiątych i dziewięćdziesiątych uznawany był za jednego z solidniejszych obrońców Bundesligi. W 1986 roku dwukrotnie zagrał w reprezentacji Niemiec (debiut 14 maja w meczu z Holandią).
W 1988 razem z reprezentacją RFN zdobył brązowy medal na igrzyskach olimpijskich w Seulu.
Po zakończeniu kariery rozpoczął pracę trenerską. Obejmował m.in. funkcję asystenta Wolfganga Wolfa w pierwszoligowym FC Kaiserslautern.
Jego starszy brat, Friedhelm Funkel w latach osiemdziesiątych był również cenionym piłkarzem, a później zajął się pracą trenerską.
Kariera zawodowa:
Sukcesy:

</doc>
<doc id="485115" url="https://pl.wikipedia.org/wiki?curid=485115" title="Pałac Sobańskich w Warszawie">
Pałac Sobańskich w Warszawie

Pałac Sobańskich – pałac znajdujący się w Alejach Ujazdowskich 13 w Warszawie.
Historia.
W latach 1852–1854 na miejscu obecnego pałacu wzniesiono renesansową willę zaprojektowaną przez Juliana Ankiewicza. 
W 1876 wzniesiono nowy budynek według projektu Leandra Marconiego dzięki właścicielce hrabinie Emilii Łubieńskiej. Architekt prawdopodobnie dokonał całkowitej przebudowy willi Ankiewicza na pałacyk – neorenesansowy, dwukondygnacyjny budynek z tarasem. Przed pałacem umieszczono posąg – kopię Dawida Donatella. Po obu stronach budynku wzniesiono niewielkie oficyny. 
W latach 1921–1923 pałac był rezydencją Karola Jaroszyńskiego.
W latach 30. rozparcelowano ogród znajdujący się za pałacem, wytyczając w jego miejscu nową ulicę – aleję Przyjaciół.
Po wojnie pałac był tymczasową siedzibą Warszawskiego Konserwatorium Muzycznego. Następnie był siedzibą Ogólnopolskiego Komitetu Frontu Jedności Narodu i Patriotycznego Ruchu Odrodzenia Narodowego. 
W 1965 pałac i dwa pawilony, a w 1999 także ogród zostały wpisane do rejestru zabytków.
Na początku lat 90. XX wieku siedziba Komitetu Obywatelskiego, później Instytutu Lecha Wałęsy. Obecnie znajduje się tutaj m.in. Klub Polskiej Rady Biznesu.
Przy pałacu rośnie dąb szypułkowy będący pomnikiem przyrody.

</doc>
<doc id="485116" url="https://pl.wikipedia.org/wiki?curid=485116" title="Międzyrzec">
Międzyrzec



</doc>
<doc id="485120" url="https://pl.wikipedia.org/wiki?curid=485120" title="Pasmo ISM">
Pasmo ISM

ISM (ang. "Industrial, Scientific, Medical" – "przemysłowe, naukowe, medyczne") to pasmo radiowe początkowo przeznaczone dla zastosowań przemysłowych, naukowych i medycznych. ISM z definicji jest pasmem nielicencjonowanym.
Obecnie z części tych zakresów korzystają systemy bezprzewodowej transmisji danych, np. WiFi oraz Bluetooth.

</doc>
<doc id="485121" url="https://pl.wikipedia.org/wiki?curid=485121" title="Paulina Chiziane">
Paulina Chiziane

Paulina Chiziane (ur. 4 czerwca 1955 w Manjacaze) – mozambicka pisarka, autorka powieści i nowel w języku portugalskim. 
Życiorys.
Studiowała na Uniwersytecie im. Eduardo Mondlane w Maputo. Jest pierwszą kobietą w Mozambiku, która wydała powieść. Jej prace są kontrowersyjne, np. jej pierwsza powieść "Balada de amor ao vento" (czyli "Ballada o miłości na wietrze") omawia zwyczaj poligamii w Południowej Afryce w czasie kolonizacji.
Książka "Niketche: Uma História de Poligamia" (czyli "Niketche: Historia o poligamii") zdobyła w 2003 nagrodę im. José Craveirinha. W 2021 pisarka otrzymała nagrodę Camõesa.

</doc>
<doc id="485129" url="https://pl.wikipedia.org/wiki?curid=485129" title="Let There Be Rock">
Let There Be Rock

Let There Be Rock – trzeci ogólnoświatowy album studyjny australijskiego zespołu AC/DC, wydany 23 czerwca 1977 roku. Wszystkie utwory są autorstwa Angusa Younga, Malcolma Younga, i Bona Scotta.
Oryginalnie album został wydany przez wytwórnię Atlantic Records. Ta edycja albumu sprzedana została już w ponad 2 milionach egzemplarzy w Stanach Zjednoczonych.
Opis albumu.
"Let There Be Rock" jest uważany za jeden z najlepszych albumów AC/DC. Jest również ostatnim nagraniem z basistą Markiem Evansem, który grał na poprzednich ogólnoświatowych wersjach albumów "High Voltage" (wydany we wrześniu 1976 r.) i "Dirty Deeds Done Dirt Cheap" (wydany w listopadzie 1976 r.).
Jak i na poprzednich albumach AC/DC, są różnice pomiędzy ogólnoświatową edycją a australijską edycją, wydaną w marcu 1977 r. Dla amerykańskiego i japońskiego rynku (i później na wszystkich wydaniach CD), utwór z australijskiej edycji albumu, "Crabsody in Blue" został zastąpiony przez skróconą wersję utworu "Problem Child" z albumu "Dirty Deeds Done Dirt Cheap", wydanego we wrześniu 1976 r. Ogólnoświatowa wersja ma także nieznacznie zmienioną pozycję utworów.
Dodatkowo, ogólnoświatowa wersja albumu prezentuje inną okładkę od oryginalnej. Tę okładkę wyróżnia debiut klasycznego logo AC/DC. Australijska edycja albumu została wkrótce przepakowana razem z ogólnoświatową wersją okładki, przez co pierwszy raz jakakolwiek australijska edycja albumu zespołu miała taką samą okładkę co ogólnoświatowa edycja.
W 1980 r., AC/DC wydało film koncertowy nazwany "Let There Be Rock". W 1997 r., zapis audio z tego samego koncertu został wydany na płycie 2. i 3. kompilacyjnego albumu "Bonfire".

</doc>
<doc id="485134" url="https://pl.wikipedia.org/wiki?curid=485134" title="Jakość oprogramowania">
Jakość oprogramowania

Jakość oprogramowania (ang. "software quality") – ogół cech produktu programowego, które wpływają na zdolności spełniania przez niego określonych wymagań, m.in. elastyczność, funkcjonalność, integralność, niezawodność, efektywność, użyteczność, wydajność.

</doc>
<doc id="485137" url="https://pl.wikipedia.org/wiki?curid=485137" title="Halluks">
Halluks



</doc>
<doc id="485138" url="https://pl.wikipedia.org/wiki?curid=485138" title="Kings of Rhythm">
Kings of Rhythm

Kings of Rhythm – amerykańska rhythmandbluesowa grupa muzyczna. Została założona przez Ikea Turnera. Powstała pod koniec lat 40. i działała do lat 60. XX wieku. Od 1956 roku jedną z wokalistek w zespole była Tina Turner.
Ich największe przeboje to "Rocket 88" oraz "A Fool in Love".

</doc>
<doc id="485145" url="https://pl.wikipedia.org/wiki?curid=485145" title="Struktura agrarna">
Struktura agrarna

Struktura agrarna – stan rolniczych jednostek produkcyjnych; udział zaklasyfikowanych do różnych grup według: własności ziemi, wielkości powierzchni gospodarstw rolnych, rozproszenia gruntów w ogólnej liczbie gospodarstw w państwie (lub np. regionie, województwie, gminie), struktury pracowniczej (np. liczba zatrudnionych osób).
W przeciwieństwie do polskiego piśmiennictwa w literaturze zachodnioeuropejskiej opowiada się za szeroką definicją struktur agrarnych jako zespołów powiązanych ze sobą instytucji, jak struktura ustroju gruntowego, struktura produkcji, czy struktura usług dla rolnictwa.
Jednym ze wskaźników opisujących strukturę agrarną może być współczynnik Giniego. Jest on miarą rozkładu zmiennej, w tym przypadku użytków (gruntów) rolnych wśród gospodarstw rolnych. Jego wartość unormowana jest pomiędzy 0 a 1. Wynosi on 0, jeżeli rozkład zmiennej jest jednakowy (np. 50% użytków rolnych należy do 50% gospodarstw rolnych) i wzrasta aż do 1 wraz ze wzrostem koncentracji użytków rolnych.

</doc>
<doc id="485148" url="https://pl.wikipedia.org/wiki?curid=485148" title="Ostróg (miasto)">
Ostróg (miasto)

Ostróg (ukr. Острог, "Ostroh") – miasto na Ukrainie, w obwodzie rówieńskim, siedziba rejonu ostrogskiego, do 1945 w Polsce, w województwie wołyńskim, w powiecie zdołbunowskim, położone nad Horyniem, u ujścia Wilii.
Ostróg był gniazdem rodowym książąt Ostrogskich. Prywatne miasto szlacheckie położone było w XVI wieku w województwie wołyńskim. Miejsce pierwszych wręczeń Orderu Virtuti Militari.
Położenie.
Ostróg położony jest na Wyżynie Wołyńskiej. Historycznie przynależy do Wołynia. Najbliższymi dużymi miastami (min. 200 tys. mieszkańców) są:
Historia.
Stary gród ruski, wzmiankowany już w 1100 roku; od drugiej połowy XII wieku w Księstwie Wołyńskim; w XIV wieku był przedmiotem walk pomiędzy wojskami polskimi a litewskimi; 1386 przyłączony do Wielkiego Księstwa Litewskiego; własność m.in. Ostrogskich, Zasławskich, Wiśniowieckich, Sanguszków, Jabłonowskich, Dubieńskich.
W I Rzeczypospolitej.
W latach 1440 -1442 książę Fedor Ostrogski ufundował w Ostrogu klasztor dominikanów i łaciński kościół pw. Wniebowzięcia Najświętszej Maryi Panny. 
Od XV wieku w mieście znajdowało się skupisko Żydów. Była to jedna z 4 gmin żydowskich Wołynia, posiadających przedstawicieli w Sejmie Żydów Korony. Żydzi w XVI wieku zbudowali w mieście murowaną synagogę z renesansową attyką. Wojewoda kijowski Konstanty Wasyl Ostrogski przebudował w stylu renesansowym zamek i bramy miejskie, a w 1579 roku została przez niego założona Akademia Ostrogska, dzięki czemu miasto na przełomie XVI i XVII wieku stało się ważnym ośrodkiem kulturalnym, do czasu zniszczenia Akademii przez Kozaków w latach 40. XVII wieku. W 1577 roku Iwan Fedorowicz założył Drukarnię Ostrogską. Pod jego kierownictwem zostały wydane następujące księgi: nowe wydanie „Bukwara” (1578), Nowy Testament z indeksem i Psałterz (1580), „Chronologia” Andrzeja Rymszy (1581), Biblia ostrogska (1581).
Książę wojewoda Ostrogski wystarał się też o prawa miejskie magdeburskie, które Ostróg otrzymał w 1585 roku. W II połowie XVI w. Ostróg był znaczącym ośrodkiem prawosławnym z dziewięcioma cerkwiami – Objawienia Pańskiego, św. Bazylego, św. Mikołaja (dwie świątynie tego wezwania), Zaśnięcia Matki Bożej, Zmartwychwstania Pańskiego, św. św. Borysa i Gleba, św. Jana, św. Onufrego oraz monasterem Trójcy Świętej. Fundatorem tejże wspólnoty był Konstanty Wasyl Ostrogski.
W XVII wieku od zachodu miasto otrzymało dodatkowe ziemne umocnienia z wałem, fosą i pięcioma bastionami.
W latach 1609–1753 Ostróg stał się ośrodkiem ordynacji założonej przez wojewodę wołyńskiego Janusza Ostrogskiego, który po przejściu, jako pierwszy z rodu, z prawosławia na katolicyzm sprowadził do miasta bernardynów. W mieście działała też szkoła braci polskich, w której uczył kaznodzieja Andrzej Węgierski, który we wrześniu 1622 r. został na synodzie w Ostrorogu ordynowany na diakona i katechetę kalwińskiego. W tym samym roku Anna Alojza Chodkiewicz wzniosła w Ostrogu kolegium jezuickie. W 1648 roku oraz w 1649 roku podczas powstania Chmielnickiego miasto i kolegium jezuickie zostały spalone przez Kozaków, a ludność katolicka wymordowana. Nastąpił upadek miasta. Ponowny pomyślny etap w historii miasta miał miejsce w XVIII wieku dzięki wysokiemu poziomowi tutejszej szkoły jezuickiej. Miasto wchodziło w skład dóbr wołyńskich księżnej Anny Jabłonowskiej.
W 1792 roku w czasie wojny z Rosją w mieście stacjonował książę Józef Poniatowski. Tydzień po zwycięskiej bitwie pod Zieleńcami w Ostrogu 25 czerwca 1792 roku po raz pierwszy w historii wręczono Ordery Virtuti Militari.
Okres zaborów.
Od 1793 roku w zaborze rosyjskim, siedziba powiatu ostrogskiego. W XIX wieku rozebrano kościół i klasztor jezuitów oraz kościół i klasztor karmelitów. Pod koniec XIX wieku miasto traciło na znaczeniu z uwagi na oddalenie od linii kolejowych. Liczyło wtedy około 8 tys. mieszkańców.
W II Rzeczypospolitej.
W latach 1919–39 ponownie w granicach Polski, w ówczesnym pow. zdołbunowskim, w dawnym województwie wołyńskim. 7 lipca 1920 roku doszło pod miastem do starć pomiędzy wojskami polskimi gen. Wincentego Krajowskiego i bolszewickimi z 1 Armii Konnej Budionnego. 
1 kwietnia 1927 roku do miasta włączono wsie Bielmaż, Krasnostaw, Tatarską Ulicę i osadę Kaukaz z gminy wiejskiej Chórów, a także nie należące do żadnej gminy osady Kidry i Karpaty. 
Miasto było garnizonem macierzystym batalionu KOP „Ostróg” i 19 pułku Ułanów Wołyńskich. Ze względu na położenie Ostroga w strefie nadgranicznej, część miasta była dostępna tylko za okazaniem specjalnej przepustki. 
Od 17 sierpnia 1934 do 17 września 1939 roku burmistrzem miasta był Stanisław Żurakowski.
Okupacja wojenna i rzeź wołyńska.
Podczas II wojny światowej, we wrześniu 1939 zajęty przez ZSRR i włączony do Ukraińskiej SRR. W 1939 roku 10 500 Żydów (czyli około 61% mieszkańców) wywieziono na Syberię. Wywożono także Polaków.
W latach 1941–44 Ostróg był pod okupacją niemiecką. Niemcy przystąpili do eksterminacji Żydów, których pozostało około 7 tysięcy. Łącznie w Ostrogu przeprowadzono 4 akcje eksterminacyjne, w których rozstrzelano 6,5 tysiąca Żydów miejscowych i z okolicznych wsi. Ostatnia masakra, 15 października 1942 roku, oznaczała likwidację getta powstałego 4 miesiące wcześniej.
Podczas rzezi wołyńskiej w 1943 roku Ostróg stał się schronieniem dla polskich uciekinierów z eksterminowanych przez UPA wsi. Polacy mieli nadzieję na ochronę załogi niemieckiej i węgierskiej.
Po wycofaniu się Niemców i Węgrów z Ostroga oraz po wymarszu oddziału AK Franciszka Pukackiego „Gzymsa” na koncentrację sił 27 Wołyńskiej Dywizji Piechoty na początku stycznia 1944 roku, ludność polska w Ostrogu broniła się przed UPA przez dwa tygodnie w klasztorze i budynku więzienia. Duchowy przywódca Polaków, miejscowy proboszcz o. Remigiusz Kranc, organizował obronę i pomoc dla ludności polskiej. Pomagał mu pluton „Borszczówka” pod dowództwem Tadeusza Koblańskiego, który przybył do Ostroga, posiadał broń i doświadczenie bojowe. Ochronę zapewniał także oddział polskiej policji utworzony przez Niemców. Na cmentarzu rzymskokatolickim grzebano zwłoki zabitych przywiezione przez uchodźców; według obliczeń o. Kranca pochowano około 560 osób w 3 miesiące (na 1280 wiernych w parafii). W latach 1943–45 ukraińscy nacjonaliści zamordowali w mieście ponad 118 Polaków. 
Polacy oblężeni w Ostrogu złożyli broń w ręce Armii Czerwonej, która wkroczyła do miasta 5 lutego 1944. O. Remigiusz Kranc ofiarował wtedy okryty chwałą sztandar Armii Polskiej. Uroczyste przekazanie sztandaru w ręce zastępcy dowódcy AP w ZSRR gen. dywizji Karola Świerczewskiego odbyło się 17 IV 1944 roku. O. Remigiusz Kranc w nagrodę za patriotyczną i społeczną postawę został mianowany przez władze radzieckie zastępcą przewodniczącego MRN miasta Ostroga, a następnie zesłany na katorgę do łagrów Kołymy.
W czasie okupacji niemieckiej mieszkająca w miasteczku rodzina Szczawińskich udzieliła pomocy Linie Nusinow, Simie Rozliwker oraz Samuelowi Klepaczowi. W 1986 roku Instytut Jad Waszem podjął decyzję o przyznaniu Eugenii, Edwardowi, Adamowi Tadeuszowi Szczawińskim i Antoninie Tomaszewskiej z d. Szczawińskiej tytułu Sprawiedliwych wśród Narodów Świata
Okres powojenny.
W latach 1945–1991 miasto znajdowało się w Ukraińskiej SRR, następnie na Ukrainie.
Od 2005 r. Ostróg jest miastem partnerskim Sandomierza. Od 10 września 2005 r. również Bierunia.
Zabytki.
Niezachowane:
Przemysł.
Przemysł spożywczy (mleczarski, cukrowniczy, rozlewnia wód mineralnych), materiałów budowlanych, fabryka mebli.

</doc>
<doc id="485151" url="https://pl.wikipedia.org/wiki?curid=485151" title="Ostróg">
Ostróg



</doc>
<doc id="485154" url="https://pl.wikipedia.org/wiki?curid=485154" title="Cios (geologia)">
Cios (geologia)

Cios – seryjne spękania i szczeliny w skałach uporządkowane geometrycznie w odstępach większych niż kilka centymetrów, występujących w zespołach i systemach. Przez to pojęcie można też rozumieć zdolność skały do pękania według określonego wzoru. 
Cios może powstawać wskutek wietrzenia, ruchów tektonicznych lub w skałach magmowych na skutek krzepnięcia magmy i kurczenia podczas stygnięcia.
Rodzaje (ze względu na genezę):
Rodzaje (ze względu na geometrię):

</doc>
<doc id="485159" url="https://pl.wikipedia.org/wiki?curid=485159" title="Jamie Carragher">
Jamie Carragher

James Lee Duncan „Jamie” Carragher (ur. 28 stycznia 1978 w Bootle) – angielski piłkarz występujący przeważnie na pozycji środkowego obrońcy, jednakże w ciągu swojej kariery zdarzało mu się grać na prawej, a nawet lewej stronie defensywy. Jest wychowankiem angielskiego klubu Liverpool, w którym to klubie spędził całą karierę. Grał z numerem 23.
Kariera.
Carragher został wybrany na najlepszego gracza Liverpoolu rozgrywek 2004/2005. W tym samym sezonie wygrał Ligę Mistrzów.
Profesjonalny kontrakt podpisał w październiku 1996 roku, a w dorosłej drużynie zadebiutował w rewanżowym meczu półfinałowym Coca Cola Cup przeciwko Middlesbrough już trzy miesiące później, wchodząc na boisko z ławki za Roba Jonesa. Swój debiut w Premier League okrasił bramką z Aston Villą naprzeciwko trybuny the Kop.
Carragher – jednorazowy kapitan zespołu U-21 Anglii, do którego należy także rekord występów na tym poziomie. W kwietniu 1999 roku zadebiutował w reprezentacji seniorów. Wszedł na boisko jako rezerwowy w zremisowanym 1-1 spotkaniu z Węgrami.
Zakończył karierę reprezentacyjną w czerwcu 2007 roku. Powrócił do niej w maju 2010 roku, powołany przez Fabio Capello. 24 maja zagrał w meczu z Meksykiem. 1 czerwca znalazł się w 23-osobowej kadrze Anglii na mistrzostwa świata. Po Mistrzostwach Świata w 2010 roku ponownie zakończył reprezentacyjną karierę.
Popularny „Dżemik” w swoim dorobku bramkowym ma także 11 goli samobójczych. Jest to niechlubny rekord Premiership.
4 września 2010 Carragher zorganizował mecz charytatywny między Liverpoolem a Evertonem. Był to mecz z okazji jego 15. rocznicy występów w barwach Liverpoolu. Spotkanie zakończyło się wynikiem 4-1, a bohater meczu Jamie Carragher strzelił po jednej bramce dla obu drużyn: spełnił tym samym swoje marzenie z dzieciństwa, jakim było strzelenie bramki dla Evertonu, którego był niegdyś fanem. Całkowity dochód z organizacji spotkania został przekazany na cele charytatywne.
W sezonie 2011/2012 Carragher zdobył z drużyną klubową Puchar Ligi Angielskiej. 7 lutego 2013 roku ogłosił, że zakończy karierę po sezonie 2012/13. Ostatecznie w ciągu 17 sezonów spędzonych w Liverpoolu zagrał w 737 oficjalnych spotkaniach, w tym w 508 meczach Premier League.

</doc>
<doc id="485170" url="https://pl.wikipedia.org/wiki?curid=485170" title="Florian Straszewski">
Florian Straszewski

Straszewski Florian (ur. 2 września 1767 w Koczmerowie, zm. 2 marca 1847 w Krakowie) – obywatel ziemski, społecznik, współtwórca krakowskich Plant.
Syn Antoniego (1726 – 1791) i Anny z Komeckich. Był właścicielem majątku Boguchwała w 1807 przeniósł się na stałe do Krakowa. Mieszkał w domu własnym przy ul. Brackiej 9, członek Senatu krakowskiego, Komitetu do spraw Upiększania Miasta, współinicjator usypania kopca Kościuszki, członek Komisji Włościańskiej, przez pewien czas dzierżawca krakowskiej loterii liczbowej. Od 1822 roku (roku rozpoczęcia robót przy zakładaniu Plant) członek Komitetu Ekonomicznego, zajmujący się stroną finansową budowy Plant, osobiście kierował robotami, zbierał fundusze, często wypłacał robotnikom z własnej kieszeni.
Losowanie loterii przebiegało w sposób następujący: na fasadzie kamienicy Hetmańskiej przy Rynku Głównym, między 1 a 2 piętrem wisiał ogromny drewniany herb Krakowa. Tarcza herbowa u dołu miała 5 otworów. Co środę w południe, kamienicę oblegały tłumy wpatrzone w te otwory. Punktualnie o godz. 13 w dziurach tych umieszczano wyciągnięte z koła szczęścia wygrywające numery – pięć ze stu. Fortunę w ten sposób zdobytą przeznaczył Straszewski na cele społeczne.
W 1838 Florian Straszewski dostał medal za ofiarę i trudy w upiększaniu miasta.
Pochowany został na Cmentarzu Rakowickim w Krakowie, w kwaterze 17 
W 1874 wzniesiono mu, pierwszy na Plantach, pomnik-obelisk z medalionem portretowym według projektu Edwarda Stehlika, w pobliżu Dworca Głównego. Jego też imieniem nazwano ulicę wzdłuż Plant na odcinku między ul. Podwale a ul. Podzamcze.

</doc>
<doc id="485178" url="https://pl.wikipedia.org/wiki?curid=485178" title="Robbie Fowler">
Robbie Fowler

Robert Bernard „Robbie” Fowler (ur. 9 kwietnia 1975 r. w Liverpoolu) – angielski piłkarz występujący na pozycji napastnika. W Premiership strzelił 163 bramki.
W reprezentacji narodowej Anglii wystąpił 26 razy, strzelił 8 goli. Był uczestnikiem piłkarskich Mistrzostw Świata w 2002 roku. Wśród kibiców Liverpoolu zyskał przydomek "The God", czyli Bóg.
Fowler występował w barwach Liverpoolu, Leeds United i Manchesteru City. W zimowym oknie transferowym 2006 powrócił na Anfield Road. Po początkowych kłopotach otrząsnął się i po powrocie do Liverpoolu zdobył w sezonie 2006/2007 sześć goli. Jest obecnie szóstym najskuteczniejszym strzelcem w historii klubu, wyprzedził jedną z największych legend – Kenny’ego Dalglisha.
21 lipca 2007 Fowler podpisał dwuletni kontrakt z Cardiff City, grającym w Football League Championship. W jego barwach zadebiutował 28 sierpnia w wygranym 1:0 meczu z Pucharu Ligi Angielskiej z Leyton Orient. 22 września zdobył swoje pierwsze 2 gole w barwach walijskiej drużyny w zremisowanym 2:2 spotkaniu z Preston North End.
We wrześniu 2008 podpisał trzymiesięczny kontrakt z Blackburn Rovers. W drużynie tej swój debiut zaliczył 24 września, kiedy to zagrał w wygranym 1:0 spotkaniu Pucharu Ligi z Everton F.C. W lidze zadebiutował 27 września w meczu z Newcastle United. W trakcie trzymiesięcznego pobytu w Blackburn wystąpił jeszcze w dwóch meczach. W lutym 2009 roku Fowler podpisał kontrakt z australijskim North Queensland Fury. W 2010 roku przeniósł się do australijskiego Perth Glory, w którym zadebiutował w sierpniu 2010 roku w meczu ze swoim poprzednim klubem, North Queensland Fury. W 2011 roku odszedł do tajskiego Muangthong United.
W dzieciństwie był fanem największego rywala Liverpool FC, pochodzącego z tego samego miasta Evertonu. Fowler słynie nie tylko ze skuteczności w polu karnym przeciwników, ale także z licznych występków, które chętnie publikowały tabloidy (na przykład „wąchanie” linii bocznej boiska po strzeleniu bramki, co miało być nawiązaniem do oskarżeń o zażywanie narkotyków).
Do Fowlera przez 21 lat należał rekord Premier League, jeśli chodzi o zdobycie klasycznego hat tricka. Podczas meczu z Arsenalem w 1994 roku zdobył 3 bramki w czasie 4 minut 33 sekund. Rekord ten został pobity 16 maja 2015 roku, kiedy Senegalczyk Sadio Mane zdobył hat tricka w czasie 2 minut i 56 sekund podczas wygranego meczu Southampton z Aston Villą.

</doc>
<doc id="485184" url="https://pl.wikipedia.org/wiki?curid=485184" title="Edgar Rice Burroughs">
Edgar Rice Burroughs

Edgar Rice Burroughs (ur. 1 września 1875 w Chicago, zm. 19 marca 1950 w Los Angeles) – amerykański pisarz, najbardziej znany jako twórca cykli książek o przygodach Tarzana wśród małp, oraz Johna Cartera na Marsie.

</doc>
<doc id="485186" url="https://pl.wikipedia.org/wiki?curid=485186" title="Biskupka">
Biskupka



</doc>
<doc id="485188" url="https://pl.wikipedia.org/wiki?curid=485188" title="Stakčín">
Stakčín

Stakčín (węg. "Takcsány", rusińskie "Стащін") – wieś gminna (obec) we wschodniej Słowacji, w powiecie Snina, w kraju preszowskim, w historycznym regionie Zemplin. W 2016 roku zamieszkiwało ją 2449 osób (2016). Powierzchnia wsi (gminy) wynosi 167,75 km².
Stakčín leży w dolinie rzeki Cirochy u podnóża Gór Bukowskich i pasma Wyhorlatu. Graniczy z Parkiem Narodowym Połoniny.
Historia.
W 1317 król węgierski Karol Robert ofiarował rozległe dobra przybyłemu z nim na Węgry rycerzowi Filipowi Drugetowi. Wśród nich znajdował się też Stakčín.
W 2 poł. XIV w. w wyniku intensywnego osadnictwa we wsi zaczęła dominować ludność rusińska. Od XV–XVI w. w Stakčínie istniała cerkiew prawosławna. W 1612 działał młyn wodny i tartak. W latach 1641–1645 epidemia cholery zmniejszyła o połowę liczbę mieszkańców. Znacznie pogorszyła się jakość życia, rozszerzyło się zbójnictwo. W 1657 nastąpił otwarty bunt przeciwko miejscowemu panu tzw. Rusińskie Powstanie. W 1703 mieszkańcy Stakčína przystąpili do Powstania Rakoczego przeciwko Habsburgom. W 1772 zbudowano cerkiew greckokatolicką rozebraną w 1957 w ramach tzw. Akcji P (likwidacji cerkwi greckokatolickiej w komunistycznej Czechosłowacji).
W 1806 właścicielem Państwa Stakčínskiego był baron Johan Fröhlinch.
Komunikacja.
We wsi funkcjonuje komunikacja autobusowa i kolejowa. W Stakčínie kończy się zbudowana w 1909 linia kolejowa Humenné-Snina-Stakčín. Miejscowa stacja kolejowa jest najbardziej wysuniętą na wschód stacją kolejową na Słowacji.

</doc>
<doc id="485189" url="https://pl.wikipedia.org/wiki?curid=485189" title="The War Medal 1939-1945">
The War Medal 1939-1945



</doc>
<doc id="485190" url="https://pl.wikipedia.org/wiki?curid=485190" title="Mohamed Sissoko">
Mohamed Sissoko

Momo Sissoko, właśc. Mohamed Lamine Sissoko (ur. 22 stycznia 1985 w Mont-Saint-Aignan) – malijski piłkarz występujący na pozycji defensywnego pomocnika.
Kariera klubowa.
Jest wychowankiem AJ Auxerre. Mohamed występuje na pozycji defensywnego pomocnika. Z racji swoich warunków fizycznych często jest porównywany do byłej gwiazdy reprezentacji Francji, Patricka Vieiry.
Z Valencią zdobył mistrzostwo Primera División oraz Puchar UEFA w 2004 roku pod opieką Rafy Beniteza.
29 stycznia 2008 roku Liverpool F.C sprzedał Sissoko do Juventusu F.C za 13 milionów euro. Zadebiutował w swoim nowym klubie 3 lutego 2008 roku w 67. minucie meczu zmieniając Tiago. Pierwszego gola w Juventusie zdobył w meczu ligowym przeciwko Fiorentinie 2 marca 2008 roku.
W lipcu 2011 roku przeniósł się do Paris Saint-Germain F.C.
31 stycznia 2013 roku, przeszedł na zasadzie wypożyczenia do ACF Fiorentina.
14 stycznia 2020 roku, zakończył kariere, ostatni klub w którym występował to FC Sochaux-Montbéliard.

</doc>
<doc id="485193" url="https://pl.wikipedia.org/wiki?curid=485193" title="Metropolia Katowicka">
Metropolia Katowicka



</doc>
<doc id="485196" url="https://pl.wikipedia.org/wiki?curid=485196" title="VX">
VX

VX – fosforo- i siarkoorganiczny związek chemiczny typu fosfonianu, stosowany jako broń chemiczna z grupy związków V. Jest silnie trujący, działa na układ krwionośny i nerwowy.
VX uznawany jest za jeden z najniebezpieczniejszych gazów bojowych używanych w wojnie chemicznej, choć w rzeczywistości jest trudno lotną cieczą. Jeżeli do organizmu przedostanie się przez drogi oddechowe, jest około dziesięciokrotnie bardziej trujący od sarinu. Ponieważ jest łatwo wchłaniany przez skórę, w tej postaci jest około 300-krotnie bardziej toksyczny od sarinu. Wytworzony został w laboratoriach Porton Down Chemical Weapons Research Centre w Wiltshire w Wielkiej Brytanii w 1952 roku. Substancją o podobnej budowie i działaniu jest opracowany w Rosji środek R-VX, metylotiofosfonian "O"-izobutylo-"S"-(2-dietylamino)etylu.
Lepkość i niska lotność VX powodują, że ma konsystencję wysokiej jakości oleju samochodowego. To czyni go szczególnie niebezpiecznym dla środowiska. VX nie ma zapachu ani smaku. Może być rozprowadzany w postaci płynu lub pary. Działa jak środek paralityczno-drgawkowy, blokując funkcję acetylocholinoesterazy. Powoduje to ciągłe skurcze wszystkich mięśni, co prowadzi do problemów z oddychaniem, a w efekcie do śmierci przez uduszenie.
Detoksykacja przez hydrolizę za pomocą wodnych roztworów zasadowych jest niemożliwa, gdyż związek ten jest słabo rozpuszczalny w wodzie, reaguje powoli, a produkt reakcji, , jest trwały i silnie trujący. Dlatego typowymi środkami neutralizującymi VX są wybielacze, w tym podchloryn sodu i podchloryn wapnia, stosowane w dużych ilościach jako roztwory wodne.
Jest on często uważany za najbardziej śmiertelny środek paralityczno-drgawkowy dotychczas zsyntetyzowany przez człowieka. Przeciętną osobę może zabić dawka 200 mikrogramów. W przypadku narażenia na działanie VX konieczne jest natychmiastowe podanie odtrutki, którą może być atropina lub pralidoksym. Substancje te są na wyposażeniu personelu wojskowego w zestawach autostrzykawek.
VX został wykorzystany do zabójstwa Kim Dzong Nama.
Jedynymi krajami posiadającymi VX są Stany Zjednoczone, Wielka Brytania, Rosja, Francja i Syria. . O posiadanie zapasów VX podejrzewana jest również Korea Północna.

</doc>
<doc id="485197" url="https://pl.wikipedia.org/wiki?curid=485197" title="Stephen Warnock">
Stephen Warnock

Stephen Warnock (ur. 12 grudnia 1981 w Ormskirk) – angielski piłkarz występujący na pozycji bocznego obrońcy w Burton Albion.
Kariera.
Swoją karierę rozpoczynał w 2002 roku został wypożyczony do Bradford City. Sezon 03/04 Warnock spędził w Coventry City. Został tam wybrany przez fanów najlepszych zawodnikiem roku. Po powrocie na Anfield Road podpisał nowy, 2-letni kontrakt i wraz z pierwszą drużyną udał się na tournée po USA. Prezentował się bardzo dobrze występując we wszystkich trzech rozegranych spotkaniach.
Pod wodzą nowego managera Rafy Beníteza zadebiutował w meczu kwalifikacji Ligi Mistrzów z Grazerem AK w sierpniu 2004 roku. 25 maja 2005 roku był w ekipie drużyny, która wygrała Ligę Mistrzów.
22 stycznia 2007 podpisał kontrakt z Blackburn Rovers, które zapłaciło za niego 1,5 miliona funtów. W obronie miał zastąpić Australijczyka Lucasa Neilla, który odszedł do West Ham United. Warnock zadebiutował w Blackburn w 4. rundzie Pucharu Anglii w wygranym 4:0 meczu z Luton Town. 31 stycznia rozegrał swój pierwszy ligowy mecz dla Rovers przeciwko Chelsea F.C. 25 lutego zdobył swojego pierwszego gola, a Blackburn wygrało 3:0 z Portsmouth F.C.
W sierpniu 2009 roku podpisał kontrakt z Aston Villą.

</doc>
<doc id="485198" url="https://pl.wikipedia.org/wiki?curid=485198" title="Park Narodowy „Połoniny”">
Park Narodowy „Połoniny”

Park Narodowy „Połoniny” (słow. "Národný park Poloniny") – park narodowy we wschodniej Słowacji utworzony w 1997.
Powierzchnia parku wynosi 29 805 ha, a otuliny 10 973 ha. Chroni połoniny w słowackiej części Bieszczadów Zachodnich, zwanej Górami Bukowskimi ("Bukovské vrchy"). Nieco ponad 1% powierzchni parku zajmuje zbiornik zaporowy Starina. Około 42% powierzchni parku (12 577 ha) stanowi natomiast dorzecze Cirochy powyżej zapory, które (wraz z samym zbiornikiem) objęte jest strefą ochrony higienicznej wspomnianego zbiornika. Lasy pierwotne, chronione specjalnie w rezerwatach przyrody Stužica, Havešová i Rožok są wpisane na Listę światowego dziedzictwa UNESCO.
Park graniczy z polskim Bieszczadzkim Parkiem Narodowym i ukraińskim Użańskim Parkiem Narodowym, wchodząc z nimi w skład Międzynarodowego Rezerwatu Biosfery „Karpaty Wschodnie”.
Flora.
Obecnie na terytorium PN „Połoniny” stwierdzono występowanie ponad 1000 gatunków roślin wyższych. Wiele z nich to gatunki rzadkie lub zagrożone wyginięciem. Florystyczną różnorodność terenu potwierdza występowanie ok. 300 gatunków grzybów, ponad 300 gatunków mszaków i ponad 100 gatunków porostów.
Dominującymi zespołami roślinnymi na terenie Parku są lasy, z czego znaczną część stanowią lasy pierwotne lub takie, w których ingerencja człowieka była stosunkowo niewielka lub miała miejsce dawno temu. Głównym gatunkiem lasotwórczym jest buk, który zajmuje 67,2% areału, czyli o ok. 10 punktów procentowych mniej niż w obu sąsiadujących parkach, polskim i ukraińskim. Za to znacznie szerzej niż w nich reprezentowane są tu inne gatunki liściaste: brzoza (4,2%), dęby (głównie dąb szypułkowy; 3,9%), grab (3,7%), jawor (3,6%) i olsza szara (2,7%). Rzadziej jako domieszki występują jesion (0,4%), lipy (drobno- i szerokolistna; 0,1%), topole (głównie osika; 0,1%) i wierzby (głównie iwa; 0,1%). Z gatunków iglastych największe areały zajmują świerk (6%), modrzew (4,3%) i jodła (2,6%). Stosunkowo duży obszar zajmuje sosna zwyczajna (1,1%).
Fauna.
Teren PN „Połoniny” leży w krainie paleoarktycznej, w strefie lasów mieszanych i liściastych dzielnicy europejskiej. Położenie na pograniczu Karpat Zachodnich i Wschodnich decyduje o znacznej różnorodności tutejszej fauny. Na terenie parku do dziś stwierdzono występowanie ok. 5980 gatunków bezkręgowców, w tym m.in. 91 gat. mięczaków, 403 gat. pająków, 33 gat. ważek, 1472 gat. chrząszczy, 819 gat. motyli i 2428 gat. muchówek. Wśród 320 gatunków kręgowców jest 1 gat. kręgoustych, 24 gat. ryb, 13 gat. płazów, 8 gat. gadów, 211 gat. ptaków i 63 gat. ssaków.
Żubry.
Park Narodowy „Połoniny” jest współcześnie jedynym miejscem występowania dziko żyjącej populacji żubra na Słowacji. Gatunek ten został tam wtórnie introdukowany w 2004 roku (ostatniego osobnika pierwotnej populacji żubrów dziko żyjących na terenach dzisiejszej Słowacji prawdopodobnie upolował w XV wieku węgierski król Maciej Korwin). Tutejsze stado liczyło w 2012 roku 14 sztuk. Zamysłem projektu introdukcji było wytworzenie stabilnej populacji żubrów, obejmującej także stada żyjące od lat 60. XX wieku w polskim Bieszczadzkim Parku Narodowym. Istnieją dowody świadczące o tym, że żubry obu populacji spotykają się i komunikują.

</doc>
<doc id="485208" url="https://pl.wikipedia.org/wiki?curid=485208" title="Bombardier (funkcja)">
Bombardier (funkcja)

Bombardier – członek załogi samolotu wojskowego, najczęściej bombowca, który odpowiada za ładunek bomb na pokładzie, jak i jego zrzut na wyznaczony cel.

</doc>
<doc id="485209" url="https://pl.wikipedia.org/wiki?curid=485209" title="Pepe Reina">
Pepe Reina

Pepe Reina, właśc. José Manuel Reina Páez (wym. []; ur. 31 sierpnia 1982 w Madrycie) – hiszpański piłkarz występujący na pozycji bramkarza w hiszpańskim klubie Villarreal CF. Wychowanek Barcelony.
Kariera klubowa.
Pierwsze kroki w piłce nożnej stawiał w katalońskim klubie FC Barcelona. Od 2002 do 2005 był bramkarzem ekipy La Liga – Villarreal.
Liverpool FC.
Kiedy przechodził do Liverpoolu w lipcu 2005, Rafa Benítez określił go jako „najlepszego bramkarza w Hiszpanii”. W Liverpoolu zadebiutował 13 lipca 2005 w meczu kwalifikacyjnym do Ligi Mistrzów przeciwko Total Network Solutions FC. Reina od razu został numerem jeden na Anfield, odsyłając Jerzego Dudka na ławkę.
Pierwszy sezon Reiny zakończył się na finale Pucharu Anglii z West Ham United. Mimo że popełnił kilka błędów w regulaminowym czasie gry, raz jeszcze udowodnił swoją umiejętność bronienia karnych i został dzięki temu bohaterem – zablokował trzy z czterech strzałów West Hamu w karnych, a Liverpool zdobył puchar siódmy raz w historii FA Cup.
W następnym sezonie pobił kolejny rekord w klubie – podczas meczu przeciwko Blackburn w kwietniu 2007 utrzymał po raz 28. czyste konto w pierwszych 50. spotkaniach ligowych. Wkrótce zmierzył się z Chelsea w półfinale Ligi Mistrzów, ostatecznie Liverpool zwyciężył dzięki rzutom karnym. Podczas gdy Reina bronił jedenastki Arjena Robbena i Geremiego, złodzieje plądrowali jego mieszkanie.
Trzy tygodnie później w Atenach, Reina został trzecim piłkarzem w historii, który poszedł w ślady swojego ojca i zagrał w finale Pucharu Europy. Liverpool przegrał w meczu.
W czerwcu 2007 podpisał nowy pięcioletni kontrakt z Liverpoolem. Kolejny sezon zakończył się dla klubu bez trofeum, chociaż Reina trzeci rok z rzędu otrzymał nagrodę Złotej Rękawicy za najwięcej meczów bez straty bramki w Premier League. W meczu przeciwko Arsenalowi Londyn popełnił niefortunny błąd, kiedy to w 90. minucie spotkania po strzale Marouane’a Chamakha w słupek sparował piłkę do własnej bramki, mecz skończył się wynikiem 1:1.
W sezonie 2011/2012 zdobył z drużyną klubową Puchar Ligi Angielskiej.
Napoli.
Wobec przyjścia do Liverpoolu latem 2013 Simona Mignoleta, pod koniec lipca potwierdzono wypożyczenie hiszpańskiego bramkarza do SSC Napoli, którego szkoleniowcem był wówczas Rafael Benítez.
Kariera reprezentacyjna.
Po raz pierwszy do drużyny narodowej José Reina został powołany 18 sierpnia 2005 roku na mecz z Urugwajem, który Hiszpania wygrała 2:0.
Selekcjoner reprezentacji Hiszpanii Luis Aragonés zabrał bramkarza Liverpoolu na Mistrzostwa Świata 2006 w Niemczech, chociaż Reina nie zagrał ani minuty z powodu konkurencji Ikera Casillasa i Santiago Canizaresa.
Do tej pory w reprezentacji Hiszpanii wystąpił 17 razy. Został powołany na Euro 2008, gdzie zagrał w spotkaniu przeciwko Grecji, wygranym przez jego reprezentację 2-1. Zdobył z reprezentacją Mistrzostwo Europy 2008, Mistrzostwo Europy 2012 i Mistrzostwo Świata 2010.
Sukcesy.
Klubowe.
Villarreal
Liverpool
Bayern Monachium

</doc>
<doc id="485215" url="https://pl.wikipedia.org/wiki?curid=485215" title="Józef Rysula">
Józef Rysula

Józef Rysula (ur. 13 marca 1939 w Kościelisku, zm. 23 listopada 2020 w Zakopanem) – polski narciarz klasyczny, biegacz, trzykrotny olimpijczyk igrzysk w Squaw Valley 1960, Innsbrucku 1964 i Grenoble 1968.
Zawodnik klubu SNPTT Zakopane w latach 1954-1973. W 1959 roku w Holmenkollen wygrał bieg juniorów na 10 km. W 1960 w Le Brassus w Szwajcarii w biegu na 15 km zajął drugie miejsce.
Trzykrotnie startował w igrzyskach olimpijskich. W Squaw Valley 1960 wraz z Andrzejem Mateją, Józefem Gutem Misiagą i Kazimierzem Zelkiem zajął 6. miejsce w sztafecie 4 × 10 km, a w biegu na 15 km był 18. Cztery lata później w Innsbrucku 1964 był 21. na 15 km, 24. na 30 km i 8. w sztafecie. W Grenoble 1968 był jedynym polskim biegaczem. Zajął 21. miejsce w biegach na 15 km i 50 km.
Również trzykrotnie startował w mistrzostwach świata. W Zakopanem w 1962 był 24. na 15 km, w Oslo w 1966 zajął 24. miejsca w biegach na 15 km i 30 km. Podczas mistrzostw w Szczyrbskim Jeziorze w 1970 zajął 11. miejsce na 50 km, a na 15 km był 35.
Rysula zdobył dwadzieścia tytułów mistrza Polski:
Sześciokrotnie zwyciężył w Memoriale Czecha i Marusarzówny. Zakończył karierę w 1973 roku po kontuzji stawu biodrowego. Po zakończeniu kariery wyjechał do USA na kilka lat, następnie powrócił do kraju, a później wyjechał ponownie.
Życie prywatne.
Syn Stanisława i Heleny Gąsienicy Daniel; żona – Krystyna Antolak; troje dzieci: Robert ur. 1962, Renata ur. 1971 i Rita ur. 1977.

</doc>
<doc id="485219" url="https://pl.wikipedia.org/wiki?curid=485219" title="Analiza wagowa">
Analiza wagowa

Analiza wagowa ("grawimetryczna") – chemiczna ilościowa technika analityczna polegająca na określeniu masy oznaczanej poprzez usuwanie oznaczanego składnika z próbki w trakcie ogrzewania lub prażenia, wydzielanie składnika w formie trudno rozpuszczalnego związku lub wydzielanie pierwiastka chemicznego z analizowanej próbki w wyniku reakcji elektrodowej.
Usuwanie oznaczanego składnika z próbki polega na jego ulatnianiu się z analizowanej odważki w podwyższonej temperaturze lub w wyniku przeprowadzonej jednocześnie z ogrzewaniem reakcji chemicznej. W obu przypadkach masę oznaczanego składnika uzyskuje się w dwóch ważeniach. Określa się w ten sposób masę próbki i pozostałość.
Wydzielanie składnika jako trudno rozpuszczalnego związku sprowadza się do jego wytrącenia za pomocą odpowiedniego odczynnika. Uzyskany osad po odsączeniu, przemyciu i wysuszeniu lub prażeniu, waży się. W wyniku prażenia można go także przeprowadzić w inny związek o dokładnie określonym składzie chemicznym.
Oznaczenia wagowe stosuje się dla tzw. makroskładników, czyli składników występujących w próbce w większych ilościach.
Wymagania stawiane osadom.
Osad w analizie wagowej musi być trudno rozpuszczalny w wodzie. Jego rozpuszczalność nie powinna być większa niż 10-5 mol/l, a ilość składnika pozostającego w roztworze po oddzieleniu osadu nie może przekraczać 0,1–0,2 mg/l. Rozpuszczalność trudno rozpuszczalnych związków obniża się stosując odpowiedni nadmiar odczynnika wytrącającego.
Osad musi mieć stały, ściśle określony skład chemiczny, o znanej procentowej zawartości oznaczanego składnika. Zmiany, jakim ulega osad w trakcie suszenia lub prażenia, powinny przebiegać ilościowo.
Osad, zarówno krystaliczny, jak i koloidalny, powinien mieć postać umożliwiającą szybkie i łatwe sączenie i przemycie. Postać osadu nie powinna także sprzyjać zanieczyszczeniu składnikami roztworu macierzystego.
Masa cząsteczkowa osadu powinna być duża, a masa oznaczanego składnika powinna stanowić małą jej część. Zmniejsza to błąd podczas ważenia, a ewentualne straty osadu w mniejszym stopniu wpływają na wynik oznaczenia.

</doc>
<doc id="485221" url="https://pl.wikipedia.org/wiki?curid=485221" title="Ziemia Jerzego">
Ziemia Jerzego

Ziemia Jerzego (ros. "Земля Георга") – największa wyspa w rosyjskim archipelagu Ziemia Franciszka Józefa. Jest położona w zachodniej części archipelagu.
Ma powierzchnię 2821 km², najwyższy punkt tej wyspy osiąga wysokość 416 m n.p.m.

</doc>
<doc id="485224" url="https://pl.wikipedia.org/wiki?curid=485224" title="Peñón de Alhucemas">
Peñón de Alhucemas

Peñón de Alhucemas jest jednym z terytoriów Hiszpanii znajdujących się w Afryce Północnej. Stanowi integralną część Hiszpanii, choć nie wchodzi w skład żadnej z jej jednostek administracyjnych – podlega bezpośrednio ministerstwu obrony. Do Hiszpanii należy od 1559 roku.
Peñón de Alhucemas jest grupą trzech wysp. Największa Peñón de Alhucemas jest skałą szeroką na 50 m, długą na 70 m i wznoszącą się do 27 m n.p.m. Pozostałe dwie wyspy są mniejsze i bardziej płaskie – Isla de Mar osiąga 4 m wysokości, a Isla de Tierra – 11 m. Terytorium ma powierzchnię 0,015 km².
Wyspy znajdują się na wybrzeżu Maroka (Isla de Tierra leży 300 m od lądu) niedaleko miasta Al-Husajma (od hiszpańskiej wersji nazwy tego miasta pochodzi nazwa głównej wyspy), 155 km na południowy wschód od Ceuty i ok. 100 km na zachód od Melilli. 
Obecnie na Peñón de Alhucemas znajduje się garnizon wojskowy liczący ok. 60 żołnierzy ulokowany w starym forcie, brak jest ludności cywilnej.

</doc>
<doc id="485225" url="https://pl.wikipedia.org/wiki?curid=485225" title="Radio Katowice">
Radio Katowice



</doc>
<doc id="485226" url="https://pl.wikipedia.org/wiki?curid=485226" title="JBA">
JBA

JBA – brytyjskie przedsiębiorstwo informatyczne (od roku 2000 wchodziło w skład kanadyjskiego konsorcjum GEAC Computer), które specjalizuje się w oprogramowaniu wspomagającym zarządzanie przedsiębiorstwami i instytucjami. Głównym jej produktem był system zintegrowany System 21. Dostępny był on również w wersji polskiej na minikomputer IBM AS/400.

</doc>
<doc id="485228" url="https://pl.wikipedia.org/wiki?curid=485228" title="ZSI">
ZSI



</doc>
<doc id="485229" url="https://pl.wikipedia.org/wiki?curid=485229" title="Zintegrowany system informatyczny">
Zintegrowany system informatyczny

Zintegrowany system informatyczny () – system informatyczny wspomagający zarządzanie, który jest zorganizowany modułowo lub komponentowo i obsługuje wszystkie obszary zarządzania
Jest to najbardziej merytorycznie i technologicznie zaawansowana klasa systemów informatycznych wspomagających zarządzanie w przedsiębiorstwach i instytucjach. Optymalizuje procesy zarówno wewnętrzne, jak i zachodzące w najbliższym otoczeniu poprzez oferowanie gotowych narzędzi. Narzędzia te służą do automatyzacji wymiany danych pomiędzy działami przedsiębiorstwa oraz pomiędzy przedsiębiorstwem a innymi podmiotami biznesowymi z jego otoczenia (np. kooperantami, dostawcami, odbiorcami, bankami, urzędami skarbowymi).
Głównymi cechami systemu są: kompleksowość funkcjonalna, integracja danych i procedur, elastyczność funkcjonalna i strukturalna, zaawansowanie merytoryczne i technologiczne oraz otwartość.
Wśród tendencji rozwojowych należy wskazać:

</doc>
<doc id="485233" url="https://pl.wikipedia.org/wiki?curid=485233" title="Most Piastowski w Świnoujściu">
Most Piastowski w Świnoujściu

Most Piastowski w Świnoujściu – most łączący części miasta Świnoujścia: Karsibór i Ognicę (wyspę Karsibór z wyspą Wolin). Jeden z dwóch mostów rozpięty przez Starą Świnę. 
Stary most.
Przy długości 380,5 m ma jedną jezdnię o szerokości zaledwie 425 cm. W związku z tym obowiązuje na nim jednokierunkowy ruch pojazdów, regulowany sygnalizacją świetlną. 
Most oddano z okazji 1000-lecia Państwa Polskiego, w 1966 roku. Począwszy od powstania Kanału Piastowskiego (1874–1880) do czasu wybudowania mostu jedynym połączeniem wyspy Karsibór ze światem był prom.
Nowy most.
Mieszkańcy wyspy od dawna zabiegali o remont mostu łączącego ich dzielnicę z wyspą Wolin. Zlecono wykonanie analiz trzech wariantów odnowy mostu. W pierwszej najskromniejszej wersji przewidywano remont mostu, koszt szacowano na 2,5 mln złotych. Drugi wariant to poważniejsza przebudowa i poprawa nośności mostu z szacunkowym kosztem 7,5 mln złotych. Najdroższa była wersja ostatnia, czyli budowa nowego mostu, szacowana na 27 mln złotych.
16 września 2010 roku ogłoszono przetarg na budowę nowego mostu łączącego wyspy Wolin i Karsibór wraz z rozbiórką istniejącego Mostu Piastowskiego. Do przetargu zgłosiło się dziewięciu oferentów z cenami od nieco ponad 41 do prawie 62 milionów złotych. Umowę z wykonawcą Polimex-Mostostal Zakład Budownictwa Szczecin podpisano dnia 15 grudnia 2010 r. W dniu 18 stycznia 2011 r. wykonawca inwestycji złożył propozycję wykonania projektu zamiennego. 8 lutego 2011 r. autor projektu dr inż. Janusz Hołowaty nie wyraził zgody na wprowadzenie zmian proponowanych przez wykonawcę jako niezgodnych z warunkami technicznymi projektu. Pomimo tego Prezydent Świnoujścia wydał zezwolenie na budowę mostu. Na początku 2011 r. zawiadomiono prokuraturę rejonową o popełnieniu przestępstwa ponieważ "wydane przez Prezydenta Miasta Świnoujścia pozwolenia na budowę i zatwierdzenie nowego projektu architektoniczno-budowlanego mostu było niezgodne z prawem i jest nieważne".
6 grudnia 2012 roku otwarto nowy most. Ma 407 m długości, 9,3 m szerokości i 6,3 m wysokości. Na moście znajduje się jezdnia dwupasmowa i chodnik dla pieszych. Nowy most ma nośność 50 t (klasa A), czyli znacznie większą w porównaniu z poprzednikiem (15 t; pod koniec istnienia nawet 10 t).

</doc>
<doc id="485236" url="https://pl.wikipedia.org/wiki?curid=485236" title="JD Edwards">
JD Edwards



</doc>
<doc id="485237" url="https://pl.wikipedia.org/wiki?curid=485237" title="Jednostka funkcjonalności">
Jednostka funkcjonalności



</doc>
<doc id="485242" url="https://pl.wikipedia.org/wiki?curid=485242" title="Adres fizyczny">
Adres fizyczny

Adres fizyczny (ang. "physical address") – adres pamięci pojawiający się w postaci liczby binarnej na szynie adresowej procesora w momencie odwoływania się do pamięci operacyjnej lub przestrzeni adresowej urządzeń wejścia-wyjścia. 
W przypadku procesorów zgodnych z x86, w trybie rzeczywistym procesora adres fizyczny oblicza się mnożąc zawartość rejestru segmentowego razy 16 i dodając offset, czyli adres przesunięcia w stosunku do początku segmentu. Ponieważ adresy są zapisywane szesnastkowo, korzystanie z tego schematu jest bardzo proste - wystarczy dopisać do wartości segmentu adresowego cyfrę "0" (odpowiednik mnożenia przez 16) i zwiększyć ją o offset. Natomiast w trybie chronionym procesora uzyskanie adresu fizycznego jest dużo bardziej skomplikowane - opiera się o selektory i tablicę deskryptorów.
Adresem fizycznym nazywa się czasem też adres MAC, który jest unikatowy i przypisany na stałe każdemu urządzeniu sieciowemu (np. karcie sieciowej). Aktualnie (2019 r.) ze względu na ogromną liczbę urządzeń sieciowych podłączonych do sieci komputerowych, większość z tych urządzeń pozwala już na zmianę przypisanych im adresów MAC.

</doc>
<doc id="485246" url="https://pl.wikipedia.org/wiki?curid=485246" title="JEPI">
JEPI

JEPI () – inicjatywa na rzecz ujednoliconego systemu płatności elektronicznych uzgodniona między przedstawicielami standardów Visa i Mastercard. Jej celem jest unifikacja transakcji, takich jak e-cash (wypłaty gotówkowe), e-checks (czeki elektroniczne) i obsługa kart kredytowych.

</doc>
<doc id="485247" url="https://pl.wikipedia.org/wiki?curid=485247" title="Tomasz Marzecki">
Tomasz Marzecki

Tadeusz Tomasz Marzecki (ur. 16 kwietnia 1949) – polski aktor teatralny, filmowy i dubbingowy. Lektor, narrator i reżyser dubbingu.
Życiorys.
W 1972 ukończył wydział aktorski na PWST w Warszawie. W latach 1972-1974 występował jako aktor w Teatrze Śląskim im. Stanisława Wyspiańskiego w Katowicach, a w latach 1974-1998 jako aktor w Teatrze Studio w Warszawie.
Jego najważniejszą kreacją na deskach teatralnych była rola „Dantego” w głośnym spektaklu Józefa Szajny o tym samym tytule. Grał ją nieprzerwanie (naprzemian z Leszkiem Herdegenem i Markiem Walczewskim) od premiery w roku 1974 aż do roku 1982.
Od wielu lat związany jest z Polskim Radiem, ma na swoim koncie udział w dziesiątkach słuchowisk, najbardziej znaną rolę kreuje w Matysiakach od 1985 jako Tomek Piekarski. Znany jest również m.in. jako Xardas z serii gier "Gothic", a także jako Shredder w polskiej wersji serialu "Wojownicze Żółwie Ninja" z 2003 roku.
Jego głos usłyszeć można m.in. w programie TVP1 „Ktokolwiek widział, ktokolwiek wie”, jak również przy okazji różnych uroczystości (np. świąt narodowych) transmitowanych na antenie tej stacji.
W trakcie uroczystości pogrzebowych prezydenta Lecha Kaczyńskiego i jego żony Marii 18 kwietnia 2010, transmitowanych przez Telewizję Polską, czytał fragmenty poezji Juliusza Słowackiego.
W fabularyzowanym filmie o gen. Tadeuszu Rozwadowskim "Zapomniany generał" (2012) zagrał głównego, tytułowego bohatera.
W 2001 został odznaczony Złotym Krzyżem Zasługi.

</doc>
<doc id="485252" url="https://pl.wikipedia.org/wiki?curid=485252" title="Język algorytmiczny">
Język algorytmiczny

Język algorytmiczny (ang. "algorithmic language") – reprezentant klasy języków sztucznych, dający się opisać za pomocą gramatyki bezkontekstowej. Pierwowzorem był język ALGOL 60 z lat 60. Wraz ze zdefiniowaniem tych języków, stało się możliwe konstruowanie translatorów zdolnych automatycznie sprawdzać poprawność składniową programów.

</doc>
<doc id="485255" url="https://pl.wikipedia.org/wiki?curid=485255" title="Sekundant">
Sekundant

Sekundant (łac. "secundans" – wspierający) – pośrednik uczestnika pojedynku, świadek jednego z rywali negocjujący w jego imieniu warunki starcia.
Sekundant w pojedynkach.
Powstanie funkcji sekundanta wiąże się z ustanowieniem reguł pojedynków, co nastąpiło w XVII wieku. Od tej pory celem pojedynku było głównie danie satysfakcji, a nie zranienie lub zabicie przeciwnika. Zadaniem sekundanta była troska, aby uczestnicy pojedynku przestrzegali reguł i nie ponieśli fizycznego uszczerbku.
Podczas pojedynku na broń białą sekundanci stali przy osobie, którą reprezentowali, po przeciwnej stronie niż ręka, w której była trzymana broń, gdyż ta strona jest najmniej chroniona. Trzymali w ręce broń identyczną jak używana w pojedynku, ale z tępą klingą. Mogli przerwać niezgodną z regułami akcję podbijając klingę do góry lub na bok. Krzyczeli wówczas: Stop! – to zdarzenie nazywano wtargnięciem. W tej sytuacji drugi z sekundantów postępował identycznie, aby nie doprowadzić do przewagi jednej ze stron. Pojedynek był przerywany. W sprawie naruszenia reguł zwracano się do rozjemcy, który podejmował decyzję.
Instytucja sekundanta istnieje także podczas studenckich pojedynków (menzura).
W czasie pojedynku na pistolety sekundanci stali po obu stronach rozjemcy, trzymając pistolety w dłoniach. Według obowiązujących zasad mogli strzelać do osoby łamiącej zasady pojedynku. Jednak tego typu zachowania nie potwierdza literatura.
Sekundant w sporcie.
Sekundantem jest także opiekun walczącego w ringu boksera, doradzający mu w przerwach między rundami i mający prawo do poddania go w każdej chwili ("rzucenie ręcznika na ring"). Często tę rolę pełni trener zawodnika.
Osobę sekundanta spotyka się również w rozgrywkach szachowych. Jego zadaniem jest pomoc zawodnikowi w czasie trwania turnieju lub meczu, co obejmuje przede wszystkim odpowiednie przygotowanie debiutowe pod określonego przeciwnika. Przepisy dotyczące sekundantów po raz pierwszy zdefiniowane zostały w 1922, natomiast w 1935 rozegrano pierwszy mecz o mistrzostwo świata z udziałem oficjalnych sekundantów (Maxa Euwego wspierał Géza Maróczy, a Aleksandra Alechina wspierał Salo Landau). Swojego sekundanta może również posiadać szachista niewidomy lub słabo widzący. Jest on dopuszczony do udziału w partii szachowej na specjalnych warunkach, które regulują przepisy Międzynarodowej Federacji Szachowej. Do jego praw należą między innymi wykonywanie posunięć na szachownicy, słowne zgłaszanie wykonania posunięcia, prowadzenie zapisu oraz udzielanie informacji na temat liczby wykonanych posunięć oraz zużytego do namysłu czasu.

</doc>
<doc id="485261" url="https://pl.wikipedia.org/wiki?curid=485261" title="Adolf Muschg">
Adolf Muschg

Adolf Muschg (ur. 13 maja 1934 w Zollikon) – szwajcarski literaturoznawca i prozaik.
Życiorys.
Studiował germanistykę, anglistykę oraz filozofię na uniwersytetach w Zurychu oraz Cambridge. W latach 1959-1962 pracował jako nauczyciel w zuryskim gimnazjum. W późniejszym okresie podejmował pracę jako wykładowca uniwersytecki na różnych uczelniach w Niemczech (m.in. na uniwersytecie w Getyndze), USA i Japonii. W latach 1970-1999 był profesorem języka niemieckiego w Politechnice Związkowej w Zurychu.
Od 1976 r. jest członkiem berlińskiej Akademii Sztuk Pięknych (niem. "Akademie der Künste"). Należy także do Akademii Nauk i Literatury w Moguncji (niem. "Akademie der Wissenschaften und der Literatur") oraz Niemieckiej Akademii Języka i Literatury (niem. "Deutschen Akademie für Sprache und Dichtung "), Wolnej Akademii Sztuk Pięknych w Hamburgu (niem. "Freie Akademie der Künste"). W 2003 r. został wybrany przewodniczącym berlińskiej Akademii Sztuk Pięknych. Z funkcji tej ustąpił nieoczekiwanie 15 grudnia 2005 r. Powodem tej decyzji były rozbieżne poglądy Muschga oraz senatu uczelni. 
Mieszka w miejscowości Männedorf niedaleko Zurychu.

</doc>
<doc id="485266" url="https://pl.wikipedia.org/wiki?curid=485266" title="Płomień Afryki">
Płomień Afryki



</doc>
<doc id="485271" url="https://pl.wikipedia.org/wiki?curid=485271" title="DML">
DML



</doc>
<doc id="485272" url="https://pl.wikipedia.org/wiki?curid=485272" title="Bring on the Night">
Bring on the Night

Bring On The Night – album Stinga, nagrywany podczas kilku koncertów w roku 1985, a wydany w 1986.

</doc>
<doc id="485273" url="https://pl.wikipedia.org/wiki?curid=485273" title="Rewolucja belgijska 1830">
Rewolucja belgijska 1830



</doc>
<doc id="485274" url="https://pl.wikipedia.org/wiki?curid=485274" title="Powstanie belgijskie 1830">
Powstanie belgijskie 1830



</doc>
<doc id="485281" url="https://pl.wikipedia.org/wiki?curid=485281" title="Generator znaków">
Generator znaków

Generator znaków (ang. "character generator") – program lub urządzenie tworzące wzorce wyświetlanych znaków.
W tekstowym trybie pracy karty graficznej rolę generatora znaków pełni najczęściej układ graficzny karty, pobierający dane z pamięci stałej (ROM) lub pamięci o dostępie swobodnym (RAM) zawierającej definicje znaków – w drugim przypadku istnieje możliwość modyfikacji poszczególnych czcionek. W graficznym trybie pracy rolę generatora znaków (dokładniej: rasteryzatora znaków) przejmuje fragment systemu operacyjnego.

</doc>
<doc id="485282" url="https://pl.wikipedia.org/wiki?curid=485282" title="Obiekt (teoria kategorii)">
Obiekt (teoria kategorii)

Obiekt – w teorii kategorii nazwa elementu klasy, na której określona jest kategoria. Każda kategoria składa się z elementów dwóch klas nazywanych klasą obiektów i klasą morfizmów. Klasę obiektów kategorii formula_1 oznacza się przez formula_2 Każdemu obiektowi formula_3 odpowiada jednoznaczny morfizm jednostkowy formula_4 taki że dla każdego morfizmu formula_5 o początku (dziedzinie) formula_3 zachodzi równość:
a dla każdego morfizmu formula_8 o końcu (kodziedzinie) formula_9 zachodzi
przy czym różnym obiektom odpowiadają różne morfizmy jednostkowe.
Wyróżnia się specjalne rodzaje obiektów: obiekt początkowy, obiekt końcowy, obiekt zerowy, obiekty iniektywne.

</doc>
<doc id="485284" url="https://pl.wikipedia.org/wiki?curid=485284" title="Układ bytomsko-będziński">
Układ bytomsko-będziński



</doc>
<doc id="485287" url="https://pl.wikipedia.org/wiki?curid=485287" title="Peter Bichsel">
Peter Bichsel

Peter Bichsel (ur. 24 marca 1935 w Lucernie, Szwajcaria) – szwajcarski pisarz. Syn rzemieślnika, dorastał w Lucernie, następnie od 1941 roku w Olten. W Solothurn odebrał wykształcenie jako nauczyciel nauczania początkowego. W roku 1956 ożenił się z aktorką Therese Spörri (zmarła 2005), ma córkę i syna. Do 1968 roku pracował jako nauczyciel w szkole podstawowej, następnie jako osobisty doradca jednego z członków Szwajcarskiej Rady Związkowej – Wililego Ritscharda. Był również blisko zaprzyjaźniony z Maxem Frischem. Żyje w Bellach, niedaleko Solothurn w Szwajcarii.

</doc>
<doc id="485289" url="https://pl.wikipedia.org/wiki?curid=485289" title="The Dream of the Blue Turtles">
The Dream of the Blue Turtles

The Dream of the Blue Turtles – pierwsza solowa płyta Stinga wydana w 12 lipca 1985 roku.
Lista utworów.
Zremasterowane wydania CD zawierają teledysk "If You Love Somebody Set Them Free".

</doc>
<doc id="485293" url="https://pl.wikipedia.org/wiki?curid=485293" title="Paj-Choj">
Paj-Choj

Paj-Choj (juracki: "paj" – „kamień, góra”, "choj" – „tundra”, ros. "Пай-Хой") – pasmo górskie w północnej Rosji, stanowiące północno-zachodnie przedłużenie łańcucha górskiego Ural (według niektórych źródeł stanowi najbardziej na północ wysuniętą część Uralu Polarnego). Oddziela go od niego tajga. Ciągnie się na długości 230 km na Półwyspie Jugorskim aż po cieśninę Jugorski Szar. Nie tworzy ciągłego pasma, składa się z szeregu oddzielnych wzgórz poprzedzielanych dolinami rzek. Najwyższy szczyt Moreiz (ros. Мореиз) osiąga wysokość 467 m n.p.m.
Pasmo zbudowane jest z łupków krystalicznych, piaskowców, margli i wapieni. Można znaleźć tu przykłady rzeźby polodowcowej.
Roślinność to rzadka, górzysta tundra. W dolinach miejscami można spotkać wierzbę i brzozę karłowatą.
Klimat subarktyczny. Zima trwa około 230 dni. Średnia roczna temperatura powietrza wynosi -9º.
Administracyjnie pasmo Paj-Choj znajduje się na terenie Nienieckiego Okręgu Autonomicznego.

</doc>
<doc id="485294" url="https://pl.wikipedia.org/wiki?curid=485294" title="Paj Choj">
Paj Choj



</doc>
<doc id="485295" url="https://pl.wikipedia.org/wiki?curid=485295" title="Tetrax tetrax">
Tetrax tetrax



</doc>
<doc id="485298" url="https://pl.wikipedia.org/wiki?curid=485298" title="Neolibertarianizm">
Neolibertarianizm

Neolibertarianizm – nurt w ramach współczesnego amerykańskiego libertarianizmu, silnie akcentujący potrzebę aktywnej działalności rządu w zakresie promowania wolności na arenie międzynarodowej. Zwolennicy tego nurtu niekoniecznie zgadzają się z przyzwoleniem na handel bronią czy narkotykami, charakterystycznym dla klasycznych libertarian. Mogą też dopuszczać działania rządu, mające na celu poprawę dobrobytu obywateli. Neolibertarianizm wykazuje wyraźne związki z neokonserwatyzmem. Teoretykami tego nurtu są Jonathan Henke, Dale Franks oraz Bruce McQuain.
Bodźcem dla powstania tego nurtu były zamachy terrorystyczne z 11 września oraz druga wojna w Iraku. Odłam ten w powstał w reakcji na antywojenne stanowisko libertarian oraz Partii Libertariańskiej. Neolibertarianie twierdzą, że "wojna z terroryzmem" poprzez interwencje zbrojne państwa jest usprawiedliwiona, jako walka o maksymalizację wolności. Konflikty międzypaństwowe uzasadnione są przez nich poprzez odwołanie się do tzw. inkrementalizmu, metody analizy logicznej, w ramach której obserwuje się obiekt badań i dostosowuje się działania do zmiennej rzeczywistości celem osiągnięcia pryncypiów, neolibertarianie (określający się także libertarianami pragmatycznymi) uznają metody polityczne, jako właściwy środek realizacji celu. W obozie libertariańskim neolibertarianie traktowani są jako heretycy.
Murray N. Rothbard w "Manifeście Libertariańskim" skrytykował te stanowisko twierdząc, że państwowe interwencję są nie do zaakceptowania, w związku z immamentną koniecznością zwiększonej agresji podatkowej wobec obywateli państwa interweniującego, towarzyszącemu temu zjawisku rozrostu państwa oraz narażeniem na ryzyko niewinnych ludzi obydwu krajów, co jest związane ze współczesnym potencjałem zbrojnym i charakterem konfliktów międzypaństwowych. Rothbard równocześnie nie potępiał udziału w walce wyzwoleńczej ochotników pod warunkiem, że działają w obronie własności (w tym autowłasności), zarazem nie naruszając jej podmiotom trzecim.

</doc>
<doc id="485299" url="https://pl.wikipedia.org/wiki?curid=485299" title="Deloniksa królewska">
Deloniksa królewska



</doc>
<doc id="485302" url="https://pl.wikipedia.org/wiki?curid=485302" title="Hans Wollschläger">
Hans Wollschläger

Hans Wollschläger (ur. 17 marca 1935 w Minden, zm. 19 maja 2007 w Bambergu) – niemiecki pisarz, tłumacz, historyk, wydawca, teoretyk muzyki i organista. 

</doc>
<doc id="485304" url="https://pl.wikipedia.org/wiki?curid=485304" title="Mingeczaur">
Mingeczaur

Mingeczaur (azer. "Mingaçevir", cyrylica "Мингечаур") - miasto w środkowym Azerbejdżanie, powstałe w 1948 w związku z budową sztucznego zbiornika Mingeczaurskiego na rzece Kura. Ludność: 94,9 tys. (2003). Mingeczaur to czwarte pod względem liczby ludności miasto kraju. Pod względem administracyjnym Mingeczaur jest jednym z jedenastu miast wydzielonych ("şəhər").
W Mingeczaurze znajduje się elektrownia wodna o mocy 357 MW. Powstały zbiornik wodny zajmuje powierzchnię 620 km², a jego pojemność wynosi 16,1 km³. W mieście powstała duża fabryka kabli elektrycznych. Rozwinął się tutaj również przemysł maszynowy, włókienniczy, spożywczy (przetwórstwo ryb) i materiałów budowlanych. Do 2005 w mieście działała jedna linia trolejbusowa.

</doc>
<doc id="485309" url="https://pl.wikipedia.org/wiki?curid=485309" title="Østerskær">
Østerskær



</doc>
<doc id="485311" url="https://pl.wikipedia.org/wiki?curid=485311" title="Mingaçevir">
Mingaçevir



</doc>
<doc id="485315" url="https://pl.wikipedia.org/wiki?curid=485315" title="Słoneczniki (obrazy Vincenta van Gogha)">
Słoneczniki (obrazy Vincenta van Gogha)

Słoneczniki – seria obrazów namalowanych przez Vincenta van Gogha, zawierających motyw słoneczników. Powstało ogółem 11 obrazów: 4 podczas pobytu w Paryżu i 7 w Arles.
Wraz z takimi obrazami jak Mona Lisa pędzla Leonarda da Vinci oraz Krzyk pędzla Edwarda Muncha, "Słoneczniki" uznawane są za najbardziej rozpoznawalne arcydzieła malarstwa światowego.
Słoneczniki namalowane w Paryżu.
Pod koniec XIX w. cięty słonecznik stał się popularnym kwiatem używanym do dekoracji. Symbolizował on radość życia i idealizm. Stał się też popularnym motywem w malarstwie. Kiedy van Gogh studiował w Antwerpii dzieła flamandzkich mistrzów doby baroku, widział obrazy ze słonecznikami.
Pierwsze obrazy ze słonecznikami jako motywem namalował van Gogh późnym latem 1887 w czasie gdy mieszkał w Paryżu. O dwóch z nich ("Dwa ścięte słoneczniki (II)" i "(III)") wspomniał dopiero 17 stycznia 1889 w liście do brata, napisanym po gwałtownym rozstaniu się z Paulem Gauguinem:
Słoneczniki namalowane w Arles.
W sierpniu 1888 van Gogh rozpoczął malowanie serii obrazów, określonych przez badacza jego twórczości, Jana Hulskera, jako dzieła, które "być może bardziej, niż jakiekolwiek inne jego obrazy, uczyniły go sławnym na całym świecie. Są one często jedynymi dziełami, z którymi jest on identyfikowany". Ta seria obrazów to "Słoneczniki". Każdy z nich ma swoją nazwę, np. „Martwa natura: wazon z dwunastoma słonecznikami.”
Van Gogh zaplanował serię ze słonecznikami i pracował nad nią z zaangażowaniem w oczekiwaniu na przyjazd do Arles Paula Gauguina. W liście do Émile Bernarda z 21 sierpnia 1888 pisał:
Zaplanowana seria obrazów z motywem słoneczników przeznaczona była do powieszenia w "Żółtym Domu", pomyślanym jako wspólne z Gauguinem studio malarskie. W napisanym w tym samym czasie liście do brata Theo nadmieniał:
i kilka dni później:
Van Gogh uważał, że jego słoneczniki oddziałują tak samo, jak gotyckie witraże w oknach kościołów. Bukiet kilkunastu kwiatów przedstawionych w różnych stadiach wzrostu umieszczony jest przeważnie w glinianym wazonie. Wazony są podzielone na dwie strefy kolorystyczne i umieszczone na małej powierzchni, sięgającej dolnej krawędzi obrazu, podczas gdy bliżej nieokreślone tło podkreśla gęstą kompozycję kwiatową na pierwszym planie.

</doc>
<doc id="485318" url="https://pl.wikipedia.org/wiki?curid=485318" title="Stanisław Mazur (ujednoznacznienie)">
Stanisław Mazur (ujednoznacznienie)



</doc>
<doc id="485321" url="https://pl.wikipedia.org/wiki?curid=485321" title="…Nothing Like the Sun">
…Nothing Like the Sun

…Nothing Like the Sun – drugi solowy album studyjny Stinga wydany 5 października 1987 roku. Tytuł jest cytatem z sonetu nr 130 Williama Shakespeare'a. Sting wykorzystał ten fragment w piosence „Sister Moon”.

</doc>
<doc id="485325" url="https://pl.wikipedia.org/wiki?curid=485325" title="Sumgait">
Sumgait

Sumgait (azer.: "Sumqayıt"; ros.: Сумгаит, "Sumgait"; Сумгайыт, "Sumgajyt") – miasto we wschodnim Azerbejdżanie, położone nad Morzem Kaspijskim, u nasady Półwyspu Apszerońskiego, na jego północnym brzegu. Leży w odległości 35 km na północ od stolicy kraju Baku. Współrzędne geograficzne: . Ludność: 262,4 tys. (2003). Sumgait to trzecie pod względem liczby ludności miasto kraju. Pod względem administracyjnym Sumgait jest jednym z jedenastu miast wydzielonych ("şəhər").
Sumgait to przemysłowe miasto założone 22 listopada 1949 jako główny ośrodek przemysłu metalowego i chemicznego.
W mieście znajduje się uniwersytet państwowy.
27 lutego 1988 doszło w Sumgaicie do napaści na tle etnicznym na sumgaickich Ormian. W wyniku trzydniowych starć zginęły 32 osoby, a kilkaset zostało rannych. 
Wydarzenia z Sumgaitu były zapowiedzią zbrojnego konfliktu pomiędzy Azerbejdżanem a Armenią o Górski Karabach, który wybuchł w 1991. Obecnie w mieście zdecydowaną większość (96%) stanowią Azerowie.

</doc>
<doc id="485327" url="https://pl.wikipedia.org/wiki?curid=485327" title="Sumqayit">
Sumqayit



</doc>
<doc id="485328" url="https://pl.wikipedia.org/wiki?curid=485328" title="Tarzan">
Tarzan

Tarzan (ur. jako John Clayton) – postać literacka wymyślona przez Edgara Rice’a Burroughsa. Pierwsza z serii książek pt. "Tarzan wśród małp" ("Tarzan of the Apes") była publikowana odcinkami w gazecie w 1912, a jako książka ukazała się w 1914. Potem napisał jeszcze dwadzieścia trzy dalsze części. Tarzan był synem Brytyjczyków o szlacheckim pochodzeniu, których buntownicy wysadzili na bezludnej afrykańskiej wyspie. Rodzice Tarzana zmarli, kiedy ten był jeszcze niemowlęciem. Osieroconym ludzkim dzieckiem zaopiekowały się małpy. Tarzan wyrósł na potężnego mężczyznę i niejednokrotnie wykazywał się ponadprzeciętną siłą fizyczną. Kolejne książki ukazywały coraz to nowe przygody, w wyniku których bohater m.in. poznał swoją miłość Jane i odnalazł rodzinę w Anglii. Pojawiali się też liczni naśladowcy opisujący przygody Tarzana, z którymi prowadzono spory sądowe o prawa autorskie. Nakręcono wiele adaptacji filmowych. Najsłynniejszą z nich był klasyczny cykl z Johnnym Weissmullerem.

</doc>
<doc id="485331" url="https://pl.wikipedia.org/wiki?curid=485331" title="Język starofrancuski">
Język starofrancuski

Język starofrancuski – grupa poddialektów romańskich z rodziny langues d’oïl, używanych od ok. IX do XIV wieku n.e. na terytorium współczesnej północnej części Francji, a także części Szwajcarii i Belgii. Na rozwój języka starofrancuskiego główny wpływ miały ludowe dialekty łacińskie północnej Galii, oraz germański język frankijski. Od XIV w. na bazie dialektu Île-de-France zaczął wykształcać się język francuski.
Jednym z najstarszych zachowanych zabytków języka starofrancuskiego jest tekst przysięgi strasburskiej z połowy IX w.n.e.

</doc>
<doc id="485332" url="https://pl.wikipedia.org/wiki?curid=485332" title="Sebastian Grabowiecki">
Sebastian Grabowiecki

Sebastian Grabowiecki OCist herbu Grzymała (ur. ok. 1540 w Mszczyczynie, zm. 19 października 1607 w Moskwie) – poeta późnorenesansowy zaliczany do grupy "polskich poetów metafizycznych", jeden z czołowych prekursorów baroku, petrarkista, sekretarz królewski Stefana Batorego.
Życie.
Niewiele wiadomo na temat życia Sebastiana Grabowieckiego. Początkowo przyszły poeta prowadził karierę dworską u Zygmunta II Augusta, a potem Stefana Batorego. Później został duchownym. Niewiadome są powody dla których polityk i żołnierz Grabowiecki rozstał się z życiem świeckim. Wiemy na pewno, iż przeżywszy śmierć żony, natychmiast porzucił życie szlachcica i został zakonnikiem. Być może za zasługi wojenne czy dyplomatyczne otrzymał w nowej roli stanowisko opata klasztoru cystersów w Bledzewie, które pełnił aż do śmierci.
Monografię Sebastiana Grabowieckiego napisali Andrzej Litwornia i Mirosława Hanusiewicz.
Twórczość.
Pisał psalmy pokutne i sonety włoskie ostatecznie ułożone na wzór ćwiczeń duchowych dla braci zakonnych, zebrane w dwutomowym "Setniku rymów duchownych". Dzieło odznaczało się doskonałością formalną i nowatorstwem w zakresie języka poetyckiego, inicjującym barok w literaturze rodzimej; uważane jednak za zbyt trudne i hermetyczne dla zwykłego odbiorcy, popadło w zapomnienie. Odkryty ponownie pod koniec XIX wieku, Grabowiecki zwrócił na siebie uwagę jako jeden z najwybitniejszych liryków polskich; porównywano go do Jana Kochanowskiego oraz nazywano "dużym brylantem", który "nosi w sobie ziarnko geniuszu". Późniejsza krytyka, odkrywając w jego poezji wpływy włoskie i hiszpańskie, stała się bardziej chłodna w ocenie. Współcześnie poeta ten wzbudza skrajne reakcje, na ogół jednak stawia się go obok Mikołaja Sępa Szarzyńskiego jako czołowego pisarza wczesnobarokowego.
Tłumaczył religijne dzieła Franciszka Petrarki, Bernarda Tassa i Gabriela Fiammy, w których dawał wyraz swoim potrydenckim sympatiom. Część badaczy dopatruje się w duchowej postawie Grabowieckiego znamion pobożności kwietystycznej, najbliższe związki łączyły go jednak z nurtem devotio moderna oraz augustynizmem. Poeta jest także autorem traktatu anty-reformacyjnego, "Martinus Lauter eiusque levitas".
"Setnik rymów duchownych" (1590).
Autor jednego tomu wierszy "Setnik rymów duchownych" (1590), przekłady i trawestacje poetów włoskich, wznowionego dopiero w 1893 jako "Rymy duchowne") oraz antyreformacyjnej broszury "Martinus Lauter eiusque levitas" (1585).
W przeciwieństwie do reprezentującego humanistyczny aktywizm Sępa, Grabowiecki postulował w swej twórczości metafizycznej koncepcję kwietyzmu. O ile dla tamtego życie było ciągłym „bojowaniem”, o tyle twórca "Setnika rymów duchownych" skłaniał się ku koncepcji silniej ascetycznej – kwietyzmu właśnie, poszukując w deprecjonowanym świecie Bożego ładu, zgodnie z ideami kwietyzmu ukojenie wewnętrzne uznając za kres peregrynacji duchowej.
Silnie akcentując dążenie do pojednania się z Bogiem, Grabowiecki nie reprezentował później dopiero w Polsce rozwiniętych idei mistycznych. W swej liryce neguje on wartość poznania empirycznego, za podstawowe i jedyne uznając – duchowe, metafizyczne, otrzymane jednak nie staraniami ludzkimi, ale łaską zsyłaną przez dobroć Stwórcy. Bóg jest bowiem w koncepcji świata poety jedynym źródłem prawdy, a pojednanie z Nim jedyną drogą do jej poznania. W istnieniu doczesnym człowiek jest samotny, świat jawi mu się jako obcy, niemożliwy do pełnego ogarnięcia i wrogi.

</doc>
<doc id="485333" url="https://pl.wikipedia.org/wiki?curid=485333" title="Jerry Cantrell">
Jerry Cantrell

Jerry Fulton Cantrell Jr. (wym. []; ur. 18 marca 1966 w Tacoma) – amerykański muzyk, kompozytor, gitarzysta, wokalista, autor tekstów i producent muzyczny. Współzałożyciel zespołu Alice in Chains. W latach 1998–2002 wydał dwa albumy solowe. Był także członkiem zespołu Ozzy’ego Osbourne’a w latach 2004–2005. Współpracował z takimi artystami jak Damageplan, Danzig, Deftones, Glenn Hughes, Gov’t Mule, Heart, Metal Church czy Metallica.
W roku 2004 amerykański miesięcznik "Guitar World" sklasyfikował Cantrella na 38. pozycji zestawienia „100 najlepszych metalowych gitarzystów w historii”. Ten sam magazyn, trzy lata później, zamieścił jego solo gitarowe z utworu „Man in the Box” na 77. miejscu zestawienia „100 najlepszych solówek gitarowych”. W czerwcu 2006 został laureatem nagrody Metal Hammer Golden Gods Award w kategorii „Riff Lord”, przyznawanej przez brytyjski miesięcznik "Metal Hammer".
Życiorys.
Młodość.
Jerry Fulton Cantrell Jr. urodził się 18 marca 1966 w miejscowości Tacoma w stanie Waszyngton, jako syn weterana wojny wietnamskiej. Matka Gloria Jean Cantrell (1943–1987) (z domu Krumpos) amatorsko zajmowała się grą na organach. Ma dwóch braci oraz siostrę Cheri. Gdy miał 7 lat, jego rodzice rozwiedli się. Wraz ze starszym bratem trafił pod opiekę siostry matki. Drugi z braci – David, pozostał z ojcem. W trakcie trwania nauki w Bethel High School w miejscowości Spanaway w stanie Waszyngton, Cantrell udzielał się w chórze szkolnym, który często uczestniczył w wielu konkursach. Podczas ostatniego roku nauki, muzyk został przewodniczącym chóru. Kwartet wykonał także hymn Stanów Zjednoczonych podczas meczu koszykówki i zdobył główną nagrodę. W roku 1984, będąc na pierwszym roku studiów, Cantrell za namową swojego przyjaciela udał się do Dallas, gdzie rozpoczął pracę w Arnold &amp; Morgan Music. W wolnych chwilach, spędzał czas w klubie Cardi’s w Houston, podpatrując lokalne zespoły muzyczne. „Mogliśmy palić cały dzień i grać na gitarach, ile nam się chciało. To była naprawdę świetna praca dla 19-latka” – komentował. W roku 1987 w wieku 43 lat z powodu choroby nowotworowej zmarła matka muzyka.
Wychował się na muzyce country, którą jak sam stwierdził w wywiadzie – zawsze podziwiał za sposób przekazywania emocji. W wieku 12 lat zaczął interesować się grą na gitarze, jednak dopiero 5 lat później zaczął poważnie podchodzić do gry na tym instrumencie. Pierwszą gitarę, kopię Fendera Mustanga otrzymał od kuzyna. W wieku 18 lat zagrał swój pierwszy koncert, występując ze szkolnym zespołem w interpretacji coverów z repertuaru Iron Maiden oraz Judas Priest. Za największe wpływy muzyczne z okresu dzieciństwa, muzyk wymienił takich wykonawców jak Black Sabbath, Heart, Jimi Hendrix oraz Queensrÿche.
Działalność artystyczna.
W roku 1986 Cantrell utworzył zespół muzyczny Diamond Lie, którego trzon stanowili wokalista Scott Damen, basista Matt Muasau oraz perkusista Bobby Nesbitt. Do grupy dołączył Mike Starr, udzielający się w glam metalowym zespole Gypsy Rose. Z formacją przez krótki czas współpracował także Cantrell. „Graliśmy tam razem przez chwilę, ale nas wykopali, bo nie mieliśmy dobrego sprzętu” – wspominał. W 1987 za pośrednictwem Nicka Pollocka, muzyk poznał wokalistę Layne’a Staleya, udzielającego się w lokalnym zespole Alice N’ Chains. „Wiedziałem, że ten głos należy do kolesia, z którym chcę grać. Brzmiał jak 150-kilogramowy harleyowiec, a nie jak chudy mały Layne” – wspominał Cantrell. W niedługim czasie zespół został skompletowany w składzie: Staley (śpiew), Cantrell (gitara), Starr (gitara basowa) oraz Sean Kinney (perkusja). W 1988 Cantrell sfinansował proces nagrywania albumu demo – "The Treehouse Tapes".
W sierpniu 1990 muzycy wydali debiutancki album długogrający – "Facelift", zrealizowany w London Bridge Studio w Seattle oraz Capitol Recording Studio w Hollywood. Produkcją zajął się Dave Jerden. Cantrell przyznał w jednym z wywiadów, że „album miał mieć ponurą aurę oraz być bezpośredni do panującej wówczas w Seattle atmosfery zadumy i stylu”. W ramach promocji, muzycy koncertowali aktywnie u boku takich wykonawców jak Extreme, Iggy Pop, Megadeth czy Van Halen. Latem 1991 zespół wystąpił w ramach amerykańskiej edycji trasy Clash of the Titans, pełniąc rolę supportu dla grup Anthrax, Megadeth oraz Slayer. Muzyk przyznał w wywiadzie dla "San Antonio Express-News", że podczas trasy, wielokrotnie dochodziło do spięć z fanami grupy Slayer. „To była próba ognia. Nie było to łatwe, ale bywało nieraz zabawnie. Spędziliśmy wiele nocy grając, kiedy nad naszymi głowami latały różne przedmioty. Czasem bywało dość brutalnie. Ale to nie było w stanie nas zatrzymać” – relacjonował.
Na początku 1992 zespół opublikował minialbum "Sap", składający się z pięciu utworów utrzymanych w stylistyce muzyki akustycznej. „Staraliśmy się pokazać, że nie jesteśmy tylko zespołem metalowym. Choć gramy metal, to czasami lubimy grać także inne gatunki muzyki” – wspominał. We wrześniu tego samego roku, muzycy wydali drugi album studyjny – "Dirt", którego warstwa liryczna w głównej mierze koncentrowała się na uzależnieniu narkotykowym wokalisty Layne’a Staleya. Cantrell przyznał, że proces nagrywania materiału, był jednym z najcięższych doświadczeń. Muzyk był pogrążony w depresji po śmierci swojej matki oraz wieloletniego przyjaciela, lidera formacji Mother Love Bone, Andrew Wooda. „Przechodziłem wówczas bardzo ciężki okres w swoim życiu, zresztą wszyscy w zespole przechodzili jakiś kryzys. Ale te wszystkie doświadczenia wykorzystaliśmy na albumie, dzięki czemu jest on taki intensywny i szczery. Po prostu wszyscy musieliśmy przez to przejść” – przyznawał. Zespół aktywnie promował album, występując między innymi jako gość specjalny na trasie Ozzy’ego Osbourne’a oraz w ramach festiwalu muzyki alternatywnej Lollapalooza.
W styczniu 1994 muzycy wydali drugi minialbum – "Jar of Flies", będący zapisem siedmiu kompozycji, utrzymanych w stylistyce muzyki akustycznej, alternatywnej oraz blues-rocka. Z powodu pogłębiających się konfliktów wewnątrz zespołu, w połowie 1994 muzycy podjęli decyzję o zawieszeniu działalności koncertowej. „Byliśmy jak cztery rośliny, próbujące rosnąć w tej samej doniczce” – relacjonował Cantrell. 13 sierpnia wystąpił gościnnie w utworze „Harold of the Rocks” zespołu Primus, podczas koncertu na festiwalu w Woodstock.
Na początku 1995 muzyk przymierzał się do nagrania solowego projektu. W tym celu współpracował między innymi z Joshem Sniderem – perkusistą zespołu TAD czy Normanem Scottem z Gruntruch. Ostatecznie materiał trafił do Alice in Chains, nad którym Cantrell pracował z Inezem oraz Kinneyem Wiosną do zespołu dołączył Layne Staley. Efektem ponad czteromiesięcznej pracy był album "Alice in Chains", wydany 7 listopada 1995. W czasie wydania płyty, zarówno Staley, jak i Cantrell, częstokrotnie byli głównym tematem dla wielu pism. Z powodu wewnętrznych problemów wewnątrz zespołu oraz odwoływaniu tras koncertowych, na temat muzyków, w prasie często pojawiały się różnego rodzaju plotki, informujące między innymi o śmierci obu artystów. „Tworzyły się na nasz temat różnego rodzaju plotki, które dochodziły także do nas. Wiele razy słyszałem, że jestem martwy, tak samo było w przypadku Layne’a. Dodatkowo często mówiono, że Layne stracił palce albo nogi – przyznawał.
10 kwietnia 1996 zespół po raz pierwszy od 7 stycznia 1994 wystąpił na żywo. Koncert miał miejsce w Majestic Theatre w Brooklyn Academy of Music w Nowym Jorku i odbył się w ramach popularnego cyklu MTV Unplugged. Zarejestrowany występ ukazał się na albumie koncertowym "Unplugged".
W maju ukazał się singel gitarzysty z utworem „Leave Me Alone”. Kompozycja została skomponowana na potrzeby ścieżki dźwiękowej do filmu "Telemaniak" w reżyserii Bena Stillera. Na przełomie czerwca i lipca, zespół otwierał występy Kiss w ramach Alive/Worldwide Tour. Ostatni koncert ze Staleyem miał miejsce 3 lipca w Kemper Arena w Kansas City.
W 1998 Cantrell rozpoczął karierę solową. 7 kwietnia wydał debiutancki album – "Boggy Depot", który przyniósł zmianę stylistyki brzmieniowej. W ramach promocji materiału, od czerwca do września, Cantrell występował wraz z formacją Days of the New jako support przed zespołem Metallica w ramach trasy Poor Re-Touring Me Tour. Jesienią, powrócił wraz z członkami Alice in Chains do studia, by zarejestrować dwa premierowe utwory na potrzeby albumu kompilacyjnego. Staley nie pojawił się na pierwszej sesji, co doprowadziło do konfliktu z Cantrellem. Proces nagrań został dokończony w Seattle pod okiem Toby’ego Wrighta i inżyniera dźwięku Bryana Carlstroma.
Pod koniec 2001 gitarzysta rozpoczął prace nad drugim albumem studyjnym. W nagraniach udział wzięli także Mike Bordin i Robert Trujillo. Materiał był nagrywany w różnych studiach nagraniowych na terenie Los Angeles. Początkowo Cantrell chciał zatrudnić w roli producenta Dave’a Jerdena, lecz pomysł ten nie doszedł do skutku. Ostatecznie gitarzysta sam zajął się produkcją, z niewielką pomocą Jeffa Tomei. W trakcie przygotowań do wydania albumu, wytwórnia Columbia, która pierwotnie miała wydać album, nie zapłaciła rachunków za studio. Aby móc kontynuować pracę, Cantrell zastawił swój dom. „Musiałem odnaleźć się w tej nowej dla mnie sytuacji, jako nowy artysta, spotykać się z różnymi ludźmi z różnych firm fonograficznych, słysząc jak powtarzają w kółko – tak, kochamy cię, kochamy to, co stworzyłeś – i dalej nic się nie działo. Po jakimś czasie było to dość zniechęcające” – wyznał. Premiera "Degradation Trip" odbyła się 18 czerwca 2002. Album został w całości poświęcony pamięci Layne’a Staleya, który zmarł w kwietniu po dziesięciu latach walki z nałogiem narkotykowym. Cantrell, promując płytę, występował na koncertach u boku Creed i Nickelback.
W 2004 współpracował z formacją The Cult. Wraz z gitarzystą zespołu Billym Duffy założył cover band o nazwie Cardboard Vampyres. Grupa zadebiutowała na koncercie Sweet Relief Musicians Fund w The Troubadour w kwietniu. Zespół na swoich występach prezentował głównie covery takich wykonawców jak AC/DC, Aerosmith, Black Sabbath, Led Zeppelin czy The Stooges. Skład zespołu prócz Cantrella i Duffy’ego uzupełnili wokalista John Corabi, basista Chris Wyse oraz perkusista Josh Howser. Kwintet grywał wzdłuż Zachodniego Wybrzeża. W 2005 Cantrell dołączył do zespołu Ozzy’ego Osbourne’a, z którym zrealizował dwa albumy – "Prince of Darkness" oraz "Under Cover". Na obu płytach zagrał na gitarze.
W tym samym roku, wraz z Inezem oraz Kinneyem, Cantrell wziął udział w koncercie charytatywnym na rzecz ofiar Tsunami z 2004 roku. Rok później skład formacji został uzupełniony o wokalistę Williama DuValla, który występował w koncertowym zespole Cantrella.
9 sierpnia 2008 Cantrell wystąpił na festiwalu Ozzfest w duecie wokalnym z Pearl Aday oraz z gościnnym udziałem Scotta Iana (gitara), Mike’a Ineza (gitara basowa) i Larsa Ulricha (perkusja), wykonując utwór „Wish You Were Here” z repertuaru Pink Floyd, w hołdzie dla tragicznie zmarłego Dimebag Darella.
29 września 2009 ukazał się nowym album Alice in Chains – "Black Gives Way to Blue". W tym samym roku, wraz z gitarzystą Anthrax, Scottem Ianem, Cantrell otworzył klub Dead Man’s Hand w Las Vegas. W 2011 muzyk wraz z zespołem rozpoczął pracę nad nowym albumem studyjnym. Sesja nagraniowa została opóźniona, ponieważ gitarzysta musiał poddać się operacji barku. 9 grudnia wziął udział w obchodach 30-lecia istnienia grupy Metallica. Koncert odbył się w The Fillmore w San Francisco. Muzyk wystąpił gościnnie w utworach „For Whom the Bell Tolls”, „Seek &amp; Destroy” (gdzie zagrał na gitarze), „Nothing Else Matters”, który wykonał w duecie z Jamesem Hetfieldem oraz wystąpił obok Gary’ego Rossingtona, Jima Martina oraz Peppera Keenana w utworze „Tuesday’s Gone” z repertuaru Lynyrd Skynyrd.
W maju 2012 Cantrell otrzymał nagrodę Stevie Ray Vaughan Award, podczas uroczystości jaka odbyła się w Nokia Club w Los Angeles. Jest ona przyznawana przez organizację non-profit znaną pod nazwą MusiCares, założoną „w celu zapewnienia zdrowia i medycznej opieki potrzebującym muzykom”. 18 kwietnia 2013 Cantrell wystąpił w Nokia Theatre L.A. Live w Los Angeles, podczas ceremonii wprowadzenia zespołu Heart do Rock and Roll Hall of Fame. Muzyk wystąpił gościnnie w utworze „Barracuda” obok Chrisa Cornella, Mike’a McCready’ego oraz Dave’a Grohla. 28 maja ukazał się piąty studyjny album formacji – "The Devil Put Dinosaurs Here".
15 maja 2015 muzyk wziął udział w drugiej edycji Acoustic-4-A-Cure, odbywającej się w Nob Hill Masonic Center w San Francisco. Cantrell wykonał utwory „Brother” z repertuaru Alice in Chains, cover Pink Floyd „Wish You Were Here” oraz „Dead Flowers” The Rolling Stones. Wystąpił również w duecie z Jamesem Hetfieldem w kompozycji „(Don’t Fear) The Reaper” z repertuaru amerykańskiej grupy Blue Öyster Cult oraz „Mama Said” zespołu Metallica.
19 listopada muzyk wystąpił w EMP Musem w Seattle, na specjalnym koncercie, będącym hołdem złożonym dla gitarzysty Led Zeppelin, Jimmy’ego Page’a, który został uhonorowany nagrodą EMP Founders Award. Cantrell wystąpił w kompozycjach „When the Levee Breaks”, „Living Loving Maid (She’s Just a Woman)”, „No Quarter” oraz „How Many More Times”. Wziął udział także w wykonaniu kompozycji „Rock and Roll”, która została zagrana ze wszystkimi uczestnikami koncertu, wśród których byli między innymi Duff McKagan, Kim Thayil, Krist Novoselic, Paul Rodgers oraz William DuVall. 20 listopada Cantrell wystąpił gościnnie podczas koncertu The Cult w Hollywood Palladium. Muzyk zagrał na gitarze w utworze „The Phoenix”.
Technika gry, inspiracje, wyróżnienia.
Styl gry Cantrella, inspirowany w dużej mierze grą Tony’ego Iommiego z Black Sabbath, charakteryzuje się powolnymi i ciężkimi partiami gitarowych riffów, które są elementem charakterystycznym stylu Alice in Chains. Podczas solowej kariery, gitarzysta poszerzył swoje horyzonty muzyczne o takie gatunki jak blues czy country, szczególnie zauważalne na albumie "Boggy Depot". Podczas gry na gitarze, muzyk znany jest z częstego używania efektu gitarowego wah-wah oraz korzystania z różnych innych odrębnych aspektów rytmicznych, takich jak nieparzyste metrum. Stephen Thomas Erlewine z serwisu AllMusic, określił styl Cantrella jako „oparty na mocnych gitarowych riffach i perforowanych teksturach, tworzący wolne rytmy w niższej jakości”. Do jego inspiracji muzycznych należą tacy wykonawcy jak: AC/DC, Black Sabbath, Elton John, Iron Maiden, Judas Priest, Led Zeppelin, Metallica, Pink Floyd, The Eagles czy Van Halen. Wśród gitarzystów, którzy mieli znaczący wpływ na kształtowanie się stylu gry na gitarze, Cantrell wymienił takich artystów jak: Angus Young, Brad Whitford, David Gilmour, Eddie Van Halen, Glenn Tipton, Jimmy Page, Joe Perry, K.K. Downing czy Tony Iommi.
W udzielonym w roku 1995 wywiadzie dla "Guitar International", gitarzysta Pantery, Dimebag Darrell wyraził duży podziw dla gry Cantrella. Muzyk został także wymieniony w gronie najlepszych rockowych/metalowych gitarzystów, w zestawieniach przygotowywanych przez magazyny "Classic Rock" oraz "Guitar World". W czerwcu 2006, podczas gali odbywającej się w londyńskiej Astorii, Cantrell został laureatem Metal Hammer Golden Gods Award w kategorii „Riff Lord”, przyznawanej przez miesięcznik "Metal Hammer". W drodze o tytuł, pokonał takich muzyków jak James Hetfield, Jimmy Page, Michael Amott oraz Slash.
Jego solo gitarowe z utworu „Man in the Box”, zostało docenione w wielu rankingach muzycznych. Polski miesięcznik "Gitarzysta" napisał: „Cantrell gra prosty, oparty na oktawach riff, do głosu, którego dochodzi szalony wah oraz oryginalnie tłumione dźwięki. Prostymi środkami udało mu się osiągnąć powalający efekt”.
Instrumentarium.
Od pierwszych lat działalności Alice in Chains, Cantrell używa gitar firmy G&amp;L – modele Rampage (nazwane „Blue Dress” oraz „No War”) (6 strun). W roku 2009 w wyniku wieloletniej współpracy, na rynku ukazał się sygnowany nazwiskiem muzyka model gitary – G&amp;L Rampage Jerry Cantrell Signature Model Electric Guitar (6 strun), który dostępny jest w dwóch kolorach – białym i czarnym (podstrunnica wykonana z hebanu, gryf z klonu a korpus z miękkiego klonu). Firma G&amp;L wydała także drugi model sygnowany nazwiskiem muzyka – G&amp;L Superhawk. Cantrell korzysta również z gitar marki Gibson, wykorzystując takie modele jak Les Paul Custom, SG oraz Flying V. Muzyk korzysta także między innymi z takich marek jak Dean (modele Soltero i Michael Schenker Dean V), Fender (modele Stratocaster oraz Telecaster) czy Music Man/Ernie Ball Van Halen podarowaną przez Eddiego Van Halena, która została wykorzystana w teledysku do utworu „Angry Chair”.
Cantrell najczęściej używa niskiego strojenia E, które w jednym z wywiadów określił mianem „standardowego”, przy komponowaniu utworów zespołu. Wykorzystując sześciostrunowe modele gitary G&amp;L Rampage („Blue Dress”), muzyk stosuje schemat strojenia Eb, Ab, Db, Gb, Bb, Eb, z wykorzystaniem strun Dunlop 10-46. Grając na modelu G&amp;L Rampage („No War”), gitarzysta stosuje nieco bardziej alternatywne rozwiązanie Db, Ab, Db, Gb, Bb, Eb z wykorzystaniem tych samych strun. Grając na czarnym modelu Gibson Les Paul Custom lub białym Lush Custom, Cantrell stosuje identyczny schemat strojenia co przy użyciu G&amp;L Rampage „Blue Dress”.
Muzyk używa wzmacniaczy i kolumn głośnikowych firmy Bogner (które stosuje od czasów albumu "Facelift" z 1990), Marshall oraz Peavey. W 1998, w okresie kariery solowej, Cantrell często używał modelu gitary Gibson Les Paul Junior, podarowanego przez gitarzystkę zespołu Heart, Nancy Wilson, przesteru firmy Pro Co, modelu RAT2 Pedal oraz wzmacniaczy gitarowych Soldano SLO100 Super Lead Overdrive Head, Bogner Shiva oraz Peavey 5150. W trakcie koncertów w 2002, często korzystał z pedała elektronicznego Dunlop JD-4S Rotovibe Expression Pedal oraz tunera chromatycznego Boss TU-2. Muzyk znany jest ze swojego zamiłowania do podłogowego efektu wah-wah („kaczki”). W latach 90. wraz z Kirkiem Hammettem, był jednym z głównych zwolenników używania tego typu efektu. W 2010 firma Dunlop, z którą Cantrell współpracuje od lat, przygotowała efekt gitarowy – Jerry Cantrell JC95 Crybaby. Wah-wah sygnowany nazwiskiem gitarzysty, pozwala na dostrojenie ustawień dynamiki i częstotliwości oraz posiada zmodyfikowane układy tworzenia talk boxa. Cantrell używa strun gitarowych Dean Markley oraz Dunlop.
Sprzęt.
Opracowano na podstawie materiału źródłowego:
Gitary
Gitary akustyczne
Wzmacniacze i kolumny głośnikowe
Efekty
Struny
Kostki gitarowe
Nagrody i wyróżnienia.
Wyróżnienia indywidualne

</doc>
<doc id="485335" url="https://pl.wikipedia.org/wiki?curid=485335" title="Miasta w Azerbejdżanie">
Miasta w Azerbejdżanie

Według danych oficjalnych pochodzących z 2011 roku Azerbejdżan posiadał ponad 70 miast o ludności przekraczającej 5 tys. mieszkańców. Stolica kraju Baku jako jedyne miasto liczyło ponad pół miliona mieszkańców; 2 miasta z ludnością 100÷500 tys.; 11 miast z ludnością 50÷100 tys., 22 miasta z ludnością 25÷50 tys. oraz reszta miast poniżej 25 tys. mieszkańców. Dla porównania, ludność miejska stanowiła w 1995 56% ludności kraju. 
Największe miasta w Azerbejdżanie.
Największe miasta w Azerbejdżanie według liczebności mieszkańców (stan na 01.01.2012):
Alfabetyczna lista miast w Azerbejdżanie.
Poniższa tabela przedstawia wszystkie 70 miast ("şəhər", l.mn. "şəhərlər") Azerbejdżanu wraz z liczbą ludności według danych szacunkowych z 2007 roku. Podano oryginalne nazwy w języku azerskim oraz, tam gdzie istnieją, polskie egzonimy zalecane przez Komisję Standaryzacji Nazw Geograficznych. W przypadku miast znajdujących się pod kontrolą separatystycznej Republiki Górskiego Karabachu podano również polską transkrypcję nazwy ormiańskiej w wersji uznawanej przez rząd tej republiki.
Osiedla w Azerbejdżanie.
W Azerbejdżanie obok miast istnieje również 239 jednostek osadniczych o charakterze zbliżonym do miejskiego – osiedli ("qəsəbə", l.mn. "qəsəbələr"). Niektóre z nich są częścią miasta Baku lub jednostek terytorialnych innych miast. Poniższa tabela przedstawia osiedla powyżej 10 tysięcy mieszkańców.

</doc>
<doc id="485336" url="https://pl.wikipedia.org/wiki?curid=485336" title="Mingəçevir">
Mingəçevir



</doc>
<doc id="485337" url="https://pl.wikipedia.org/wiki?curid=485337" title="Jump blues">
Jump blues

Jump blues – gatunek bluesa rozwinięty w latach 30. XX wieku przez big bandy swingowe takie jak zespoły Counta Basiego, Caba Callowaya, Erskine’a Hawkinsa, Lionela Hamptona i Lucky Millindera. Był gatunkiem buntowniczym podobnym do późniejszego Rock and rolla. 
"Jump bluesa" charakakteryzował zgrzytliwy dźwięk saksofonu, „napędzający” rytm oraz krzykliwy wokal. W przeciwieństwie do innych gatunków bluesa styl ten zdegradował gitarę do sekcji rytmicznej. 
Gatunek ten stał się popularny w drugiej połowie lat 40. XX wieku. Całkowicie zdominował „czarną” muzykę popularną. 
Do najważniejszych muzyków "jumpbluesowych" należą:

</doc>
<doc id="485339" url="https://pl.wikipedia.org/wiki?curid=485339" title="Sumqayıt">
Sumqayıt



</doc>
<doc id="485343" url="https://pl.wikipedia.org/wiki?curid=485343" title="Græsholm">
Græsholm

Græsholm (Græsholmen) – druga co do wielkości, a największa niezamieszkana wyspa w należącym do Danii bałtyckim archipelagu Ertholmene. Ma powierzchnię około 9 ha, a wznosi się na wysokość do 11 m n.p.m. Obecnie cała wyspa jest ścisłym rezerwatem ptaków. Nazwa Græsholm oznacza „wyspę traw”. Pierwotnie wyspę porastały trawy i niskie krzewy, jednak duża liczba ptaków i pozostawiane przez nie guano sprawiło, że wyspa stała się niemal naga, a połacie zielonej trawy pojawiają się jedynie w niektóre, wilgotne lata. 
W przeciwieństwie do Christiansø i Frederiksø, Græsholm nigdy nie był zamieszkany. Nie oznacza to, że człowiek nie odcisnął na nim swojego piętna. Gdy w 1684 roku ruszyła budowa twierdzy na archipelagu, wśród osób przebywających na tych szkierach wybuchła epidemia dżumy, w wyniku której zmarło 38 osób. Pochowano je na założonym na Græsholm Cmentarzu Zadżumionych. Tutaj również, w okresie, gdy twierdza odgrywała istotną rolę, umieszczono szubienicę. 
W roku 1703 zbudowano na Græsholm niewielki punkt oporu w systemie umocnień Ertholmene – Stjerneskansen ("Szaniec Gwiaździsty"). Został on rozebrany w 1812 roku, jednak do dziś widać jego ruiny. 
W latach dwudziestych XX wieku na wyspie zaczęły powstawać kolonie lęgowe takich ptaków jak mewa srebrzysta, alka i nurzyk. Z czasem na wyspie powstał rezerwat, a na sąsiednim, zamieszkanym Christiansø duński Państwowy Zarząd Lasów i Zasobów Przyrody założył swą stację obserwacyjną, prowadzącą badania nad koloniami lęgowymi oraz ptakami tylko zalatującymi na malutki archipelag. Natomiast sam Græsholm objęto ścisłą ochroną. Jest on bardzo cennym rezerwatem przyrody. Ludziom zabroniono wstępu na wyspę. Możliwy jest on tylko za specjalnym zezwoleniem. Przy pomocy lornetki można lęgowiska doskonale obserwować z Frederiksø i Christiansø, zdobywając w ten sposób wiedzę o życiu tych ptaków niemal równie dobrą, jakby się było bezpośrednio na Græsholmen.

</doc>
<doc id="485345" url="https://pl.wikipedia.org/wiki?curid=485345" title="Herb gminy Rudniki">
Herb gminy Rudniki

Herb gminy Rudniki przedstawia na zielonym polu tarczy herbowej, srebrną (białą) głowę wołu na wprost ze srebrnym kolcem w nozdrzach oraz złotymi (żółtymi) kłosami pszenicy w miejscu rogów, między którymi srebrna strzała skierowana w górę, dwakroć przekrzyżowana.
Herb został zatwierdzony uchwałą Rady Gminy z dnia 29 grudnia 1997 r.

</doc>
<doc id="485359" url="https://pl.wikipedia.org/wiki?curid=485359" title="Układ autonomiczny">
Układ autonomiczny



</doc>
<doc id="485363" url="https://pl.wikipedia.org/wiki?curid=485363" title="Flaga gminy Rudniki">
Flaga gminy Rudniki



</doc>
<doc id="485373" url="https://pl.wikipedia.org/wiki?curid=485373" title="Miejska Góra (Góry Świętokrzyskie)">
Miejska Góra (Góry Świętokrzyskie)

Miejska Góra – szczyt (426 m n.p.m.) w Paśmie Klonowskim, Gór Świętokrzyskich. Położony w Świętokrzyskim Parku Narodowym. Zbudowany z piaskowców dewońskich. Północny stok pokryty warstwą lessu z licznymi wąwozami, porośnięty lasem jodłowym, wyhodowanym przez człowieka. Na stokach południowych naturalne lasy sosnowo-dębowe.
Na północnym zboczu góry znajduje się stary kirkut z kilkudziesięcioma nagrobkami, a także orczykowy wyciąg narciarski o długości ok. 700 metrów.
Przez górę przechodzi niebieski szlak turystyczny im. E. Wołoszyna z Wąchocka do Cedzyny.

</doc>
<doc id="485375" url="https://pl.wikipedia.org/wiki?curid=485375" title="Godło Księstwa Warszawskiego">
Godło Księstwa Warszawskiego



</doc>
<doc id="485387" url="https://pl.wikipedia.org/wiki?curid=485387" title="Siarczan żelaza">
Siarczan żelaza



</doc>
<doc id="485391" url="https://pl.wikipedia.org/wiki?curid=485391" title="Fenantrolina">
Fenantrolina

Fenantrolina, "o"-fenantrolina, 1,10-fenantrolina – organiczny związek chemiczny, związek heterocykliczny o szkielecie węglowym fenantrenu, zawierający dwa pierścienie pirydynowe. Posiada 9 izomerów, różniących się położeniem atomów azotu. Najczęściej spotykany w handlu jest izomer 1,10, choć dostępne są też mieszaniny izomerów.

</doc>
<doc id="485396" url="https://pl.wikipedia.org/wiki?curid=485396" title="Ralph Modjeski">
Ralph Modjeski



</doc>
<doc id="485400" url="https://pl.wikipedia.org/wiki?curid=485400" title="PortalPlayer">
PortalPlayer

PortalPlayer to firma projektująca, produkująca i sprzedająca układy "system-on-chip" ("system-na-chipie"), jak również firmware i oprogramowanie dla nich. Układy te wykorzystywane są w odtwarzaczach audio produkowanych przez zewnętrzne firmy.
Układy.
PortalPlayer 5002.
specyfikacja PP5002
PortalPlayer 5020.
specyfikacja PP5020
PortalPlayer 5022.
specyfikacja PP5022
PortalPlayer 5024.
specyfikacja PP5024

</doc>
<doc id="485405" url="https://pl.wikipedia.org/wiki?curid=485405" title="Chlorek żelaza">
Chlorek żelaza



</doc>
<doc id="485412" url="https://pl.wikipedia.org/wiki?curid=485412" title="Obwód Sieradz Armii Krajowej">
Obwód Sieradz Armii Krajowej

W Sieradzu zorganizowaną konspirację poprzedził samorzutnie rodzący się ruch antyniemiecki początkowo oparty na powiązaniach towarzyskich, zawodowych, sąsiedzkich itp. Jednej z grup przewodził Janusz Okoński, który będąc podchorążym Marynarki Wojennej wrócił po działaniach wojennych do rodzinnego miasta. Inna działająca grupa przyjęła nazwę Legii Narodowej. Władze powołanego wkrótce w Łodzi Okręgu Służby Zwycięstwa Polsce (od 13 listopada 1939 Związku Walki Zbrojnej) skierowały do Sieradza kpt. Aleksandra Ogrodnika ps. Szulc, który był adiutantem dowódcy stacjonującego w tym mieście w czasie pokoju 31 p. Strzelców Kaniowskich. Wkrótce ten oficer podporządkował sobie konspiratorów i stworzył sieć placówek na terenie Obwodu, lecz 22 czerwca 1940 został aresztowany jako oficer zawodowy WP.
Po nim dowództwo Obwodu przejął ppor. Marcin Stachecki, ps. „Colliba”, „Wujek” i in., który rozbudował stan osobowy Obwodu (od 14 lutego 1942 Armii Krajowej) do 2500 osób na koniec 1942 r. Obwód sieradzki AK dzielił się wtedy na 6 Rejonów. Sieradz (wraz z gminami: Barczew, Bogumiłów, Majaczewice) tworzył Rejon II AK. Miasto miało 5 komend dzielnicowych. Komendantem miejskim został dr Roman Zięba – pow. lekarz weterynarii. Wyłoniono Związek Odwetu, na którego czele stał Bolesław Kosecki, ps. "Borys" z Charłupi Małej i, do dyspozycji komendanta Obwodu, grupę dywersyjno-sabotażową, minerską i łącznościową. Powstała także Wojskowa Służba Kobiet z komendantką Jadwigą Kozłowską, ps. "Jagna". Praca koncentrowała się na gromadzeniu broni, szkoleniu, wywiadzie, nasłuchu radiowym, kolportażu "bibuły" itp. Sabotaż uprawiano głównie w parowozowwni w Karsznicach. Pomagano również jeńcom więzionym na poligonie niemieckich wojsk pancernych.
Gdy 21 października 1942 został ciężko ranny mjr Bohdan Górski – dowódca Inspektoratu Sieradzko-Wieluńskiego AK, na jego miejsce został mianowany kpt. Marcin Stachecki, a dowódcą Obwodu został wtedy por. Czesław Dłubała, ps. Boruta".
15 grudnia 1942 gestapo aresztowało łączniczkę Skonkównę, w dwa dni później Tadeusza Jurkiewicza i Bolesława Koseckiego, a 30 grudnia kilku innych. Aresztowania trwały całą zimę ponieważ Skonkówna i Kosecki załamali się w toku przesłuchań. Komendant Dłubała został odwołany ze stanowiska. Funkcję komendanta Obwodu powierzono por. Romanowi Szczepaniakowi, ps. "Szkolny", "Wanda".
Z trudem odbudowywano stan organizacyjny przygotowując jednocześnie Obwód do realizacji, zarządzonej przez dowództwo AK na terenie całego kraju, akcji "Burza". Wyznaczono punkty zborne, miejsca dla spodziewanych zrzutów broni, wzmożono obserwację poligonu wojsk pancernych, które to zadanie realizowała placówka AK o kryptonimie "Karuzela". Po wybuchu powstania warszawskiego obowiązywał stan pogotowia, po 15 sierpnia 1944 – stan czujności. W związku z zimową ofensywą Armii Czerwonej i wrogim stosunkiem Sowietów do AK plany konspiracyjne zdeaktualizowały się. Po wkroczeniu Sowietów do miasta 23 stycznia 1945 miejscowa placówka AK zdała posiadaną broń i zgromadzone wyposażenie. 24 stycznia 1945 żołnierze radzieccy w Chojnem strzałami w tył głowy rozstrzelali dwóch wywiadowców AK na poligonie niemieckim. Byli to: Wawrzyniec Pełka i Adam Kubiak. Członkowie AK zgłosili się do służby w Milicji Obywatelskiej, lecz wkrótce narzucone władze zrezygnowały z ich pomocy.

</doc>
<doc id="485414" url="https://pl.wikipedia.org/wiki?curid=485414" title="Əli Bayramlı">
Əli Bayramlı



</doc>
<doc id="485415" url="https://pl.wikipedia.org/wiki?curid=485415" title="Norma prawna precedensu">
Norma prawna precedensu

Wyrok sądowy może zostać poddany próbie sprowadzenia go do normy prawnej o charakterze generalno-abstrakcyjnym. 
Istota normy prawnej wyroku sądowego.
Zależy od systemu prawnego w którym wyrok został wydany.
W systemie kontynentalnym, dla potrzeb interpretacji i wykładni prawa, zwykło się sprowadzać wyrok sądowy do normy prawnej przypominającej swoją postacią normę prawa stanowionego ("normę ustawową"). Sąd, wydając wyrok w konkretniej sprawie, dokonuje bowiem interpretacji przepisów prawa, formułując przy tym nową, bardziej szczegółową od zawartej w tych przepisach, normę prawną. O tym fakcie dowiadujemy się z treści uzasadnienia wyroku, gdzie propozycja takiej nowej normy została podana jak wyjaśnienie podstawy prawnej zapadłego rozstrzygnięcia. Taka też nowa norma prawna jest kwalifikowana później jako teza wyroku i wykorzystywana przy rozstrzyganiu innych spraw w przyszłości.
Z kolei w systemie common law, w prawie case law, uzasadnienie precedensowego wyroku sądowego może zarówno zawierać propozycje ogólnej normy prawnej, na podstawie której rozstrzygnięto sprawę precedensową, i która później mogłaby posłużyć jako podstawa prawna dla spraw przyszłych, jak i nie zawierać takich propozycji. W sytuacji pierwszej norma wyroku anglosaskiego przypomina swą postacią normę wyroku sądu w kontynentalnym systemie prawa i jest zwana ruling, holding lub ratio decidendi. Z tym jednak zastrzeżeniem, że jest ona z jednej strony wiążącą, a z drugiej podlega distinguishing i overruling. Natomiast w razie braku zamieszczenia takiej normy w uzasadnieniu precedensowego wyroku, może być ona "wywnioskowana" na podstawie faktów sprawy precedensowej i jej wyniku. 

</doc>
<doc id="485418" url="https://pl.wikipedia.org/wiki?curid=485418" title="Seti at home">
Seti at home



</doc>
<doc id="485423" url="https://pl.wikipedia.org/wiki?curid=485423" title="Szyrwan (miasto)">
Szyrwan (miasto)

 
Szyrwan (az. "Şirvan", do 2008 Əli Bayramlı, cyr. Әли Бајрамлы, "Ali Bajramły") – miasto we wschodnim Azerbejdżanie, w dolnym biegu rzeki Kura, na Nizinie Kurańskiej (tzw. Step Mugański). Współrzędne geograficzne: . Ludność: 69,2 tys. (2003). 
Szyrwan uzyskał prawa miejskie w 1954. Miasto jest jednym z jedenastu miast wydzielonych ("şəhər") Azerbejdżanu.
Miasto położone jest przy skrzyżowaniu linii kolejowych, biegnących ze stolicy kraju Baku na zachód (do Gandży) i na południe Azerbejdżanu (do Nachiczewanu). Znajduje się tutaj przystań rzeczna. W mieście rozwinął się przemysł materiałów budowlanych, spożywczy i bawełniany. W pobliżu miasta wydobywana jest ropa naftowa (złoża Kürovdağ i Mişovdağ).
W latach 1938-2008 miasto nosiło nazwę Əli Bayramlı na cześć komunistycznego działacza Əlego Bayramova. 25 kwietnia 2008 r. parlament Azerbejdżanu zdecydował o nadaniu miastu obecnej nazwy.
W mieście (wówczas wieś Zubowka) urodził się m.in. Şirin Şükürov.

</doc>
<doc id="485429" url="https://pl.wikipedia.org/wiki?curid=485429" title="Mingieczaur">
Mingieczaur



</doc>
<doc id="485430" url="https://pl.wikipedia.org/wiki?curid=485430" title="Feliks Radwański (ojciec)">
Feliks Radwański (ojciec)

Feliks Radwański ojciec (ur. 25 maja 1756 w Krakowie, zm. 23 marca 1826 tamże) – polski architekt, profesor Uniwersytetu Jagiellońskiego, senator Rzeczypospolitej Krakowskiej.
Życiorys.
Był najmłodszym synem malarza Andrzeja i Zofii z Golańskich. Wykształcenie zdobył na krakowskiej uczelni, od 1776 roku prowadził wykłady w zakresie architektury, matematyki elementarnej i mechaniki praktycznej. W latach 1783–1785 przebywał w Paryżu na stypendium naukowym, gdzie uczęszczał do Collège de France.
Po powrocie do kraju otrzymał katedrę mechaniki i hydrauliki. Jako pierwszy w Krakowie wykładał zasady działania maszyny parowej. Pełnił obowiązki architekta uczelni, z tego tytułu projektował Collegium Physicum zwane Kołłątajowskim przy ul. św. Anny oraz budował obserwatorium astronomiczne. W czasie insurekcji kościuszkowskiej należał obok Kołłątaja do komisji zarządzającej miastem i między innymi podpisywał akt kapitulacji Krakowa. W 1795 roku został obrany komisarzem dóbr akademickich i funkcję pełnił do 1805 roku, kiedy przeszedł na emeryturę w związku z germanizacyjną reorganizacją UJ.
W 1806 roku zaczął wydawać pismo „Dziennik Gospodarski Krakowski”, na łamach którego propagował konieczność unowocześniania rolnictwa przez publikowanie informacji na temat zagranicznych osiągnięć w tym zakresie. Prywatnie zakupił wieś Swoszowice, w której znajdowały się lecznicze źródła siarkowe. Wybudował tam dom zdrojowy, zaprojektował specjalną pompę do podawania wód leczniczych do łazienek. Zajmował się również publicystyką, pisał artykuły na temat aktualnej sytuacji w kraju, opowiadając się między innymi za zniesieniem poddaństwa chłopów.
W okresie Rzeczypospolitej Krakowskiej brał udział w pracach nad statutem krakowskiej uczelni, reprezentował pogląd o utrzymaniu szerokiej autonomii uczelni przy znacznym powiększeniu programu nauk o studia techniczne. Został powołany do Komisji Włościańskiej, która opracowała program oczynszowania chłopów na terenie Rzeczypospolitej Krakowskiej. Został powołany w skład Senatu Rządzącego jako dożywotni senator z ramienia uniwersytetu. Działał w różnych komisjach, które pracowały na rzecz podniesienia gospodarczego. Bliskie były mu sprawy „upięknienia Krakowa”. W toku wyburzania murów obronnych przedstawił koncepcję ochrony zabytków przy równoczesnym wykorzystaniu miejsca na tzw. plantacje, czyli Planty Krakowskie. Sam zaprojektował odcinek od ul. Siennej do ul. św. Anny. Obronił przed zburzeniem kompleks Bramy Floriańskiej, Barbakanu i przyległych trzech wież; przedstawił wtedy ich wartości historyczne i artystyczne. Senat Rządzący upoważnił Radwańskiego do podejmowania decyzji w sprawie burzenia, ewentualnie konserwacji, starych budowli. Za działalność w tym zakresie został uhonorowany tablicą dziękczynną na starym murze przy Bramie Floriańskiej. W 1818 roku po sprowadzeniu prochów Tadeusza Kościuszki zaproponował uczczenie jego pamięci przez usypanie na Górze św. Bronisławy mogiły na wzór kopców Wandy i Kraka. W opracowywaniu projektu i kosztorysu pomagał mu syn Feliks Radwański.
Z racji swego wykształcenia zajmował się zagadnieniami gospodarczymi, szczególnie interesował się górnictwem, które rozwijało się w okolicy Jaworzna. Powstawał tam ośrodek obejmujący kopalnie węgla kamiennego i galmanów (rudy cynku) oraz hutnictwo cynkowe, który był źródłem poważnych dochodów skarbu Rzeczypospolitej Krakowskiej. W ramach Senatu Rządzącego został senatorem odpowiedzialnym za ten odcinek gospodarki i z tego powodu bywał w Jaworznie kilkakrotnie. Po raz pierwszy w 1815 roku, kiedy przejmował protokolarnie kopalnie i cynkownie od urzędników byłego Księstwa Warszawskiego. Później wizytował kilkakrotnie okolicę, w 1825 roku w czasie kolejnej inspekcji zainteresował się całością spraw związanych z kształtowaniem przestrzennym okolicy. Dawna wieś Jaworzno przekształcała się w osadę robotniczą, potrzebowała nowej infrastruktury, tymczasem Radwański stwierdzał zaniedbania, a nawet poważne zagrożenia pożarowe wynikłe z chaotycznej zabudowy. Planowo zabudować ten teren pod nadzorem i z pomocą finansową czynników rządowych. Potrzebą chwili było stworzenie głównego ośrodka kształtującego się miasta, do którego prowadziłyby wszystkie drogi, a dla mieszkańców stanowiło centrum codziennego życia. To właśnie Feliks Radwański po raz pierwszy nazwał plac przed miejscowym kościołem – rynkiem. Sporządził raport w 1825 roku i uzasadnił swoją koncepcję budowy rynku – „upiększeniem wsi rządowej Jaworzno”. Nie zdążył jednak jej zrealizować, ponieważ zmarł w 1826 roku. Mimo śmierci Radwańskiego jego projekt został zaaprobowany i przez następne lata konsekwentnie realizowany.
Jedną z dziedzin działalności były prace związane z nowoczesną organizacją górnictwa. Senator Radwański chciał zorganizować odpowiednie służby do nadzoru i bieżącej kontroli wszelkiej działalności górniczej. W tym czasie obowiązywały w Europie dwa wzorce postępowania – jeden przyznawał całość naturalnych bogactw skarbowi państwa, w drugim taka własność należała do posiadacza gruntu bez odpłatności na rzecz skarbu. Radwański wypracował sposób pośredni, w swoim projekcie prawa górniczego proponował niewielką opłatę prywatnym właścicielom za prowadzenie eksploatacji górniczej. Na trzech kolejnych sesjach sejmu, w latach 1823–1826, projekt Radwańskiego był przedmiotem dyskusji, w końcu odłożono temat wobec niemożliwości uzyskania konsensusu. Wznowienie prac sejmowych na ten temat miało miejsce w późniejszych latach, ale Radwański tego nie doczekał, ponieważ zmarł w dniu 23 marca 1826 roku w Krakowie; pochowany w podziemiach kościoła św. Anny.
Życie prywatne.
Ze związku małżeńskiego z Elżbietą Poszman, córką dyrektora krakowskiej poczty, miał czworo dzieci, w tym Feliksa, również architekta.

</doc>
<doc id="485436" url="https://pl.wikipedia.org/wiki?curid=485436" title="John van't Schip">
John van't Schip



</doc>
<doc id="485439" url="https://pl.wikipedia.org/wiki?curid=485439" title="Buzzer">
Buzzer



</doc>
<doc id="485441" url="https://pl.wikipedia.org/wiki?curid=485441" title="X-38">
X-38



</doc>
<doc id="485443" url="https://pl.wikipedia.org/wiki?curid=485443" title="Crew Return Vehicle">
Crew Return Vehicle



</doc>
<doc id="485445" url="https://pl.wikipedia.org/wiki?curid=485445" title="Szczawik zajęczy">
Szczawik zajęczy

Szczawik zajęczy ("Oxalis acetosella" L.) – gatunek rośliny z rodziny szczawikowatych ("Oxalidaceae"). Występuje niemal w całej Europie, na południe sięga po Hiszpanię, Włochy, Półwysep Bałkański i południową część Rosji. Występuje również na Kaukazie, Syberii, w Japonii oraz w Ameryce Północnej i Południowej. Jest pospolity na terenie całej Polski i w niższych położeniach górskich.
Biologia i ekologia.
Bylina, geofit i hemikryptofit. Występuje w cienistych lasach liściastych i szpilkowych oraz w zaroślach. Jest rośliną kwasolubną, cieniolubną i przystosowaną do środowiska wilgotnego. Kwitnie od kwietnia do maja, czasem jesienią. Roślina miododajna, nektar znajduje się we wgłębieniu u podstawy płatków. Zwabione do niego muchy i chrząszcze przy okazji dokonują zapylenia krzyżowego. W lecie roślina wytwarza także inne, niepozorne kwiaty klejstogamiczne, które są samopylne.
Nasiona wyrzucane są z pękającej torebki na odległość do 2,3 m. Łupina tej torebki jest dwuwarstwowa – od wewnątrz twarda, od zewnątrz mięsista. Komórki warstwy zewnętrznej pęcznieją tak, że ciśnienie w ich wnętrzu osiąga 17-18 atmosfer. W efekcie działania takich sił łupina torebki gwałtownie się rozrywa, a wywijając się wyrzuca nasiona.
Listki szczawika w nocy i przy niepogodzie stulają się. Zjawisko to zwane jest "snem roślin" i przyczynia się do regulacji wyparowywania wody przez roślinę.
Skład chemiczny.
Ze względu na stosunkowo wysoką zawartość szczawianów, roślina ta powinna być spożywana z umiarem. Zawartość szczawianów w szczawiku zajęczym jest podobna jak w szpinaku, lecz większa niż w kapuście czy sałacie.
Wykazano, że liście szczawika są bogatym źródłem antyoksydantów, których zawartość zależy od wieku rośliny. 100 g surowych liści zawiera m.in.:

</doc>
<doc id="485446" url="https://pl.wikipedia.org/wiki?curid=485446" title="Trim">
Trim

Trim (irl. "Baile Átha Troim" - "miasto nad brodem starszego drzewa") – historyczne miasto nad rzeką Boyne w hrabstwie Meath w Irlandii. Liczy 1441 mieszkańców (2011). 
Ciekawe miejsca:

</doc>
<doc id="485447" url="https://pl.wikipedia.org/wiki?curid=485447" title="Zamek w Trim">
Zamek w Trim

Zamek Trim ("Trim Castle", irl. "Caisleán Bhaile Atha Troim") – największa forteca w Irlandii. Główna bryła pochodzi z początków XII w. Pierwszą warownię w tym miejscu wzniósł w 1173 Hugh de Lacy, lord Meath. W 1174 została ona spalona przez Rodryga O'Connora, króla Connachtu. W ostatnich latach XII w. rozpoczęto budowę nowej fortecy, ale Hugh de Lacy nie doczekał zakończenia prac, gdyż został ścięty w Durrow toporem przez pewnego irlandzkiego wyrobnika.
Zamek już w połowie XII w. był otoczony 500 m murów. Obejmował teren o powierzchni ok. 1,2 ha, na którym znajduje się m.in. wielki 21-metrowy stołb z murami 3-metrowej grubości, kilka bram wypadowych i dziesięć półokrągłych baszt.
Twierdzę nazywano "King John's Castle" (zamek króla Jana), ponieważ Jan bez Ziemi spędził w Trimie jeden lub dwa dni w 1210, choć wcale nie zatrzymał się na zamku. Ryszard II przetrzymywał przez pewien czas w tutejszych lochach Henryka z Lancasteru, późniejszego króla Henryka IV.
W 1995 na zamku kręcono sceny do filmu "Braveheart. Waleczne serce" Mela Gibsona.

</doc>
<doc id="485449" url="https://pl.wikipedia.org/wiki?curid=485449" title="Przewodniczący Rady Państwa PRL">
Przewodniczący Rady Państwa PRL



</doc>
<doc id="485462" url="https://pl.wikipedia.org/wiki?curid=485462" title="Przesłanki powstania szczególnej teorii względności">
Przesłanki powstania szczególnej teorii względności

Przesłanki powstania szczególnej teorii względności stały się podstawą do sformułowania tej teorii w roku 1905 przez Alberta Einsteina w jego pracy „O elektrodynamice ciał w ruchu”. Zjawisko ruchu ciał fascynowało już starożytnych greckich filozofów. Arystoteles uznał, że istnieje wyróżniony układ odniesienia, w którym środek Wszechświata oraz Ziemi są nieruchome. Odrzucał więc względność jako zasadę. Pogląd ten podważył Galileusz, który badając ruch ciał doszedł do wniosku, że prędkość i pozycja ciała jest względna. Później idea ta została zapisana matematycznie w postaci transformacji Galileusza, która stała się fundamentem fizyki Newtona. 
Jednak na początku XX wieku nowe badania ujawniły niedoskonałość takiego podejścia. Równania Maxwella, opisujące fale elektromagnetyczne, nie podlegały transformacji Galileusza. Pomiary prędkości światła ujawniły, że nie zachowuje się ona zgodnie z tym, co przewidywała fizyka klasyczna. Aby opisać zachowanie światła, powstała koncepcja eteru, który matematycznie opisano transformacją Lorentza. Pomysły te wydawały się fizykom zbyt egzotyczne, aby uznać je za ogólne prawa fizyki. Jednak dla Einsteina stały się one przesłankami do stworzenia nowej teorii fizycznej. 
Formułując szczególną teorię względności, Einstein uznał, że zarówno położenie, prędkość jak i czas zależą od przyjętego inercjalnego układu odniesienia. Aby zilustrować swoje pomysły, Einstein posłużył się szeregiem eksperymentów myślowych, które pozwalają lepiej zrozumieć, co dzieje się, kiedy zbliżamy się do prędkości światła. Przykładem jest tutaj paradoks bliźniąt.
Transformacja Galileusza.
Od napisania przez Arystotelesa w latach 355-322 p.n.e. dzieł dotyczących fizyki obowiązywał pogląd uznający istnienie absolutnego (wyróżnionego) układu odniesienia, do którego odnoszą się wszystkie obserwacje ruchów ciał. 
Przykład z ilustracji pokazuje prosty przypadek względności. Obserwator A jest nieruchomy, a obserwator B jedzie windą. Dla obserwatora B układem odniesienia jest pędząca w dół kabina. Obserwator A postrzega ruch jabłka z prędkością odpowiadającą prędkości windy. Obserwator B odnosi wrażenie, że owoc jest nieruchomy. Który z nich ma rację?
W sytuacji pokazanej na rysunku obok, zgodnie z podejściem Arystotelesa, tylko obserwator nieruchomy ma rację. W roku 1604 Galileusz uznał, że obaj obserwatorzy mówią prawdę, formułując prawo względności:
Rozumowanie Galileusza wespół z koncepcją absolutnego czasu, płynącego tak samo dla wszystkich obserwatorów, prowadzi do transformacji, która pozwala przeliczyć te same obserwacje dla różnych układów odniesienia. Transformacja Galileusza prowadzi do wniosku, że prędkości postrzegane przez różnych obserwatorów nie muszą być takie same, ale niezmienne pozostają odległości między punktami i odstępy czasu pomiędzy wydarzeniami.
Wkład Newtona.
W roku 1687 Newton zauważył, że ruch ciał na ziemi jest zawsze hamowany przez powietrze lub inne ośrodki, co w prawach fizyki uwzględniane jest jako opór. W próżni takie zjawisko nie występuje. Raz rozpędzone ciało zachowuje swój pęd. Koncepcja ta umożliwiła nowe spojrzenie na prawa ruchu ciał, które Newton sformułował jako trzy zasady dynamiki Newtona. Transformacja Galileusza jest z nimi zgodna.
Elektromagnetyzm wprowadza zamieszanie.
W pierwszej połowie XIX wieku dzięki pracom Faradaya oraz Ampera udowodniono, że elektryczność i magnetyzm są różnymi aspektami tego samego zjawiska. Nazwano je oddziaływaniem elektromagnetycznym. Wielkim przełomem było ogłoszenie w roku 1867 przez Maxwella zestawu równań opisujących to zjawisko. Zależności opisywały własności mechaniczne fal rozchodzących się w eterze. Jednym z wniosków wypływających z tych równań było istnienie hipotetycznego promieniowania mającego postać propagujących się zaburzeń pola elektrycznego i magnetycznego. Prędkość rozchodzenia się tych oscylacji miała być równa prędkości światła.
„Dziwna” własność światła.
Do końca XIX wieku wszystkie obserwacje potwierdzały, że prawa dynamiki Newtona są spełnione dla wszystkich znanych ówczesnej nauce obiektów. Jedynym wyjątkiem okazało się światło. Newton utrzymywał, że światło jest strumieniem bardzo szybko poruszających się maleńkich ciał (cząstek). W roku 1801 Young udowodnił jednak, że światło jest falą. Wyprowadzono z równań Maxwella równanie falowe, opisujące ruch fali świetlnej, a wówczas okazało się, że w równaniu tym występuje pewien parametr o wymiarze prędkości, którego naturalną interpretacją jest prędkość fali świetlnej. Powstały w ten sposób dwa problemy: w jakim ośrodku porusza się fala − inaczej, jakiego ośrodka jest zaburzeniem, oraz względem jakiego układu odniesienia jest ta prędkość liczona. Odpowiedzi na te pytania szukano w następujący sposób: na zasadzie analogii do właściwości dźwięku fizycy doszli do wniosku, że światło musi poruszać się w jakimś ośrodku, który nazwano eterem, oraz w naturalny sposób uważano, że prędkość występująca w równaniu falowym − prędkość światła − mierzona jest w układzie, w którym eter spoczywa. Eter miał wypełniać całą przestrzeń kosmiczną. Prędkość światła została zmierzona pierwszy raz przez Rømera i Huygensa i jej wartość była bardzo duża. Wynikało z tego, że ośrodek rozchodzenia się światła musiałby być bardzo sztywny i twardy. Ziemia wokół Słońca też poruszała się w eterze, więc zakładając, że ma on jakąś niezerową lepkość, powinna zostać wyhamowana. Oczywiste było, że tak się nie dzieje. Co więcej, eter powinien być nieruchomy, co wyróżniałoby go jako absolutny układ odniesienia.
Wiatr eteru.
Newtonowski fizyk musiał zakładać, że fale mechaniczne (inne dla niego nie istniały) mogą się rozchodzić tylko w ośrodku materialnym. Musi więc istnieć ośrodek materialny, w którym rozchodziły się będą fale elektromagnetyczne i świetlne. Ośrodek ten nazwano eterem i przyjęto, że cały Wszechświat zanurzony jest w tej nieważkiej substancji. Zakładano, że jest on stałym układem odniesienia i ma na tyle małą lepkość i gęstość, że nie oddziałuje w zauważalny sposób na ruch ciał takich jak Ziemia. Jednak duże, wirujące masy powinny powodować zawirowania eteru, przejawiające się zmianami jego gęstości optycznej. Do 1905 roku większość teorii przewidywała, że prędkość światła i fal radiowych powinna być wartością zmienną.
Konsekwencje istnienia eteru są następujące. Jeśli istnieje spoczywające morze eteru, to Ziemia w jej ruchu dookoła Słońca porusza się względem eteru. Ziemia porusza się dookoła Słońca z prędkością ok. 30 km/s, w związku z tym prędkość światła na Ziemi powinna być w kierunku ruchu Ziemi − poruszającej się przez eter − nieco mniejsza niż w kierunku przeciwnym − gdy Ziemia porusza się wraz z eterem. 
Fizycy próbowali rozstrzygnąć, która z koncepcji „eteru” czy „względności” jest słuszna. Najsłynniejszą próbą było doświadczenie Michelsona-Morleya.
Przeprowadzone w 1887 przez Michelsona i Morleya doświadczenie (zwane obecnie doświadczeniem Michelsona-Morleya) miało na celu wykrycie owej różnicy. Badacze mierzyli prędkość światła w różnych kierunkach. Robili to o różnych porach dnia oraz w ciągu całego roku. Zgodnie z koncepcją eteru, miał on być nieruchomym układem odniesienia dla fal elektromagnetycznych. Jeżeli obserwator poruszał się, to powinien dostrzec różne prędkości światła. Mimo ogromnych starań Michelsona i Morleya podczas przeprowadzonych w 1887 roku eksperymentów nie udało się zaobserwować zakładanych zmian prędkości światła. Eksperyment MM stał się najgłośniejszym nieudanym pomiarem w historii fizyki. Zwolennicy istnienia eteru wysnuli hipotezę mówiącą, że ruch Ziemi powoduje porywanie eteru i dlatego Ziemia jest nieruchoma względem niego.
Wynik osiągnięty przez Michelsona i Morleya został zakwestionowany doświadczeniem Millera, powtarzającego eksperyment Michelsona-Morleya znacznie precyzyjniejszymi metodami. Otrzymał on niezerowy wynik – zaobserwował efekt odpowiadający prędkości ok. 10 km/s względem gwiazdozbioru Smoka, który interpretował jako prawdopodobnie wywołany prędkością przez eter o wielkości ok. 200 km/s. Einstein znał wyniki tego eksperymentu i stwierdził, że jeśli wyniki Millera są poprawne, należy odrzucić obydwie teorie względności. Nie porzucił jednak swoich teorii, ponieważ powątpiewał w wyniki Millera – warto zauważyć, że przeprowadzone o wiele dokładniej, niż zrobili to jego poprzednicy – ponieważ wiele podobnych eksperymentów popierało jego teorię. Niewiele lat przed śmiercią Einsteina wykazano (Shankland), że eksperyment Millera nie stanowi zagrożenia dla dwóch teorii względności, ponieważ efekt obserwowany przez Millera był wynikiem wadliwego opracowania danych.
W 1888 roku Hertz potwierdził doświadczalnie prawdziwość istnienia hipotetycznie przyjmowanego dotąd promieniowania elektromagnetycznego, a w roku 1893 Tesla zaprezentował publicznie eksperyment potwierdzający istnienie fal radiowych. W przeprowadzonym w latach 1901–1903 eksperymencie Troutona-Nobla nie udało się wykryć efektów wynikających z istnienia eteru również dla fal radiowych.
Wbrew wszystkim ówczesnym teoriom okazało się, że prędkość światła i innych rodzajów promieniowania elektromagnetycznego jest w próżni stała. Choć wyniki tych eksperymentów były w owych czasach kontrowersyjne, to w końcu zostały uznane. Pojawiło się pytanie: dlaczego światło nie podlega transformacji Galileusza, czy istnieje inna lepsza transformacja?
Transformacja Lorentza.
W roku 1904 Lorentz zauważył, że nie tylko światło wyłamuje się z transformacji Galileusza. Aby lepiej zrozumieć problem, można posłużyć się przykładem. Obserwator A obserwuje elektron znajdujący się w windzie. Winda porusza się w polu magnetycznym opisanym wektorem indukcji "B". Na elektron działa siła Lorentza. W drugim przypadku obserwator C jedzie w windzie razem z elektronem. Według niego prędkość elektronu jest równa zero. W takiej sytuacji mimo istnienia pola magnetycznego na elektron nie działa żadna siła. Czy obserwator A mówi prawdę, a może to C ma rację?
Aby poradzić sobie z tym problemem, Lorentz przyjął, że eter oddziałuje z materią. Miał powodować skracanie długości obserwatora C wzdłuż kierunku ruchu (kontrakcja długości). Dodatkowo zegarki obserwatora A i C miały chodzić z inną prędkością. Zjawisko spowolnienia zegara obserwatora C nazwano dylatacją czasu. Matematycznym opisem tych zjawisk stała się transformata Lorentza. Jednak badacz ten w dalszym ciągu uważał, że eter istnieje, a kontrakcja przestrzeni i dylatacja czasu uniemożliwiają wykrycie eteru.
Henri Poincare wykazał, że istnieje przekształcenie przestrzeni i czasu, w którym prawa Maxwella są niezmienne w każdym poruszającym się ze stałą prędkością układzie współrzędnych. Transformacja Lorentza była ich szczególnym przypadkiem. W nauce dominowało jednak przekonanie, że transformacja Galileusza jest właściwa, a dotychczasowe niezgodności są wynikiem błędów w teorii elektromagnetyzmu.
Największym problemem fizyków początku XX wieku była niezgodność praw dynamiki i elektromagnetyzmu. Wszyscy badacze chcieli wyjaśnić różnice w postrzeganiu tych zjawisk w różnych układach odniesienia. Rozwiązanie znalazł w roku 1905 Albert Einstein ogłaszając swoją pracę „Elektrodynamika ciał poruszających się”.

</doc>
<doc id="485463" url="https://pl.wikipedia.org/wiki?curid=485463" title="Typooffset">
Typooffset

Typooffset (tzw. pośredni druk wypukły, suchy offset, z ang. "letterset") – technika druku wypukłego, stanowiąca połączenie techniki typograficznej i offsetowej. Odbitki są wynikiem druku pośredniego rotacyjnego, a sam proces przenoszenia farby na podłoże drukowe odbywa się podobnie jak w offsecie czyli przez obciąg gumowy, z tą różnicą, że nie jest on pociągany roztworem zwilżającym.
Forma drukowa jest w postaci stereotypów z tworzyw sztucznych lub klisz wykonanych z cienkich płyt metalowych (np. magnezu, cynku), natomiast farby drukowe sporządzone są z pigmentów i spoiw takich samych jak farby do druku typograficznego. Konstrukcja maszyn zwojowych rotacyjnych typooffsetowych przypomina konstrukcje maszyny typograficznej z tą różnicą, iż po cylindrze formowym znajduje się cylinder pośredni z obciągiem.
Maszyny typooffestowe stosowane są do zadruku opakowań. Często są instalowane w jednej linii produkcyjnej, która najpierw wytwarza surowiec i formuje przedmiot, a następnie pokrywa powierzchnie opakowań farbą.
Maszyny typooffsetowe nie są już produkowane. Stanowiły specyficzną, wąską niszę przemysłu poligraficznego. Największą trudność stanowiło nacinanie płaszczy gumowych elementami formy.

</doc>
<doc id="485466" url="https://pl.wikipedia.org/wiki?curid=485466" title="Zmysł wzroku">
Zmysł wzroku



</doc>
<doc id="485467" url="https://pl.wikipedia.org/wiki?curid=485467" title="Bouma">
Bouma

Bouma – jednostka kształtu, którą zmysł wzroku wyodrębnia i na której skupia się po każdym ruchu gałek ocznych w trakcie śledzenia wzrokiem tekstu w procesie czytania.
Termin ten wprowadził amerykański teoretyk typografii pochodzenia armeńskiego Hrant Papazian w publikacji pt. "The Bouma Supremacy." Termin ten pochodzi od nazwiska innego badacza kształtu pisma Hermana Boumy.
Bouma a ergonomia czytania.
Dla dziecka rozpoczynającego naukę czytania, w pierwszej fazie nauki, kiedy wszystkie wyrazy są literowane, boumami są właśnie kolejne litery. Sukcesywnie, w miarę nauki, boumami stają się najłatwiej rozpoznawalne grupy liter, a potem sylaby, aż w końcu u osoby umiejącej już czytać, boumami stają się najczęściej odrębne wyrazy, ewentualnie charakterystyczne, najczęściej spotykane złożenia wyrazów i ewentualnie innych towarzyszących im znaków. Osoby umiejące szczególnie szybko czytać, widzą jako boumy dłuższe wyrażenia, a nawet, w skrajnym przypadku, całe wiersze tekstu.
Charakter boum ma istotne znaczenie w procesie przyswajania tekstu. Boumy o najbardziej zróżnicowanych kształtach i długościach powodują najszybsze i najdokładniejsze odgadnięcie tekstu, a ponadto sama przeciętna długość boumy wpływa na szybkość czytania – zbyt krótkie boumy powodują, że zatrzymywanie wzroku (fiksacja) odbywa się zbyt często, zbyt długie boumy zaś – że trwa zbyt długo.
Boumy, wpływając na ergonomię czytania, mają wpływ również, choć pośrednio, na procesy rozumienia i zapamiętywania tekstu. Im większy komfort ma czytelnik z procesu rozpoznawania tekstu, tym więcej korzyści wyniesie z poznania jego treści.
Na proces powstawania odpowiednio korzystnych boum mają wpływ trzy czynniki:
Bouma a pismo.
Pisma narodowe oparte na alfabecie łacińskim charakteryzują się szczególnie wysoką czytelnością (rozpoznawalnością), na co wpływ mają następujące czynniki:
Wszystko to wpływa na fakt, że w pismach łacińskich różne wyrazy mają szczególnie unikatowe kształty, co korzystnie wpływa na powstawanie boum o pożądanych (zróżnicowanych) kształtach. Gorzej jest np. w przypadku pism opartych na cyrylicy, gdzie znaki mają mniejszą różnorodność wyglądu: mniejsza liczba znaków posiada wydłużenia, w niektórych językach z tej grupy nie ma tak wąskich znaków, jak łacińskie „i”, a z kolei „m” ma węższą postać niż łacińska. Skutkiem tego boumy w tych pismach znacznie częściej przypominają mało zróżnicowane prostokąty niż w pismach łacińskich.
Bouma a język.
Boumy mają zróżnicowane cechy charakterystyczne także w zależności od języka. Na przykład w obrębie tego samego pisma łacińskiego teksty w niektórych językach są wizualnie łatwiejsze do czytania niż w innych. Na te różnice mają wpływ następujące elementy:
Bouma a wygląd znaków.
Ten aspekt boum dotyczy głównie liter drukowanych, czyli użytego kroju pisma. Poszczególne kroje pisma mają swoje najwydajniejsze boumy w określonych zakresach stopni pisma, jak również w odniesieniu do konkretnych odbiorców i charakteru składu (np. odpowiednia liczba znaków w wierszu).

</doc>
<doc id="485470" url="https://pl.wikipedia.org/wiki?curid=485470" title="Amplexus">
Amplexus



</doc>
<doc id="485472" url="https://pl.wikipedia.org/wiki?curid=485472" title="Antoni Zajkowski">
Antoni Zajkowski

Antoni Zajkowski ps. "Zając" (ur. 5 sierpnia 1948 w Maleczewie koło Ełku) – polski judoka, wicemistrz olimpijski (1972). Z wykształcenia magister wychowania fizycznego.
Kariera sportowa.
W 1972 jako pierwszy Polak w historii judo zdobył na olimpiadzie w Monachium srebrny medal olimpijski. Wcześniej w 1969 wywalczył srebro na ME. W 1971 zdobył brąz na MŚ, i ponownie srebro na ME.
Trzykrotnie zdobywał tytuł mistrza Polski (1970, 1973, 1974).
W swojej karierze reprezentował barwy Promienia Mońki (trenując zapasy), Jagiellonii Białystok i AZS Siobukai Warszawa.
W 1972 został odznaczony Złotym Krzyżem Zasługi. W Plebiscycie Przeglądu Sportowego 1972 na najlepszego sportowca Polski zajął 10. miejsce.
Posiada stopień 9 dan.
Życie prywatne.
Ojciec judoków: Adama Zajkowskiego i Wojciecha Zajkowskiego.

</doc>
<doc id="485475" url="https://pl.wikipedia.org/wiki?curid=485475" title="8,8 cm KwK 36">
8,8 cm KwK 36

8,8 cm KwK 36 (Kampfwagenkanone 36 – działo czołgowe wzór 36) to niemiecka armata czołgowa z okresu II wojny światowej stanowiąca główne uzbrojenie czołgu PzKpfw VI Tiger.
Konstrukcja.
Pod wieloma względami konstrukcja KwK 36 jest praktycznie identyczna do armat przeciwlotniczych Flak 18/Flak 36, armata KwK mogła używać amunicji przeznaczonej do dział Flak 18/36, wszystkie te armaty miały te same właściwości balistyczne i długość lufy wynoszącą 56 kalibrów. Zamek KwK był typu półautomatycznego, po oddanym strzale pusta łuska po pocisku była automatycznie wyrzucana, a zamek pozostawał otwarty.
KwK 36 była jedną z najlepszych armat przeciwpancernych produkowanych w okresie II wojny światowej. Była bronią niezwykle celną, o bardzo płaskiej trajektorii lotu pocisku – oznaczało to, że nawet jeśli odległość do celu została źle oceniona, to wystrzelony pocisk i tak najprawdopodobniej trafiał w cel. Podczas brytyjskich prób przeprowadzonych w czasie wojny na zdobycznej broni, testujący armatę artylerzyści potrafili trafić pięć razy z rzędu w cel wielkości 16 na 18 cali (40 na 50 cm) z odległości 1200 jardów (1080 m).
Amunicja.
Wszystkie podane grubości przebijanego pancerza odnoszą się do płyty pancernej o nachyleniu 30°.
Pzgr. 39.
Pocisk przeciwpancerny z czepcem i czepcem balistycznym z dodatkowym ładunkiem wybuchowym i smugaczem.
Pzgr. 40.
Pocisk przeciwpancerny z rdzeniem wolframowym.
Gr. 39.
Pocisk kumulacyjny.

</doc>
<doc id="485476" url="https://pl.wikipedia.org/wiki?curid=485476" title="Napięcie przebicia">
Napięcie przebicia



</doc>
<doc id="485477" url="https://pl.wikipedia.org/wiki?curid=485477" title="Napięcie probiercze">
Napięcie probiercze

Napięcie probiercze (napięcie próbne) − wartość napięcia stosowanego w laboratoriach do badania poszczególnych urządzeń elektrycznych, układów izolacyjnych itp.
Załączenie do układu napięcia probierczego umożliwia m.in. ustalenie jakości izolacji badanego urządzenia. Pomyślny wynik badania oznacza, że podłączenie napięcia znamionowego nie spowoduje przebicia jego izolacji. Dla układów niskiego napięcia (230/400 V) dla badań rezystancji izolacji stosowane jest zestandaryzowane napięcie pomiarowe (probiercze) w wysokości 500V prądu stałego. Zgodnie z IEC 61439-1 (PN-EN 61439-1) w zależności od napięcia znamionowego badanego obwodu stosowane są napięcia probiercze o wartościach 250 V, 500 V, 1000 V, 2500 V.

</doc>
<doc id="485478" url="https://pl.wikipedia.org/wiki?curid=485478" title="Napięcie krokowe">
Napięcie krokowe

Napięcie krokowe (Uk) to różnica potencjałów dwóch punktów podłoża odległych od siebie o długość kroku (ok. 0,8 m do 1 m). Jeżeli jego wartość przekroczy wartość napięcia bezpiecznego, wystąpi realna groźba porażenia prądem elektrycznym.
Wartość napięcia krokowego jest większa dla większej stromości rozkładu napięcia, bliższych odległości od punktu zwarcia oraz większej długości kroku. Dlatego też, napięcie krokowe jest szczególnie niebezpiecznie w przypadku awarii energetycznych linii przesyłowych wysokiego napięcia. Przy mniejszych napięciach zasilających (np. napięcie sieciowe 230 V) napięcie krokowe zazwyczaj spada poniżej wartości bezpiecznych i jest niegroźne.
Napięcie krokowe może być również groźne przy uderzeniu pioruna, który można przedstawić jako zwarcie do ziemi napięcia o ogromnej wartości.
Obliczanie napięcia krokowego.
Napięcie krokowe zależy w dużym stopniu od rezystywności podłoża stanowiącego uziemienie. Dla uproszczonego przypadku uziomu w kształcie półkuli rezystancję sąsiedztwa uziomu "RZ" można zapisać jako:
formula_1
gdzie: "R" – rezystancja, "ρ" – rezystywność, "r" – promień na którym znajduje się warstwa "dx" półkuli ("x" – odległość).
Ponieważ rozkład napięcia "U"("x") w takim przypadku jest hiperboliczny (UZ – napięcie zasilające):
formula_2
to wartość napięcia krokowego (przy długości kroku "Δx") wyniesie:
formula_3
W rzeczywistości jednak uziomy w kształcie półkuli praktycznie nie występują, wobec czego odpowiednie obliczenia komplikują się. Niemniej jednak, powyższe wzory są czasem wykorzystywane do obliczeń szacunkowych.
Zabezpieczenie.
Zabezpieczeniem przeciwko napięciu krokowemu jest para butów o metalowych podeszwach, które są spięte dobrze przewodzącą metalową linką. Umożliwia to w miarę swobodne chodzenie, natomiast uniemożliwia powstanie różnicy potencjału pomiędzy obiema nogami (linka zwiera ewentualne napięcie). W przypadku, gdy przewód pod wysokim napięciem dotyka podłoża i zachodzi potrzeba ewakuacji, nie wolno chodzić zwykłym krokiem – należy złączyć stopy razem (tak aby zmniejszyć dystans pomiędzy nimi i możliwość powstania napięcia krokowego) i oddalić się od miejsca awarii poprzez wykonywanie skoków (przy złączonych nogach) lub też przeskakując z jednej nogi na drugą (pod warunkiem, że w żadnym momencie obie nogi nie będą dotykać podłoża razem).
Dodatkowym zabezpieczeniem mogą być wyłożone na podłodze izolacyjne gumy, bądź też stalowe uziemione kraty, a na zewnątrz budynków na całym terenie obiektu mogą być zakopane żelazne kraty wyrównujące potencjał ziemi, zazwyczaj połączone z uziemionym ogrodzeniem.
Każdy obiekt narażony na występowanie niebezpiecznych napięć krokowych powinien być oznaczony ostrzegawczymi znakami o treści "NIEBEZPIECZNE NAPIĘCIE KROKOWE".

</doc>
<doc id="485480" url="https://pl.wikipedia.org/wiki?curid=485480" title="Napięcie robocze">
Napięcie robocze

Napięcie robocze – napięcie przewidziane dla normalnej pracy urządzenia elektrycznego.

</doc>
<doc id="485484" url="https://pl.wikipedia.org/wiki?curid=485484" title="Izolacja (technika)">
Izolacja (technika)



</doc>
<doc id="485487" url="https://pl.wikipedia.org/wiki?curid=485487" title="Galeria Sztuki Współczesnej „Bunkier Sztuki”">
Galeria Sztuki Współczesnej „Bunkier Sztuki”

Galeria Sztuki Współczesnej „Bunkier Sztuki” – galeria sztuki w Krakowie, powstała w roku 1965, zaliczana do najważniejszych polskich instytucji prezentujących sztukę współczesną. Jest to artystycznie niezależna instytucja kultury, finansowana przez Miasto Kraków.
Historia.
Historia tej instytucji sięga roku 1950, czyli od momentu utworzenia Biura Wystaw Artystycznych (BWA). W roku 1965 BWA przeniosła się do pawilonu wystawowego przy pl. Szczepańskim 3a, zaprojektowanego przez Krystynę Tołłoczko-Różyską (rzeźbiarskie opracowanie fasady: Antoni Hajdecki). W roku 1994 „Bunkier” otrzymał status galerii miejskiej i od tego czasu jego działalność zyskała indywidualny charakter, co symbolicznie wyraziła zmiana nazwy: w 1995 roku galeria przyjęła oficjalnie nazwę „Bunkra Sztuki”. W 2019 r. na dyrektor galerii wybrana została Maria Anna Potocka, która pełniła już tę funkcję w latach 2002–2010 . Docelowo galeria miała zostać połączona z Muzeum Sztuki Współczesnej MOCAK, co jednak spotkało się z dużymi protestami i odstąpiono od tych planów. Od roku 2021 budynek jest remontowany.
Oferta.
Bunkier Sztuki prezentuje nowoczesną światową sztukę, a równocześnie promuje artystów związanych z Krakowem. Galeria znana jest z wystaw klasyków sztuki światowej i polskiej. Większości wystaw towarzyszą obszerne katalogi i spotkania dyskusyjne z udziałem krytyków.
Działalność.
Galeria prezentowała między innymi takich artystów jak:
W Galerii działa Klub Bunkra Sztuki oraz Mały Klub Bunkra Sztuki.
Galeria prowadzi także działalność wydawniczą, wykraczającą poza redagowanie katalogów do poszczególnych wystaw. „Galeria Bunkier” była współwydawcą dwóch pozycji o charakterze teoretycznym: „Postmodernizm. Teksty polskich autorów” i „Publiczna przestrzeń dla sztuki?”.
Galeria prezentuje w ograniczonym zakresie także sztukę performance oraz jej dokumentację wpisując się tworzenie historii polskiego performance. Wyjątkowy rezonans obudziła w 2008 roku ekspozycja prezentująca ruch Fluxus w Europie Wschodniej.

</doc>
<doc id="485489" url="https://pl.wikipedia.org/wiki?curid=485489" title="Bunkier Sztuki">
Bunkier Sztuki



</doc>
<doc id="485493" url="https://pl.wikipedia.org/wiki?curid=485493" title="Herb Skwierzyny">
Herb Skwierzyny

Herb Skwierzyny – jeden z symboli miasta Skwierzyna i gminy Skwierzyna w postaci herbu przyjęty przez radę miejską 13 czerwca 2013 r.
Wygląd i symbolika.
Na niebieskiej tarczy widoczny jest złoty lew stojący na tylnych łapach, z głową zwróconą w prawo (według reguł heraldycznych – od strony trzymającego tarczę, czyli z punktu widzenia obserwatora – w lewo). Z pyska wystaje czerwony jęzor. Lew trzyma w przednich łapach srebrny klucz.
Srebrny klucz był symbolem kluczowej pozycji Skwierzyny, położonej między Wielkopolską, Pomorzem i Brandenburgią, a zarazem symbolem otwarcia bram grodu dla przyjaźnie nastawionych przybyszów. Lew zaś podkreślać miał odwagę mieszkańców, którzy bronili tożsamości miasta przed zakusami „obcych”.
Historia.
Środowisko skwierzyńskich historyków uważa, że miasto otrzymało herb już w 1530 r. Nie zachowały się jednak dokumenty potwierdzające te fakty. Niemieccy naukowcy zaś przypisują nadanie herbu Albrechtowi Hohenzollernowi w 1538 r., z tego roku pochodzi najstarszy wizerunek herbu. Przedstawiał on leżącego lwa z ogonem zakończonym pojedynczym chwostem, który w przednich łapach trzymał srebrny klucz. Pieczęcie sądowe z roku 1560 i 1569 ukazywały lwa w pozycji stojącej. W 1722 r. król August II Mocny potwierdził nadanie przywilejów miastu i dodał do herbu koronę. Wersja ta stała się wzorem do odtworzenia herbu z 2013 r.

</doc>
<doc id="485494" url="https://pl.wikipedia.org/wiki?curid=485494" title="Flaga Skwierzyny">
Flaga Skwierzyny

Flaga Skwierzyny – jeden z symboli miasta Skwierzyna oraz gminy Skwierzyna w postaci flagi, obowiązujący od 13 czerwca 2013.
Wygląd i symbolika.
Flagą Gminy Skwierzyna jest prostokątny płat tkaniny o proporcjach boków jak 5:8 składający się z 3 poziomych, równoległych pasów tej samej szerokości, z których górny jest koloru złotego, środkowy koloru niebieskiego i dolny koloru srebrnego. Przy umieszczaniu barw flagi w układzie pionowym kolor złoty (żółty) umieszcza się po lewej stronie płaszczyzny oglądanej z przodu.
Historia.
barwy miasta i |gminy Skwierzyna zostały zrekonstruowane w XIX wieku i wynikają bezpośrednio z barw herbowych, tj. żółto-niebiesko-białych (złoto-błękitno-srebrne). 4 sierpnia 1990 r. flaga Skwierzyny zawisła na maszcie przed ratuszem miejskim.

</doc>
<doc id="485495" url="https://pl.wikipedia.org/wiki?curid=485495" title="Mariusz Kuras">
Mariusz Kuras

Mariusz Czesław Kuras (ur. 21 sierpnia 1965 w Częstochowie) – polski piłkarz występujący na pozycji pomocnika, trener piłkarski.
Kariera piłkarska.
Wychowanek Rakowa Częstochowa; jeszcze jako junior, w styczniu 1983 roku, przeniósł się do Szczecina, by grać w tamtejszej Pogoni. W pierwszej drużynie zadebiutował 23 stycznia 1983 w towarzyskim meczu przeciwko FC Chemie Halle, natomiast debiut I ligowy zanotował w dniu swoich 18. urodzin – 21 sierpnia 1983 w meczu z ŁKS-em.
Niemal przez całą karierą piłkarską (z roczną przerwą na epizod w lidze izraelskiej w klubach Maccabi Jafa i Szimszon Tel-Awiw w sezonie 1995/1996) pozostał wierny szczecińskiemu klubowi, w barwach którego występował aż do zakończenia kariery w 1999 r. Popularny „Mario” w granatowo-bordowych barwach rozegrał rekordową w skali klubu liczbę 430 spotkań (300 w pierwszej i 130 w drugiej lidze) w ciągu 17 lat gry, stając się jednym z najbardziej lubianych w Szczecinie piłkarzy, szanowanym za serce do gry i wielką skromność. Żaden piłkarz klubu nie rozegrał więcej spotkań od Kurasa. Powoływany także do reprezentacji młodzieżowych, z drużyną narodową U-18 zajął III miejsce na Mistrzostwach Europy w 1984. Kuras na futbolowe boisko w roli zawodnika powrócił na jeden charytatywny występ w barwach Pogoni Szczecin Nowej – klubu założonego przez kibiców Pogoni. B-klasowe spotkanie rozegrane zostało w Szczecinie 6 maja 2007, a przeciwnikiem szczecińskiej drużyny była Zorza Tychowo.
Kariera trenerska.
Karierę szkoleniowca rozpoczął w Pogoni Szczecin w 1999 r., początkowo jako grający asystent trenerów Leszka Jezierskiego, Jana Juchy, Albina Mikulskiego i Edwarda Lorensa. W roli pierwszego szkoleniowca zadebiutował 29 kwietnia 2001 obejmując fotel trenerski za czasów Sabriego Bekdaşa. Z Pogonią zdobył wicemistrzostwo kraju (2001), w tym samym roku poległ w rundzie wstępnej Pucharu UEFA z amatorską drużyną Fylkira Reykjavík z Islandii. Trenował Pogoń do 14 czerwca 2002, kiedy to zastąpił go Albin Mikulski. Kuras przeniósł się do Bełchatowa, by od 11 września 2002 objąć tamtejszy GKS, z którym w 2005 roku awansował do ekstraklasy i który prowadził do dnia 10 października 2005. Następnym jego miejscem pracy był II-ligowy Radomiak Radom, który trenował od 10 grudnia 2005. 15 kwietnia 2006 po pięciu porażkach z rzędu Mariusz Kuras podał się do dymisji. W okresie od 18 kwietnia do 11 grudnia 2006 ponownie był zatrudniony w Szczecinie na stanowisku I trenera Pogoni, tym razem za rządów Antoniego Ptaka. 27 kwietnia 2007 objął stanowisko szkoleniowca Stilonu Gorzów. Od czerwca do 1 października 2007 był trenerem I ligowej Odry Wodzisław. Od 30 listopada 2007 do 15 września 2008 po raz trzeci w karierze prowadził drużynę Pogoni Szczecin. Od 28 marca 2009 do 30 czerwca 2010 był trenerem II ligowego Zawiszy Bydgoszcz. 20 grudnia 2010 został wybranym nowym trenerem Sandecji Nowy Sącz zastępując Dariusza Wójtowicza. 15 listopada 2011 został zwolniony z Sandecji Nowy Sącz.

</doc>
<doc id="485496" url="https://pl.wikipedia.org/wiki?curid=485496" title="Wiązówka błotna">
Wiązówka błotna

Wiązówka błotna ("Filipendula ulmaria") – gatunek byliny należący do rodziny różowatych ("Rosaceae"). Jest gatunkiem eurosyberyjskim, występuje w Azji od Syberii przez Mongolię po Chiny i w północnej i środkowej Europie. W Polsce jest rośliną pospolitą, miejscami występuje bardzo licznie. Status gatunku we florze Polski: gatunek rodzimy.
Biologia i ekologia.
Rośnie na brzegach wód, na mokrych łąkach, w świetlistych zaroślach nadrzecznych, nad rowami. Jest lubiącym półcień hygrofitem. Bardzo często występuje w zaroślach wierzby szarej. W górach rośnie aż po piętro kosówki. Hemikryptofit. W klasyfikacji zbiorowisk roślinnych gatunek charakterystyczny dla zespołu związków (All.) "Filipendulion". Kwiaty wydzielają lekki zapach, przywabiając nim owady, które je zapylają, mimo że roślina nie wytwarza nektaru. Owady zbierają za to obficie wytwarzany pyłek. Kwitnie od czerwca do sierpnia.
Wiązówka błotna porażana jest przez grzyba "Triphragmium ulmariae". Wywołana przez niego choroba często doprowadza do obumarcia rośliny.
Zastosowanie.
Roślina ozdobna.
Nadająca się do uprawy szczególnie nad sztucznymi zbiornikami wodnymi (oczkami wodnymi). Stosowane są zwłaszcza dwie odmiany ozdobne – 'Aurea' (liście żółte) i 'Variegata' (liścia z białymi plamami).
Uprawa.
Jest w pełni mrozoodporna (strefy klimatyczne 2–9). Może rosnąć na stanowiskach słonecznych lub półcienistych, gleba musi być zawsze wilgotna, może być błotnista. Rozmnaża się z nasion wysiewanych wiosną lub jesienią, lub przez podział. Oprócz typowej, dziko rosnącej formy istnieją ozdobne kultywary, np. 'Aurea' o złotożółtych za młodu liściach, czy 'Variegate' o prążkowanych, żółto nakrapianych liściach.

</doc>
<doc id="485498" url="https://pl.wikipedia.org/wiki?curid=485498" title="Herb gminy Skwierzyna">
Herb gminy Skwierzyna



</doc>
<doc id="485499" url="https://pl.wikipedia.org/wiki?curid=485499" title="Flaga gminy Skwierzyna">
Flaga gminy Skwierzyna



</doc>
<doc id="485507" url="https://pl.wikipedia.org/wiki?curid=485507" title="Dyrektoriat">
Dyrektoriat

Dyrektoriat (fr. "Directoire") – pięcioosobowy rządowy organ egzekutywy w schyłkowym okresie rewolucji francuskiej (1789–1799), ustanowiony w 1795 r. przez Konwent Narodowy, który następnie, na mocy konstytucji roku III rozwiązał i przekształcił w dwuizbowy parlament złożony z Rady Starszych i Rady Pięciuset. Funkcjonował do przewrotu 18 brumaire’a, dokonanego 18 brumaire’a VIII roku Republiki (tj. 9 XI 1799) przez Napoleona Bonapartego.
W szerszym znaczeniu – okres w dziejach Francji od obalenia jakobinów na czele z Robespierre'em do zamachu stanu Napoleona (1794–1799).
Lista dyrektorów.
Lista dyrektorów Republiki francuskiej (jednocześnie urzędowało pięciu):

</doc>
<doc id="485513" url="https://pl.wikipedia.org/wiki?curid=485513" title="Napar">
Napar

Napar, herbatka ziołowa () – forma sporządzania leku ziołowego lub kosmetyku w postaci roztworu, do którego składniki czynne z surowca zielarskiego są ekstrahowane gorącą wodą. Napary stosuje się do użycia wewnętrznego (spożycia) lub zewnętrznego (do kompresów, przemywania powierzchni ciała). 
Napar jest formą pośrednią pomiędzy wyciągiem zimnym, w którym surowiec zielarski jest przez pewien czas przetrzymywany w wodzie o temperaturze pokojowej, a odwarem, w którym surowiec jest gotowany. Napar sporządza się poprzez zalanie rozdrobnionego surowca zielarskiego określoną ilością wrzącej wody i przetrzymywanie tej mieszaniny w naczyniu pod przykryciem przez określony czas. Następnie mieszaninę się cedzi, a uzyskany klarowny roztwór pozostawia do przestygnięcia. Napary są nietrwałe i zasadniczo przygotowuje się je każdorazowo, bezpośrednio przed użyciem. Gorący napar może być przez jakiś czas przechowywany w termosie (ale nie dłużej niż jeden dzień).
Napary przygotowuje się z ziół zawierających substancje wrażliwe na wyższą temperaturę (szczególnie przez dłuższy czas), np. olejki eteryczne. Wykonuje się je najczęściej z ziela, liści i kwiatów. Zazwyczaj stosuje się jedną łyżkę stołową rozdrobnionego suszu ziołowego (zawiera go 5–8 g) na szklankę wody (200–250 ml). Czas naparzania to około 15 minut. Niektóre jednak napary wykonuje się według innych przepisów (dotyczy to np. ilości składnika, temperatury wody, czasu naparzania) i wówczas należy kierować się zaleceniami producenta lub fachową literaturą.

</doc>
<doc id="485514" url="https://pl.wikipedia.org/wiki?curid=485514" title="Klubowe mistrzostwa świata w piłce nożnej">
Klubowe mistrzostwa świata w piłce nożnej

Klubowe Mistrzostwa Świata (ang. "FIFA Club World Cup") to kontynuator Pucharu Interkontynentalnego. Rywalizuje o niego siedem drużyn piłkarskich: zwycięzca Ligi Mistrzów UEFA, zwycięzca Copa Libertadores, zwycięzca Afrykańskiej Ligi Mistrzów, zwycięzca Ligi Mistrzów CONCACAF, zwycięzca Ligi Mistrzów OFC, Azjatyckiej Ligi Mistrzów i mistrz państwa w którym odbywają się KMŚ. Drużyny z Europy i Ameryki Południowej rozpoczynają rozgrywki od półfinału, natomiast zespoły afrykańskie, azjatyckie i północnoamerykańskie od ćwierćfinału. Gospodarz i zwycięzca Ligi Mistrzów w Oceanii grają w play-offie o miejsce w ćwierćfinale. Rozgrywane są mecze o 3. i 5. miejsce. W turnieju rozgrywane jest 8 meczów.

</doc>
<doc id="485516" url="https://pl.wikipedia.org/wiki?curid=485516" title="Club Nacional de Football">
Club Nacional de Football

Club Nacional de Football – urugwajski klub sportowy (najbardziej znany z sekcji piłki nożnej) z siedzibą w stołecznym mieście Montevideo. Występuje w rozgrywkach Primera División. Swoje domowe mecze rozgrywa na obiekcie Estadio Gran Parque Central.
Istnieje od chwili założenia drużyny piłkarskiej. Został założony 14 maja 1899 w przez grupę studentów przez połączenie dwóch klubów: "Uruguay Athletic Club" i "Montevideo Football Club". Jego odwiecznym rywalem jest CA Peñarol. Drużyna piłkarska należy do najbardziej utytułowanych zespołów świata w tej dyscyplinie, ma na koncie czterdzieści cztery Urugwajskich mistrzostw, a także dwadzieścia jeden oficjalnych turniejach międzynarodowych.

</doc>
<doc id="485525" url="https://pl.wikipedia.org/wiki?curid=485525" title="Andrzej Sarwa">
Andrzej Sarwa

Andrzej Juliusz Sarwa (ur. 12 kwietnia 1953 w Sandomierzu) – polski pisarz, poeta, tłumacz i dziennikarz.
Życiorys.
Debiutował 12 kwietnia 1975 trzema wierszami na antenie II programu Polskiego Radia w Warszawie; debiut drukowany – wiersz "Mój synek" w almanachu "„Pierwszy komunikat”" (Sandomierz 1976). Jest laureatem I Ogólnopolskiego Konkursu Literackiego im. ks. Jerzego Popiełuszki, Bydgoszcz 1992 – wyróżnienie w dziedzinie prozy.
W 1990 został członkiem Stowarzyszenia Autorów Polskich, w 1992 – Stowarzyszenia Dziennikarzy Polskich, zaś od 1997 jest członkiem Związku Literatów Polskich.
Był członkiem kapituły Literackiej Nagrody Polskiej Literatury Grozy im. Stefana Grabińskiego.
Był mężem Elżbiety Sarwy, założycielki i wieloletniej dyrektor i redaktor naczelnej Wydawnictwa Armoryka
Twórczość.
Dorobek twórczy Andrzeja Sarwy to ponad 250 publikacji książkowych (wliczając w to publikacje w antologiach i wydawnictwach zbiorowych) i około 1000 publikacji prasowych obejmuje kilka grup tematycznych. Są to: literatura piękna (poezja i proza), religioznawstwo i teologia ze szczególnym uwzględnieniem zagadnień eschatologicznych, zagadnień dotyczących schizm i herezji, gnozy i demonologii, autorskie przekłady z języków obcych, głównie starożytnych i średniowiecznych tekstów źródłowych historii i religii, poradniki z zakresu zielarstwa i poradniki dotyczące uprawy i wykorzystania roślin krajowych i egzotycznych, teksty dotyczące Sandomierza, tzw. sandomiriana w tym przewodniki turystyczne, oraz literatura popularna. Utwory Andrzeja Sarwy drukowało 29 wydawnictw w 14 miastach i 4 krajach, a były one tłumaczone na: angielski, rosyjski, ukraiński, hiszpański, niemiecki, francuski, japoński, włoski i czeski.
Ważniejsze publikacje (wybór).
Literatura piękna
Religioznawstwo
Leksykony i poradniki

</doc>
<doc id="485529" url="https://pl.wikipedia.org/wiki?curid=485529" title="Rajkumar">
Rajkumar

Singanalluru Puttaswamayya Muthuraju (kann. ಸಿಂಗಾನಲ್ಲೂರು ಪುಟ್ಟಸ್ವಾಮಯ್ಯ ಮುತ್ತುರಾಜು), znany jako Dr. Rajkumar (kann. ರಾಜಕುಮಾರ್) (ur. 24 kwietnia 1929 w Gajanur, zm. 12 kwietnia 2006 w Bangalore) – indyjski aktor, ikona indyjskiej kinematografii, zwłaszcza w języku kannada.
Życiorys.
Często nazywany południowoindyjskim Johnem Wayne'em. W ciągu 50 lat zagrał w ponad 200 filmach.
Aktor zmarł na atak serca. Pogrzeb odbył się 13 kwietnia w Bangalore w południowych Indiach.
Trumna z jego ciałem wystawiona była na widok publiczny. Podczas ceremonii pogrzebowych doszło do starć, w wyniku których zginęło osiem osób, w tym policjant. Zamieszki wywołał rozwścieczony tłum, którego nie wpuszczono na stadion miejski, gdzie ludzie przybyli oddać hołd swemu idolowi. Akty przemocy zaczęły się, gdy zamknięto wejście na stadion, które próbowało sforsować ponad 20 tysięcy ludzi. Rozwścieczeni fani podpalili autobus i wóz policyjny, przewracali samochody, nacierali na policję, która użyła gazu łzawiącego.
W 1983 został odznaczony Orderem Padma Bhushan.

</doc>
<doc id="485535" url="https://pl.wikipedia.org/wiki?curid=485535" title="Hipoteza naukowa">
Hipoteza naukowa



</doc>
<doc id="485536" url="https://pl.wikipedia.org/wiki?curid=485536" title="Klaster (fizyka)">
Klaster (fizyka)

Klaster (zgęstek) – metastabilne (nietrwałe) zgrupowanie materii hadronowej. Ze względu na miejsce powstania klastra można mówić o dwóch ich rodzajach.

</doc>
<doc id="485540" url="https://pl.wikipedia.org/wiki?curid=485540" title="Bahamadia">
Bahamadia

Bahamadia, właściwie Antonia D. Reed (ur. 22 kwietnia 1966 w Filadelfii w stanie Pensylwania) – amerykańska raperka.
Zanim skończyła 14 lat była już „prywatkowym” DJ-em i wtedy też zaczęła układać pierwsze rymy. Związana była z kilkoma niedużymi wytwórniami, zanim udało jej się wydać pierwszego singla. W 1993 r. zdobyła lokalną sławę dzięki „Funk Vibe”, utworowi wydanemu przez Seventh Dimension.
Zaintrygował on Guru z zespołu Gang Starr, który ostatecznie pomógł zaistnieć Bahamadii na szerszych wodach. Współpraca z Guru i DJ Premierem, już w ramach Gang Starr Foundation, zaowocowała w 1994 r. kolejnym singlem „Total Wreck”, a później nagraniem „Respect The Architect”, które znalazło się na „Jazzmatazz Vol. II” Guru.
Album Kollage został wyprodukowany m.in. przez Gum, DJ Premiera, Beatminerz i The Roots. Rymy Bahamadii spotkały się z ogromnym uznaniem publiczności hiphopowej.

</doc>
<doc id="485550" url="https://pl.wikipedia.org/wiki?curid=485550" title="Karabinek Zastava M59/66">
Karabinek Zastava M59/66

Zastava M59/66 – jugosłowiańska wersja karabinka SKS. Podstawową różnicą w stosunku do oryginału było wyposażenie M59/66 w regulator gazowy i nasadkę do miotania granatów nasadkowych. Karabinek został wycofany z jednostek pierwszoliniowych po wprowadzeniu w latach 70. XX wieku do uzbrojenia Jugosłowiańskiej Armii Ludowej karabinka Zastava M70 (wersja AK), ale w jednostkach drugiego rzutu przetrwał do rozpadu Jugosławii w 1991 roku.
Karabinki Zastava M59/66 były używane przez wszystkie strony toczących się w następnych latach na terenie Jugosławii wojen. Po ich zakończeniu został wycofany z uzbrojenia armii państw powstałych na terenie dawnej Jugosławii, ale duże ilości tych karabinów są nadal używane przez różne formacje militarne na całym świecie.
Opis.
Zastava M59/76 jest bronią samopowtarzalną. Zasada działania oparta o odprowadzanie części gazów prochowych przez boczny otwór lufy. M59/66 strzela z zamka zamkniętego. Zamek ryglowany przez przekoszenie zamka. Mechanizm uderzeniowy kurkowy, mechanizm spustowy umożliwia prowadzenie tylko ognia pojedynczego.
M59/66 jest zasilany ze stałego magazynka pudełkowego o pojemności 10 naboi.
Lufa zakończona nasadką do miotania granatów nasadkowych. Pod lufą zamontowany jest składany bagnet.
M59/66 wyposażony jest w drewniane łoże połączone z kolbą. Przyrządy celownicze mechaniczne (celownik krzywkowy ze szczerbiną, nastawy 100 – 1000 m).

</doc>
<doc id="485552" url="https://pl.wikipedia.org/wiki?curid=485552" title="Gryf Pomorski">
Gryf Pomorski



</doc>
<doc id="485557" url="https://pl.wikipedia.org/wiki?curid=485557" title="Góra Dobrzeszowska">
Góra Dobrzeszowska

Góra Dobrzeszowska – wzniesienie o wysokości 367 m n.p.m., w Górach Świętokrzyskich, należące do Pasma Dobrzeszowskiego, wchodzące w skład rezerwatu przyrody o tej samej nazwie. Na starszych mapach zwane też Górą Langiewicza.
Na szczycie wzniesienia prehistoryczny obiekt kultury materialnej i duchowej (sanktuarium z czasów przedchrześcijańskich, pozostałości obserwatorium astronomicznego) oraz zespół naturalnych elementów przyrodniczych (ukształtowanie terenu, wychodnie piaskowców dolnotriasowych) i krajobrazowych, nierozerwalnie związanych z obiektem archeologicznym. Zdaniem niektórych archeologów obiekt mogli zbudować Wiślanie na około 200 lat przed podbojem tych terenów przez Polan (znalezione fragmenty ceramiki określa się na wczesne średniowiecze – lata 750–950). Po zachodniej stronie góry – 30-metrowy maszt, służący do wypatrywania pożarów (doskonałe miejsce widokowe).
Przez szczyt przechodzi niebieski szlak turystyczny z miejscowości Pogorzałe do Kuźniaków.

</doc>
<doc id="485561" url="https://pl.wikipedia.org/wiki?curid=485561" title="Ulica św. Anny w Krakowie">
Ulica św. Anny w Krakowie

Ulica św. Anny – ulica w Krakowie na Starym Mieście.
Wytyczona została w czasach lokacji miasta, w 1257 roku. Jej najstarsza nazwa brzmiała: "ulica Żydowska", gdyż prowadziła z Rynku do dzielnicy żydowskiej. Tu znajdowały się bożnica, cmentarz, a także łaźnia żydowska do czasów, gdy na początku XV w. przeniesiono Żydów w okolice dzisiejszego placu Szczepańskiego. 
Nazwa "ulicy św. Anny" pojawiła się pod koniec XIV wieku, wzięła się od kościoła św. Anny. Była to ulica uniwersytecka; znajdowały się tu bursy, kolegia, biblioteka. Zachowało się przy niej do dziś wiele zabytkowych budowli.
Teren przy końcu ulicy, ograniczony murami miejskimi i murem ogrodu należącego do Kolegium Nowodworskiego, zwał się „Na Mennicy”. gdyż w latach 1607-1654 działała tam Mennica Jego Królewskiej Mości (budowla ta istniała już w XVI w.). Był to budynek częściowo drewniany. Działalność produkcyjna w Mennicy ustała prawdopodobnie w połowie XVII w., gdyż w 1661 roku obiekt określa się mianem „Starej Mennicy”. Na omawianym terenie stało 9 drewnianych domów, przylegających do gmachu Kolegium Nowodworskiego i do muru ogrodowego. Około roku 1792 w Starej Mennicy znajdowały się stajnie miejskie. W związku z planami wyburzenia murów miejskich, ok. roku 1814 zaczęto rozbierać wspomniane drewniane domy przy murze ogrodowym, a w latach 1825-1826 przestała prawdopodobnie istnieć również „Stara Mennica”. W połowie XIX w. nastąpiła rozbudowa Kolegium Nowodworskiego. W 1855 roku wzniesiono nowe jego skrzydło od strony Plant. Wiele wskazuje na to, że stanęło ono w miejscu Starej Mennicy.
Między kościołem św. Anny a Plantami wznosiła się niegdyś szkoła parafialna św. Anny. Jej początki sięgają drugiej połowy XIV w., ale pierwsze zachowane wzmianki pochodzą z roku 1450. Pierwotnie była to budowla drewniana. Okazały, murowany budynek szkoły wystawił w 1511 roku Maciej Miechowita. Dotrwał on do roku 1689, kiedy to został zburzony w związku z budową nowego, barokowego kościoła św. Anny, który stanął na miejscu świątyni gotyckiej. Trzeci w kolejności budynek szkoły św. Anny stanął na placu między nowym kościołem a murami miejskimi. Został on zburzony w 1823 roku, a na jego miejscu założono Planty.

</doc>
<doc id="485562" url="https://pl.wikipedia.org/wiki?curid=485562" title="Anna de Foix-Candale">
Anna de Foix-Candale

Anna de Foix (ur. około 1484, zm. 26 lipca 1506 w Budzie) – hrabianka de Candale, królowa Węgier, Czech i Chorwacji od 1502 r. jako trzecia żona Władysława II Jagiellończyka.
Była córką Gastona II de Foix, hrabiego de Candale i Katarzyny de Foix (córki Gastona IV de Foix). Była spokrewniona z panującą we Francji dynastią Walezjuszów (siostrzenica jej matki, Anna Bretońska była żoną Ludwika XII). Jej ślub z ponad dwadzieścia lat starszym królem czeskim i węgierskim miał przypieczętować sojusz polityczny Jagiellonów z francuskim królem Ludwikiem XII. Sojusz zawiązano przeciw Habsburgom, rozprzestrzeniającym się w środkowej Europie, i ekspansji tureckiej na zachód. Władysław nie szukał córki króla jakiegoś potężnego kraju - wystarczyła mu młoda księżniczka spokrewniona z jakąś wielką dynastią panującą, która byłaby zdolna dać mu upragnionego potomka.
Królowa.
Ślub per procura został zawarty 23 marca 1502 roku na zamku w Blois. Pół roku później Anna wyruszyła w podróż do nowej ojczyzny. Droga wiodła przez m.in. Wenecję, gdzie pobyt przyszłej królowej został uświetniony regatami gondoli na Canale Grande - młoda księżniczka była w centrum polityki europejskiej. Osiemnastoletnia Anna przybyła na Węgry najprawdopodobniej 26 września tego samego roku. 29 września 1502 roku została koronowana na królową Węgier w katedrze miasta Székesfehérvár, tradycyjnego miejsca koronacji i pochówku władców Węgier. Nigdy nie została koronowana na królową Czech i nigdy nie przekroczyła granic Czech, ponieważ jako katoliczce czescy husyci zakazali jej wstępu do czeskich zamków. 6 października 1502 roku w Budzie poślubiła Władysława II Jagiellończyka (była jego trzecią i ostatnią żoną).
23 lipca 1503 urodziło się pierwsze dziecko pary - córka Anna Jagiellonka. Pomogło to rozluźnić napięte stosunki z cesarzem rzymskim Maksymilianem I, który zaoferował Władysławowi małżeństwo jego małej córeczki z którymś ze swoich wnuków (potem ustalono, że będzie nim Ferdynand I Habsburg).
1 lipca 1506 roku Anna urodziła syna - Ludwika II. Poród był przedwczesny, ale dziecko udało się uratować. Królowa zmarła niedługo potem - 26 lipca - w wyniku gorączki połogowej.

</doc>
<doc id="485566" url="https://pl.wikipedia.org/wiki?curid=485566" title="Mixtape">
Mixtape

Mixtape (mikstejp) – taśma nagrana przez didżeja, najczęściej za pomocą dwóch gramofonów i miksera. 
Dawniej mikstejpy pojawiały się wyłącznie na kasetach magnetofonowych, teraz trafiają także na płyty CD. Pierwotnie mikstejpy miały ukazywać umiejętności DJ i były nagrywane podczas jednej sesji. Obecnie w większości są zaaranżowane przy użyciu komputerów.
Moda na mikstejpy rozpoczęła się w latach 80. XX wieku, kiedy DJe miksowali utwory w wersji a cappella z podkładami instrumentalnymi innych piosenek, tworząc tzw. blendy. W latach 90. w tworzenie mikstejpów angażowali się też raperzy, rymując własne, niepublikowane nigdzie indziej zwrotki. Na mikstejpach rozgrywały się najważniejsze bitwy raperów – Nas kontra Jay-Z, czy Eminem kontra Ja Rule.
Z powodu praw autorskich większość mixtape’ów to tzw. nielegale – materiały nigdy nie wydane oficjalnie. Najsłynniejsze mixtape’y w oficjalnym, komercyjnym obiegu tworzył Funkmaster Flex, a w podziemiu – DJ Clue i DJ Premier z Gang Starr.

</doc>
<doc id="485567" url="https://pl.wikipedia.org/wiki?curid=485567" title="Współstrącanie">
Współstrącanie

Współstrącanie, koprecypitacja – proces polegający na wytrącaniu wraz z osadem oznaczanego makroskładnika związków, które w danych warunkach są rozpuszczalne w roztworze. Współstrącają się te związki, których iloczyny rozpuszczalności nie są przekroczone wskutek ich małego stężenia lub dużej rozpuszczalności.
Podczas współstrącania następuje zanieczyszczenie wytrącanego osadu. Współstrącanie może zachodzić w wyniku adsorpcji, okluzji, tworzenia kryształów mieszanych lub złożonych połączeń z innymi jonami obecnymi w roztworze oraz wytrącania następczego.

</doc>
<doc id="485568" url="https://pl.wikipedia.org/wiki?curid=485568" title="Ruth Aspöck">
Ruth Aspöck

Ruth Aspöck (ur. 7 lutego 1947 w Salzburgu) - austriacka pisarka.
Z wykształcenia – doktor teatrologii i germanistyki w Uniwersytecie Wiedeńskim.

</doc>
<doc id="485569" url="https://pl.wikipedia.org/wiki?curid=485569" title="Mięsień odwodziciel palca małego (ręka)">
Mięsień odwodziciel palca małego (ręka)

Mięsień odwodziciel palca małego (łac. "musculus abductor digiti minimi") - największy mięsień małego palca zlokalizowany w powierzchownej warstwie kłębika (kłębu palca V).
Budowa.
Mięsień przebiegający od kości grochowatej, więzadła grochowato-haczykowatego i troczka zginaczy do łokciowej strony paliczka bliższego palca małego.
Funkcja.
Odwodzi i zgina mały palec w stawie śródręczno-paliczkowym; przy wyprostowanym palcu zgina w stawie śródręczno-paliczkowym i prostuje w obu stawach międzypaliczkowych.
Bibliografia.
"Anatomia człowieka, t. 1, Anatomia ogólna kości, stawy i więzadła, mięśnie; Michał Reicher; wyd. XI (VII), Warszawa 1999; "

</doc>
<doc id="485572" url="https://pl.wikipedia.org/wiki?curid=485572" title="Pasmo Cisowskie">
Pasmo Cisowskie

Pasmo Cisowskie – pasmo Gór Świętokrzyskich, zbudowane z kwarcytów kambryjskich, pokryte lasami które zachowały w dużej mierze charakter naturalny (o czym świadczy m.in. Rezerwat przyrody Cisów im. prof. Zygmunta Czubińskiego).
Pasmo Cisowskie stanowiło schronienie dla powstańców w latach 1863–1864 (stacjonowały tu oddziały Kality-Rębajły i korpus gen. Józefa Hauke-Bosaka) oraz dla partyzantów w latach 1943–1944 (oddział AK "Barabasza").
Przez pasmo przebiega niebieski szlak turystyczny z Chęcin do Łagowa.

</doc>
<doc id="485575" url="https://pl.wikipedia.org/wiki?curid=485575" title="Okluzja">
Okluzja

Okluzja – zjawisko mechanicznego zamykania obcych jonów lub cząsteczek we wnętrzu kryształów osadu (wewnątrz szybko tworzącej się sieci krystalicznej), np. podczas wytrącania siarczanów w postaci osadu BaSO4. Przy dostatecznie szybkim wzroście kryształu BaSO4 może zostać zamknięta w nim cząsteczka BaCl2. Usunięcie tego typu zanieczyszczeń można uzyskać przez kilkakrotną rekrystalizację osadu.
Okluzją nazywa się także pochłanianie gazów przez niektóre metale, zwłaszcza w podwyższonej temperaturze, połączone z tworzeniem roztworów stałych lub związków chemicznych (np. pochłanianie wodoru przez pallad).

</doc>
<doc id="485578" url="https://pl.wikipedia.org/wiki?curid=485578" title="Stiepanakiert">
Stiepanakiert



</doc>
<doc id="485581" url="https://pl.wikipedia.org/wiki?curid=485581" title="Autodydaktyka">
Autodydaktyka



</doc>
<doc id="485582" url="https://pl.wikipedia.org/wiki?curid=485582" title="Arthur Gore (tenisista)">
Arthur Gore (tenisista)

Arthur William Charles Wentworth Gore (ur. 2 stycznia 1868 w Lyndhurst, zm. 1 grudnia 1928 w Londynie) – brytyjski tenisista, zwycięzca Wimbledonu w grze pojedynczej i grze podwójnej, mistrz olimpijski w grze pojedynczej i podwójnej.
Nie był spokrewniony z pierwszym zwycięzcą Wimbledonu z 1877 roku, Spencerem Gore’m.
Kariera tenisowa.
Gore był zawodnikiem praworęcznym, z ofensywnym forhendem. Bekhend grał niemal wyłącznie defensywnie.
Jest tenisistą, który najczęściej uczestniczył w Wimbledonie. Debiutował w 1888 roku – w grze pojedynczej startował do 1922 roku, w deblu do 1927 roku. Bilans jego występów singlowych, 64 zwycięstwa, 26 porażek, przetrwał kilkadziesiąt lat jako rekordowy, poprawiony został przez Jimmy’ego Connorsa. Gore wygrał trzykrotnie grę pojedynczą (jest ponadto najstarszym zwycięzcą turnieju), walczył o tytuł jeszcze pięciokrotnie (obowiązywała w tym okresie zasada challenge round – obrońca tytułu nie walczył w turnieju, grał jedynie o tytuł z wyłonionym w turnieju all comers pretendentem). Wygrał ponadto raz grę podwójną, w 1908 roku, razem z Herbertem Roperem-Barrettem i był z nim w dwóch finałach.
W 1900 roku Arthur Gore był kapitanem i zawodnikiem w pierwszej edycji rozgrywek o Puchar Davisa w Bostonie (Anglicy przegrali z Amerykanami). Uczestniczył w tej rywalizacji także w 1907 roku.
Na igrzyskach olimpijskich w Londynie w 1908 roku Gore triumfował zarówno w grze pojedynczej, jak i podwójnej (z Herbertem Barrettem) w turnieju halowym (rozegrano także turniej na wolnym powietrzu).
W 1911 roku został wybrany na prezydenta All England Lawn Tennis and Croquet Club, organizatora turnieju wimbledońskiego. W 2006 roku jego nazwisko wpisano do Międzynarodowej Tenisowej Galerii Sławy.

</doc>
<doc id="485584" url="https://pl.wikipedia.org/wiki?curid=485584" title="Pasmo Daleszyckie">
Pasmo Daleszyckie

Pasmo Daleszyckie – pasmo Gór Świętokrzyskich, zbudowane ze skał kambryjskich i dewońskich, pokryte w większości lasem jodłowym. Ciągnie się od rzeki Lubrzanki, przez przełom rzeki Warkocz i dalej na południe w kierunku Słopca i Belnianki. Część pomiędzy stosunkowo głęboko wciętymi dolinami rzecznymi Lubrzanki i Warkocza stanowią tzw. "grupę Otrocza". Tworzą ją wzniesienia o różnie ukierunkowanych liniach grzbietowych, zbudowane głównie z piaskowców i łupków staropaleozoicznych. We wschodniej części, na jednym ze zboczy opadających ku wsi Niestachów zlokalizowano kompleks narciarski. Przy południowo-wschodnich podnóżach Jabłonnej znajduje się nieczynny kamieniołom, w którym można oglądać odsłonięcia wapieni dewońskich
Przez pasmo przebiega niebieski szlak turystyczny z Chęcin do Łagowa.
Główne szczyty.
tzw. grupa Otrocza:

</doc>
<doc id="485585" url="https://pl.wikipedia.org/wiki?curid=485585" title="Rovuma">
Rovuma

Rovuma (Ruvuma) – rzeka w Afryce, stanowi rzekę graniczną między Mozambikiem a Tanzanią. Jej długość wynosi 800 km, a powierzchnia dorzecza - 150 tys. km². Uchodzi do Oceanu Indyjskiego. Główny dopływ to Lugenda.

</doc>
<doc id="485587" url="https://pl.wikipedia.org/wiki?curid=485587" title="Pasmo Dobrzeszowskie">
Pasmo Dobrzeszowskie

Pasmo Dobrzeszowskie – pasmo Gór Świętokrzyskich, zbudowane ze skał triasowych, pokryte lasem iglastym z przewagą jodły. Jest to najdalej na zachód wysunięty człon pasma głównego, oddzielony od Pasma Oblęgorskiego przełomem Łosośnej.
Przez pasmo przebiega niebieski szlak turystyczny z miejscowości Pogorzałe do Kuźniaków.

</doc>
<doc id="485588" url="https://pl.wikipedia.org/wiki?curid=485588" title="Friederike Mayröcker">
Friederike Mayröcker

Friederike Mayröcker (ur. 20 grudnia 1924 w Wiedniu, zm. 4 czerwca 2021 tamże) – austriacka poetka, jedna z najsławniejszych pisarek niemieckojęzycznych.
Życiorys.
Ukończyła średnią szkołę handlową, a następnie zdała państwowy egzamin z języka angielskiego. Od 1946 pracowała jako nauczycielka angielskiego w Wiedniu.
Pisała od 1939. Pierwsze utwory opublikowała w prasie w 1946. Publikowała m.in. w promującym literaturę współczesną i awangardową „Plan” oraz w „Literatur und Kritik”. Jej utwory znalazły się w antologii "Stimmen der Gegenwart" obok wielu innych pisarzy austriackich młodego pokolenia. W 1956 utwory ukazały się po raz pierwszy w formie książkowej ("Larifari").
Publikowała tomiki poetyckie w duchu surrealizmu, wypełnione eksperymentami językowymi: "Ausgewählte Gedichte" (wyd. 1979), "Gute Nacht, guten Morgen" (wyd. 1982), "Winterglück" (wyd. 1986), "Das besessene Alter" (wyd. 1992), "Notizen auf einem Kamel" (wyd. 1996), "Mein Arbeitstirol" (wyd. 2003), wygłasza prelekcje na forum Austriackiego Towarzystwa Literackiego oraz w wiedeńskim Alte Schmiede. Od 1973 członek założyciel stowarzyszenia pisarzy Grazer Autorenversammlung, powołanego podczas obrad pisarzy w Forum Stadtpark w Grazu, których była współorganizatorką. W 1954 poznała Ernsta Jandla, z którym z czasem się związała, aż do jego śmierci w 2000. Wspólnie współpracowali z Grupą Wiedeńską (niem. "Wiener Gruppe"); pisali m.in. słuchowiska radiowe. Śmierć życiowego partnera silnie odbiła się w jej wierszach, a pisanie było formą pogodzenia się z nową sytuacją – utratą najbliższego człowieka i twórczego partnera, (opublikowała w 2001 tom wspomnieniowy "Requiem für Ernst Jandl").
Laureatka licznych nagród literackich, m.in. Georg-Trakl-Preis (1977), Nagrody im. Georga Büchnera (2001), manuskripte-Preis.
W 2015 została honorową obywatelką miasta Wiednia.
Mimo podeszłego wieku nadal publikowała ("da ich morgens und moosgrün. Ans Fenster trete" oraz "Reise durch die Nach"t) w 2020.
W 1987 otrzymała Odznakę Honorową za Naukę i Sztukę, a w 2014 Odznakę Honorową za Zasługi dla Republiki Austrii IV klasy.

</doc>
<doc id="485589" url="https://pl.wikipedia.org/wiki?curid=485589" title="Lista hetmanów Kozaków zaporoskich">
Lista hetmanów Kozaków zaporoskich

Lista hetmanów kozaków zaporoskich

</doc>
<doc id="485590" url="https://pl.wikipedia.org/wiki?curid=485590" title="Ruvuma">
Ruvuma



</doc>
<doc id="485592" url="https://pl.wikipedia.org/wiki?curid=485592" title="Peter Vogel">
Peter Vogel

Peter Vogel, urodzony jako Piotr Filipczyński, znany również jako "Piotr Filipkowski" (ur. 1954 w Warszawie) – szwajcarski bankowiec i morderca polskiego pochodzenia, posiadający m.in. obywatelstwo niemieckie.
Sprawa morderstwa i ułaskawienie.
Został skazany w 1971 roku na 25 lat więzienia za morderstwo kobiety na tle rabunkowym. Rada Państwa złagodziła mu wyrok do 15 lat, ale w 1979 roku wyszedł na wolność (przerwa w odbywaniu kary) – przyczynił się do tego jego ojciec TW „Tadeusz”. W 1983, jeszcze w czasie trwania stanu wojennego, otrzymał paszport od władz PRL i wyjechał z Polski.
Od 1987 roku był poszukiwany listem gończym. Mimo to (już jako Peter Vogel) w 2. połowie lat 90. przebywał w Polsce, był częstym gościem Sejmu RP. W 1998 roku został aresztowany w Szwajcarii (już pod zmienionym nazwiskiem Vogel) i w wyniku ekstradycji przekazany do Polski. W lipcu 1999 wszczęta została wobec niego budząca kontrowersje procedura ułaskawieniowa ze strony minister Hanny Suchockiej, zakończona ułaskawieniem w trybie nadzwyczajnym przez prezydenta RP Aleksandra Kwaśniewskiego. W "Kropce nad i" Aleksander Kwaśniewski przyznał, że dopiero po fakcie dowiedział się o czynach Filipczyńskiego. Ułaskawił go, ponieważ jego nazwisko znalazło się na liście prokuratora generalnego Hanny Suchockiej. Filipczyński przesiedział w więzieniu 8 lat.
Działalność biznesowa.
Pracował w bankach Coutts Bank i EFG Bank.
W 2006 polski prokurator złożył w Szwajcarii kilka wniosków o ujawnienie informacji o kontach, co do których istnieją podejrzenia, że były wykorzystywane do transferowania łapówek. W latach 2002-2006 pośredniczył w dostarczaniu szwajcarskiego sprzętu kryptograficznego dla polskiej łączności rządowej. Peter Vogel 24 marca 2008 roku został zatrzymany przez Centralne Biuro Śledcze Komendy Głównej Policji.
W lipcu 2010 roku rozważana była ewentualność jego uwolnienia, co nastąpiło wkrótce potem. W 2012 roku zostały mu postawione zarzuty związane z pomocą przy ukrywaniu dochodów Marka Dochnala. Według samego Vogla jego zatrzymanie miało charakter aresztu wydobywczego.

</doc>
<doc id="485593" url="https://pl.wikipedia.org/wiki?curid=485593" title="Grzywy Korzeczkowskie">
Grzywy Korzeczkowskie

Grzywy Korzeczkowskie – pasmo Gór Świętokrzyskich, zbudowane z wapieni jurajskich, pokryte lasem mieszanym ze stanowiskami roślinności śródziemnomorskiej.
Położenie.
Pasmo ciągnie się na długości blisko 5 km z północnego zachodu na południowy wschód, ok. 3-3,5 km na południowy zachód od Chęcin. Jego szerokość nie przekracza 1,2 km. Leży w widłach Białej i Czarnej Nidy, które zbiegają się ok. 4,5 km na południe od niego. Po stronie zachodniej pasmo ogranicza przełomowa dolina rzeczki Hutki, natomiast po stronie wschodniej sięga ono prawie po Podzamcze Chęcińskie. Po północnej stronie pasma leży wieś Korzecko, od strony południowej wzdłuż podnóży Grzyw ciągną się zabudowania wsi Mosty.
Budowa geologiczna.
Główny zrąb pasemka Grzyw Korzeczkowskich budują utwory górnej jury: wapienie oolitowe, plamkowate i kredowate. W dolnych partiach zboczy oraz u ich podnóży występują młodsze utwory: plejstoceńskie piaski, rozmyte gliny zwałowe, miejscami także osady deluwialne. Wschodnią część pasma, a zwłaszcza jego stoki południowe, pokrywa rozległy płat lessu.
Gleby.
Na wapieniach w partiach szczytowych i stokowych pasma, w zależności od lokalnego nasilenia procesów denudacyjnych, rozwinęły się rędziny inicjalne, właściwe lub brunatne. Na młodszych utworach u podnóży pasma wytworzyły się gleby brunatne, bielicowe lub pararędziny. Na podłożu lessowym powstały gleby płowe lub brunatne.
Turystyka.
Wzdłuż ok. 2/3 długości pasma przebiega żółty szlak turystyczny od stacji PKP Wierna Rzeka do Chęcin. 

</doc>
<doc id="485595" url="https://pl.wikipedia.org/wiki?curid=485595" title="Karabin FN CAL">
Karabin FN CAL

FN Carabine Automatique Légère (FN CAL) – belgijski karabin szturmowy. Konstrukcja FN CAL wzorowana jest na karabinie FN FAL, ale projektując jego części starano się zastosować na większą skalę tłoczenie zamiast frezowania.
FN CAL okazał się bronią niezbyt udaną, drogą i o zbyt niskiej żywotności. Wady karabinu FN CAL sprawiły, że jego produkcja była niewielka, a w biurze konstrukcyjnym FN rozpoczęto prace nad nowym karabinem szturmowym kalibru 5,56 mm. Efektem tych prac był karabin FNC, którego produkcję rozpoczęto w 1976 roku.
Opis.
FN CAL był bronią samoczynno-samopowtarzalną. Zasada działania oparta o odprowadzanie części gazów prochowych przez boczny otwór lufy, z krótkim ruchem tłoka gazowego. Strzelanie odbywało się z zamka zamkniętego. Dźwignia przełącznika rodzaju ognia pełniła jednocześnie rolę bezpiecznika.
FN CAL był bronią zasilaną z magazynków 20, 25 lub 30-nabojowych.
Lufa zakończona tłumikiem płomieni, pod lufą zaczep do montowania bagnetu. Pod lufą można było podwiesić granatnik FN 40.
CAL wyposażony był w łoże i chwyt pistoletowy. Kolba składana na bok broni lub stała. Przyrządy celownicze mechaniczne.

</doc>
<doc id="485596" url="https://pl.wikipedia.org/wiki?curid=485596" title="Piotr I (hospodar mołdawski)">
Piotr I (hospodar mołdawski)

Piotr I Muszatowicz (rum. "Petru I Muşat;" zm. 1391) – hospodar mołdawski w latach 1375/1377–1391.
Biografia.
Pochodzenie Piotra jest sporne. Zdaniem J. Demela był synem hospodara Costei i córki Bogdana I – Małgorzaty Muszaty (również D. Musialik uważa go za wnuka Bogdana poprzez matkę Muszatę). Z kolei zdaniem J. Tęgowskiego był synem Stefana (syna hospodara Bogdana I) i jego drugiej żony Małgorzaty Muszaty.
Piotr I został wojewodą w 1375 lub 1377. Już w 1377 odparł najazd litewski na Mołdawię. Zdołał jednak ustabilizować sytuację mołdawską, a nawet podjąć ekspansję na południe. Prowadził szeroko zakrojoną akcję budowniczą, m.in. wzniósł twierdzę w Târgu Neamţ i zamek w Suczawie – Suczawa właśnie była jego główną rezydencją. Doprowadził do unormowania stosunków z Litwą i Węgrami.
Na przełomie 1386 i 1387 udzielił schronienia Wasylowi, synowi wielkiego księcia moskiewskiego Dymitra Dońskiego. Wasyl, będący zakładnikiem w Złotej Ordzie, zbiegł stamtąd i przez Podole trafił na dwór Piotra. Po opuszczeniu Mołdawii udał się na Litwę, gdzie na początku 1387 zaręczył się z Zofią, córką Witolda Kiejstutowicza.
Piotr musiał stawić czoła roszczeniom hospodara wołoskiego Mirczy Starego. Tym tłumaczy się jego zbliżenie z Polską, uwieńczone złożeniem hołdu lennego królom Polski Władysławowi Jagielle i Jadwidze we Lwowie 27 września 1387. W 1388 udzielił Polsce pożyczki pod zastaw Pokucia i ziemi szepienickiej.
Na dokumencie wystawionym 27 stycznia 1388 w Łucku Władysław II Jagiełło nazwał Piotra swoim „zięciem” – w ten sposób określał mężów swoich siostrzenic i bratanic. Jan Tęgowski wysunął hipotezę, że w 1388 Piotr ożenił się z nieznaną z imienia księżniczką mazowiecką – córką Janusza I i Danuty Anny, siostry stryjecznej Jagiełły.
Zmarł w 1391, został pochowany w ufundowanej przez siebie cerkwi Mirăuţi w Suczawie. Następcą Piotra na tronie mołdawskim był Roman I. Zdaniem J. Tęgowskiego był on jednym z synów Piotra (pochodzącym z pierwszego małżeństwa, obok niego z drugiego małżeństwa z księżniczką mazowiecką miał pochodzić drugi syn Iwaszko). Jednak według J. Demela i D. Musialika Roman był bratem, a nie synem Piotra.

</doc>
