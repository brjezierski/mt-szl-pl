<doc id="485601" url="https://pl.wikipedia.org/wiki?curid=485601" title="Tłoczenie">
Tłoczenie



</doc>
<doc id="485609" url="https://pl.wikipedia.org/wiki?curid=485609" title="Rufidżi">
Rufidżi

Rufidżi ("Rufiji") – rzeka we wschodniej Afryce, w Tanzanii. Jej długość wynosi około 600 km (licząc od źródeł Luwegu – 1400 km). Powierzchnia jej dorzecza wynosi 178 tys. km².
Rufidżi powstaje z połączenia dwóch rzek: Kilombero i Luwegu. Płynie na północny wschód, aż do miejsca, gdzie przyjmuje swój główny dopływ Great Ruaha, zmieniając kierunek na wschodni. Uchodzi deltą o powierzchni 1300 km² do Oceanu Indyjskiego w okolicach kanału morskiego Mafia (naprzeciw wyspy Mafia). Ujście rzeki porasta las namorzynowy.
Rufidżi jest żeglowna w dolnym biegu na odcinku około 100 km.

</doc>
<doc id="485611" url="https://pl.wikipedia.org/wiki?curid=485611" title="Rufiji">
Rufiji



</doc>
<doc id="485612" url="https://pl.wikipedia.org/wiki?curid=485612" title="Systematyka ssaków">
Systematyka ssaków

Systematyka ssaków – klasyfikacja biologiczna gromady ssaków (Mammalia).
Ssaki są uznawane za takson monofiletyczny ze względu na kilka synapomorfii: obecność 3 kosteczek słuchowych (młoteczek, kowadełko, strzemiączko), obecność włosów przynajmniej w okresie zarodkowym oraz wydzielanie mleka z gruczołów mlekowych samic. O ile monofiletyzm współcześnie żyjących ssaków nie jest kwestionowany, o tyle relacje pokrewieństwa pomiędzy poszczególnymi ich grupami są ciągle badane, a wyniki tych badań sugerują, że dotychczasowe klasyfikacje były dalekie od ustalenia rzeczywistego pokrewieństwa pomiędzy poszczególnymi gatunkami ssaków.
Historia klasyfikacji ssaków.
Pierwszą pracą systematyzującą wiedzę o zwierzętach była "Historia Animalium" Arystotelesa.
Większość zwierząt zaliczanych obecnie do ssaków autor określił jako żyworodne czworonogi (Quadrupeda). Do grupy tej nie zaliczył nietoperzy i waleni.
Monotremata-Marsupialia-Placentalia.
Od czasów Linneusza i Darwina w klasycznych klasyfikacjach opartych na cechach morfologicznych ssaki były dzielone na trzy grupy, przy czym rangi kategorii systematycznych poszczególnych grup były zależne od ujęcia danego autora (lub autorów): jajorodne stekowce (Monotremata) oraz ssaki żyworodne (Theria), do których zalicza się torbacze (Marsupialia) i ssaki łożyskowe (Placentalia).
Prototheria-Theria.
T.H. Huxley uważał, że Monotremata jest siostrzanym kladem dla Marsupialia i Placentalia. Zaproponował dla nich nazwy Prototheria (ssaki jajorodne), Metatheria (ssaki niższe) i Eutheria (ssaki wyższe, czyli łożyskowce). Przedrostki Proto-, Meta- i Eu- miały ułatwić zapamiętanie i rozróżnianie nazw.
W obydwu wymienionych klasyfikacjach wyróżniano następujące rzędy ssaków:
Monotremata, Marsupialia, Insectivora, Dermoptera, Chiroptera, Primates, Edentata, Pholidota, Lagomorpha, Rodentia, Hyracoidea, Proboscidea, Sirenia, Tubulidentata, Perissodactyla, Artiodactyla, Carnivora, Pinnipedia i Cetacea.
Wielu autorów, zwłaszcza we wcześniejszych klasyfikacjach, ujmowało naczelne (Primates) na końcu zestawienia rzędów, co było podyktowane antropocentrycznym poglądem na rozwój życia na Ziemi oraz próbą szeregowania poszczególnych rzędów zwierząt od najbardziej prymitywnych do najwyżej rozwiniętych.
W wyniku kolejnych badań wydzielono z rzędu owadożernych (Insectivora) ryjkonosy (Macroscelidea) i wiewióreczniki (Scandentia), a torbacze podzielono na rzędy Dasyuromorphia, Peramelemorphia, Diprotodontia, Didelphimorphia, Paucituberculata, Microbiotheria i Notoryctemorphia.
Klasyfikacja klasyczna.
Klasyfikacja ssaków podana w "Larousse. Ziemia, rośliny, zwierzęta":
Dawniej wszystkie Glires określano jako Rodentia.
Przy tym uważano za spokrewnione:
Dalsze publikacje.
Mammal Species of the World.
W 1993 ukazała się 3. edycja dzieła D. E. Wilsona i D. M. Reedera "Mammal Species of the World" (w skrócie określana jako MSW3), w którym autorzy zgromadzili bibliograficzne dane o taksonomii wszystkich znanych gatunków współcześnie żyjących ssaków. Dane te są dostępne na internetowej stronie Bucknell University. W 2008. planowane jest uaktualnienie bazy danych do uzupełnionej edycji "Mammal Species of the World" z 2005. Do prac Wilsona i Reedera odwołują się m.in. Integrated Taxonomic Information System i Międzynarodowa Unia Ochrony Przyrody i Jej Zasobów (IUCN). Edycja 2005 stanowi standardowe źródło nomenklatury, którą należy stosować w odniesieniu do gatunków wymienionych w konwencji CITES.
McKenna/Bell.
Malcolm C. McKenna i Susan K. Bell, paleontolodzy z Amerykańskiego Muzeum Historii Naturalnej, przeprowadzili całościową rewizję systematyki ssaków, co zaowocowało w 1997 powstaniem najobszerniejszej dotychczas pracy na temat systematyki, filogenezy i występowania wszystkich znanych taksonów w gromadzie Mammalia oraz blisko z nimi spokrewnionych taksonów kopalnych, określanych wraz z ssakami jako Mammaliaformes.
McKenna i Bell zaproponowali m.in. nazwę Theriiformes dla ssaków żyworodnych, podzielili torbacze (Marsupialia) na amerykańskie (Ameridelphia) i australijskie (Australidelphia), wydzielili złotokrety, jeżowate, kretowate i ryjówkowate z owadożernych. Klasyfikacja ta została szybko zaakceptowana przez większość paleontologów.
Luo, Kielan-Jaworowska i Cifelli.
Wiele istotnych odkryć kopalnych ssaków przyczyniło się do rewizji klasyfikacji McKenna/Bell. Zhe-Xi Luo, Zofia Kielan-Jaworowska i Richard L. Cifelli (2002) podsumowali dotychczasowe i zaproponowali nowe hipotezy dotyczące filogenezy ssaków. W ich ujęciu termin Mammalia został zbliżony do terminu Mammaliaformes w rozumieniu McKenna/Bell i innych autorów.
Burgin, Wilson, Mittermeier, Rylands, Lacher i Sechrest.
Klasyfikacja współczesnych ssaków (bez taksonów prehistorycznych) zaproponowana przez autorów "Illustrated Checklist of the Mammals of the World" wydanego w 2020 roku:
Gromada: Mammalia – ssaki 
Wyniki badań molekularnych.
Pod koniec XX w. rozwój genetyki i technik molekularnych umożliwił przeprowadzanie analiz sekwencji DNA. Wyniki tych badań budzą wiele kontrowersji: z jednej strony burzą dotychczasowy system klasyfikacji organizmów wykazując relacje pokrewieństwa pomiędzy taksonami o odmiennych cechach morfologicznych, z drugiej – obciążone są błędami typowymi dla nowej dziedziny (np. błędne rozpoznanie cech, tzw. homoplazji). Jednak w miarę doskonalenia metod zyskują coraz szersze poparcie.
Do niedawna uważano, że ssaki łożyskowe ewoluowały na półkuli północnej. Tymczasem badania wskazują, że ich kolebką była prawdopodobnie Gondwana. Przypuszcza się, że rozdzielenie kontynentów Afryki i Ameryki Południowej spowodowało wyłonienie z łożyskowców dwóch głównych grup określanych jako Afrotheria i Boreoeutheria + Xenarthra. W takim ujęciu relacje pokrewieństwa pomiędzy poszczególnymi rzędami ssaków znacząco różnią się od przedstawianych w klasyfikacjach klasycznych.
Wyniki najnowszych badań molekularnych opartych na analizie DNA skłaniają badaczy do przyjęcia hipotezy o czterech liniach ewolucyjnych łożyskowców wywodzących się od wspólnego przodka. Linie te rozdzieliły się w kredzie. Pierwsza z nich to Afrotheria (zwierzęta wywodzące się z Afryki), której przedstawiciele pojawili się 110–100 mln lat temu. Odizolowane w Ameryce Południowej Xenarthra oddzieliły się od Boreoeutheria około 100–95 mln lat temu. Pomiędzy 95-85 mln lat temu w północnej Laurazji z Boreoeutheria wyłoniły się Laurasiatheria i Euarchontoglires (nazywane też Supraprimates). W takich czterech kladach wyróżniono 18 rzędów ssaków łożyskowych.
Monofiletyzm afroterów nie został dotychczas w pełni zaakceptowany. Utrudnieniem dla potwierdzenia hipotezy o ich afrykańskim pochodzeniu jest brak paleontologicznych danych o ssakach Afryki z tego okresu (późna kreda).
Wyniki badań molekularnych sugerują, że stekowce i torbacze mogą tworzyć klady siostrzane tworzące wspólnie klad, który oddzielił się od łożyskowców ok. 130 mln lat temu
Niejasna jest też pozycja niektórych rzędów ssaków wymarłych: morganukodonty (†Morganucodonta), dokodonty (†Docodonta), eutrykonodonty (†Eutriconodonta), symetrodonty (†Symmetrodonta) i eupantotery (†Eupantotheria). Ich pozycja systematyczna określana jest w taksonomii terminem "incertae sedis".
Systematyka ssaków jest obecnie przedmiotem wielu badań prowadzonych przez placówki naukowe na całym świecie. Morfologiczne i molekularne dane są lepiej poznane u ssaków niż u pozostałych zwierząt. Rekonstrukcja ich filogenezy może posłużyć jako model dla innych grup organizmów.
Kladogram.
Kladogram (uproszczony) współcześnie żyjących ssaków (czas w milionach lat):
Rzędy:

</doc>
<doc id="485613" url="https://pl.wikipedia.org/wiki?curid=485613" title="Instytut Informatyki Teoretycznej i Stosowanej Polskiej Akademii Nauk">
Instytut Informatyki Teoretycznej i Stosowanej Polskiej Akademii Nauk

Instytut Informatyki Teoretycznej i Stosowanej Polskiej Akademii Nauk (IITiS PAN) – instytut badawczy z siedzibą w Gliwicach zajmujący się badaniami z zakresu modelowania sieci komputerowych, przetwarzania obrazów, multimediów, eksploracji 3D i informatyki kwantowej.
Informacje ogólne.
Instytut Informatyki Teoretycznej i Stosowanej jest odpowiedzialny za wydawanie kwartalnika Komitetu Informatyki Polskiej Akademii Nauk "Theoretical and Applied Informatics".
Dyrektorem Instytutu jest Tadeusz Czachórski.
Zespoły.
W ramach instytutu prace prowadzone są w następujących zespołach: 

</doc>
<doc id="485614" url="https://pl.wikipedia.org/wiki?curid=485614" title="Albert Paris Gütersloh">
Albert Paris Gütersloh

Albert Paris Gütersloh, właśc. Albert Conrad Kiehtreiber (ur. 5 lutego 1887 w Wiedniu, zm. 16 maja 1973 w Baden) – austriacki pisarz i malarz. Uważany za duchowego ojca wiedeńskiej szkoły realizmu fantastycznego (niem. "Wiener Schule des Phantastischen Realismus"). Współtworzył Hagenbund.

</doc>
<doc id="485615" url="https://pl.wikipedia.org/wiki?curid=485615" title="Typ 95 Ha-Go">
Typ 95 Ha-Go

 – japoński czołg lekki z okresu II wojny światowej. Był podstawowym i najliczniejszym pojazdem japońskich sił pancernych, używanym podczas II wojny chińsko-japońskiej, radziecko-japońskich walk granicznych oraz II wojny światowej. Był także wykorzystywany przez Chińską Armię Ludowo-Wyzwoleńczą podczas chińskiej wojny domowej. 
Nazewnictwo.
Podczas testów, a także w zakładach Mitsubishi Heavy Industries czołg oznaczony był jako Ha-Go. "Ha" jest trzecią sylabą japońskiego „alfabetu” ("iroha"). W nazewnictwie stosowanym w Mitsubishi oznaczało to, iż jest to trzeci model czołgu, po Typ 89 Chi-Ro (Yi-Go) i czołgu ciężkim Typ 95, wyprodukowany w tej firmie. Spotykane są też nazwy Ke-Go i Kyu-Go (po japońsku: „dziewięćdziesiąt pięć”).
Zapotrzebowanie armii japońskiej na nowy czołg lekki.
Gdy po działaniach na terenie Mongolii Zewnętrznej w 1933 r. dowódcy armii japońskiej zdali sobie sprawę z przewagi wojsk zmechanizowanych nad zwykłą kawalerią, szybko postanowiono o konieczności przyjęcia na wyposażenie armii większej liczby jednostek pancernych. W składzie Armii Kwantuńskiej utworzono Samodzielną Brygadę Zmechanizowaną stacjonującą w Hunczgulinie. W skład brygady wchodzili żołnierze i oficerowie z dwóch dywizji wyposażonych w lekkie czołgi Typ 92 i Typ 93 oraz czołgi średnie Typ 89 w wersji A i B. Szybko okazało się, iż czołgi średnie były zbyt ciężkie i miały niewystarczającą manewrowość w górzystym terenie, zaś czołgi lekkie były zbyt słabo uzbrojone. Pojawiło się zapotrzebowanie na pojazd kołowo-gąsienicowy, który mógłby wspierać nacierającą kawalerię oraz wykazywać się lekkością, szybkością oraz świetną manewrowością.
Prototyp.
Stworzeniem pierwszego prototypu czołgu na zlecenie Centralnego Biura Konstrukcyjnego zajęło się Mitsubishi Heavy Industries. Budowa pierwszego prototypu trwała od lipca 1933 r. do czerwca 1934 r. Pierwszy model przekroczył o 500 kg przyjętą w projekcie masę, która została określona na 7000 kg. Maksymalna prędkość rozwijana przez pojazd wynosiła 40 km/h zaś największy kąt pokonywanego wzniesienia 30°. Chcąc zmniejszyć masę czołgu do 6 500 kg, wprowadzono kilka usprawnień technologicznych, dzięki czemu wzrosła także prędkość pojazdu z 40 do 45 km/h. 
W październiku 1934 r., po wielu testach, przedstawiciele kawalerii oraz piechoty stwierdzili, iż nowy czołg spełnia ich wymagania i pomimo widocznych niedoróbek dążyli do jak najszybszego wprowadzenia i zastąpienia starych pojazdów nowym modelem. Kolejne testy, przeprowadzone na przełomie lat 1934 i 1935 na terenie Mandżurii, pozwoliły na wprowadzenie następnych zmian. Powiększony został przedział bojowy, zmieniła się budowa wieży, na której zainstalowano wieżyczkę obserwacyjną dla dowódcy, a także pojawiły się dodatkowe szczeliny obserwacyjne. Ponadto poprawiona wersja posiadała odlewane koła napędowe i napinające oraz podwojona została z każdej strony liczba kół podtrzymujących. Tak zmodyfikowana wersja czołgu lekkiego została zaakceptowana przez japońskie dowództwo i stała się wzorem dla później produkowanych czołgów seryjnych Typ 95.
Produkcja seryjna.
Produkcja seryjna czołgu lekkiego Typ 95 Ha-Go trwała od 1935 r. do 1943 r. i do tego roku pojazd ten znajdował się też oficjalnie na uzbrojeniu wojska japońskiego pomimo tego, że faktycznie używany był aż do końca II wojny światowej. Późniejsza produkcja odbywała się w zakładach Mitsubishi Heavy Industries, gdzie czołg, z kilkoma modyfikacjami, produkowano jako Typ 4 Ke-Nu aż do 1945 roku. W pierwszych latach produkcja czołgów nie przekraczała 100 sztuk rocznie. Dopiero w 1939 r. liczba wyprodukowanych czołgów wyniosła 115 i rosła z roku na rok. Łącznie w latach 1935-1943 wyprodukowano 2378 maszyn Typ 95 Ha-Go. Po zakończeniu masowej produkcji czołgów Typ 95 w 1943 r., zaczęto produkcję lekkich czołgów wsparcia Typ 4 Ke-Nu. Posiadał on układ jezdny, kadłub oraz silnik z czołgu Typ 95 i wyposażony został w armatę "Typ 97" kalibru 57 mm, które pochodziły z pierwszych wyprodukowanych czołgów Typ 97 Chi-Ha. Czołgów Typ 4 wyprodukowano około 100 jako serię próbną.
Opis konstrukcji.
Kadłub pojazdu został zbudowany z walcowanych płyt pancernych o grubości 6 i 12 mm zamocowanych na szkielecie z kątowników. Był to pierwszy czołg japoński, którego pancerz hartowany był metodą nawęglania. Płyty montowane były za pomocą nitów i śrub, a jedynie tam, gdzie pozwalała na to technologia, używane było spawanie. Pomiędzy poszczególnymi płytami znajdowały się skórzane uszczelki, dzięki czemu czołg mógł się przez dłuższy czas poruszać w wodzie. 6-cylindrowy, rzędowy, wysokoprężny silnik Mitsubishi NVD6 120 umieszczony został z tyłu kadłuba, za wieżą, po prawej stronie w specjalnym przedziale silnikowym. Dostęp do niego zapewniał specjalny właz we wnętrzu przedziału bojowego oraz zewnętrzny właz wyposażony w odrzucaną pokrywę i żaluzje, umożliwiający dokładną obsługę silnika. W tylnej części przedziału silnikowego znajdowały się zbiorniki paliwa i oleju oraz umieszczony z lewej strony dodatkowy zbiornik oleju.
Przedział kierowania czołgu połączony został z przedziałem bojowym. Z przodu znajdowało się dwóch członków załogi: po lewej strzelec karabinu maszynowego, a po prawej kierowca-mechanik. Trzeci członek załogi, dowódca, zajmował miejsce w wieży wyposażonej w wieżyczkę obserwacyjną. Z przodu wieży oraz z boku stanowiska karabinu maszynowego znajdowały się otwory pistoletowe.
Kierowanie pojazdem odbywało się przy użyciu pedałów i dźwigni przekładni bocznych. Po prawej stronie kierowcy znajdowała się dźwignia ręcznego hamulca i dźwignia dekompresora (regulatora ciśnienia). Naprzeciwko kierowcy, na desce rozdzielczej, znajdował się przycisk rozrusznika, wskaźnik ciśnienia oleju, szybkościomierz, obrotomierz, amperomierz, przełącznik oświetlenia oraz włącznik prądnicy. Po lewej stronie siedzenia kierowcy umieszczona została dźwignia zmiany biegów. Widoczność w czasie jazdy zapewniały umieszczone w pokrywie włazu kierowcy-mechanika szczeliny obserwacyjne.
Wieża o kształcie zbliżonym do ściętego stożka miała konstrukcję spawano-nitowaną. Znajdowała się lekko na lewo od osi symetrii pojazdu. Wieża obracana była w zakresie 360° ręcznie przy użyciu specjalnego pokrętła znajdującego się na po lewej stronie armaty. Kształt wieży był nieregularny ze względu na obecność karabinu maszynowego w prawej tylnej ścianie i wziernika. W wieżyczce znajdował się także główny, dwuskrzydłowy właz dla załogi. 
Załoga pojazdu była słabo chroniona przed rykoszetami i odłamkami. Dodatkową ochronę zapewniały azbestowe wykładziny, jednak ich głównym celem była ochrona przed oparzeniami od nagrzanego pancerza. 
Czołg Typ 95 Ha-Go uzbrojony był w armatę czołgową "Typ 94" kalibru 37 mm. Pocisk o wadze 0,97 kg posiadał prędkość początkową 575 m/s i był zdolny z odległości 300 m przebić pancerz o grubość 35 mm przy trafieniu prostopadłym. W roku 1938 armatę "Typ 94" zastąpiła krótsza armata "Typ 97", dzięki której prędkość początkowa wystrzeliwanego pocisku wzrosła do 675 m/s. Kąt podniesienia lufy wynosił od -20° do +24°, zaś przy unieruchomionej wieży armata mogła przemieścić się o 10° w lewo i prawo. Ładowanie przez dowódcę czołgu odbywało się ręcznie, zaś celowanie przy użyciu celownika teleskopowego. Dodatkowo czołg uzbrojony był ruchomy karabin maszynowy "Typ 91" kalibru 6,5 mm znajdujący się z przodu pojazdu, który był pochodną karabinu maszynowego "Typ 99". Różnił się od pierwowzoru krótszą lufą oraz wyposażony był w rękojeść pistoletową i celownik optyczny z pięciokrotnym powiększeniem. Pojemność magazynka była prawie dwukrotnie większa od standardowego karabinu i wynosiła 50 naboi. Ponadto na wyposażeniu znajdował się zmodyfikowany karabin maszynowy "Typ 97" kalibru 7,7 mm zainstalowany z tyłu wieży z magazynkiem na jedynie 30 naboi, przez co nie dawał on możliwości długiego prowadzenia ognia. Kąt podniesienia obu karabinów wynosił od -10° do +25° zaś na boki do 35°. Załoga czołgu mogła także prowadzić ostrzał z broni osobistej przez otwory pistoletowe i używać granatów ręcznych. Podczas wojny czołgi Typ 95 Ha-Go zostały wyposażone w cztery wyrzutnie granatów dymnych "Typ 99" zainstalowanych w górnej części wieży lub na wieży. Czasami czołgi wyposażano w maszynowe karabiny przeciwlotnicze "Typ 91" umieszczane na prawo od wieżyczki. 
Komunikacja między czołgami odbywała się za pomocą chorągiewek sygnalizacyjnych. Jedynie czołgi dowódców kompanii i plutonów posiadały radiostacje wyposażone w anteny poręczowe. Radiostacje krótkofalowe pojawiły się dopiero pod koniec wojny i można je było spotkać w niewielu czołgach. 
Zawieszenie czołu Typ 95 Ha-Go nie powstało podczas projektowania czołgu. Zostało ono skonstruowane w 1932 roku przez inżyniera Tomio Hara i było stosowane we wszystkich japońskich czołgach. Zawieszenie składało się z czterech kół jezdnych po każdej stronie o średnicy 570 mm, zblokowanych po dwa na wahaczu, którego górna część byłą przegubowo połączona wspólną osią z dźwignią. Dźwignia trzymała dwie spiralne sprężyny, które były umieszczone jedna w drugiej. Czołg posiadał drobnoogniwowe metalowe gąsienice o szerokości 250 mm składające się z 97 ogniw. Zawieszenie uchodzące za prymitywne było łatwe w konstrukcji oraz montażu i posiadało opinię niezawodnego.
Zastosowanie bojowe.
Prawdziwy test w warunkach bojowych odbył się w 1939 roku w okolicach Chałchin-Goł, gdzie wojska japońskie starły się z siłami radzieckimi. W lipcu przerzucono w tamten rejon 1. Brygadę Zmechanizowaną pod dowództwem generała-porucznika Tamady, który miał do dyspozycji 35 czołgów Typ 95 Ha-Go zorganizowanych w trzy kompanie liniowe i jedną odwodową wyposażoną w czołgi Typ 89 Chi-Ro i trzy tankietki Typ 92 Te-Ke. 2 lipca japońskie wojska pancerne ruszyły do ataku z łatwością pokonując Sowietów, których obrona miała charakter punktowy. Szczęście odwróciło się jednak od Japończyków po kilku godzinach, gdy ogień artylerii polowej i przeciwpancernej powstrzymał natarcie. Japończycy stracili 21 czołgów Typ 89 i jeden Typ 97, a dowódca pułku zginął w walce. Na przełomie 2 i 3 lipca stracono jeszcze kolejne 40 czołgów, w tym Typu 95 Ha-Go. 
Po raz kolejny czołgi Typ 95 Ha-Go wzięły udział w walce 7 stycznia 1942 roku na półwyspie Malajskim, kiedy to pod osłoną nocy wspierały piechotę nacierającą na stanowiska żołnierzy brytyjskich i australijskich. Była to jedyna większa walka z udziałem czołgów podczas tej kampanii. Następnie w czerwcu 1942 roku czołgi Typ 95 z 4. i 7. Pułku Pancernego wzięły udział w walkach na Filipinach.
Po zwycięstwie na Półwyspie Malajskim, wojska japońskie uderzyły na Birmę, w czym brał udział 1., 2. i 14. Pułk Pancerny. Głównymi przeciwnikami japońskich pojazdów były czołgi Stuart oraz Valentine, a także chińskie T-26. Pomimo obecności czołgów po obu walczących stronach, do starć pancernych dochodziło rzadko. Pojazdy wykorzystywano głównie do wspomagania działań piechoty. 
Po przejęciu inicjatywy przez aliantów, japońskie czołgi starły się z amerykańskimi M4A2 i M3A1 na Wyspach Gilberta. Mała liczba czołgów Ha-Go, które posiadali broniący się Japończycy, nie wystarczyła do odparcia desantu i została całkowicie zniszczona. Podobna sytuacja miała miejsce w lutym 1944 roku podczas walk o Wyspy Marshalla. 22 lutego na wyspie Parry 3 czołgi Ha-Go stanęły naprzeciwko średnim czołgom M4A2 wspierającym 22. Pułk Piechoty Morskiej, co skończyło się całkowitą klęską Japończyków. 
Kolejne walki przy udziale czołgów Typ 95 odbyły się na archipelagu Marianów. Stacjonowało tam kilka pododdziałów 9. Pułku Pancernego pułkownika Hideki Goto. Na wyspie Guam znajdowała się 1. i 2. Kompania oraz 24 Samodzielna Kompania Pancerna, na Saipan 3., 5. i 6. Kompania wraz z kilkoma Ha-Go ze składu 9. Pułku Pancernego. Samodzielna Kompania Pancerna (9 czołgów Ha-Go) wchodząca w skład 18. Pułku Piechoty znajdowała się na wyspie Tinian. Walki na wyspie Saipan rozpoczęły się 15 czerwca. Piechota morska wraz z 2. i 4. Batalionem Pancernym wyposażonym w czołgi M4A2 oraz czołgi z miotaczami ognia M3A1 „Satan” ruszyły w małych grupach w głąb wyspy. W nocy z 15 na 16 czerwca Japończycy spróbowali powstrzymać natarcie wojsk amerykańskich przy użyciu kilku czołgów pływających Typ 2 Ka-Mi, zaś grupa z 9. Pułku Pancernego (do 20 czołgów Ha-Go) wraz z 4. Kompanią (14 czołgów Ha-Go) zaatakowały frontalnie. Przeciwnatarcie zostało jednak odparte przy użyciu artylerii oraz bazook. Z rozkazu wiceadmirała Nagumo, dowódca garnizonu na Saipanie generał-porucznik Saito podjął 17 czerwca kolejną próbę powstrzymania wojsk amerykańskich. Jednak i tym razem 44 czołgi Chi-Ha i Ha-Go z 9. Pułku Pancernego zostały odparte przez 136. Pułk Piechoty wspierany przez czołgi M4A2 i działa samobieżne M3 GMC. Próbę kontrnatarcia przetrwało tylko 6 czołgów Chi-Ha oraz 6 Ha-Go, jednak i one wkrótce zostały zniszczone. Do 24 czerwca na wyspie Saipan nie było już japońskich maszyn. Klęskę poniosły także garnizony na Guam i Tinian. 
Kolejny epizod walk przy udziale Typ 95 rozegrał się we wrześniu 1944 roku na archipelagu Palau. Próba odparcia natarcia Amerykanów 15 września przerodziła się w dramat, gdy czołgi Ha-Go wyposażone w dodatkowe zbiorniki z paliwem oraz przewożące piechotę stawały w ogniu, zabijając nie tylko załogę, ale i japońskich żołnierzy. 
Największa bitwa pancerna z udziałem czołgów Typ 95 Ha-Go rozegrała się na wyspie Luzon znajdującej się na Filipinach, gdzie stacjonowała 2. Dywizja Pancerna licząca ponad 220 czołgów Ha-Go i Chi-Ha oraz działa samobieżne Ho-Ro i Ho-Ni. Pomimo użycia czołgów na masową skalę, Japończycy do 5 marca stracili 203 maszyny i bez wsparcia piechoty oraz lotnictwa wycofali się z wyspy. 
Czołgi Typ 95 Ha-Go były pod koniec wojny maszynami przestarzałymi i nie miały dużych szans w starciu z pojazdami amerykańskimi i radzieckimi. Były jednak ciągle wykorzystywane podczas obrony Okinawy, walkach w Centralnych Chinach i w Birmie. Ostatnia bitwa z udziałem czołgów Typ 95 Ha-Go została stoczona na Szumszu, wysuniętej najdalej na północ wyspie archipelagu kurylskiego. 18 sierpnia 1945 roku na wyspie wylądowali sowieccy żołnierze, których zadaniem było przejęcie japońskiego garnizonu. Po dwudniowych walkach Japończycy stracili 21 maszyn. 
Po kapitulacji Japonii większość maszyn została zdana Armii Czerwonej, która przekazała czołgi Chińskiej Armii Ludowo-Wyzwoleńczej, po czym brały udział w walce przeciwko Kuomintangowi.
Czołg Typ 4 Ke-Nu.
Produkcja seryjna czołgu Typ 95 Ha-Go zakończyła się w 1943 roku. Rok później zaczęto produkować zmodernizowaną wersję tego pojazdu pod nazwą Typ 4 Ke-Nu. Od swojego pierwowzoru różnił się wieżą zapożyczoną z czołgu średniego Typ 97 z armatą "Typ 97" kalibru 57 mm, w której było miejsce dla dwóch członków załogi. Miejsce dowódcy znajdowało się po prawej stronie, zaś ładowniczego po lewej. Nitowana wieża miała kształt stożka. Na jej wierzchu znajdowała się wieżyczka obserwacyjna dla dowódcy z dwuczęściowym włazem. Na nim zaś zainstalowano peryskopowy przyrząd obserwacyjny oraz otwór dla chorągiewek sygnalizacyjnych. Czołg uzbrojony był w krótkolufową armatę "Typ 97" kalibru 57 mm. Jej kąt podniesienia wynosił od -9° do +21°, zaś stopnień wychylenia na boki wynosił jedynie 5°. Pociski wystrzeliwane z działa miały masę 2,7 kg, a ich prędkość początkowa wynosiła 420 m/sek. Dodatkowym uzbrojeniem zamontowanym w wieży był karabin maszynowy "Typ 97" kalibru 7,7 mm. Czołg dysponował także specjalnym wspornikiem na przeciwlotniczy karabin maszynowy. Nowa wieża czołgu dała możliwość zwiększenia załogi o ładowniczego, chociaż nie było to regułą.
Podwozie Typ 95 w innych konstrukcjach.
Czołg pływający Typ 99 Ka-Ho.
Prototyp lekkiego czołgu pływającego zbudowany w 1939 roku. Projektanci bazowali na Typ 95, do którego dodano specjalne pływaki, drugi silnik ulokowany na zewnątrz oraz specjalistyczny sprzęt. Prototyp nie był udany. Pływaki nadawały się do użycia tylko przy niewielkich falach, zaś dodatkowy silnik ograniczał sterowność, przez co projekt zawieszono.
Czołg Typ 3 Ke-Ri.
Prototyp czołgu lekkiego różniący się od pierwowzoru jedynie armatą większego kalibru. Konstruktorzy nie przebudowali wieży, przez co zainstalowanie armaty "Typ 97" kalibru 57 mm bardzo ograniczyło miejsce wewnątrz i utrudniało wykonywanie zadań dowódcy. Pojazd pozostał w fazie eksperymentalnej.
Działo samobieżne Typ 5 Ho-To.
Części jezdne czołgu Typ 95 zostały w 1945 roku wykorzystane do zbudowania prototypu samobieżnego działa z haubicą "Typ 38" kalibru 120 mm. Haubica została umieszczona w odkrytej z góry i tyłu nadbudówce z wykonanej z blach pancernych o grubości 8 mm. Zdecydowane ograniczenie miejsca w przedziale bojowym spowodowało, iż pojazd nie został skierowany do produkcji seryjnej.
Działo samobieżne Typ 5 Ho-Ru.
Działo samobieżne stworzone w 1945 roku w Arsenale w Sagami. Na podwoziu z czołgu Ha-Go z lekko zmodyfikowaną częścią jezdną zainstalowano armatę przeciwpancerną kalibru 47 mm. Wystrzeliwany z niej pocisk o wadze 1,7 kg posiadał prędkość początkową 820 m/s.
Typ 95 Ha-Go z wieżą Typ 98 Ke-Ni.
Prototyp czołgu lekkiego na bazie Typ 95 różniący się od pierwowzoru wieżą pochodzącą z czołgu Typ 98. Wieża posiadała armatę "Typ 100" kalibru 37 mm. Pociski z niej wystrzeliwane osiągały prędkość początkową do 700 m/s i były w stanie przebić pancerz o grubości 25 mm z odległości 500 m. Projekt nie został zrealizowany, gdyż nie różnił się znacząco osiągami od Typ 95 Ha-Go.
Działo samobieżne So-To.
Działo samobieżne na zmodyfikowanym podwoziu czołgu Typ 95 opracowane w 1940 roku. Zwiększono długość powierzchni oporowej gąsienicy, dodano po jednym kole jezdnym z każdej strony, a koło napinające zostało opuszczone i pełniło funkcję dodatkowego koła jezdnego. Działo uzbrojone zostało w armatę "Typ 94" kalibru 37 mm oraz karabin maszynowy "Typ 97" kalibru 7,7 mm.
Czołgi Typ 95 Ha-Go jako eksponaty muzealne.
Zachowało się jedynie kilka sztuk czołgów Typ 95 Ha-Go, które można oglądać w muzeach. Bovington Tank Museum w Bowington Camp w Wielkiej Brytanii ma w swoich zbiorach czołg zdobyty w 1944 roku w Birmie. Kolejna maszyna, zdobyta w 1945, znajduje się w Wojskowo-Historycznym Muzeum Wojsk Pancernych i Techniki Pancernej w Kubince pod Moskwą. W Japonii czołg Ha-Go jest wystawiony w Komendzie Policji w Tokio. Dwie maszyny tego typu można znaleźć w amerykańskich muzeach. Jedna znajduje się w General George Patton Museum w Fort Knox, a druga w United States Army Ordnance Museum w stanie Maryland. Czołg Typ 95 Ha-Go służy także jako pomnik na wyspie Oʻahu na Hawajach.
Jedyny egzemplarz Typ 4 Ke-Nu znajduje się w Wojskowo-Historycznym Muzeum Wojsk Pancernych i Techniki Pancernej w Kubince pod Moskwą

</doc>
<doc id="485622" url="https://pl.wikipedia.org/wiki?curid=485622" title="Kubango-Okawango">
Kubango-Okawango



</doc>
<doc id="485623" url="https://pl.wikipedia.org/wiki?curid=485623" title="Seliger">
Seliger

Seliger – jezioro w Rosji.
Jedną z wysp na jeziorze jest Stołobnyj, na której w XVI w. żył pustelnik, późniejszy święty mnich Nilus ze Stołobny. Dla jego upamiętnienia w 1594 został założony monaster męski – Pustelnia Niłowo-Stołobieńska.
W latach 1939–1940 w zabudowaniach skasowanego w 1928 monasteru funkcjonował obóz NKWD dla polskich jeńców wojennych "Ostaszków". Zostali oni zamordowani w Twerze i pochowani w Miednoje.
Powierzchnia jeziora wynosi 212 km², głębokość dochodzi do 24 m.

</doc>
<doc id="485624" url="https://pl.wikipedia.org/wiki?curid=485624" title="Miho Saeki">
Miho Saeki

 – japońska tenisistka, zwyciężczyni turniejów zawodowych w grze podwójnej, reprezentantka w Pucharze Federacji.
Praworęczna tenisistka (z bekhendem oburęcznym) karierę zawodową rozpoczęła oficjalnie w kwietniu 1994. Jako juniorka może pochwalić się finałem debla w młodzieżowej edycji turnieju "Japan Open". W dorosłym tenisie startuje głównie poza głównym cyklem "WTA Tour", wygrywając do kwietnia 2006 16 turniejów singlowych i 8 deblowych zaliczanych do "ITF Women's Circuit" (m.in. sześć turniejów tej rangi w singlu wygrała w 2001). Odniosła również (do kwietnia 2006) cztery zwycięstwa deblowe w cyklu "WTA Tour", wszystkie ze swoimi rodaczkami – Yoshidą i Kijimutą. Wynikom tym zawdzięcza dość wysokie pozycje rankingowe – była klasyfikowana jako nr 56 w grze pojedynczej (w czerwcu 1998) oraz nr 49 w grze podwójnej (w lipcu 1997).
W okolicach pierwszej setki rankingu gry pojedynczej Japonka figurowała w latach 1996-1999 (sezony 1997 i 1998 kończyła w najlepszej setce). W 1998 była m.in. w III rundzie wielkoszlemowego French Open (wyeliminowała wówczas reprezentantkę gospodarzy Sarah Pitkowski). Na koncie ma zwycięstwa m.in. nad Hiszpanką Magüi Serną i Bułgarką Magdaleną Malejewą. W 1999 w II rundzie Australian Open stoczyła niezwykły pojedynek z Rosjanką Anną Kurnikową; rywalka borykała się wówczas z kłopotami serwisowymi (potrafiła w tym czasie w jednym meczu wykonać kilkanaście podwójnych błędów serwisowych), co Japonka wykorzystała wygrywając pierwszą partię. Kiedy faworyzowana Rosjanka wyrównała stan meczu, a w trzecim secie objęła prowadzenie 5:0, wydawało się, że pojedynek jest już rozstrzygnięty. Wprawdzie Kurnikowa rzeczywiście wygrała, ale dopiero 10:8 w decydującym secie – Saeki udało się odrobić stratę pięciu gemów. Z innych rezultatów Japonki w cyklu "WTA Tour" można wymienić trzy ćwierćfinały turniejowe – Pattaya 1996, Tokio ("Pan Pacific") 1998 i Szanghaj 2002.
W latach 1998-1999 występowała w zespole narodowym w Pucharze Federacji (wyłącznie w singlu). Pokonała m.in. znaną Holenderkę Miriam Oremans, a łączny bilans jej występów jest remisowy – trzy zwycięstwa i trzy porażki.
Wygrane turnieje (wszystkie w grze pojedynczej):

</doc>
<doc id="485628" url="https://pl.wikipedia.org/wiki?curid=485628" title="Ciosowa (góra)">
Ciosowa (góra)

Ciosowa (inna nazwa: Ciosowa Góra) – wzniesienie we Wzgórzach Tumlińskich o wysokości 365 m n.p.m. Na południowym zboczu znajduje się odsłonięcie triasowego piaskowca tumlińskiego, pozostałość po nieczynnym kamieniołomie, obecnie chronione jako pomnik przyrody nieożywionej. Na stokach zachodnim i północnym wybudowano w 1977 r. jeden z nielicznych w Polsce torów wyścigowych. Nieopodal toru, na brzegu lasu stoi pomnik upamiętniający dowódcę oddziału AK, Zbigniewa Kruszelnickiego „Wilka” i dwóch partyzantów z jego oddziału poległych tu przy próbie zdobycia niemieckiego samochodu 5 czerwca 1944 r.
Przez górę przechodzi Główny Szlak Świętokrzyski im. Edmunda Massalskiego z Gołoszyc do Kuźniaków.
Zobacz też: Ciosowa

</doc>
<doc id="485629" url="https://pl.wikipedia.org/wiki?curid=485629" title="Hafizullah Amin">
Hafizullah Amin

Hafizullah Amin, paszto حفيظ الله امين (ur. 1 sierpnia 1929 w Paghman w prowincji kabulskiej, zm. 27 grudnia 1979 w Kabulu) – afgański polityk, współtwórca i przez krótki czas (1979) przywódca Demokratycznej Republiki Afganistanu.
Życiorys.
Wczesne lata życia.
Z pochodzenia etnicznego Pasztun. Pochodził z plemienia Ghilzaj, z klanu Charutich. Urodził się w Paghman w dniu 1 sierpnia 1929 roku. Jego ojciec, urzędnik służby cywilnej, zmarł, gdy Hafizullah był jeszcze bardzo młody. Dzięki swojemu bratu, Abdullahowi, będącemu nauczycielem w szkole podstawowej, Amin był w stanie uczęszczać zarówno do szkoły podstawowej i średniej, co z kolei pozwoliło mu studiować na Uniwersytecie w Kabulu. Po studiach matematycznych ukończył również Kolegium Nauczycielskie Darul Mualimeen w Kabulu, a następnie został zawodowym nauczycielem. Później został zastępcą dyrektora College Darul Mualimeen, a następnie dyrektorem prestiżowego Wyższej Szkoły Avesina, a w 1957 roku opuścił Afganistan i rozpoczął edukację na Uniwersytecie Columbia w Nowym Jorku, gdzie uzyskał tytuł magistra w dziedzinie edukacji. Na uniwersytecie zainteresował się marksizmem, a w 1958 roku został członkiem uczelnianego Progresywnego Klubu Socjalistycznego. Kiedy wrócił do Afganistanu, został nauczycielem na Uniwersytecie Kabulskim, a następnie dyrektorem Wyższej Szkoły Avesina. W tym czasie poznał lewicowego działacza Nur Mohammad Tarakiego. Po tym, gdy zrezygnował z posady w Avesinie, przeniósł się do College Darul Mualimeen.
W 1962 roku po raz kolejny przybył do Stanów Zjednoczonych. Jak się uznaje, wówczas został poddany radykalizacji politycznej. Sam Amin rozpoczął pracę w grupie naukowej na Uniwersytecie w Wisconsin. Studiował również na studiach doktoranckich na Columbia University Teachers College, ale zaczął zaniedbywać naukę na rzecz polityki; w 1963 roku został szefem stowarzyszenia studentów afgańskich w college’u. Kiedy wrócił do Afganistanu w połowie lat 60., po drodze zatrzymał się w Moskwie, gdzie spotkał się ze starym przyjacielem i dawnym ministrem edukacji, Alim Ahmadam Popelem, pełniącym funkcję ambasadora Afganistanu w ZSRR. Podczas krótkiego pobytu, Amin stał się jeszcze bardziej radykalny. Niektórzy, w tym Nabi Misdaq, odrzucają prawdziwość pobytu Amina w ZSRR, według nich nie był on w Moskwie, lecz w Libane i Niemczech Zachodnich. W Afganistanie wstąpił do ugrupowania o nazwie Ludowo-Demokratyczna Partia Afganistanu. Wziął udział w kongresie założycielskim partii i startował jako kandydat partii w wyborach parlamentarnych w 1965 roku. Jako kandydat zdobył mniej niż pięćdziesiąt głosów.
W 1966 roku trafił do Komitetu Centralnego L-DPA jako członek bez prawa głosu, a wiosną 1967 roku uzyskał pełne członkostwo w KC. Po rozłamie wstąpił do frakcji Chalk, której to udało się dostać do parlamentu w wyniku wyborów z 1969 roku. Wybory okazały się dla Amina sukcesem, a on jako członek parlamentu starał się pozyskać w siłach zbrojnych wsparcie Pasztunów. Amin jako członek parlamentu użył swojej pozycji do walki ze zjawiskami, które uważał za imperializm, feudalizm i stał w opozycji przeciw „zgniłemu” reżimowi, monarchii. W swych wystąpieniach na forum parlamentu ostro krytykował afgańską monarchię i domagał się demokratyzacji życia społeczno-politycznego. Amin sam powiedział, że jego członkostwo w parlamencie jest niezbędne do kontynuowania walki klasowej przeciwko burżuazji. W tym czasie pogorszyły się relacje między frakcją L-DPA Parczam a Chalk. Amin jako jedyny członek Chalk w parlamencie nie współpracował z liderem Parczam, Babrakiem Karmalem. Amin później wspominał te wydarzenia z goryczą. Po aresztowaniu przez reżim innych członków partii Dastagira Panjsheria i Saleha Mohammada Zeary w 1969 roku Amin stał się jednym z czołowych członków partii i pozostawał nim do czasu ich uwolnienia w 1973 roku.
W okresie rządów Daouda.
Od 1973 do czasu zjednoczenia L-DPA w 1977 roku, Amin był drugim co do ważności działaczem frakcji Chalk. Taraki będący liderem frakcji uznawał Amina za ucznia, a sam Amin uważał Tarakiego za mentora. Ten oficjalny wizerunek był jednak błędny, Taraki potrzebował „taktycznych i strategicznych talentów”; motywacje Amina są bardziej niepewne, powszechnie uważa się jednak, że związał się on z Tarakim, aby chronić swoją pozycję w ruchu. W trakcie swojej działalności zyskał wielu wrogów, a najbardziej zauważalnym z nich był Karmal.
Gdy Mohammad Daud Chan obalił monarchię i ustanowił Republikę Afganistanu, chalkowska frakcja partii wsparła nowy system. Rząd ustanowił Front Narodowy, który prawdopodobne obejmował także frakcję Chalk. Przeciwnicy Chalk wewnątrz L-DPA, na czele z Karmalem wezwali Chalk do wystąpienia z sojuszu z centrowym rządem. Doprowadziło to do zaostrzenia wewnątrzpartyjnej rywalizacji. Niektórzy komuniści w siłach zbrojnych rozczarowali się rządem Daouda, co w późniejszym czasie umożliwiło zamach stanu z 1978 roku (rewolucja kwietniowa). Od 1973 do zamachu stanu, Amin był odpowiedzialny za organizację współpracy w siłach zbrojnych. Według oficjalnej wersji, Amin „spotykał się w dzień lub w nocy z oficerami łącznikowymi na obszarach takich jak góry, pola, lasy i pustynia gdzie oświecał ich na podstawie zasad ideologii klasy robotniczej”. Sukces Amina w rekrutacji oficerów polegał na tym, że Daud „wydany w lewo”, wkrótce po objęciu władzy miał „zdradzić lewicę”. Aminowi nie było trudno znaleźć niezadowolonych oficerów. Tymczasem stosunki między Chalk a wrogą jej względem frakcją Parczam doszło do dalszych spięć. W 1973 roku pojawiła się pogłoska, że wywodzący się z Parczam, major i szef Gwardii Republikańskiej Zia Mohammadzai planował zabić całe przywództwo Chalk. Plan, jeśli był prawdziwy, nie powiódł się, ponieważ członkowie Chalk dowiedzieli się o nim.
Parczam zaprzeczył jakoby kiedykolwiek planował zamach na liderów Chalk. Historyk Beverley Male uważa, że w rzeczywistości dalsze działania Karmala dają wiarę słuszności tłumaczeń Parczam. Ze względu na rzekomy zamach szykowany przez Parczam, Amin w 1976 roku zdecydował o zbrojnym obaleniu Daouda przez Chalk. Większość przywódców L-DPA głosowało przeciw takiemu rozwiązaniu. W 1977 doszło do oficjalnego zjednoczenia Parczam i Chalk. Niemniej jednak dwie frakcje miały oddzielne komitety centralne, politbiura, sekretarzy generalnych i inne struktury organizacyjne, struktury te połączono na lato tego samego roku. Jednym z powodów zjednoczenia partii były apele ze strony międzynarodowego ruchu komunistycznego reprezentowanego przez Komunistyczną Partię Indii, Iracką Partię Komunistyczną i Komunistyczną Partię Australii.
Rewolucja kwietniowa.
18 kwietnia 1978 zabity został główny ideolog Parczam, Mir Akbar Khyber. Powszechnie uważa się, że został on zamordowany przez rząd Dauda. Zamach zapoczątkował łańcuch wydarzeń, które doprowadziły do przejęcia władzy L-DPA w ciągu jedenastu dni. Zabójca nigdy nie został złapany, ale Anahita Ratebzad z Parczam wierzył, że to Amin nakazał zlecić zabójstwo. Pogrzeb działacza przekształcił się w dużą demonstrację antyrządową. Daud, który nie rozumiał znaczenia tych wydarzeń, w siedem dni po pogrzebie rozpoczął masowe aresztowana członków partii. Amin był jednym z ostatnich członków KC aresztowanym przez władze. Jego późne aresztowanie może być uznane za dowód braku informacji na jego temat ze strony reżimu. Rozpoczęciu rewolucji sygnał dało aresztowania Tarakiego. Amin w przeciwieństwie do Tarakiego nie trafił do więzienia, lecz został umieszczony w areszcie domowym, a jego syn, Abdur Rahman miał pełną swobodę ruchu. Dzięki temu o dziewiątej rano 27 kwietnia dał sygnał do rozpoczęcia rewolucji. Rewolucja okazała się sukcesem dzięki olbrzymiemu wsparciu afgańskiej armii, w tym ministra obrony Ghulama Haidar Rasuliego i dowódcy wojsk lądowych, Aslama Watanjara oraz szefa sztabu Sił Powietrznych Afganistanu Abdual Qadir Dagarwala.
W okresie rządów L-DPA.
W latach 1978–1979 kolejno: wicepremier i minister spraw zagranicznych (od 30 kwietnia 1978), szef afgańskiej służby bezpieczeństwa KAM i członek Rady Rewolucyjnej Demokratycznej Republiki Afganistanu (od 1 maja 1978), sekretarz LDPA (od września 1978), premier (od 28 marca 1979), minister obrony (od lipca 1979).
Ponowny rozłam między frakcjami.
Po rewolucji przewodniczącym Prezydium Rady Rewolucyjnej i premierem mianowany został Taraki, który zachował także stanowisko sekretarza generalnego partii. Taraki początkowo utworzył rząd, który składał się z po dwóch przedstawicieli Chalk i Parczam. Karmal został Wiceprzewodniczącym Rady Rewolucyjnej. Amin został ministrem spraw zagranicznych oraz wicepremierem. Do pierwszego konfliktu frakcyjnego doszło, gdy członkowie Chalk chcieli włączyć do KC oficerów, którzy wzięli udział w rewolucji. Amin, który wcześniej sprzeciwiał się powołaniu wojskowych do przywództwa L-DPA, poparł plan swojej frakcji. W partii zorganizowano głosowanie odnośnie do tej decyzji. Głosowanie wygrała Chalk, która oskarżyła Parczam o oportunizm. W praktyce rzeczywiście Parczam nie uczestniczyła w rewolucji, a jedynie wybiła się na fali rewolucyjnej.
W dniu 27 czerwca 1978, a więc trzy miesiące po rewolucji, Aminowi udało się wymanewrować Parczam w trakcie posiedzenia Komitetu Centralnego, a na skutek manewru Chalk udało się wyeliminować Parczam z prawa do formułowania polityki rządu. Karmal musiał wyjechać z kraju, ale był w stanie stworzyć sieć z pozostałymi w rządzie zwolennikami własnej frakcji. Zamach stanu w celu obalenia Amina został zaplanowany na wrzesień. Jego czołowym wykonawcą był minister obrony Qadir i szef sztabu armii, generał Shahpur Ahmedzai. Zamach zaplanowano na 4 września w trakcie jednego z festiwali. Spisek nie powiódł się ze względu na donos ambasadora Indii do rządu Tarakiego i Amina. Po wykryciu spisku Chalk dokonał w rządzie czystki, a wszyscy ambasadorzy wywodzący się z wrogiej frakcji zostali odwołani.
Konflikt z Tarakim.
Po wprowadzeniu w życie szeregu radykalnych reform, w tym reformy rolnej, część Afgańczyków sprzeciwiła się rządowi. Na początku 1979 roku, dwadzieścia pięć z dwudziestu ośmiu prowincji stało się niebezpiecznymi z powodu zbrojnego oporu przeciwko rządowi. W dniu 29 marca 1979 roku wybuchło powstanie w Heracie. Bunt przerodził się w otwarta wojnę między islamskimi mudżahedinami a rządem Afganistanu. To właśnie w tym okresie Amin został najważniejszą osobą w stolicy. Rebelia wkrótce została zgnieciona, a Rada Rewolucyjna ratyfikowała plan pięcioletni, Traktat Przyjaźni Afgańsko-Radzieckiej, reorganizację Rady Ministrów oraz wzmocnienie siły wykonawczej (przewodniczący Rady Rewolucyjnej).
Radziecki ambasador w Afganistanie, Aleksander Puzanow namówił wkrótce Aslama, Sayeda Mohammada Watanjara i Sherjana Mazdoryara Gulabzoya do spisku przeciwko Aminowi. Trzej działacze wywierali presję na Tarakiego, który dotychczas był bliskim współpracownikiem Amina. Nie wiadomo, czy Amin wiedział o spisku przeciwko niemu, jednakże już wówczas z niezadowoleniem wypowiadał się o poczynaniach rządu oraz chciał doprowadzić do ponownej reorganizacji rządu. Mimo presji Amin został premierem kraju. 26 marca Biuro Polityczne partii i Rada Ministrów zatwierdziły przedłużenie uprawnień władzy wykonawczej i ustanowienie Wyższej Ojczyźnianej Rady Obrony do spraw bezpieczeństwa. Wielu analityków uznało powołanie Amina na premiera jako zwiększenie jego kompetencji kosztem Tarakiego. Niemniej jednak umocnienie pozycji Tarakiego jako Przewodniczącego Rady Rewolucyjnej, ograniczyło władzę Prezesa Rady Ministrów. Choć Amin mógł powoływać i odwoływań nowych ministrów potrzebował do tego zgody Tarakiego, a poszczególni ministrowi odpowiadali tylko przed Tarakim. Gdy Amin został Prezesem Rady Ministrów, był odpowiedzialny za planowanie, finanse i sprawy budżetowe, prowadzenie polityki zagranicznej, sprawy porządku i bezpieczeństwa przejęła natomiast Wyższa Ojczyźniana Rada Obrony na czele z Tarakim. Choć Amin został wiceprzewodniczącym Rady Ojczyźnianej to większość jej członków było zwolennikami frakcji antyaminowskiej. Do przeciwników Amina w Radzie zalicza się ministra obrony narodowej Watanjara, ministra spraw wewnętrznych Mazdoryara, przewodniczącego Komisji Spraw Politycznych Mohammada Iqbala, szefa Sztabu Generalnego Sił Zbrojnych Mohammada Yaquba, dowódcę Sił Powietrznych Nazara i szefa tajnej policji Assadullaha Sarwariego.
Jeszcze w chwili nadania mu stanowisk Taraki deklarował, że ma do niego pełne zaufanie. Duża liczba wrogów w Radzie Ojczyźnianej uniemożliwiła Aminowi normalną kontrolę nad Ministerstwem Obrony Narodowej. Wkrótce Amin na skutek reorganizacji rządu utracił kontrolę nad ministerstwem spraw wewnętrznych i służbami specjalnymi. Wciąż jednak miał sojuszników, jego brat Yaqub był Szefem Służby Bezpieczeństwa w Ministerstwie Spraw Wewnętrznych a szwagier Sayed Daud Taroon zajmował ważne funkcje w organach specjalnych. Na ważne stanowisko udało mu się powołać dwóch własnych sojuszników, ministrem planowania został Mohammad Sediq Alemyar a ministrem informacji i kultury Khayal Mohammad Katawazi. Proaminowski Faqir Mohammad Faqir w kwietniu 1978 został mianowany zastępcą przewodniczącego Rady Ministrów. Pozycja polityczna Amina mimo tych starań nie została podkopana również i po wizycie w Kabulu, Aleksieja Jepiszewa, szefa dyrekcji politycznej Armii Radzieckiej i Marynarki Wojennej. Jepiszew 7 kwietnia spotkał się osobiście z Tarakim, nie spotykając się przy tym z Aminem. Sowietów coraz bardziej martwiła kontrola Amina nad afgańskim wojskiem. W praktyce wizyta wzmocniła jedynie pozycje sceptycznego względem ZSRR Amina, który wkrótce stał się doradca Tarakiego.
Wbrew woli Amina wzmocnieniu w dalszym czasie ulegała pozycja Prezesa Rady Rewolucyjnej, a więc Tarakiego. Taraki zamiast niego zaczął przewodniczyć spotkaniom Rady Ministrów. Amin zaczął oskarżać Tarakiego o autokrację i kult jednostki. Podziały frakcyjne w partii potęgowały jedynie problemy ze zwalczaniem sił kontrrewolucyjnych wewnątrz kraju. Amin próbował zdobyć poparcie dla rządu poprzez przedstawianie się jako pobożnego muzułmanina. Wraz z Tarakim o wspieranie kontrrewolucjonistów oskarżał obce mocarstwa. Amin o wsparcie dla rebelii oskarżył Wielką Brytanię i tamtejszą stację BBC oraz wymienił mniejsze zaangażowanie USA i ChRL. Taraki natomiast o wspieranie rebeliantów wprost obwiniał Iran, Pakistan i USA. Krytyka Amina względem Wielkiej Brytanii i BBC trafiała na podatny grunt wśród tradycyjnie antybrytyjsko nastawianych mieszkańców wiejskich regionów kraju. W przeciwieństwie do Tarakiego Amin unikał jawnego opowiedzenia się przeciwko rządom USA i Chin. Ostrożne zachowanie Amina było w głębokim kontraście do oficjalnego stanowiska Związku Radzieckiego w tej sprawie. Według Beverleya Male, radzieckie przywództwo dążyło do konfrontacji między Afganistanem a własnymi wrogami.
Amin próbował uspokoić społeczność szyicką poprzez spotkania z jej przywódcami. Mimo to część przywódców szyickich wezwało do kontynuowania oporu, a w szyickiej dzielnicy Kabulu wybuchła rebelia. W lecie 1979 roku Amin, który zbudował wizerunek silnego przywódcy zaczął odcinać się od Tarakiego, który nie był w dobrym stanie zdrowotnym i miał problem z alkoholem. 27 czerwca Amin został członkiem Biura Politycznego, a więc wiodącego organu decyzyjnego w państwie. W swojej wewnątrzpartyjnej przemowie skrytykował część przywódców L-DPA, jak stwierdził, w jego grono starali się przeniknąć „wrogowie naszej ojczyzny i wrogowie ruchu robotniczego na całym świecie”.
Przywódca Demokratycznej Republiki Afganistanu.
Dojście do władzy.
Zapewniając sobie wpływy w aparacie państwowym – w szczególności w policji, wojsku i środkach informacyjnych – doprowadził do konfrontacji z dotychczasowym przywódcą DRA Nur Mohammedem Tarakim. Gdy w połowie lipca radziecka gazeta „Prawda” skrytykowała sytuację w Afganistanie i wykazała, że ZSRR nie chce dopuścić do sytuacji, w której Amin stanie się przywódcą Afganistanu, w kraju wybuchł kryzys politycznej. W głosowaniu politbiura z 28 lipca członkowie partii zatwierdzili wniosek Amina o zbiorowym podejmowaniu decyzji. Był to poważny cios dla Tarakiego. Wkrótce wielu zwolenników Tarakiego zostało zastąpionych w politbiurze przez proaminowski członków L-DPA. W połowie sierpnia Kabul odwiedził Iwan Pawłowski, dowódca Wojsk Lądowych ZSRR. W przemówieniu wygłoszonym zaledwie kilka dni po przyjeździe Pawłowskiego, Amin stwierdził, że chce budowy bliższych stosunków między Afganistanem a Chińską Republiką Ludową, a w tym samym przemówieniu wspomniał, że ma zastrzeżenia co do sowieckiej ingerencji w Afganistanie. Porównał on radziecką pomoc dla Afganistanu z pomocą Włodzimierza Lenina dla Węgierskiej Republiki Radzieckiej w 1919 roku. Taraki wziął udział w konferencji Ruchu Państw Niezaangażowanych w Hawanie na Kubie i spotkał się z ministrem spraw zagranicznych ZSRR, Andriejem Gromyką. W spotkaniu nie uczestniczył afgański minister spraw zagranicznych, Shah Wali, będący zwolennikiem Amina co według części historyków mogło być zwiastunem zbliżającego się puczu.
Podczas wizyty na konferencji Ruchu Państw Niezaangażowanych, Taraki otrzymał raport wywiadu, wedle którego Amin planował jego aresztowanie lub zabicie. Raport ten, jak się później okazało, był błędny. Po zapoznaniu się z raportem Taraki nakazał wyeliminować Amina fizycznie. Amin dowiedział się o planowanym zamachu i schronił się w ambasadzie ZSRR. Wkrótce Taraki został zabity na polecenie Amina.
Od 16 września do 27 grudnia 1979 objął stanowisko sekretarza generalnego Ludowo-Demokratyczna Partia Afganistanu oraz przewodniczącego Rady Rewolucyjnej Demokratycznej Republiki Afganistanu, czyli de facto prezydenta Demokratycznej Republiki Afganistanu.
Polityka krajowa.
Po odsunięciu Tarakiego od władzy, Amin został wybrany przez politbiuro L-DPA przewodniczącym Prezydium Rady Rewolucyjnej i sekretarzem generalnym Komitetu Centralnego. Rozpoczął on również usuwanie ze stanowisk zwolenników Tarakiego. Przejęcie władzy przez Amina zostało oficjalnie zatwierdzone przez Jamiatul Ulama w dniu 20 września 1979. Jedynymi członkami rządu, jakich odwołał byli członkowie tzw. "bandy czworga" będący jego zaciekłymi wrogami z okresu rządów Tarakiego. Dojście Amina do władzy spowodowało przyjęcie polityki umiarkowanej, polegającej na próbach przekonania Afgańczyków co do tego, że rząd nie jest antyislamski. Rząd Amina zaczął inwestować w odbudowę meczetów i wypłacał odszkodowania za ich zniszczenia. Obiecał zapewnienie Afgańczykom wolności wyznania. Grupy religijne otrzymywały kopie Koranu, a Amin w swoich przemówieniach zaczął odnosić się do Boga. Stwierdził, że rewolucja była „całkowicie oparta na zasadach islamu”. Kampania okazała się nieudana, a wielu Afgańczyków oskarżyło Amina za bycie odpowiedzialnym za represyjne działania rządu. Działania Amina mające wykazać, że jest on pobożnym muzułmaninem, były silnym punktem działającym na szkodę kontrrewolucyjnej propagandzie, która twierdziła, że rząd jest ateistyczny. Starał się też zwiększyć swoją popularność wśród grup plemiennych, czego nie udało się osiągnąć Tarakiemu. Choć na ogół Amin ubierał się w zachodnie stroje, pojawiały się również fotografie przedstawiające go w tradycyjnych ubraniach Pasztunów. W okresie krótkiego przywództwa starał się zdemokratyzować władzę i obiecał nie dopuścić do utworzenia rządów jednoosobowych. Rząd opublikował również listę osób straconych w okresie rządów Tarakiego a winą za nie obarczono byłego lidera kraju.
Mimo zabiegów mających na celu pozyskanie przychylności obywateli i liberalizacji politycznej Amin w dalszym ciągu nie był lubiany przez dużą część rodaków. Rząd stracił kontrolę nad terenami wiejskimi, a armia odniosła duże straty na skutek dezercji. Sporym problemem okazała się penetracja L-DPA, wojska i biurokracji rządowej przez KGB. Pozycja Amina osłabła jeszcze bardziej po tym, gdy jego polityczni rywale, którzy udali się na zesłanie do ZSRR i innych państw bloku wschodniego, zaczęli wprost opowiadać się za odsunięciem go od władzy. Lider Parczam, Babrak Karmal spotkał się w tym czasie z kilkoma czołowymi postaciami bloku wschodniego a dawni stronnicy Tarakiego, Mohammad Aslam Watanjar, Sayed Mohammad Gulabzoy i Assadullah Sarwari coraz usilniej chcieli zemsty na Aminie.
Polityka zagraniczna.
Odkąd został liderem, próbował zmniejszyć zależność Afganistanu od ZSRR. Próbował to zrealizować poprzez zrównoważenie polityki zagranicznej polegającej na zacieśnieniu stosunków z Iranem i Pakistanem. Postawa Amina budziła obawy w ZSRR, gdzie na afgański rząd patrzono z coraz większą podejrzliwością. Szczególnie niechętnie przywódcy ZSRR patrzyli na Amina po tym, gdy ten spotkał się osobiście z Gulbuddinem Hekmatjarem będącym jednym z czołowych antykomunistów w Afganistanie. Prezydent starał się nawiązać lepsze stosunki z USA. Relacje te nie należały do najlepszych szczególnie ze względu na udział Amina w zamachu na Adolpha Dubsa będącego ambasadorem Stanów Zjednoczonych. W okresie swojej prezydentury spotkał się z trzema różnymi amerykańskimi chargé d’affaires i odpowiadał na pytania amerykańskiego korespondenta. Jego działania nie dały jednak spodziewanego rezultatu i nie polepszyły sytuacji w Afganistanie w oczach rządu Stanów Zjednoczonych. Amerykański ambasador, J. Bruce Amstutz po trzecim spotkaniu z Aminem oświadczył, że przed ewentualnymi działaniami rząd USA musi obserwować sytuację w kraju. Na początku grudnia 1979 roku Ministerstwo Spraw Zagranicznych zaproponowało wspólne spotkanie między Aminem a pakistańskim prezydentem Muhammadem Zia ul-Haqem. Rząd Pakistanu przyjął zmodyfikowaną wersję oferty afgańskiego MSZ i wysłał na rozmowy do Kabulu własnego ministra spraw zagranicznych, Aghę Szaniego, mimo to tajna policja pakistańska Inter-Services Intelligence w dalszym ciągu szkoliła mudżahedinów walczących przeciwko rządowi Amina.
Relacje z ZSRR.
Wbrew powszechnemu przekonaniu, radzieckie kierownictwo kierowane przez Leonida Breżniewa, Aleksieja Kosygina i Biuro Polityczne, nie było chętnie nastawione do wysłania żołnierzy do Afganistanu. Politbiuro przy swoich decyzjach kierowało się specjalną komisją ds. Afganistanu, która składała się z Jurija Andropowa przewodniczącego KGB, Andrieja Gromyki będącego szefem MSZ, ministra obrony Dmitrija Ustinowa i Borisa Ponomariowa będącego szefem działu zagranicznego Komitetu Centralnego. Biuro Polityczne było przeciwne usunięciu Tarakiego i jego późniejszemu zabiciu. Według nowej strategii sekretarza generalnego Komitetu Centralnego Komunistycznej Partii Związku Radzieckiego, Breżniewa, celem ZSRR stać się miało zachowanie pozycji radzieckich w Afganistanie. Oficjalnie relacje afgańsko-radzieckie pozostawały nie najgorsze, w trakcie krótkiego epizodu rządów Amina, został on zaproszony do Moskwy przez Aleksandra Puzanowa będącego radzieckim ambasadorem. Amin oficjalnie zaproszony został z powodu satysfakcji radzieckiego kierownictwa partyjnego z jego polityki i modelu budowania państwa. Jednocześnie radzieckie kierownictwo ostro krytykowało Amina, Jurji Andropow mówił o „niepożądanym obrocie wydarzeń” w tym kraju w kontekście tamtejszych zmian politycznych. Sowieci obawiali się, że Amin może przenieść politykę zagraniczną Afganistanu z pozycji proradzieckich na proamerykańskie. W połowie grudnia 1979 roku, radzieckie kierownictwo ustanowiło przymierze z wrogami Amina, Babrak Karmalem i Assadullahem Sarwarim.
Sam Amin w oficjalnych wystąpieniach opowiadał się za kontynuacją sojuszu z ZSRR, jednocześnie powtarzał, że najważniejszym obowiązkiem kraju jest utrzymanie niepodległości i prawa do poszanowania przez innych tradycji narodowych. Niebawem relacje między Puzanowem a Aminem popsuły się, a ten drugi rozpoczął kampanię mającą zdyskredytować Puzanowa. KGB oskarżyło Amina o przeinaczanie stanowiska radzieckiego na łamach Rady Rewolucyjnej i KC L-DPA oraz odnotowało wzrost agitacji antysowieckiej w okresie jego rządów, a także represje wobec obywateli radzieckich. Grupa starszych polityków zwróciła się do KC i zaapelowała o zrobienie „wszystkiego, co możliwe”, aby uniemożliwić zmianę orientacji politycznej w Afganistanie. Jeszcze wówczas kierownictwo KC nie poparło interwencji w tym kraju. W ocenie Politbiura, Amin był żądnym władzy przywódcą, który wyróżniał się zdradliwością i brutalnością. Wśród grzechów Amina wymieniono jego „nieszczerość i dwulicowość” w stosunkach z ZSRR, tworzenie fikcyjnych oskarżeń wobec członków L-DPA pozostających w opozycji względem jego rządu, nepotyzm i tendencję do prowadzenia bardziej „zrównoważonej polityki” wobec krajów Pierwszego Świata.
Obalenie Amina.
Nieudana próba otrucia.
27 grudnia 1979 Amin wydał obiad dla wszystkich członków rządu, podczas którego przedstawiał kwestię radzieckiego wsparcia. Jak się okazało, do stołu podano zatrute jedzenie i po zakończonym posiłku wszyscy spożywający wpadli w niedyspozycję, a wielu straciło przytomność. Najprawdopodobniej zorganizowali to Sowieci, którzy tym krokiem chcieli ułatwić sobie pojmanie lub zabicie afgańskiego przywódcy. Sam Amin podejrzewał z kolei spisek ze strony ludzi Tarakiego. Otrucie nie udało się, gdyż Amina zdołali ostatecznie odratować mieszkający w jego rezydencji i niewtajemniczeni w spiski radzieccy lekarze. Szybkie ozdrowienie wiązało się też z tym, że Amin zwykł odżywiać się skromnie, przez co przyjął małą ilość trucizny.
Szturm na rezydencję i zabójstwo Amina.
Już pod koniec października Komisja Specjalna ws. Afganistanu z Ustinowem, Ponamoriowem, Andropowem i Gromyką, chciała zakończyć mylne wrażenie o poparciu ZSRR dla polityki i przywództwa Amina. W stan gotowości względem Afganistanu postawiono służby specjalne KGB. Andropow z trudem wywalczył u Breżniewa możliwość interwencji, pomysł interwencji Andropow argumentował zniszczeniem struktur wojskowych Afganistanu i stosowaniem masowych represji. Plan Andropowa zakładał zebranie niewielkiej siły interwencyjnej i zastąpienia Amina przez Karmala. Plan interwencji potwierdzony został przez radzieckie kierownictwo 12 grudnia.
Operacja ruszyła 27 grudnia 1979, wieczorem siły radzieckie przystąpiły do zbrojnego obalenia prezydenta (operacja „Sztorm-333”). Około 19.30 sowieccy komandosi wysadzili w powietrze pocztę, dając pozostałym oddziałom sygnał do ataku i równocześnie niszcząc łączność telekomunikacyjną Kabulu. Zaatakowano najważniejsze gmachy stolicy Afganistanu, a główne uderzenie poszło na siedzibę Amina. Po długiej wymianie ognia Sowieci wtargnęli do pałacu i walki przeniosły się do jego wnętrza. Walka była chaotyczna, a przeciwnicy mieli problemy z rozróżnianiem się – sowieccy komandosi ubrali się dla kamuflażu w afgańskie mundury, z kolei Afgańczycy używali broni produkcji radzieckiej. Amin przez cały czas przekonany był, że szturm podjęły zbuntowane oddziały afgańskie i liczył na pomoc ze strony Armii Radzieckiej. Wkrótce jednak dowódca straży przedstawił mu uzyskane drogą radiową informacje ze Sztabu Generalnego o trwających walkach w mieście oraz o pozostaniu wszystkich jednostek afgańskich na swoich pozycjach i braku sygnałów o jakimkolwiek buncie. Gdy zasugerował, że ataku dokonali Sowieci, Amin rzucił w niego popielniczką i krzyknął: „To niemożliwe! Kłamiesz!”. Następnie wybiegł z gabinetu na korytarz. Tam znaleziono go później martwego, leżącego w kałuży krwi wraz z nieżywym pięcioletnim synem. Według relacji lekarzy radzieckich, kryjących się przed ostrzałem za meblami w tym samym pomieszczeniu, płaczące dziecko na widok ojca podbiegło do niego i złapało go za nogi; obaj zapewne wpadli w ogień krzyżowy. Prawdopodobnie zostali zabici przez żołnierzy radzieckiej jednostki specjalnej Specnazu KGB „Alfa”. Podczas szturmu na pałac prezydencki zginęło 200 gwardzistów afgańskich oraz dowódca komandosów radzieckich, pułkownik Bojarinow (zastrzelony przypadkiem przez własnych żołnierzy). Była to ewidentna egzekucja polityka, który mógł zagrozić interesom sowieckim w Afganistanie. Nowym przywódcą Afganistanu został namaszczony przez Moskwę Babrak Karmal.
Po zakończeniu szturmu na pałac, jeden z członków frakcji Chalk zażądał formalnego wyroku śmierci na Aminie „w imieniu Partii i ludu”. Pomimo że Hafizullach Amin już nie żył, do martwego ciała „dla zasady” oddano kilka strzałów.

</doc>
<doc id="485633" url="https://pl.wikipedia.org/wiki?curid=485633" title="Pastel">
Pastel

Pastel – technika malarska i rysunkowa oraz środek rysunkowy i malarski w formie kolorowego sztyftu, służący do nanoszenia kolorowych pigmentów na podłoże. Mianem pastelu określa się także kompozycję malarską wykonaną tą techniką.
Nazwa "pastel" pochodzi z języka włoskiego ("pastello," od "pasta" – ciasto).
Technika pastelu zaczęła być stosowana w malarstwie europejskim w końcu XV wieku, a rozwinęła się w XVII, by w wieku XVIII zyskać szczyt popularności, szczególnie wśród portrecistów. Ponowne duże zainteresowanie tą techniką malarską datuje się na koniec XIX i początki XX wieku.
Technika.
Technika pastelowa zazwyczaj bywa określana jako łącząca walory rysunkowe i malarskie. W XVII wieku dyskutowano nad pozycją pastelu pośród innych technik artystycznych, wskazując również na jego powinowactwa z malarstwem miniaturowym czy grafiką.
Jako podobrazie dla kompozycji pastelowych najczęściej wykorzystuje się powierzchnie szorstkie. W historii tej techniki stosowano m.in. papier, płótno, a nawet karton czy pergamin. Pastel jest wcierany w odpowiednie podłoże malarskie, jednak nie wnika w nie i zostaje na powierzchni. Dlatego dzieło wykonane w tej technice jest bardzo podatne na wszelkie uszkodzenia mechaniczne, a farby pastelowe łatwo osypują się z większości typów podobrazia. Delikatność i wrażliwość tej techniki stwarza liczne problemy, zwłaszcza w związku z przechowywaniem dzieł pastelowych w kolekcjach.
Do utrwalania pasteli stosuje się różnego rodzaju fiksatywy, które zmieniają jednak nasilenie barw. Kolory zaś są wskazywane jako zasadniczy walor tej techniki malarskiej: są świetliste, miękkie i łagodne (stąd określenie „barwy pastelowe”). Choć warsztat pracy przypomina technikę rysunkową, efekty osiągane za jej pomocą mają zasadniczo charakter malarski. Ponadto pastele, jakkolwiek wrażliwe mechanicznie, są odporne na działanie czasu, a dzieła nimi wykonane zachowują swoje walory kolorystyczne i nasilenie barwne przez bardzo długi czas.
Farby pastelowe.
Farby pastelowe składają się z nadającego kolor pigmentu, kredy, gipsu i niewielkiej ilości spoiwa, którym najczęściej jest guma tragakantowa Mieszaninę formuje się w cienkie wałeczki, a następnie pozostawia do wyschnięcia. Przed wyschnięciem pastele mają konsystencją ciasta, stąd nazwa (z wł. "pastello," od "pasta" – ciasto). W technice pastelowej używa się następujących rodzajów farb:
Historia techniki pastelowej w sztuce europejskiej.
Początki.
Pastele zaczęto stosować w czasach dojrzałego renesansu. Prawdopodobnie były znane i używane w szesnastowiecznych Włoszech, jednak bez specjalistycznych analiz laboratoryjnych trudno zidentyfikować każde ich użycie, do złudzenia przypominają bowiem stosowane wówczas białe, czerwone i czarne kredki. Jednym z pierwszych znanych przykładów zastosowania pastelu w rysunku jest "Portret Isabelli d’Este" (1499/1500) wykonany przez Leonarda da Vinci. Nie można jednak określić włoskiego artysty wynalazcą tej techniki; poznał ją w Mediolanie za sprawą przebywającego tam francuskiego rysownika i portrecisty kredkowego Jeana Perréala.
Pastele były stosowane przez wielu artystów przez cały wiek szesnasty. Początkowo służyły malarzom zwłaszcza jako środek do przygotowywania studiów i szkiców przygotowawczych (tak używał ich np. Federico Barocci). Z czasem zaczęto jednak docenić ich malarski walor, a zwłaszcza efekt "sfumato", który można z łatwością za ich pomocą uzyskać. Mogły również służyć do wypełniania konturów plamami barwnymi i wzmacniania efektów kolorystycznych w kompozycjach rysunkowych, zwłaszcza studiach. Tak korzystali z nich np. Jacopo Bassano czy Hans Holbein młodszy. Duże znaczenie miała także szesnastowieczna grupa artystów francuskich kojarzonych z tzw. portretem kredkowym, do których zaliczali się m.in. François Quesnel, Jean Clouet czy François Clouet. Za skończone dzieła uznawali także kredkowe czy właśnie pastelowe rysunki, czyli prace wykonane technikami kojarzonymi wtedy bardziej z etapami przygotowawczymi w procesie powstawania dzieła sztuki.
Popularyzacja (XVII wiek).
Technika ta rozkwitła w XVII wieku i stała się powszechnie znana w Europie. Ponieważ rozwinięto umiejętności warsztatowe w pracy z pastelami, można było obserwować, jak w tym czasie pastel z techniki pomocniczej staje się techniką niezależną – maluje się nim obrazy. Podczas gdy we Włoszech wciąż jeszcze dominowało rysunkowe podejście do pasteli, artyści francuscy, a za nimi angielscy i niderlandzcy, zaczęli wyzyskiwać malarski walor techniki pastelowej. Zasadniczy zwrot ku malarskiemu wykorzystaniu pasteli można zaobserwować zwłaszcza w twórczości portrecisty Josepha Viviena, później także Włocha Domenica Tempestego. Niektórzy artyści zaczęli wówczas eksperymentować z tą techniką, podejmując próby łączenia jej technikami graficznymi, zwłaszcza mezzotintą, która również pozwala osiągnąć efekty malarskie.
Apogeum popularności (XVIII wiek).
W XVIII wieku pastele osiągnęły szczyt swojej popularności i były chętnie zamawiane przez mecenasów sztuki (z początku w kręgach dworskich, a później także w mieszczańskich). Technika ta ciągle służyła wówczas szczególnie do uprawiania malarstwa portretowego (choć czasem również do kompozycji pejzażowych, wedutowych czy rodzajowych). Przyczyniły się do tego prawdopodobnie niższe niż w wypadku techniki olejnej koszty i szybsze tempo wykonania portretu, które mniej obciążało (najczęściej arystokratycznego) modela podczas pozowania. Walory kolorystyczne pasteli pozwalały zaś udatnie imitować obrazy wykonane farbami olejnymi.
Do najwybitniejszych osiemnastowiecznych pastelistów zalicza się w pierwszym rzędzie pochodzącą z Wenecji sławną w całej ówczesnej Europie Rosalbę Carrierę ("Portret młodej dziewczyny", 1727), która w 1721 roku została przyjęta do Królewskiej Akademii Malarstwa i Rzeźby w Paryżu. Porównywalną popularnością, szczególnie wśród najwyżej postawionych zleceniodawców, cieszył się Francuz Maurice Quentin de La Tour ("Portret Madame de Pompadour", 1752). Do najwybitniejszych osiemnastowiecznych pastelistów zalicza się również Jeana-Étienne'a Liotarda oraz Antona Mengsa, jak również najgłośniejszych artystów epoki, którzy stosowali pastel tylko okazjonalnie, m.in. François Bouchera czy Jeana-Baptiste'a Greuze'a. Jeana-Baptiste Chardin podobno zaczął od ok. 1770 roku malować wyłącznie pastelami, ponieważ stopniowo tracił wzrok; przypuszcza się, że szkodziła mu stosowana w farbach olejnych biel ołowiowa. W malarstwie rodzajowym pastele konsekwentnie stosował niderlandzki artysta Cornelis Troost.
Pastel w sztuce XIX wieku i późniejszej.
Choć wraz z początkiem XIX wieku pastele stopniowo zaczęły wychodzić z mody wśród zleceniodawców z najwyższych sfer, to przez ich osiemnastowieczną niezwykłą popularność na trwałe pozostały pośród używanych przez artystów mediów. Wzrosły także możliwości techniczne wyrobu pasteli, co korzystnie wpływało na ich atrakcyjność: działająca w Paryżu wytwórnia pasteli założona w 1720 roku przez Henriego Roché oferowała w XVIII wieku ok. 70 odcieni pasteli, do 1887 – 500, a w latach 1906–1948 – już 1650.
Pastel nabrał nowego znaczenia wraz z ukształtowaniem się szkoły z Barbizon (tu po pastele sięgał chętnie zwłaszcza Jean-François Millet), a później ugruntowaniem postaw impresjonistów. Grupy te zaczęły rozwijać ideę malarstwa powstającego w plenerze, do którego idealnie nadawały się wygodne w użyciu i przenoszeniu pastele. Z tej drugiej grupy warte uwagi są prace choćby Édouarda Maneta czy Jamesa McNeilla Whistlera. Także z kręgiem impresjonistów związani byli dwaj artyści najsilniej eksploatujący technikę pastelową, czyli Giuseppe De Nittis ("Wyścigi w Auteuil", 1881) i Edgar Degas, którzy wykorzystywali fakturę pasteli i miękkość ich kresek do poszukiwań w przedstawianiu pejzaży i ekspresyjnych scen ukazujących ruch. Z pasteli korzystała w swoich dziełach również uczennica Degasa, działająca we Francji Amerykanka Mary Cassatt.
Pastel w Polsce.
Do końca XVIII wieku.
Polska arystokracja stosunkowo szybko zaczęła naśladować europejskie mody artystyczne. Jednym z pierwszych pasteli w Polsce był wykonany przez Jerzego Eleutera-Siemiginowskiego portret króla Jana III Sobieskiego. Amatorem pasteli był również król Stanisław Leszczyński, który pobierał lekcje rysunku w tej technice od Gustafa Lundberga. Pastelem interesował się również kompozytor, pisarz i polityk Michał Kazimierz Ogiński. Jeszcze zanim został królem Stanisław Poniatowski został sportretowany przez powracającego przez Warszawę z Petersburga Maurice'a-Quentina de La Tour. Najprawdopodobniej pastelowe kopie obrazów męża i miniatury wykonywała również Fryderyka Bacciarelli.
Do najwybitniejszych europejskich pastelistów działających w Polsce należał Louis-François Marteau, który sprowadzony został w 1752 roku przez Jana Klemensa Branickiego. Marteau pozostał w kraju do końca życia, spolonizował się i związał później z kręgiem mecenatu króla Stanisława Augusta. Dużą popularność zyskali sobie także w Polsce pochodzący z Berlina pastelista Paul Joseph Bardou oraz sporadycznie stosujący pastele związany z kręgiem wiedeńskim Włoch Józef Grassi. Z kolei przede wszystkim w Paryżu tworzyli stypendyści królewscy Anna Rajecka i Aleksander Kucharski.
Od wieku XIX do początków XX.
W pierwszej połowie XIX wieku, kiedy technika ta nieco straciła na prestiżu, po pastele sięgali liczni artyści "minorum gentium", zwłaszcza portreciści. Liczną grupę stanowili uczniowie Jana Rustema (który sam rzadko wybierał pastele): Andrzej Józef Hintz, Edward Jan Römer, Jan Hesse. Do wziętych portrecistów i wpływowych nauczycieli malarstwa okresu należał także Józef Franciszek Pitschmann, wykładowca w Liceum Krzemienieckim. Okazjonalnie po pastele sięgał również znany romantyczny malarz Aleksander Orłowski, który zainteresował się tą techniką podczas swojego pobytu w Rosji.
W drugiej połowie XIX wieku malarstwo pastelowe znowu zyskało na znaczeniu. Od lat sześćdziesiątych dużą popularność zyskiwała portrecistka Emilia Dukszyńska-Dukszta, uczennica Aleksandra Lessera, aktywna do końca wieku. Z techniką pastelową związane były również inne portrecistki: Maria Nostitz-Wasilkowska, Antonina Dunin-Sulgostowska i Alina Bondy-Glassowa.
Dużą popularnością cieszyły się pastele wśród malarzy związanych z nurtami modernizmu i symbolizmu. Do najwybitniejszych należał dramaturg i malarz Stanisław Wyspiański, który pastelami wykonywał m.in. portrety, akty i studia wnętrz. Po pastel sięgali także Leon Kaufmann, Jan Rembowski i portrecista Kazimierz Mordasewicz. Dużą popularnością cieszyły się również ekspresyjne pejzaże nawiązujące do narodowych romantycznych dzieł literackich Witolda Pruszkowskiego.
Poczesne miejsce wśród polskich pastelistów końca przełomu XIX i XX wieku zajmował zwłaszcza Leon Wyczółkowski, który zaczynał – jak większość w tej technice – od portretów (m.in. Jana Kasprowicza czy Józefa Chełmońskiego). Późniejsze nowatorskie poszukiwania malarza w technice pastelowej poświadcza np. cykl obrazów zatytułowany "Skarbiec wawelski", który dokumentuje artefakty związane z dziejami Polski zgromadzone w katedrze wawelskiej.
Od lat 20. XX wieku.
W okresie międzywojennym najpopularniejszym malarzem posługującym się pastelem, zwłaszcza malarstwie portretowym, jak również w kompozycjach zbliżonych do abstrakcyjnych, był Stanisław Ignacy Witkiewicz.
Ocena pastelu w akademickiej hierarchii tematów.
Ocena pastelu w akademickiej hierarchii tematów uległa z czasem zmianie. Początkowo pastel, podobnie jak kredki itp., traktowany był jako technika pomocnicza przy wykonywaniu wstępnych szkiców czy modeli poprzedzających wykonanie właściwego dzieła. Z czasem zyskał autonomię, zwłaszcza po odkryciu możliwych za jego pomocą malarskich efektów. Był jednak traktowany głównie jako sztuka salonowa, niedorównująca swoją doniosłością najwyżej cenionemu malarstwu olejnemu.
W gronie członków Królewskiej Akademii Malarstwa i Rzeźby w Paryżu zdarzali się czynni pasteliści: w 1663 przyjęto do grona akademików Nicolasa Dumonstiera, a w 1701 Josepha Viviena. Paradoksalnie to w okresie największej popularności tej techniki część środowiska akademickiego zwróciła się przeciwko pastelowi. Choć jeszcze Rosalba Carriera została przyjęta do francuskiej Królewskiej Akademii Malarstwa i Rzeźby, przedstawiając w 1721 roku pastelowy "Portret króla" (dzieło zaginęło), to ta sama instytucja ogłosiła w latach 1746 i 1749, że dzieła wykonane pastelami nie mogą stanowić podstawy do ubiegania się o członkostwo w Akademii. Z tego powodu niektórzy artyści podejmowali radykalne decyzje o zmianie specjalizacji, jak choćby Alexis Loir, który został rzeźbiarzem. Znacznie bardziej przychylna pastelistom była w XVIII wieku Académie de Saint-Luc (Paryż) – na wystawach jej członków dzieła pastelowe sięgały dwudziestu pięciu procent, a na Salonach nie przekroczyły siedmiu. W przekonaniu osiemnastowiecznych i dziewiętnastowiecznych akademików technika olejna pozwalała przede wszystkim na uzyskaniu kompozycji większego formatu oraz na podjęcie szerszego wachlarza tematów, zwłaszcza tych najistotniejszych dla malarstwa akademickiego jak obrazy historyczne. Pastel kojarzony był przede wszystkim z malarstwem portretowym, które w hierarchii tematów akademickich znajdowało się niżej.
Krytycy i artyści w swoich wypowiedziach teoretycznych sprzeciwiali się takiemu osądowi, ale stereotypowe myślenie o wyższości techniki olejnej zaczęło odchodzić w przeszłość dopiero wraz z zakwestionowaniem pozycji malarstwa akademickiego w drugiej połowie XIX wieku.

</doc>
<doc id="485637" url="https://pl.wikipedia.org/wiki?curid=485637" title="Adamanta Chubb">
Adamanta Chubb



</doc>
<doc id="485645" url="https://pl.wikipedia.org/wiki?curid=485645" title="CA Peñarol">
CA Peñarol

Club Atlético Peñarol – urugwajski klub sportowy (najbardziej znany z sekcji piłki nożnej) z siedzibą w stołecznym mieście Montevideo. Występuje w rozgrywkach Primera División. Swoje domowe mecze rozgrywa na obiekcie Estadio Campeón del Siglo.
Historia.
Według jednej wersji Peñarol, klub będący symbolem futbolu urugwajskiego, założony został 28 września 1891 roku jako "Central Uruguay Railway Cricket Club" (częściej znany jako CURCC), a 13 grudnia 1913 zmienił nazwę na "Peñarol". Według innej wersji klub CURCC zaniknął około roku 1915, a powstały 13 grudnia 1913 Peñarol jest zupełnie nowym klubem i z CURCC nie ma nic wspólnego.
Dzięki zdobyciu w roku 1932 mistrzostwa Urugwaju Peñarol jest pierwszym w historii zawodowym mistrzem Urugwaju.
Nazwa.
Nazwa Peñarol pochodzi od nazwy dzielnicy, w której znajduje się siedziba klubu, a sama dzielnica swą nazwę zawdzięcza włoskiemu miasteczku Pinerolo. Barwy klubu, żółto-czarne, pochodzą od kolorów znaków kolejowych i szlabanów.
Kontrowersje dotyczące daty założenia klubu.
Peñarol głosi, że jest spadkobiercą starszego klubu CURCC, czyniąc się tym samym najstarszym obecnie istniejącym klubem w Urugwaju. Opinia ta jest zwalczana przede wszystkim przez największego przeciwnika Peñarolu - Nacional, według którego Peñarol i CURCC to dwa zupełnie różne kluby.
Galeria sław.
Na poniższej liście mogą znaleźć się:
Kibice.
Największym rywalem klubu jest stołeczny Nacional, a mecze między tymi zespołami nazywane Superclasico. Większość kibiców piłkarskich w Urugwaju swoje preferencje odnosi do Peñarolu, lub właśnie Nacionalu. Uważa się, że oba zespoły mają w społeczeństwie niemal identyczną ilość fanów. Według badania przeprowadzonego w roku 2006 przez firmę Factum, 45% wszystkich urugwajskich kibiców deklaruje się jako kibice Peñarol. 

</doc>
<doc id="485647" url="https://pl.wikipedia.org/wiki?curid=485647" title="C.A. Peñarol">
C.A. Peñarol



</doc>
<doc id="485648" url="https://pl.wikipedia.org/wiki?curid=485648" title="Klemens VII (antypapież)">
Klemens VII (antypapież)

Klemens VII (właśc. Robert de Genève, Robert z Genewy; ur. w 1342 w Genewie lub Annecy, zm. 16 września 1394 w Awinionie) – antypapież obediencji awiniońskiej w okresie od 20 września 1378 do 16 września 1394.
Życiorys.
Był synem hrabiego Genewy Amadeusza III i Marii z Boulogne. Kształcił się na uniwersytecie paryskim w Paryżu. Następnie był kanonikiem katedry Notre Dame, kanclerzem biskupa Amiens. Od 1359 protonotariuszem apostolskim i familiarzem papieża. W 1361 wybrany biskupem Thérouanne, od 1368 biskup Cambrai, w 1371 mianowany kardynałem prezbiterem z kościołem tytularnym Dwunastu Apostołów w Rzymie.
Dyplomata i dowódca Państwa Kościelnego. Papież Grzegorz XI powierzył mu funkcję legata na terenie północnych Włoch oraz organizowanie wojsk zaciężnych przeciw władcom Mediolanu, Viscontim i Florencji. Robert z Genewy wspólnie z kardynałem Francesco Tebaldeschi zwerbował wojska zaciężne pod dowództwem kondotiera Johna Hawkwooda, które zdobyły Bolonię, a 3 lutego 1377 dokonały rzezi ludności miasta Cesena (po zdobyciu miasta, nieprzychylni kardynałowi, nadali mu przydomek "Rzeźnika z Ceseny"). Otworzyło to drogę do powrotu papieża do Rzymu.
Podczas konklawe w Rzymie po śmierci Grzegorza XI doszło do zamieszek ulicznych. Rzymianie w obawie, że kolejny papież ponownie zdecyduje się wyjechać z Państwa Kościelnego domagali się od elektorów, aby wybrali Włocha. Naciski tłumu, a także incydent z zakłóceniem porządku obrad zgromadzenia przez zbrojną bandę, która wdarła się na elekcję spowodowały, że część kardynałów nie uznała ważności wyboru Urbana VI. Urban VI, aby pojednać się z opozycją zwołał konsystorz do Anagni. Podczas jego obrad miano zadecydować o legalności wyboru nowego papieża. 2 sierpnia 1378 kardynałowie wydali oświadczenie, w którym uznali, że konklawe rzymskie z kwietnia 1378 jest nieważne, gdyż wybór został przeprowadzony pod naciskiem i groźbą ze strony tłumu. 9 sierpnia 1378 kardynałowie francuscy będący główną siłą opozycji wobec Urbana VI wezwali go do abdykacji. Nie widząc żadnej reakcji ze strony papieża opuścili Anagni i przenieśli się do Fondi. Tam pod ochroną księcia Onorato Caetaniego zwołali nowe konklawe i 20 września 1378 roku wybrali antypapieżem kardynała Roberta de Genève, który, pomimo iż początkowo wspierał kanoniczny wybór Bartolomeo Prignano, z czasem przeszedł do obozu sceptyków i stanął na czele buntu kardynałów. Kuria Rzymska uznała ważność wyboru Klemensa VII i wypowiedziała posłuszeństwo Urbanowi VI. 31 października 1378 antypapież został koronowany. Pontyfikat ten stał się początkiem Wielkiej Schizmy Zachodniej, której kres przyniosły dopiero sobory powszechne z XV wieku.
Antypapież Klemens VII ekskomunikował papieża Urbana VI i rozpoczął wojnę celem zagarnięcia Rzymu. Wojska papieża zwyciężyły jednak armię antypapieża pod Marino, zajęły Zamek Świętego Anioła i przejęły kontrolę nad Rzymem. Klemens VII wycofał się do Neapolu, a w czerwcu 1379 udał się do Awinionu. Wkrótce potem antypapieża poparły Francja, Burgundia, Sabaudia, Szkocja, Kastylia i Aragonia. Po stronie Urbana stanęły Niemcy, Anglia, Dania, Węgry, Skandynawia i Polska. We Francji jako kuzyn króla, Klemens cieszył się opieką i bezpieczeństwem. Wiódł życie wystawne, otaczając się przepychem, co zmusiło go do nałożenia wysokich podatków. Zwołał jedenaście konsystorzy, na których powołał ponad trzydziestu kardynałów, głównie Francuzów; przyjął także dwóch kardynałów rzymskich, zrażonych okrucieństwem Urbana. Prowadził kampanię na rzecz zdobycia Rzymu i wygnania prawowitego papieża (zdobył wpływy m.in. w południowych Włoszech, Neapolu i Lombardii). Był przekonany o ważności swojego wyboru i nie wykazywał najmniejszej ochoty do zakończenia schizmy.
Zmarł rażony apopleksją. Pierwotnie pochowany został w katedrze w Awinionie. W 1401 szczątki Klemensa VII zostały przeniesione do kościoła celestynów w Awinionie. Po śmierci jego następcą wybrany został kardynał Pedro de Luna, który przyjął imię pontyfikalne Benedykt XIII.

</doc>
<doc id="485649" url="https://pl.wikipedia.org/wiki?curid=485649" title="Borin">
Borin



</doc>
<doc id="485650" url="https://pl.wikipedia.org/wiki?curid=485650" title="Węgiel (sztuka)">
Węgiel (sztuka)

Węgiel – materiał rysunkowy, technika rysunkowa oraz rysunek wykonany tą techniką.
Węgiel drzewny jest jednym z najstarszych materiałów rysunkowych. Węgiel naturalny dzieli się na twardy (ze zwęglonych wiórów drzewnych) i miękki. Miękki powstaje w wyniku spalania cienkich gałązek (wierzby, winorośli, lipy, bukszpanu itp.) przy ograniczonym dostępie powietrza.
Węgiel używany jest do wykonywania prac graficznych niewymagających odwzorowania wielu szczegółów, na przykład wielkoformatowych portretów i pejzaży. Pozwala na swobodną i płynną pracę. Często używany jest wraz z kredą lub pastelami. Podczas pracy można stosować technikę rozmazywania. Za pomocą gumki chlebowej, wiszera, papierowego ręcznika lub miękkiej szmatki można tonować ślady zostawione przez węgiel.
Węgiel rysunkowy to rozdrobniony węgiel naturalny sprasowany z dodatkiem iłu i środka wiążącego. Kredki i ołówki węglowe zostawiają grubą, twardą, trudną do wymazania kreskę.
Prace wykonane węglem utrwala się za pomocą fiksatywy.

</doc>
<doc id="485651" url="https://pl.wikipedia.org/wiki?curid=485651" title="Penarol Montevideo">
Penarol Montevideo



</doc>
<doc id="485654" url="https://pl.wikipedia.org/wiki?curid=485654" title="Stróża Dolna">
Stróża Dolna



</doc>
<doc id="485655" url="https://pl.wikipedia.org/wiki?curid=485655" title="Stróża Górna">
Stróża Górna



</doc>
<doc id="485656" url="https://pl.wikipedia.org/wiki?curid=485656" title="Sztuka użytkowa">
Sztuka użytkowa

Sztuka użytkowa, in. sztuka stosowana, sztuka zdobnicza – zajmuje się wytwarzaniem przedmiotów codziennego użytku, wykonywanych w niewielkich partiach przez twórcę (artystę) lub zaprojektowanych przez niego i wykonywanych przemysłowo na dużą skalę.
Określenie to stosuje się czasem zamiennie z określeniem – rzemiosło artystyczne. Dotyczy głównie takich dziedzin jak: meblarstwo, złotnictwo, tkanina, ceramika, projektowanie przemysłowe, graficzne, zdobnictwo i moda.
W 1901 roku w Krakowie powstało Towarzystwo Polska Sztuka Stosowana, wzorowane na angielskim Arts and Crafts Movement, w 1913 powstały Warsztaty Krakowskie, spółdzielnia artystów i rzemieślników młodszego pokolenia.

</doc>
<doc id="485658" url="https://pl.wikipedia.org/wiki?curid=485658" title="Nizina Kurańska">
Nizina Kurańska

Nizina Kurańska (Nizina Kuro-Arakszańska, ros. Кура-Араксинская низменность) – nizina we wschodnim Azerbejdżanie, położona między Kaukazem na północy a Małym Kaukazem i Tałyszem na południu. Nizina powstała przez wypełnienie obniżenia tektonicznego osadami aluwialnymi Kury i jej dopływu Araksu. Wschodnia część niziny, nad Morzem Kaspijskim, stanowi depresję położoną do 25 m p.p.m. Wznosi się ku zachodowi do wysokości 200 m n.p.m. Na Nizinie Kurańskiej panuje klimat podzwrotnikowy suchy. Porasta ją roślinność stepowa i półpustynna. Na części jej obszaru prowadzi się sztuczne nawadnianie, uprawia się bawełnę, drzewa owocowe i winorośl.
Rzeki Kura i Araks dzielą Nizinę Kurańską na trzy mniejsze jednostki:
Zobacz też: kultura kuro-arakszańska

</doc>
<doc id="485661" url="https://pl.wikipedia.org/wiki?curid=485661" title="Towarzystwo Przyjaciół Sztuk Pięknych">
Towarzystwo Przyjaciół Sztuk Pięknych



</doc>
<doc id="485662" url="https://pl.wikipedia.org/wiki?curid=485662" title="Percival Proctor">
Percival Proctor

Percival P-14 Proctor – brytyjski samolot łącznikowy i treningowy z okresu II wojny światowej.
Historia.
Pod koniec lat 30. XX wieku brytyjskie Ministerstwo Lotnictwa w związku z potrzebą modernizacji swoich sił wydało szereg wymagań na nowe samoloty wojskowe. Jedno z nich z 1938 roku dotyczyło samolotu treningowego, do szkolenia nawigatorów i pilotów.
Na podstawie tych wymagań wytwórnia lotnicza Percival Aircraft Company z Gravesend opracowała samolot oznaczony jako Precival Proctor, który był wersją rozwojową produkowanego już cywilnego samolotu Percival Vega Gull. Samolot różnił się tym, że posiadał tylko dwa miejsca, zamiast trzech swojego poprzednika. Zastosowano w nim także nowy silnik De Havilland Gipsy Six. Projekt tego samolotu przedstawiono Ministerstwu Lotnictwa, które zaakceptowało go i został on skierowany do produkcji seryjnej bez budowy prototypu. 
Pierwszy seryjny samolot, który został oznaczony jako Proctor Mk I został oblatany 8 października 1939 roku. Następnie prowadzono jego produkcję wprowadzając jego kolejne wersje. Produkcję seryjną zakończono w 1945 roku i łącznie zbudowano 1268 samolotów tego typu wszystkich wersji.
Służba w lotnictwie.
Samoloty Percival Proctor po rozpoczęciu produkcji seryjnej zostały skierowane do jednostek treningowych i szkół lotniczych RAF-u, gdzie szkolono na nich nawigatorów i radiooperatorów. 
Po skierowaniu do Wielkiej Brytanii jednostek lotnictwa amerykańskiego otrzymały one do szkolenia także samoloty tego typu. Część samolotów Proctor używano także jako samoloty łącznikowe. W lotnictwie wojskowym samoloty te używane były do zakończenia II wojny światowej.
Po wycofaniu z lotnictwa wojskowego zostały one sprzedane dla lotnictwa cywilnego, gdzie używano ich do lat 60. XX wieku.
Opis konstrukcji.
Samolot "Percival Proctor" to jednosilnikowy, dolnopłat o konstrukcji mieszanej, głównie drewnianej, kabiny zakryte, podwozie stałe. 

</doc>
<doc id="485664" url="https://pl.wikipedia.org/wiki?curid=485664" title="Giovanni Francesco Barbieri">
Giovanni Francesco Barbieri

Guercino, właśc. Giovanni Francesco Barbieri (ur. 8 lutego 1591 w Cento, zm. 22 grudnia 1666 w Bolonii) – włoski malarz, rysownik, freskant i teoretyk sztuki epoki baroku.
Z powodu wady wzroku zwany był „Il Guercino” (wł. "guercio" – zezowaty) i pod takim pseudonimem artystycznym znany jest w historii sztuki.
Życie.
Urodził się w Cento w pobliżu Ferrary. Pochodził z rodziny chłopskiej. W 1607 wstąpił do pracowni Benedetta Gennariego (1563–1610). W 1616 założył w Cento niewielką szkołę malarstwa i rysunku (Accadema del Nudo), do której uczęszczało liczne grono młodych uczniów. W 1629 spotkał się z Diego Velázquezem, który odwiedził go w Cento w czasie swojej pierwszej podróży do Włoch. W 1655 w jego domu w Bolonii gościła królowa szwedzka Krystyna.
Działał w Cento (1615–17, 1623–42), Wenecji, Bolonii (1617–21, 1642–66), Rzymie, Modenie i Piacenzie.
Początkowo tworzył w manierze zbliżonej do Caravaggia, stosując miękką gradację światłocienia. Około 1607 odwiedził Wenecję, gdzie poznał twórczość Tycjana. Podczas pobytu w Rzymie w latach 1621–23 znalazł się pod wpływem szkoły Carraccich i Domenichino, malował w tym czasie na zamówienie papieża Grzegorza XV. Po powrocie do Cento radykalnie zmienił styl zbliżając się do eklektycznej szkoły bolońskiej i stając się jej wybitnym przedstawicielem. Ostatnie lata życia malarz spędził w Bolonii.
Nie założył rodziny. Pokaźny majątek malarza odziedziczyli jego dwaj siostrzeńcy – Benedetto Gennari II (1633–1715) i Cesare Gennari (1637–1688), którzy również byli malarzami. Jego brat – Paolo Antonio Barbieri (1603–1649) był malarzem specjalizującym się w martwej naturze.
Guercino zmarł w wieku 74 lat. Pochowany został w bolońskim kościele San Salvatore. Pierwszymi biografami malarza byli: znawca sztuki i lekarz z Forli – Francesco Scannelli (1616–1663), autor "Il microcosmo della pittura" (Cesena 1657) oraz boloński historyk sztuki – Carlo Cesare Malvasia (1616–1693), autor "Felsina pittrice. Vite de pittori bolognesi" (Bolonia 1678).
Twórczość.
Malował wielkoformatowe kompozycje religijne (ołtarzowe i sztalugowe), obrazy mitologiczne i alegoryczne, pejzaże i portrety. Znanych jest ponad 100 jego obrazów. Jego prace odznaczają się patosem i dramatyzmem oraz silnymi kontrastami świetlnymi. Często powtarzał te same tematy w bardzo podobnych ujęciach (np. cztery wersje "Św. Franciszka słuchającego muzyki anielskiej" – Warszawa, Paryż, Drezno, Cento).
W latach 1621–23 na zamówienie kardynała Alessandra Ludovisi, późniejszego papieża Grzegorza XV, wykonał najwybitniejsze swoje dzieło – dekorację plafonową w rzymskiej Villa Ludovisi przedstawiającą alegorie Nocy, Dnia i Jutrzenki (Aurory). Za arcydzieło uchodzi również obraz z 1618 z Galleri Barberinich w Rzymie "Et in Arcadia ego", przedstawiający pasterzy w arkadyjskim pejzażu, którzy natrafiają na ludzką czaszkę w stanie rozkładu. Uznawany jest za jedno z najbardziej intrygujących i zagadkowych dzieł w historii malarstwa nowożytnego.
Zajmował się również grafiką. Zachowały się jego dwie akwaforty: "Św. Antoni Padewski" i "Św. Jan Chrzciciel na tle pejzażu".
Był płodnym rysownikiem. Największa kolekcja jego rysunków znajduje się obecnie w Królewskiej Bibliotece Zamku Windsor w Wielkiej Brytanii.
Kilka jego obrazów (i sporo rysunków) znajduje się również w zbiorach polskich ("Św. Franciszek słuchający muzyki anielskiej, Bóg Ojciec, Powrót syna marnotrawnego, Ukrzyżowanie ze św. Franciszką Rzymianką i św. Elżbietą Węgierską").
Jest autorem wprowadzenia do rysunku dla młodzieży "Primi elementi per introdurre i giovani al disegno" (1618) – wzornika z rysunkami anatomicznymi oraz szkicami głów, dłoni i stóp w skrótach perspektywicznych.

</doc>
<doc id="485670" url="https://pl.wikipedia.org/wiki?curid=485670" title="Twierdzenie Orego">
Twierdzenie Orego

Twierdzenie Orego – twierdzenie podające warunek wystarczający na to, aby graf miał cykl Hamiltona. Zostało ono sformułowane w roku 1961 przez norweskiego matematyka Øysteina Orego.
Treść twierdzenia.
Jeżeli w grafie prostym formula_1 o n wierzchołkach, formula_2 zachodzi następująca nierówność:
dla każdej pary niepołączonych bezpośrednio krawędzią wierzchołków formula_4 i formula_5 (tj. takich, że formula_6), to graf formula_1 posiada cykl Hamiltona.
Wersja twierdzenia z drogą Hamiltona.
Jeżeli w grafie prostym formula_1 o n wierzchołkach, formula_2 zachodzi następująca nierówność:
dla każdej pary niepołączonych bezpośrednio krawędzią wierzchołków formula_4 i formula_5 (tj. takich, że formula_6), to graf formula_1 posiada drogę Hamiltona.
Dowód twierdzenia.
Dowód nie wprost. Przypuśćmy, że twierdzenie jest fałszywe, czyli dla pewnej liczby formula_15 istnieje kontrprzykład formula_1 – graf, który spełnia założenie twierdzenia, ale nie jest Hamiltonowski. Spośród wszystkich takich grafów rozpatrzmy te, które mają najmniejszą liczbę wierzchołków, a spośród nich (grafów) taki, dla którego wartość formula_17 jest maksymalna. Jest to podgraf pełnego grafu hamiltonowskiego formula_18 Dodanie do formula_1 krawędzi z grafu formula_20 daje w wyniku graf, który nadal spełnia założenia twierdzenia i który ma więcej niż formula_17 krawędzi, a więc ze względu na wybór grafu formula_1 tak powstały graf będzie miał cykl Hamiltona. To znaczy, że formula_1 musi mieć (przynajmniej) drogę Hamiltona, określoną przez pewien ciąg wierzchołków, formula_24 Ponieważ formula_1 nie ma cyklu Hamiltona, to nie istnieje krawędź łącząca formula_26 Z kolei z założenia wiemy, że:
Można teraz zdefiniować podzbiory zbioru formula_28 takie, że:
i
wtedy:
Ponieważ:
i zbiór
ma co najwyżej formula_35 elementów, a więc zbiór formula_36 musi być niepusty. Istnieje więc liczba formula_37 dla której istnieją krawędzie formula_38 Wtedy droga:
jest cyklem Hamilotona w grafie formula_40 sprzeczność. QED.

</doc>
<doc id="485671" url="https://pl.wikipedia.org/wiki?curid=485671" title="Wzgórza Tumlińskie">
Wzgórza Tumlińskie

Wzgórza Tumlińskie – pasmo w Górach Świętokrzyskich, część tzw. pasma głównego. Rozciąga się od przełomu Bobrzy na zachodzie, który oddziela je od Pasma Oblęgorskiego, do doliny Sufragańca na wschodzie. Zbudowane jest z czerwonych piaskowców triasowych, wydobywanych w kamieniołomach na Górze Grodowej i Sosnowicy. Ponadto zachowane nieczynne od lat pięćdziesiątych XX wieku kamieniołomy czerwonego piaskowca tumlińskiego na Górze Grodowej (tzw. stary), Wykieńskiej (z "pomnikiem studenta") oraz Ciosowej.
Przez pasmo przebiega Główny Szlak Świętokrzyski im. Edmunda Massalskiego z Gołoszyc do Kuźniaków.

</doc>
<doc id="485675" url="https://pl.wikipedia.org/wiki?curid=485675" title="Twierdzenie Diraca">
Twierdzenie Diraca

Twierdzenie Diraca – twierdzenie pozwalające stwierdzić, czy graf jest hamiltonowski, zostało sformułowane w roku 1952. Nazwa pochodzi od Gabriela Diraca.
Treść twierdzenia.
Jeśli graf formula_1 nie ma pętli, ani krawędzi wielokrotnych (jest grafem prostym) i
oraz jeśli
dla każdego wierzchołka w formula_4 to jest on hamiltonowski.
Dowód twierdzenia.
Jeśli dla każdego wierzchołka formula_5
to
dla każdego wierzchołka formula_8 i formula_9 niezależnie od tego, czy są połączone krawędzią, czy nie, a więc formula_1 spełnia założenia twierdzenia Ore, a więc jest hamiltonowski.

</doc>
<doc id="485677" url="https://pl.wikipedia.org/wiki?curid=485677" title="François Girardon">
François Girardon

François Girardon (ur. 10 marca 1628 w Troyes, zm. 1 września 1715 w Paryżu) – rzeźbiarz francuski, czołowy reprezentant barokowego klasycyzmu we Francji i sztuki dworskiej czasów Ludwika XIV.
Jego styl stanowi połączenie barokowego patosu i dynamiki z klasyczną formą. Profesor Académie Royale de Peinture et de Sculpture, współpracownik Charlesa le Bruna przy dekoracji zamku w Vaux-le-Vicomte, Galerii Apollina w Luwrze, gabinetu królewskiego w Tuileries. 
Twórca licznych rzeźb o tematyce mitologicznej i alegorycznej dla parku w Wersalu: "Kąpiel nimf" – relief, "Apollo i nimfy", "Porwanie Prozerpiny". Wykonywał też nagrobki (kardynała Richelieu w kościele Sorbony) i popiersia portretowe (np. Boileau). W rzeźbach łączył patos i dekoracyjność z powściągliwą formą.

</doc>
<doc id="485679" url="https://pl.wikipedia.org/wiki?curid=485679" title="Twierdzenie o liczbie krawędzi (graf hamiltonowski)">
Twierdzenie o liczbie krawędzi (graf hamiltonowski)

Twierdzenie o liczbie krawędzi pozwala stwierdzić, czy graf jest hamiltonowski.
Treść twierdzenia.
Jeśli graf prosty o formula_1 wierzchołkach ma co najmniej
krawędzi, to jest hamiltonowski.
Dowód twierdzenia.
Dla dowolnego grafu prostego formula_3 załóżmy, że zachodzi
i weźmy wierzchołki formula_5 i formula_6 takie, że:
Niech formula_8 będzie grafem formula_9 z którego usunięto wierzchołki formula_5 i formula_6 oraz kończące się w nich krawędzie. Ponieważ:
więc usunęliśmy formula_13 krawędzi i dwa wierzchołki. formula_8 jest podgrafem grafu formula_15 a więc:
z czego wynika, że:
a więc formula_3 spełnia założenia twierdzenia Orego.

</doc>
<doc id="485681" url="https://pl.wikipedia.org/wiki?curid=485681" title="Ton">
Ton



</doc>
<doc id="485682" url="https://pl.wikipedia.org/wiki?curid=485682" title="Twierdzenie Bondy’ego-Chvátala">
Twierdzenie Bondy’ego-Chvátala

Twierdzenie Bondy’ego-Chvátala – twierdzenie pozwalające stwierdzić, czy graf jest hamiltonowski.
Treść twierdzenia.
Niech formula_1 będzie grafem o formula_2 wierzchołkach, a formula_3 oznacza jego nadgraf zbudowany według reguły mówiącej, że dla każdej pary formula_4 niepołączonych bezpośrednio krawędzią wierzchołków takich, że:
należy dodać krawędź formula_6 Graf formula_1 jest hamiltonowski wtedy, i tylko wtedy, gdy formula_3 jest hamiltonowski.

</doc>
<doc id="485683" url="https://pl.wikipedia.org/wiki?curid=485683" title="Gandża">
Gandża

Gandża (dawniej Giandża, ) – miasto w zachodnim Azerbejdżanie, położone na północnych stokach Małego Kaukazu na wysokości około 440 m n.p.m. Przez miasto przepływa niewielka rzeka Gəncəçay, dopływ Kury. Gandża to drugie pod względem liczby ludności miasto kraju, po stolicy Baku. Jest jednym z jedenastu miast wydzielonych ("şəhər").
Gandża jest ważnym ośrodkiem przemysłowym, naukowym i kulturalnym kraju. Rozwinął się tutaj przemysł włókienniczy, spożywczy, samochodowy i materiałów budowlanych. Znajdują się tutaj 4 szkoły wyższe (uniwersytet, akademia rolnicza, pedagogiczna i techniczna).
Nazwa i etymologia.
Oryginalna nazwa miasta pochodzi najprawdopodobniej od perskiego słowa "gandż" (گنج), czyli „skarb”, „skarbiec”. Według jednej z legend miasto zostało założone w miejscu odkrycia wielkiego skarbu, którego lokalizacja przyśniła się Muhammadowi ibn Khalidowi – arabskiemu władcy.
Podczas panowania dynastii Safawidów miasto nazywane było Abbasabadem, na cześć szacha Abbasa I. W późniejszym okresie, po ostatecznym przejęciu miasta przez Rosję zostało przemianowane na Jelizawietpol ("Елизаветполь"), na cześć żony cara Aleksandra I. W roku 1918, przy okazji powstania Azerbejdżańskiej Republiki Demokratycznej, powróciła nazwa Gandża, jednak w 1935 Józef Stalin zmienił nazwę miasta na Kirowabad ("Кировабад") na cześć bolszewickiego rewolucjonisty Siergieja Kirowa. W 1991 po odzyskaniu niepodległości przez Azerbejdżan powrócono do pierwotnej nazwy.
Historia.
Choć niektórzy historycy umieszczają założenie Gandży jeszcze w okresie przed naszą erą, powszechnie uważa się, że miasto zostało założone w V wieku na szlaku handlowym między Morzem Czarnym a Morzem Kaspijskim. Obszar, na którym się znajdowało nazywany był Arranem i był areną walk pomiędzy Chazarami i Arabami. W VII wieku miasto co najmniej dwukrotnie zostało zrujnowane w wyniku działań wojennych, (wpierw przez Persów, a później przez Arabów) jednak szybko zostało odbudowane. Ze względu na położenie na szlaku karawan, zatrzymywali się tu podróżni i kupcy. Tutejsi rzemieślnicy wykorzystywali rudy miedzi, żelaza i innych metali, znajdujących się nieopodal, do tworzenia różnego rodzaju wyrobów. Kiedy od X wieku Barda zaczęła tracić rolę stolicy Arranu, Giandża zaczęła odgrywać ważną rolę w życiu społeczno-gospodarczym i kulturalnym. Wzniesiono mury obronne i wykopano fosy; powstała potężna twierdza. Za panowania Fadłuna I zbudowano pałace, nową twierdzę, mosty, karawanseraje i zaczęto bić własną monetę. W 1139 miasto nawiedziło silne trzęsienie ziemi w którym zginęło 250 tysięcy osób. Zniszczone wówczas miasto zrabował gruziński król Demetriusz, w tym m.in. wykute w 1063 roku słynne Wrota Giandżyjskie, które umieścił w monasterze Gelati w Gruzji, gdzie do dziś się znajdują. Po trzęsieniu ziemi miasto podupadło a dodatkowo padło ofiarą dwóch najazdów Mongołów w 1231 i 1235. 
Ponowny rozwój przypadł na okres panowania perskiej dynastii Safawidów. Miasto zostało odbudowane przez Abbasa I około 8 km na wschód od swojej poprzedniej lokalizacji. Miasto najpierw stało się stolicą bejlerbejatu, a później niezależnego chanatu Gandży.
W 1804 miasto zajęli Rosjanie pod wodzą Pawła Cycjanowa. Według niektórych źródeł podczas zdobycia miasta zamordowane zostało od 1500 do 3000 mieszkańców, w tym 500 muzułmanów, którzy schronili się w meczecie. Jak donosił Cycjanow, do niewoli wziętych zostało 8585 mężczyzn i 8639 kobiet. W roku 1813 po przegranych wojnach persko-rosyjskich miasto trafiło ostatecznie pod administrację rosyjską. Jego nazwę zmieniono wówczas na Jelizawetpol (na cześć małżonki cara Aleksandra I). W latach 1868–1918 było stolicą Guberni jelizawietpolskiej.
W 1918 przywrócono historyczną nazwę Gandża. Miasto było wówczas tymczasową stolicą krótkotrwałego bytu państwowego Demokratycznej Republiki Azerbejdżanu, dopóki Baku nie zostało odbite z rąk Dyktatury Centralnokaspijskiej. W 1920 Azerbejdżan zajęła Armia Czerwona i miasto tak jak reszta kraju weszły w skład Azerbejdżańskiej Socjalistycznej Republiki Radzieckiej. Po odzyskaniu niepodległości w 1991 powróciła oryginalna nazwa miasta.
Dzięki bogatym i różnorodnym złożom rud w okolicach Gandży region ten często nazywano „azerbejdżańskim Uralem”. Znane jest też określenie „azerbejdżańskiej Szwajcarii”, które region Gandży zawdzięcza licznym górskim jeziorom, częściowo powstałym wskutek trzęsienia ziemi z 1139.
Turystyka i zabytki.
W mieście znajduje się wiele zabytków:
W Gandży urodził się znany perski poeta klasyczny Nizami. Znajduje się tutaj jego mauzoleum, wybudowane w 1991. Z Gandży pochodził również znany azerski kompozytor Fikret Amirow.
Transport.
System transportu publicznego w Gandży jest zarządzany głównie przez Ministerstwo Transportu Republiki Azerbejdżanu i składa się wyłącznie z autobusów. W latach 1955–2004 w mieście funkcjonowała sieć trolejbusowa, a w latach 1933–1967 sieć tramwajowa. W 2013 roku ogłoszono plany przywrócenia sieci tramwajowej. Prace miały się rozpocząć w 2015 roku.
W 2013 roku Ministerstwo ogłosiło plany budowy metra w Gandży.
Port lotniczy Gandża obsługuje połączenia krajowe z Baku oraz międzynarodowe z Rosją i Turcją.
Gandża leży na ważnej linii kolejowej, łączącej Baku z zachodem kraju i dalej ze stolicą Gruzji Tbilisi. Jest ona częścią linii Baku–Tbilisi–Kars, łączącej stolicę Azerbejdżanu z Turcją i otwartej 30 października 2017. Dworzec kolejowy w Giandży jest usytuowany 4 km na północ od centrum.
Klimat.
Klimat stepowy. Opadów deszczu w ciągu roku nie ma zbyt wiele. Klasyfikacja klimatu Köppena-Geigera BSk. Na tym obszarze średnia temperatura wynosi 13,5 °C. W ciągu roku średnie opady wynoszą 348 mm. Najsuchszym miesiącem jest styczeń z opadami na poziomie 12 mm. W maju opady osiągają wartość szczytową ze średnią 54 mm. Różnica w opadach pomiędzy najsuchszym a najbardziej mokrym miesiącem wynosi 42 mm. Najcieplejszym miesiącem w roku jest lipiec ze średnią temperaturą 25,5 °C, z kolei najzimniejszym miesiącem jest styczeń ze średnią temperaturą 2,0 °C. Wahania roczne temperatur wynoszą 23,5 °C.

</doc>
<doc id="485685" url="https://pl.wikipedia.org/wiki?curid=485685" title="Kirowabad">
Kirowabad



</doc>
<doc id="485689" url="https://pl.wikipedia.org/wiki?curid=485689" title="Jelizawetpol">
Jelizawetpol



</doc>
<doc id="485697" url="https://pl.wikipedia.org/wiki?curid=485697" title="Jan Jacyna">
Jan Jacyna

Jan Jacyna (ur. 15 grudnia 1864, zm. 10 grudnia 1930 w Warszawie) – generał dywizji Wojska Polskiego, pisarz, inżynier.
Życiorys.
Był synem Aleksandra i Natalii z Hejnarowiczów. W 1878 ukończył gimnazjum w Petersburgu, a następnie Wyższą Szkołę Inżynieryjną w Kronsztadzie i petersburską Wojskową Akademię Artylerii. Od 1885 był oficerem zawodowym artylerii w Armii Imperium Rosyjskiego. Przeszedł kolejne szczeble dowodzenia w czasie rosyjskich wojen imperialnych, a także pracował w szkolnictwie wojskowym. Od 1910 był wiceprezesem Towarzystwa Dobroczynności w Petersburgu oraz kuratorem kuchni studenckiej tamże. Generał major z 1911. Po rewolucji 1917 był aktywistą i wiceprezesem Związku Wojskowych Polaków oraz prezesem i skarbnikiem Naczelnego Polskiego Komitetu Wojskowego w Petersburgu. W czerwcu 1917 roku był członkiem Polskiego Wojskowego Komitetu Wykonawczego.
W grudniu 1918 przyjęty został do Wojska Polskiego w stopniu generała majora i mianowany szefem Departamentu Szkolnictwa Wojskowego w Ministerstwie Spraw Wojskowych w Warszawie. Był także członkiem Rady Wojskowej oraz wchodził w skład pierwszego zarządu Ligi Żeglugi Polskiej (która m.in. przyczyniła się do powstania portu w Gdyni). 1 maja 1920 został zatwierdzony w stopniu generała podporucznika z 1 kwietnia tego roku. W 1921 pełnił funkcję szefa Polskiej Wojskowej Misji Zakupów w Paryżu. W latach 1921–1922 był adiutantem generalnym Naczelnika Państwa. Z dniem 1 czerwca 1922 został formalnie przeniesiony w stan spoczynku, w stopniu generała porucznika. Zatrzymany w służbie czynnej, był przewodniczącym Oficerskiego Trybunału Orzekającego, był również członkiem Komisji Ustawodawczej oraz Sądu Honorowego dla generałów. 26 października 1923 Prezydent RP Stanisław Wojciechowski zatwierdził go w stopniu generała dywizji.
Pod koniec życia zajął się pisarstwem. Był autorem kilku tomów pamiętników, w których przedstawił swoje przeżycia z różnych okresów XIX i XX w. Zmarł 10 grudnia 1930 w Warszawie. 12 grudnia 1931 roku został pochowany na tamtejszym cmentarzu Powązkowskim (kwatera PPRK-1-79,80).
Rodzina.
Jan Jacyna był żonaty z Wiktorią Ossowiecką, siostrą Stefana, z którą miał syna, Aleksandra.
Aleksander Jacyna urodził się w 1894 roku. W 1922 roku został zweryfikowany w stopniu porucznika ze starszeństwem z 1 czerwca 1919 roku w korpusie oficerów rezerwy artylerii. Był oficerem rezerwy 27 Pułku Artylerii Polowej i 2 Dywizjonu Artylerii Konnej. W czasie bitwy warszawskiej w sierpniu 1920 roku był osobistym adiutantem Wojskowego Gubernatora Warszawy. W ostatnich latach życia pełnił służbę dyplomatyczną. Zmarł 6 sierpnia 1928 roku w Nicei na ropne zapalenie płuc. 4 września 1928 roku został pochowany na cmentarzu Powązkowskim (kwatera PPRK-1-79,80). 

</doc>
<doc id="485698" url="https://pl.wikipedia.org/wiki?curid=485698" title="TON">
TON



</doc>
<doc id="485700" url="https://pl.wikipedia.org/wiki?curid=485700" title="Adam Zelga">
Adam Zelga

Adam Zelga (ur. 11 marca 1953 w Starachowicach) – polski duchowny katolicki, pisarz i publicysta.
Życiorys.
Święcenia kapłańskie przyjął 3 czerwca 1984. 
Po śmierci Alfreda Szklarskiego dokończył dziewiąty tom przygód Tomka Wilmowskiego pt. "Tomek w grobowcach faraonów", wydany w 1995.
Za czasów Jerzego Engela pełnił funkcję kapelana polskiej reprezentacji w piłce nożnej. Pełni obowiązki proboszcza parafii bł. Edmunda Bojanowskiego na Wolicy w warszawskiej dzielnicy Ursynów.

</doc>
<doc id="485701" url="https://pl.wikipedia.org/wiki?curid=485701" title="Seter">
Seter

Seter – typ psa z grupy psów myśliwskich, legawców.
Nazwa i pochodzenie.
Powszechnie przyjmuje się, że setery powstały poprzez skrzyżowanie dużych spanieli (springerów) z pointerami, chociaż brak na ten temat jednoznacznych dokumentów. Już w XVI wieku spaniele były układane do pracy jako legawce. Właśnie z tego specyficznego sposobu polowania określenie "Sitting Spaniel" przekształciło się w "Sitting Dog" lub w skrócie "Sitter", aby ostatecznie powstało słowo "Setter". Inne źródła wywodzą nazwę "Setter" od angielskiego słowa "set", czyli "ustawiać, wystawiać".
Początkowo nie rozróżniano seterów od spanieli i mówiono tylko o psach służących do wystawiania. Nie wiadomo kiedy też nastąpiło rozdzielenie definitywne obu ras, w każdym razie na pewno dokonało się ono co najmniej już na początku XIX wieku, ponieważ od tego czasu wspominane są w literaturze setery jako osobna rasa. Tak samo trudno jest określić, kiedy setery podzieliły się na poszczególne rasy.

</doc>
<doc id="485709" url="https://pl.wikipedia.org/wiki?curid=485709" title="Wzgórza Gumińskie">
Wzgórza Gumińskie

Wzgórza Gumińskie – pasmo wzgórz, będące częścią Wzgórz Niemczańsko-Strzelińskich, rozciągające się południkowo od potoku Krzywula, za którym znajduje się Masyw Ślęży i Równina Wrocławska, do Obniżenia Ząbkowickiego, na długości ponad 16 kilometrów.
Z zachodu graniczą (kolejno od północy) z Wzgórzami Krzyżowymi, Gilowskimi i Bielawskimi.
Na styku Wzgórz Krzyżowych, Gilowskich i Gumińskich powstała mała Kotlinka Gilowska, natomiast pomiędzy Wzgórza Gilowskie i Wzgórza Bielawskie wcina się wąski pas Kotliny Dzierżoniowskiej, na którym leży Piława Górna. Od wschodu Wzgórza Gumińskie graniczą z Wzgórzami Dębowymi, od których oddziela je dolina Ślęzy, oraz Szklarskimi. W dolinie Ślęzy rozlokowało się jedno z najstarszych miast Dolnego Śląska, Niemcza.
W Dolinie Szklarki na styku wzgórz Gumińskich, Dębowych i Szklarskich leży uzdrowisko Przerzeczyn-Zdrój. Wzgórza częściowo pokryte są lasem. Północna część, mocniej rozczłonkowana, przecinana jest Doliną Siedmiu Stawów w okolicach Goli Dzierżoniowskiej oraz Doliną Piekielnego Potoku (zwaną wąwozem Piekiełko lub Tatarską Doliną) wyrzeźbionym przez Piekielny Potok. Na terenie Wzgórz Gumińskich znajduje się użytkowany kamieniołom tzw. sjenitu (granodiorytu) w Kośminie. Przez wąwóz Piekiełko przechodzi żółty szlak turystyczny, zielony natomiast prowadzi od wąwozu Piekiełko na południe wzdłuż grzbietu Wzgórz Gumińskich.
Najwyższy szczyt – Gontowa (377 m n.p.m.). Inne szczyty od północy:
Wzgórza zbudowane są z łupków łyszczykowych i granodiorytów.

</doc>
<doc id="485710" url="https://pl.wikipedia.org/wiki?curid=485710" title="Fatah">
Fatah



</doc>
<doc id="485716" url="https://pl.wikipedia.org/wiki?curid=485716" title="Bernardyn (pies)">
Bernardyn (pies)



</doc>
<doc id="485717" url="https://pl.wikipedia.org/wiki?curid=485717" title="Ludwik Wrodarczyk">
Ludwik Wrodarczyk

Ludwik Wrodarczyk (ur. 25 sierpnia 1907 w Radzionkowie, zm. 6 grudnia 1943 w Karpiłówce) – polski zakonnik, oblat, męczennik, katecheta, administrator parafii św. Jana Chrzciciela w Okopach (diecezja łucka w województwie wołyńskim), ofiara zbrodni Ukraińskiej Armii Powstańczej (UPA) podczas II wojny światowej, Sprawiedliwy wśród Narodów Świata oraz Sługa Boży Kościoła katolickiego.
Życiorys.
Lata dzieciństwa i młodości.
Pochodził z Radzionkowa, gdzie jego rodzina zamieszkiwała w domu przy ul. Sobieskiego 28. Ludwik Wrodarczyk urodził się w wielodzietnej rodzinie (trzynaścioro dzieci) jako drugie dziecko Karola i Justyny. Wśród jego rodzeństwa byli: Helena, Gertruda, Maria, Piotr, Jadwiga, Berta, Klara i Józef (ponadto troje zmarło jako niemowlęta). Jedna z jego sióstr została później zakonnicą. 27 sierpnia 1907 został ochrzczony w parafii św. Wojciecha w Radzionkowie. Jego matka zajmowała się gospodarstwem domowym i wychowaniem dzieci, natomiast ojciec był rolnikiem oraz górnikiem w kopalni węgla kamiennego „Johanna” w Bytomiu. Uczęszczał do szkoły podstawowej nr 1 w Radzionkowie, którą ukończył w 1921. Młody Ludwik wychowany w religijnej atmosferze domu rodzinnego, często wstępował, idąc ze szkoły do pobliskiego kościoła, uczestnicząc w adoracji Najświętszego Sakramentu. Jeden z jego szkolnych kolegów Augustyn Szastok tak go scharakteryzował:
Powołanie zakonne.
Od lat młodości pragnął zostać księdzem, choć jego ojciec zachęcał go by został górnikiem. Idąc za głosem powołania, mając 14 lat (1921) wstąpił do Niższego Seminarium Ojców Oblatów w Krotoszynie, a następnie od marca 1922 do 1924 kontynuował naukę w Niższym Seminarium Ojców Oblatów w Lublińcu. W 1924 z uwagi na dużą ilość kandydatów, został przeniesiony do Krobi, gdzie w czerwcu 1926 pomyślnie zdał egzamin maturalny. Wkrótce po tym egzaminie, 10 czerwca w wieku 49 lat zmarł jego ojciec. W tym czasie zaczął mieć kłopoty ze wzrokiem, które spowodowały, że musiał stale nosić okulary. Następnie wstąpił do nowicjatu oblatów w Markowicach, gdzie 14 sierpnia 1926 przyjął obłóczyny, a rok później (15 sierpnia 1927) złożył pierwsze śluby zakonne. Pod koniec nowicjatu, mistrz nowicjatu o. Paweł Czekaj OMI, taką wydał o nim opinię:
W wyniku surowych postów zaczął mieć dolegliwości żołądkowe, które spowodowały w 1927 jego pobyt w szpitalu Przemienienia Pańskiego w Poznaniu. Następnie 1 października 1927 rozpoczął studia w Wyższym Seminarium Ojców Oblatów w Obrze. Wskutek zbyt kruchego zdrowia musiał je jednak przerwać, udając się na kurację do domu w Radzionkowie, a następnie 19 lipca 1928 powrócił do Obry. 15 sierpnia 1930 złożył śluby wieczyste, a następnie 21 grudnia 1930 z rąk bp. Walentego Dymka w katedrze Świętych Apostołów Piotra i Pawła w Poznaniu otrzymał egzorcystat oraz akolitat. W grudniu 1932 przyjął święcenia diakonatu, a 10 czerwca 1933 święcenia prezbiteratu. Ojcowie przełożeni tak się wtedy o nim wyrazili:
Trzy dni później (13 czerwca) odprawił w swojej macierzystej parafii w Radzionkowie mszę prymicyjną. Po prymicjach i wakacjach wrócił do Obry, aby ukończyć czwarty i ostatni rok studiów teologicznych. W październiku 1933 został wysłany do Poznania na zastępstwo na krótki czas, po czym powrócił do Obry. W okresie od 28 sierpnia 1934 do 25 sierpnia 1936 był wikariuszem przy Sanktuarium Matki Bożej Kodeńskiej, gdzie został nauczycielem religii w szkole oraz ekonomem. Następnie ze względu na słabe zdrowie prowincjał przeniósł go do Markowic koło Inowrocławia, gdzie pełnił obowiązki ekonoma klasztornego przy boku superiora i mistrza nowicjatu, bł. o. Józefa Cebuli OMI, beatyfikowanego 13 czerwca 1999 przez papieża Jana Pawła II w Warszawie. 19 lipca 1937 został na krótko wysłany do Łopienia koło Gniezna, gdzie objął zastępstwo kapelana urszulanek, a ponadto w różnych parafiach prowadził rekolekcje wielkopostne. 21 sierpnia 1939 przebywał chwilowo w Kodniu, a następnie 29 sierpnia 1939 został administratorem parafii św. Jana Chrzciciela w Okopach. Tu zastał go wybuch II wojny światowej. 
W listopadzie 1941 przyjął do pracy narażając swoje życie jako organistę młodego Żyda Benedykta Halicza, którego uratował, a który chciał się schronić przed Niemcami. Ukrywał też innych. Gdy w sierpniu 1942 zaczęła się akcja likwidacji getta w Rokitnie, kilku osobom udało się uciec do pobliskich lasów i wsi. Między nimi byli bracia chłopcy Samuel i Aleksander Levin. Błąkając się po okolicy, dotarli do wsi Okopy, gdzie zostali przez niego przyjęci na plebanii, a następnie ukryci w lesie i pożywieni. Jeden z nich, Aleksander Levin, który po wojnie zamieszkał w Kanadzie, zgłosił jego kandydaturę do medalu „Sprawiedliwy wśród Narodów Świata”. 
Okres ponad czteroletniej pracy w Okopach to najpiękniejsza karta życia i posłannictwa o. Ludwika. O każdej porze dnia i nocy spieszył do chorych z lekarstwem lub sakramentem namaszczenia. Chorym przynosił różnego rodzaju napary czy inne medykamenty. W czasie wojny w lutym 1943 przez dwa tygodnie przebywał w ośrodkach polskich i spełniał tam posługę duszpasterską (dotarł nawet do Żytomierza, 200 km na wschód od Okopów).
Męczeństwo.
Życie na Wołyniu nie było w tamtych czasach bezpieczne dla Polaków. Do głosu doszli nacjonaliści ukraińscy, którzy dokonywali ludobójczych czystek etnicznych. Polskie wioski znalazły się w niebezpieczeństwie. 6 grudnia 1943 żołnierze Ukraińskiej Armii Powstańczej (UPA) zbliżali się ku Okopom. Parafianie radzili swojemu proboszczowi, aby udał się do lasu, by przeczekać, a tym samym ratować swoje życie. Nie chciał on jednak opuścić swojego kościoła, chroniąc przede wszystkim Najświętszy Sakrament w tabernakulum. O godz. 22:00 tegoż dnia żołnierze pojmali go sprzed ołtarza kościoła zabijając na jego oczach 18-letnią dziewczynę Weronikę Kozińską i 90-letnią staruszkę Łucję Skurzyńską, które chciały go ochronić, a następnie wyprowadzono go w kierunku Karpiłówki, gdzie go torturowano. Według relacji osób, na temat okoliczności jego męczeństwa powstało kilka wersji. 
Bronisław Janik, który był sprzedawcą w miejscowym sklepie i nauczycielem dla dorosłych w Borowych Budkach w swojej książce pt. „Niezwykły świadek wiary na Wołyniu 1939-1943 Ks. Ludwik Wrodarczyk” tak opisał jego męczeństwo: 
W wyniku tych wymyślnych tortur zmarł. Miejsca jego pochówku, pomimo poszukiwań nie udało się ustalić.
Według ustaleń Leona Żura okoliczności jego męczeństwa były nieco inne:
Według relacji natomiast bp. Wincentego Urbana został on zabity przez kobiety ukraińskie w lesie Ostrówek koło Karpiłówki:
Proces beatyfikacyjny.
W lutym 1994 za zgodą Rady Generalnej i postulatora Zgromadzenia Ojców Oblatów rozpoczął się proces informacyjny w archidiecezji katowickiej. 16 maja 2005 Stolica Apostolska wydała dekret zezwalający na rozpoczęcie jego procesu beatyfikacji tzw. "Nihil obstat".
Decyzję o rozpoczęciu procesu beatyfikacyjnego podjął rzymskokatolicki episkopat Ukrainy, kierowany przez abp. Mieczysława Mokrzyckiego. W ramach obchodów 70. rocznicy banderowskiego ludobójstwa na Wołyniu, Ukraińska Konferencja Biskupia poparła starania o rozpoczęcie tego procesu. Decyzja zapadła na 41. plenarnym posiedzeniu episkopatu w Berdyczowie w dniach 16–18 kwietnia 2013.
27 czerwca 2013 archidiecezja katowicka przekazała wszystkie akta i kompetencje do diecezji łuckiej na Ukrainie – ze względu na jego miejsce śmierci i spoczynku.
11 maja 2016 w Łucku została odprawiona uroczysta msza święta przez biskupa łuckiego Witalija Skomarowskiego rozpoczynająca właściwy proces beatyfikacyjny o. Ludwika Wrodarczyka OMI. Na postulatora generalnego wyznaczono o. Thomasa Klosterkampa OMI, a wicepostulatorem został o. Andrzej Maćków OMI. 
Upamiętnienie.
W pięćdziesiątą rocznicę jego męczeńskiej śmierci 6 grudnia 1993 w kościele św. Wojciecha w Radzionkowie bp Damian Zimoń odsłonił specjalną tablicę pamiątkową poświęconą o. Ludwikowi Wrodarczykowi.
Dnia 3 sierpnia 2000 Instytut Jad Waszem w Jerozolimie uhonorował go pośmiertnie dyplomem z medalem „Sprawiedliwy wśród Narodów Świata”. To dowód uznania za narażanie swego życia i ratowanie Żydów prześladowanych w latach okupacji hitlerowskiej. Jego imię widnieje na Honorowej Tablicy w Parku Sprawiedliwych wśród Narodów Świata na Wzgórzu Pamięci w Jerozolimie. 5 czerwca 2001 w Teatrze Żydowskim w Warszawie ambasador Izraela, prof. Szewach Weiss, przekazał na ręce prowincjała Misjonarzy Oblatów Maryi Niepokalanej, o. Pawła Latuska OMI, ten medal i dyplom. Na jego cześć zasadzono drzewko oliwne w Jad Waszem.
W maju 2000 wśród członków Radzionkowskiego Towarzystwa Społeczno-Kulturalnego zrodziła się myśl jego uhonorowania. 22 listopada 2001 gimnazjum radzionkowskie otrzymało jego imię. Uroczyste nadanie imienia szkole oraz odsłonięcie pamiątkowej tablicy z wyrytym jego imieniem w gmachu gimnazjum nastąpiło 15 grudnia tegoż roku z udziałem m.in. jego krewnych: siostry – Klary Kieras, jej syna – ks. Ludwika i wnuka – diakona Marcina. Ponadto gimnazjum ma też swój hymn pt. "Pieśń ku czci ojca Ludwika Wrodarczyka".
Kościół św. Eugeniusza de Mazenoda w Kędzierzynie-Koźlu posiada dzwon imienia o. Ludwika Wrodarczyka. Ponadto inny 700-kilogramowy dzwon jego imienia został umieszczony na wieży radzionkowskiego kościoła św. Wojciecha.
W setną rocznicę jego urodzin (2007) w przypuszczalnym miejscu jego śmierci ojcowie oblaci z Polski postawili krzyż. 
7 grudnia 2008 w kościele św. Józefa w Koszalinie odbyła się uroczystość poświęcenia tablicy ufundowanej przez mieszkańców parafii Okopy i żołnierzy 27 Wołyńskiej Dywizji Piechoty Armii Krajowej ku jego czci, połączona z mszą św. prowadzoną pod przewodnictwem bp. Edwarda Dajczaka.
Ponadto jednej z ulic w Radzionkowie i Lublińcu nadano jego imię.
25 kwietnia 2014 został odznaczony pośmiertnie Krzyżem Pamięci Ofiar Banderowskiego Ludobójstwa.
1 grudnia 2017 w Radzionkowie, w Centrum Kultury „Karolinka”, miała miejsce premiera filmu dokumentalnego „Z Radzionkowa na ołtarze”, poświęconego Słudze Bożemu o. Ludwikowi Wrodarczykowi, oraz otwarto tam okolicznościową wystawę jemu poświęconą „Z Radzionkowa na ołtarze. Ojciec Ludwik Wrodarczyk OMI – radzionkowski męczennik”.

</doc>
<doc id="485721" url="https://pl.wikipedia.org/wiki?curid=485721" title="Akcje">
Akcje



</doc>
<doc id="485727" url="https://pl.wikipedia.org/wiki?curid=485727" title="Giandża">
Giandża



</doc>
<doc id="485728" url="https://pl.wikipedia.org/wiki?curid=485728" title="Dekanat Poznań-Jeżyce">
Dekanat Poznań-Jeżyce

Dekanat Poznań-Jeżyce – jeden z 43 dekanatów archidiecezji poznańskiej, składa się z jedenastu parafii:
Dekanat sąsiaduje z dekanatami:
Administracyjnie dekanat położony jest w południowej części dzielnicy Jeżyce oraz środkowo-północnej części dzielnicy Grunwald.

</doc>
<doc id="485730" url="https://pl.wikipedia.org/wiki?curid=485730" title="Temisto (księżyc)">
Temisto (księżyc)

Temisto (Jowisz XVIII) – mały księżyc Jowisza.
Odkrycie.
Został odkryty przez Charlesa Kowala i Elizabeth Roemer w 1975 r. i otrzymał tymczasowe oznaczenie "S/1975 J 1". Jednak obserwacje nie wystarczyły do wyznaczenia jego orbity i księżyc został zgubiony. Udało się go ponownie odnaleźć dopiero w 2000 roku. Grupa astronomów z Uniwersytetu Hawajskiego, kierowana przez Scotta Shepparda odkryła nowy księżyc planety i nadała mu oznaczenie "S/2000 J 1"; wkrótce potwierdziło się, że jest to księżyc zgubiony 25 lat wcześniej.
Nazwa.
W mitologii greckiej Temisto była trzecią i ostatnią żoną Atamasa.
Charakterystyka fizyczna.
Temisto jest jednym z mniejszych księżyców Jowisza, jej średnicę ocenia się na około 9 km. Jej średnia gęstość to ok. 2,6 g/cm3, składa się ona głównie z krzemianów. Powierzchnia księżyca jest bardzo ciemna – jego albedo to zaledwie 0,04. Z Ziemi można go zaobserwować jako obiekt o jasności wizualnej co najwyżej 21 magnitudo.
Orbita.
Temisto obiega Jowisza zgodnie z kierunkiem jego obrotu wokół własnej osi. Jej orbita ma duże nachylenie, około 43° i jest niepodobna do orbit innych satelitów krążących w pobliżu. Temisto krąży pomiędzy orbitami księżyców galileuszowych i grupą Himalii, nie należy do żadnej ze znanych grup i jest uważana za izolowaną w przestrzeni.

</doc>
<doc id="485733" url="https://pl.wikipedia.org/wiki?curid=485733" title="MG 213">
MG 213



</doc>
<doc id="485738" url="https://pl.wikipedia.org/wiki?curid=485738" title="Apogon">
Apogon

Apogon – rodzaj morskich ryb z rodziny apogonowatych (Apogonidae). Hodowane w akwariach morskich. W języku polskim nazwą "apogon" określany jest również jeden z gatunków tego rodzaju – "Apogon imberbis". 
Występowanie.
Ciepłe wody oceaniczne, głównie w rejonach raf koralowych. Niektóre gatunki wpływają do estuariów.
Klasyfikacja.
Gatunki zaliczane do tego rodzaju :

</doc>
<doc id="485739" url="https://pl.wikipedia.org/wiki?curid=485739" title="Obrabiarka sterowana numerycznie">
Obrabiarka sterowana numerycznie

Obrabiarka sterowana numerycznie (skrót NC z ang. "Numerical Control") – obrabiarka, która przetwarza dyskretne wartości wejściowe w postaci binarnej i impulsowej na odpowiednie ruchy robocze.
Charakterystycznymi cechami takich obrabiarek są:
Pierwsze obrabiarki o sterowaniu numerycznym powstały na przełomie lat 40. i 50. XX wieku. Obecnie najczęściej spotyka się obrabiarki sterowane komputerowo CNC (skrót CNC z ang. "Computerized Numerical Control "), których kody sterujące najczęściej generuje się za pomocą programów graficznych 3D.

</doc>
<doc id="485741" url="https://pl.wikipedia.org/wiki?curid=485741" title="Sarmata">
Sarmata



</doc>
<doc id="485743" url="https://pl.wikipedia.org/wiki?curid=485743" title="Naczynia">
Naczynia

Naczynia – polski zespół muzyczny założony w 1999 roku. Swoje utwory nagrywa w Rogalowie. 25 lutego zajęli pierwsze miejsce na Bisliście Polskiego Radia Bis. 2 grudnia 2006 wydali debiutancki album Naczynia zespołem, związani z wytwórnią Obuh records, płyta nagrana na sprzęcie analogowym w studiu "Rogalów Analogowy"

</doc>
<doc id="485745" url="https://pl.wikipedia.org/wiki?curid=485745" title="Twierdzenie Phragména-Lindelöfa">
Twierdzenie Phragména-Lindelöfa

Twierdzenie Phragména-Lindelöfa – Uogólnienie zasady maksymalnego modułu dla funkcji analitycznych na przypadek funkcji, które są z góry określone jako nieograniczone; po raz pierwszy zostało podane w najprostszej formie przez E. Phragména i E. Lindelöfa. Niech dana będzie funkcja ciągła formula_1 o argumentach zespolonych oraz ograniczona dla argumentów zawartych w przedziale formula_2 i holomorficzna wewnątrz tegoż przedziału. Jeśli dla formula_3 i formula_4 istnieje takie formula_5 że zachodzi formula_6 to formula_7
Jeżeli ponadto formula_8 to formula_9 jest funkcją stałą.
Dowód.
formula_10
jednostajnie dla formula_11 dążącego do formula_12 dla formula_13
Niech formula_14
Wtedy formula_15
Niech formula_16 będzie wnętrzem prostokąta wyznaczonego przez zbiór:
Jeżeli funkcja formula_9 jest stała, to twierdzenie jest w oczywisty sposób prawdziwe. W przeciwnym przypadku formula_9 nie jest stała w formula_20 wtedy nie może być stała w formula_21 i na podstawie zasady maksimum formula_9 nie osiąga kresu górnego w formula_23 Ponieważ formula_24 jest ciągła w formula_25 to formula_24 osiąga swój kres górny w formula_27 Punkt w którym osiąga ona swój kres górny, nie może należeć do formula_21 a ponieważ formula_29 na bokach prostokąta formula_25 więc formula_31 w formula_21 w szczególności formula_33
będzie funkcją. Jest ona ciągła oraz ograniczona i holomorficzna w formula_36 Dodatkowo dla formula_37 i formula_38 zachodzi:
Ponadto jeżeli formula_41 jest stałą wartością ograniczającą formula_1 w formula_20 to przy formula_44 jednostajnie dla formula_45 zachodzi:
A więc formula_47 spełnia założenia pierwszej części dowodu.
Jeżeli formula_48 to formula_49 Przy formula_50 formula_51 Jeżeli formula_52 to biorąc otoczenie formula_53' punktu formula_54 leżące wewnątrz formula_55 otrzymuje się formula_56 dla formula_57 Po zastosowaniu zasady maksimum dla obszaru formula_53' otrzymuje się wniosek, że formula_9 jest stała w formula_53'. Ponieważ formula_61 więc formula_9 jest stała w formula_63

</doc>
<doc id="485746" url="https://pl.wikipedia.org/wiki?curid=485746" title="Walentina Ponomariowa">
Walentina Ponomariowa

Walentina Leonidowna Ponomariowa (obecnie Kowalewska), ros. Валентина Леонидовна Пономарёва (ur. 18 września 1933 w Moskwie) – radziecka inżynier, pułkownik lotnictwa i kosmonautka.
W 1951 po ukończeniu szkoły średniej została studentką Moskiewskiego Instytutu Lotnictwa. Równolegle ze studiami, opanowała pilotaż samolotów Po-2 oraz Jak-18 w aeroklubach w Moskwie i Tuszynie. W 1957 zakończyła studia uzyskując tytuł inżyniera-mechanika o specjalności silniki rakietowe na paliwo płynne. Po studiach otrzymała przydział do biura konstrukcyjnego Siergieja Korolowa, ale z przyczyn rodzinnych musiała z niego zrezygnować,a trafiła do Instytutu Matematyki Stosowanej Akademii Nauk ZSRR. Tam pracowała do momentu przyjęcia do oddziału kosmonautów.
Wiosną 1962 roku pomyślnie przeszła badania w Centralnym Wojskowym Naukowo-Badawczym Szpitalu Lotnictwa (ЦВНИАГ) i zakwalifikowała się do końcowego etapu eliminacji.
3 kwietnia 1962 oficjalnie została przyjęta do oddziału kosmonautów. Kilka dni później, w związku nominacją, otrzymała powołanie do wojska. Po przejściu szkolenia podstawowego Ponomariowa w grudniu 1962 roku zdała wszystkie egzaminy i została skierowana do szkolenia w ramach programu Wostok. Od stycznia do maja 1963 przygotowywała się do lotu na statku Wostok 6. Trenowała wspólnie z Walentiną Tierieszkową, Iriną Sołowjową i Żanną Jorkiną. Ostatecznie była drugim dublerem Tierieszkowej. Jesienią 1963 roku wstąpiła na wydział inżynierski Wojskowego Instytutu Lotnictwa im. Żukowskiego. Ukończyła go w 1967.
W maju 1965 została mianowana dowódcą dwuosobowej żeńskiej załogi statku kosmicznego Woschod 5. Razem z nią w miała polecieć Irina Sołowjowa. Misja przewidywana była na 10-15 dni. Podczas lotu jedna z kosmonautek miała dokonać wyjścia na zewnątrz statku. Później planowany czas lotu wydłużono do 15-20 dni. Zamierzenia te nie zostały nigdy zrealizowane, ponieważ po śmierci Siergieja Korolowa program Woschod został przerwany.
1 października 1969 rozkazem dowództwa lotnictwa rozwiązano grupę, w której do lotu w kosmos przygotowywały się kobiety. W tamtym czasie nie przewidywano misji załogowych z udziałem kobiet. Od października 1969 do maja 1988 roku pracowała na różnych stanowiskach w Centrum Wyszkolenia Kosmonautów im. J. Gagarina. W międzyczasie w 1974 uzyskała tytuł kandydata nauk technicznych.
20 czerwca 1988 została przeniesiona do rezerwy. Od jesieni 1988 roku pracuje w Akademii Nauk ZSRR (obecnie Rosyjskiej Akademii Nauk). Od 2006 kieruje w niej grupą zajmującą się historią kosmonautyki.
Jest autorką kilku książek, w tym: „Historia powstania Centrum Przygotowań kosmonautów” (История создания Центра подготовки космонавтов), „Nieodkryty kosmos” (Неоткрытый космос) czy „Kobiece oblicze kosmosu” (Женское лицо космоса) oraz licznych artykułów poświęconych kosmonautyce, które były publikowane w różnych periodykach.
Była żoną kosmonauty Jurija Ponomariowa.

</doc>
<doc id="485747" url="https://pl.wikipedia.org/wiki?curid=485747" title="Otręby">
Otręby

Otręby – produkt powstały z przemiału zbóż (pszenicy, owsa, żyta lub ryżu) a także z przemiału zbóż rzekomych (gryki, quinoa). W skład otrąb zbożowych wchodzi w głównej mierze zewnętrzna warstwa ziarna, to jest warstwa owocowo nasienna. Głównymi produktami przemiału są: mąka, kasze oraz otręby. 
Otręby zawierają dużą ilość błonnika, witamin i makro- oraz mikroelementów. Przyczyniają się do sprawniejszego funkcjonowania układu pokarmowego. Pomagają w profilaktyce schorzeń przewodu pokarmowego (rak jelita grubego, rak żołądka) oraz przy chronicznych zaparciach. Przy niektórych schorzeniach jako produkty bogate we włókno pokarmowe bywają przeciwwskazane.
Otręby dzięki wspomnianym zaletom są propagowane jako składnik zdrowej diety. Stanowią dodatek do pieczywa, także cukierniczego, płatków, musli itp. Używane są też jako swoisty „wypełniacz” dla osób stosujących diety niskokaloryczne – w dużej części są nieprzyswajalne przez organizm, a powodują uczucie sytości.
Otręby stosowane są jako pasza w hodowli zwierząt.

</doc>
<doc id="485749" url="https://pl.wikipedia.org/wiki?curid=485749" title="Norwich terrier">
Norwich terrier



</doc>
<doc id="485751" url="https://pl.wikipedia.org/wiki?curid=485751" title="Rafale">
Rafale



</doc>
<doc id="485753" url="https://pl.wikipedia.org/wiki?curid=485753" title="Poniedziałek (film 2000)">
Poniedziałek (film 2000)

Poniedziałek – film japoński, nakręcony w 2000 przez reżysera o pseudonimie Sabu. Jego prawdziwe nazwisko .
Fabuła.
Film opowiada o Japończyku Koichi Takagi (Shin’ichi Tsutsumi), którego życie całkowicie się zmieniło w ciągu jednego wieczora. Budzi się on rano w dużym hotelu w Tokio, ubrany w czarny garnitur. Przy łóżku znajduje broń. Ma kompletną pustkę w głowie i nie pamięta nic, co robił wczoraj i jak znalazł się w owym hotelu. Na zewnątrz znajdują się tłumy policji, dziennikarzy i gapiów. Powoli jednak przypomina sobie poprzedni, poniedziałkowy wieczór. Okazuje się, że w poniedziałek był na pogrzebie swojego bliskiego, który zmarł w młodym wieku. Kiedy żałobnicy wspominają przy trumnie zmarłego, wybucha jego rozrusznik serca, który ciągle jeszcze działał.
Jeszcze tego samego wieczoru Koichi spotyka się ze swą dziewczyną w restauracji, jednak po chwili ta zrywa z nim z niewiadomego powodu. Zdesperowany Koichi udaje się z kolegą do baru, gdzie postanawia znaleźć sobie nową partnerkę. Widzi piękną kobietę w białej sukience (Yasuko Matsuyuki). Idzie do toalety i kiedy wychodzi, jego kolegi nie ma, a bar wypełniony jest uzbrojonymi członkami japońskiej mafii, "yakuzy". Yuko Kirishima – śliczna kobieta w białej sukience okazuje się dziewczyną szefa gangu (Akira Yamamoto).
Szef gangu, Kiichiro Hanai, bierze Koichiego na rozmowę, podczas której niespodziewanie zwierza mu się z problemów, a nawet proponuje współpracę w handlu narkotykami. Obaj mężczyźni zostają przyjaciółmi, lecz Koichi pragnie zdobyć Yuko. Członkowie gangu, którzy w barze urządzili całonocne spotkanie, upijają Koichiego do tego stopnia, że ten nie kontroluje już swoich czynów, a potem wręczają mu karabin. Koichi wychodzi na ulicę.
Podsumowanie.
Nie da się ściśle określić gatunku, do którego należy "Poniedziałek" (takie zresztą są prawie wszystkie filmy Tanaki). Na początku jest to przepełniona czarnym humorem komedia, ale w drugiej części film zmienia się we thriller. 
Film odniósł sukces na Festiwalu Filmowym w Berlinie w 2000. Zdobył dwie nagrody, osobiście odebrane przez reżysera – Hiroyukiego Tanakę.

</doc>
<doc id="485757" url="https://pl.wikipedia.org/wiki?curid=485757" title="Towarzystwo Przyjaciół Sztuk Pięknych Pałac Sztuki">
Towarzystwo Przyjaciół Sztuk Pięknych Pałac Sztuki



</doc>
<doc id="485758" url="https://pl.wikipedia.org/wiki?curid=485758" title="Apogon angustatus">
Apogon angustatus



</doc>
<doc id="485767" url="https://pl.wikipedia.org/wiki?curid=485767" title="Apogon coccineus">
Apogon coccineus

Apogon coccineus – ryba morska z rodziny apogonowatych. Hodowana w akwariach morskich. 
Występowanie: Morze Czerwone, Ocean Indyjski i Ocean Spokojny do południowej Japonii.
Opis.
Zamieszkują rafy na głębokościach od 8 – 35 m. Osiągają ok. 6 cm długości. Żywią się bezkręgowcami. Żerują nocą.

</doc>
<doc id="485769" url="https://pl.wikipedia.org/wiki?curid=485769" title="Francesco Barbieri">
Francesco Barbieri



</doc>
<doc id="485771" url="https://pl.wikipedia.org/wiki?curid=485771" title="Polskie Towarzystwo Psychoonkologiczne">
Polskie Towarzystwo Psychoonkologiczne

Polskie Towarzystwo Psychoonkologiczne, PTPO – powstałe w 1992 roku stowarzyszenie zajmujące się różnorodną pomocą osobom chorym na nowotwory, badaniami naukowymi i działalnością szkoleniowo-oświatową w zakresie psychoonkologii i pokrewnych dziedzin nauki. W marcu 2005 zarząd stowarzyszenia utworzył Krajową Szkołę Psychoonkologii, w której prowadzone są szkolenia dla personelu medycznego. Od stycznia 2009 roku PTPO jest organizacją pożytku publicznego. Prezesem stowarzyszenia do 2016 roku była Krystyna de Walden-Gałuszko. Nowym Prezesem PTPO została Marzena Samardakiewicz.

</doc>
<doc id="485773" url="https://pl.wikipedia.org/wiki?curid=485773" title="Apogon cyanosoma">
Apogon cyanosoma

Apogon cyanosoma – ryba morska z rodziny apogonowatych. Hodowana w akwariach morskich. 
Występowanie: Morze Czerwone, Ocean Indyjski i zachodni Ocean Spokojny do Nowej Kaledonii.
Opis.
Zamieszkują rafy na głębokościach od 1–50 m. Osiągają ok. 8 cm długości.

</doc>
<doc id="485777" url="https://pl.wikipedia.org/wiki?curid=485777" title="Jerzy Serczyk">
Jerzy Serczyk

Jerzy Włodzimierz Serczyk (ur. 1 stycznia 1927 w Krakowie, zm. 31 marca 2006 w Toruniu) – polski historyk specjalizujący się w historii historiografii i historii nowożytnej.
Życiorys.
Syn Wojciecha, inżyniera rolnika, i Walerii z d. Włosik, nauczycielki. Był starszym bratem profesora Władysława Serczyka. W czasie II wojny światowej uczęszczał na tajne komplety Gimnazjum im. Jana Sobieskiego, oraz pracował w Okręgowym Towarzystwie Rolników i Związku Pszczelarzy w Krakowie. W 1943 zdał małą maturę. Od 1 lipca 1943 do 18 stycznia 1945 pracował w biurze Okręgowego Towarzystwa Rolniczego w Krakowie. W 1945 roku został postawiony przed sądem wojskowym za udział w wydawaniu pism podziemnych AK i skazany na trzy lata więzienia. Uwolniony na mocy amnestii w 1946 roku zdał maturę w III Państwowym Gimnazjum i Liceum im. Jana III Sobieskiego w Krakowie i podjął studia historyczne na Uniwersytecie Mikołaja Kopernika w Toruniu.
W 1947 roku zatrudnił się jako dietariusz w Bibliotece Głównej UMK. Studia pod opieką Ludwika Kolankowskiego ukończył w 1950 roku. Stopień doktora uzyskał w 1960 roku. Tematem rozprawy doktorskiej był "Husytyzm na Pomorzu, Kujawach i w Wielkopolsce w II połowie XV wieku", a promotorem Bronisław Włodarski. W 1968 uzyskał nominację na docenta etatowego. Stopień doktora habilitowanego nauk humanistycznych w zakresie historii uzyskał w 1990 roku na podstawie zbioru rozpraw z zakresu historii historiografii XVI-XVIII wieku. Tytuł profesora nauk humanistycznych uzyskał w 1996 roku.
W latach 1969–1970 pełnił funkcję prodziekana Wydziału Humanistycznego UMK. Od 1969 do 1979 roku kierował Zakładem Metodologii Nauk Historycznych i Metodyki Nauczania Historii, a w latach 1982–1984 Zakładem Bibliotekoznawstwa i Informacji Naukowej.
Zajmował się husytyzmem, historiografią oraz najnowszymi dziejami Niemiec. Był promotorem doktoratu honoris causa przyznanego Marion Dönhoff. Oprócz podręczników i prac naukowych opublikował dwie książki autobiograficzne "Wspomnienie o Toruniu z czasów II Rzeczypospolitej" oraz "Minęło życie". Jest też autorem książki "Dokoła „Przeminęło z wiatrem”", opisującej tło powieści „Przeminęło z wiatrem”. Prowadził też działalność publicystyczną, m.in. publikując felietony w dzienniku Nowości w latach 1992–2005.
Pochowany na Cmentarzu przy ul. Wybickiego w Toruniu.

</doc>
<doc id="485779" url="https://pl.wikipedia.org/wiki?curid=485779" title="Zoramia leptacantha">
Zoramia leptacantha

Zoramia leptacantha – gatunek morskiej ryby z rodziny apogonowatych. Bywa hodowana w akwariach morskich.
Występowanie.
Morze Czerwone, Ocean Indyjski i zachodni Ocean Spokojny do Nowej Kaledonii. Zasiedlają rafy na głębokościach od 1 – 12 m.
Charakterystyka.
Dorastają do 6 cm długości.

</doc>
<doc id="485781" url="https://pl.wikipedia.org/wiki?curid=485781" title="Pristiapogon taeniopterus">
Pristiapogon taeniopterus

Pristiapogon taeniopterus – gatunek ryby morskiej z rodziny apogonowatych (Apogonidae). Hodowana w akwariach morskich.
Opis.
Osiąga do 19,6 cm długości. Żywi się swobodnie pływającymi skorupiakami.
Występowanie.
Indo-Pacyfik. Zamieszkuje przybrzeżne rafy, zarówno koralowe, jak i skaliste; przebywa na głębokościach zazwyczaj 1–9 m, maksymalnie do 42 m.

</doc>
<doc id="485785" url="https://pl.wikipedia.org/wiki?curid=485785" title="Zasada maksimum (analiza zespolona)">
Zasada maksimum (analiza zespolona)

Zasada maksimum – twierdzenie analizy zespolonej orzekające, że funkcja holomorficzna w danym obszarze, która osiąga kres górny (ewentualnie kres dolny) we wnętrzu tego obszaru musi być stała. Twierdzenie pozostaje prawdziwe, gdy założymy, że moduł, część rzeczywista lub część urojona funkcji holomorficznej osiąga kres górny (lub kres dolny)

</doc>
<doc id="485786" url="https://pl.wikipedia.org/wiki?curid=485786" title="Pío Leyva">
Pío Leyva

Pio Leiva, właściwie Wilfredo Leiva (ur. 5 maja 1917 w Morón, zm. 22 marca 2006 w Hawanie) - kubański piosenkarz i autor piosenek, współpracownik zespołu Buena Vista Social Club.
Karierę muzyczną rozpoczął grając na bongosach, a w 1932 r. został piosenkarzem zespołu Caribe. Następnie występował m.in. z Benym More'em, Compayem Segundo i Roberto Fazem, z orkiestrami Aragon i Havana-Riverside oraz big bandem Mariano Mercerona. Zasłynął m.in. skomponowaniem piosenki "Francisco Guayabal", którą wykonywał Beny More.

</doc>
<doc id="485787" url="https://pl.wikipedia.org/wiki?curid=485787" title="Apogon ognisty">
Apogon ognisty

Apogon ognisty ("Apogon maculatus" syn. "Apogon sellicauda") – ryba morska z rodziny apogonowatych. Hodowana w akwariach morskich. 
Zasięg występowania.
Zachodni Atlantyk.
Opis.
Zamieszkują rafy na głębokościach od 0 – 128 m. Osiągają ok. 11 cm długości.

</doc>
<doc id="485788" url="https://pl.wikipedia.org/wiki?curid=485788" title="Kontrast (literatura)">
Kontrast (literatura)

Kontrast – zabieg stylistyczny polegający na przedstawieniu pewnego zjawiska poprzez ukazanie na tle lub obok zjawiska zupełnie odmiennego. Takie zestawienie przeciwieństw (pojęć, zjawisk, cech, postaci) służy uwydatnieniu cech charakterystycznych opisywanego zjawiska czy obiektu. 
Zabieg ten zastosował np. Ignacy Krasicki w bajce „Malarze” lub Jan Kochanowski w Trenie VIII.

</doc>
<doc id="485795" url="https://pl.wikipedia.org/wiki?curid=485795" title="Betsy Ross">
Betsy Ross

Betsy Ross właściwie Elizabeth Ross (ur. 1 stycznia 1752, zm. 30 stycznia 1836) – ikona legend amerykańskiej rewolucji. Była szwaczką zamieszkałą w Filadelfii. W wielu podręcznikach historii przeczytać można, że uszyła amerykańską flagę dla generała George’a Washingtona. W rzeczywistości to nieprawda, bardzo dobrze rozreklamowana przez jej wnuka. Nawet jeśli rzeczywiście znała Jerzego Waszyngtona, sztandar nie mógł być gwiaździsty. Kanton dodano po uzyskaniu niepodległości.

</doc>
<doc id="485801" url="https://pl.wikipedia.org/wiki?curid=485801" title="Janusz Byliński">
Janusz Byliński

Janusz Józef Byliński (ur. 10 marca 1952 w Zakroczymiu) – polski inżynier ogrodnik, menedżer i polityk, w latach 1990–1991 minister rolnictwa i gospodarki żywnościowej, w 1993 p.o. ministra rolnictwa i gospodarki żywnościowej, poseł na Sejm X kadencji.
Życiorys.
W 1976 ukończył studia na Wydziale Ogrodniczym Szkoły Głównej Gospodarstwa Wiejskiego w Warszawie. Zajął się prowadzeniem gospodarstwa rolnego w okolicy rodzinnego Zakroczymia. Działał w Akcji Katolickiej i duszpasterskich wspólnotach rolniczych. Od 1980 był działaczem Niezależnego Samorządnego Związku Zawodowego „Solidarność” Rolników Indywidualnych. Autor publikacji w „Przeglądzie Technicznym”.
W wyborach w 1989 uzyskał mandat posła na Sejm kontraktowy. Kandydował jako przedstawiciel Komitetu Obywatelskiego w okręgu północnopraskim, został wybrany w pierwszej turze głosowania, otrzymując poparcie blisko 76%. W Sejmie X kadencji pełnił funkcję przewodniczącego Komisji Rolnictwa i Gospodarki Żywnościowej.
14 września 1990 w rządzie Tadeusza Mazowieckiego został ministrem rolnictwa i gospodarki żywnościowej. Urząd ten objął po fali protestów rolniczych, w trakcie których odwołany został Czesław Janicki, negujący decyzję premiera o użyciu policji w okupowanym budynku ministerstwa. 14 grudnia 1990, po przegranych wyborach prezydenckich, premier Tadeusz Mazowiecki podał się wraz z całą radą ministrów do dymisji. Urzędowanie na stanowisku ministra Janusz Byliński zakończył 12 stycznia 1991. W tym samym dniu został powołany rząd Jana Krzysztofa Bieleckiego, w którym ministrem rolnictwa został Adam Tański. W wyborach krajowych w tym samym roku Janusz Byliński bezskutecznie kandydował z listy Porozumienia Ludowego w okręgu podwarszawskim. Do resortu rolnictwa powrócił w 1992, w okresie od 8 kwietnia do 12 lipca 1993 był jego kierownikiem w rządzie Hanny Suchockiej. Zastąpił Gabriela Janowskiego, który podał się do dymisji w wyniku wprowadzenia zbyt niskich jego zdaniem cen minimalnych na produkty rolne oraz opłat wyrównawczych na importowaną żywność.
W tym samym roku współtworzył organizowany przez Lecha Wałęsę Bezpartyjny Blok Wspierania Reform. Zajął pierwsze miejsce na liście krajowej tego ugrupowania w wyborach, nie uzyskał jednak mandatu poselskiego. W okresie rządu Jerzego Buzka był doradcą premiera do spraw rolnictwa. Był działaczem Stronnictwa Konserwatywno-Ludowego. W 2004 wszedł do władz krajowych Partii Centrum, do 2006 był jej wiceszefem. W 2010 został prezesem SKL na Mazowszu. W 2014, w wyniku rozwiązania tej partii, przystąpił do Polski Razem Jarosława Gowina. W tym samym roku był jej kandydatem w wyborach do Parlamentu Europejskiego.
W 1999 objął stanowisko prezesa zarządu Warszawskiego Rolno-Spożywczego Rynku Hurtowego „Bronisze”. Pełnił tę funkcję do 2006. Zarządzał Stadem Ogierów w Łącku, następnie zajął się organizacją strefy przemysłowej w Błoniu.

</doc>
<doc id="485803" url="https://pl.wikipedia.org/wiki?curid=485803" title="Archamia">
Archamia

Archamia – rodzaj morskich ryb z rodziny apogonowatych.
Występowanie: ciepłe wody oceaniczne, głównie Ocean Indyjski i Ocean Spokojny.
Klasyfikacja.
Gatunki zaliczane do tego rodzaju :

</doc>
<doc id="485805" url="https://pl.wikipedia.org/wiki?curid=485805" title="Przestrzeń Frécheta (analiza funkcjonalna)">
Przestrzeń Frécheta (analiza funkcjonalna)

Przestrzeń Frécheta – przestrzeń liniowo-topologiczna lokalnie wypukła, której topologia jest metryzowana przez niezmienniczą na przesunięcia metrykę zupełną. Nazwa pojęcia pochodzi od nazwiska matematyka Maurice’a Frécheta. Przestrzenie Frécheta są klasą przestrzeni rozszerzającą klasę przestrzeni Banacha. Każda przestrzeń Frécheta może zostać opisana jako granica odwrotna systemu przestrzeni Banacha.
"Uwaga terminologiczna": Niektórzy autorzy pomijają założenie lokalnej wypukłości i przestrzenią Frécheta nazywają każdą metryzowalną w sposób zupełny przestrzeń liniowo-topologiczną (tzw. F-przestrzeń).
Równoważna definicja.
Założenie lokalnej wypukłości w definicji przestrzeni Frécheta implikuje, że topologia przestrzeni wyznaczona jest przez rodzinę półnorm. Przestrzeń liniowo-topologiczna jest przestrzenią Frécheta wtedy i tylko wtedy, gdy jej topologia jest wyznaczona przez przeliczalną rodzinę półnorm, względem której jest ona zupełna. Dokładniej, przestrzeń liniowo-topologiczna (Hausdorffa) "X" jest przestrzenią Frécheta wtedy i tylko wtedy
W tym ujęciu można opisać zbieżność ciągów w przestrzeniach Frécheta: ciąg elementów ("x""n") w przestrzeni Frécheta "X" jest zbieżny do "x" wtedy i tylko wtedy, gdy dla każdego "k":

</doc>
<doc id="485808" url="https://pl.wikipedia.org/wiki?curid=485808" title="F-przestrzeń">
F-przestrzeń



</doc>
<doc id="485809" url="https://pl.wikipedia.org/wiki?curid=485809" title="Pasmo Zelejowskie">
Pasmo Zelejowskie

Pasmo Zelejowskie – pasmo Gór Świętokrzyskich, położone na północny zachód od Chęcin. Od południa ograniczone Doliną Chęcińską oddzielającą je od Pasma Chęcińskiego.
Na wchodzącej w skład pasma Górze Zelejowej wydobywane były marmury, uznawane za jedne z najcenniejszych w Górach Świętokrzyskich. Obecnie dawny kamieniołom wchodzi w skład rezerwatu przyrody Góra Zelejowa. Nieco dalej na wschód leży rezerwat przyrody Góra Żakowa.

</doc>
<doc id="485811" url="https://pl.wikipedia.org/wiki?curid=485811" title="Przestrzeń f">
Przestrzeń f



</doc>
<doc id="485819" url="https://pl.wikipedia.org/wiki?curid=485819" title="Imidazol">
Imidazol

Imidazol – heterocykliczny związek chemiczny o charakterze aromatycznym. Tautomerem 1"H"-imidazolu jest niearomatyczny 2"H"-imidazol (oba są 1,3-diazolami), a metamerem – aromatyczny pirazol (1,2-diazol).
Substancje zawierające w swojej strukturze pierścień imidazolowy są rozpowszechnione w przyrodzie, wiele z nich ma istotne funkcje biologiczne. Przykładami mogą być histydyna czy histamina. Ugrupowanie imidazolowe obecne jest w alkaloidach imidazolowych oraz w wielu lekach o charakterze przeciwgrzybicznym, np. nitroimidazolu.
Budowa cząsteczki.
Imidazol tworzy pięcioczłonowy, płaski pierścień o charakterze aromatycznym (posiada sekstet elektronów π i spełnia regułę Hückla). Ponieważ jeden z atomów wodoru jest labilny i może być położony na jednym z dwóch atomów azotu, imidazol może występować w dwóch równoważnych formach tautomerycznych. Z powodu znacznego momentu dipolowego związek ten jest wysoce polarny, dlatego też cechuje się dobrą rozpuszczalnością w wodzie i innych rozpuszczalnikach polarnych.
Występowanie.
Wiele naturalnych związków biologicznie czynnych zawiera ugrupowanie imidazolowe. Jednym z najistotniejszych jest histydyna, będąca aminokwasem białkowym. Bardzo wiele enzymów zawiera reszty histydynowe w swoich centrach aktywnych. Aminokwas ten może ulec dekarboksylacji do histaminy, będącej jedną z tzw. amin biogennych:
Związek ten odpowiedzialny jest za występowanie wielu objawów odpowiedzi alergicznych oraz pełni rolę neurotransmitera w układzie nerwowym.
Otrzymywanie.
Imidazol został po raz pierwszy otrzymany przez Heinricha Debusa w 1858 roku, jednakże wiele pochodnych tego związku było znanych już w latach 40. XIX wieku. Synteza imidazolu została przeprowadzona przy użyciu glioksalu i formaldehydu w środowisku amoniaku:
Metoda ta, mimo stosunkowo niskiej wydajności, nadal znajduje zastosowanie do otrzymywania "C"-podstawionych imidazoli.
Obecnie istnieje wiele modyfikacji tej metody. W jednej z nich reagentami są dibenzoil, formaldehyd oraz amoniak, rozpuszczalnikiem lodowaty kwas octowy, a proces jest wspomagany mikrofalowo. Produktem tej reakcji jest 2,4,5-trifenyloimidazol.
Otrzymywanie pochodnych imidazolu.
Istnieje wiele metod pozwalających na syntezę układu imidazolowego. Wiele z nich pozwala na wprowadzenie do pierścienia różnych grup funkcyjnych. Syntezy te mogą zostać sklasyfikowane na podstawie ilości tworzonych wiązań, koniecznych do utworzenia układu heterocyklicznego. Przykładowo synteza Debusa wymaga uformowania wiązań (1,2), (3,4) oraz (1,5) przez co zaliczana jest do grupy syntez poprzez 3 wiązania. Poniżej zostaną przedstawione wybrane metody syntezy układu imidazolowego oraz jego pochodnych funkcjonalnych.
Tworzenie jednego wiązania.
Wiązania (1,5) oraz (3,4) mogą zostać utworzone w wyniku reakcji imidu z α-aminoaldehydem lub α-aminoacetalem w wyniku czego ma miejsce cyklizacja prowadząca do utworzenia pierścienia imidazolowego:
Tworzenie dwóch wiązań.
Wiązania (1,2) oraz (2,3) mogą zostać łatwo utworzone poprzez reakcję 1,2-diaminoalkanu z alkoholem, aldehydem lub kwasem karboksylowym w wysokiej temperaturze. Proces wymaga użycia katalizatora takiego jak tlenek glinu lub platyna, który służy do dehydrogenacji powstałego produktu kondensacji.
Wiązania (1,2) i (3,4) mogą zostać utworzone przez ogrzewanie N-podstawionych α-aminoketonów z formamidem. Pomimo relatywnie niskiej wydajności metoda ta jest dogodna do syntezy 1,4-dipodstawionych pochodnych imidazolu.
Tworzenie czterech wiązań.
Obecnie jest to główna metoda syntezy, charakteryzuje się ona wysoką wydajnością także w przypadku otrzymywania pochodnych imidazolu. Zasadniczo stanowi ona adaptację metody nazywanej syntezy Debusa-Radziszewskiego. Wyjściowym materiałem są podstawiony glioksal, aldehyd, amina oraz amoniak lub sól amoniowa.
Inne drogi syntezy.
Możliwe jest otrzymanie imidazolu poprzez fotolizę pochodnych tetrazolu. Proces daje dobrą wydajność jedynie wtedy, gdy 1-winylotetrazol jest efektywnie generowany ze związków cynoorganicznych takich jak 2-tributylostannylotetrazol.
Innym przykładem syntezy układu imidazolowego jest reakcja w fazie gazowej. Zachodzi ona w zakresie temperatur pomiędzy 340 a 480 °C, substratami są formamid, etylenodiamina oraz wodór. Reakcja wymaga użycia katalizatorów metalicznych i prowadzi do uzyskania bardzo czystego produktu.
Możliwe jest również otrzymywanie arylowych pochodnych imidazolu poprzez wykorzystanie związków dikarbonylowych:
Właściwości.
Imidazol wykazuje własności amfoteryczne, tj. może być zarówno donorem protonów (kwasowa grupa ), jak i akceptorem protonów (zasadowa grupa ). Imidazol jest bardzo słabym kwasem, jego p"K"a wynosi 14,5, co czyni go kwasem słabszym od kwasów karboksylowych, fenoli oraz imidów, jednakże mocniejszym od alkoholi. p"K" imidazolu wynosi 7, co oznacza, że jest on stosunkowo słabą zasadą, znacznie słabszą od amin alifatycznych (p"K" ok. 10–11), jednak ok. 100-krotnie silniejszą od pirydyny i amin aromatycznych (p"K" ok. 5).
Zastosowanie.
Zarówno sam imidazol, jak i związki zawierające układ imidazolowy znalazły wiele zastosowań. Jednym z zastosowań imidazolu jest oczyszczanie białek modyfikowanych genetycznie. Jeżeli białko takie posiada na jednym z końców sekwencję złożona z kilku powtórzonych histydyn to może ono zostać oczyszczone za pomocą chromatografii powinowactwa na złożu zawierającym kationy niklowe. Roztwór imidazolu jest wykorzystywany do wypłukiwania związanych białek (jest to możliwe z uwagi na to, że kompleksy tworzone z niklem przez cząsteczki imidazolu są stabilniejsze niż te tworzone przez peptyd polihistydynowy).
Zastosowania przemysłowe.
Wiele pochodnych imidazolu ma zastosowanie w przemyśle i technice. Termostabilne tworzywo sztuczne, polibenzoimidazol zbudowane jest z polimerycznych łańcuchów, zawierających reszty imidazolowe połączone z pierścieniami benzenu. Wiele związków stosowanych w elektronice oraz przemyśle fotograficznym także zawiera pierścień imidazolowy. Sam imidazol jest często stosowany jako inhibitor procesów korozji wielu metali przejściowych takich jak miedź.
Zastosowania medyczne.
Ugrupowanie imidazolowe wchodzi w skład wielu leków. Syntetyczne pochodne imidazolu zawarte są w wielu fungicydach, stosowanych w leczeniu poważnych grzybic oraz lekach skierowanych przeciw pierwotniakom oraz nadciśnieniu tętniczemu. Pierścień imidazolu jest obecny w cząsteczce teofiliny, będącej alkaloidem stymulującym ośrodkowy układ nerwowy. Ponadto pierścień ten występuje w merkaptopurynie stosowanej w leczeniu niektórych typów białaczek.

</doc>
<doc id="485820" url="https://pl.wikipedia.org/wiki?curid=485820" title="Apogonichthys">
Apogonichthys

Apogonichthys – rodzaj morskich ryb z rodziny apogonowatych.
Występowanie: ciepłe wody oceaniczne, głównie Ocean Indyjski i Ocean Spokojny.
Klasyfikacja.
Gatunki zaliczane do tego rodzaju :

</doc>
<doc id="485824" url="https://pl.wikipedia.org/wiki?curid=485824" title="Astrapogon">
Astrapogon

Astrapogon – rodzaj morskich ryb z rodziny apogonowatych.
Występowanie: Ocean Atlantycki
Klasyfikacja.
Gatunki zaliczane do tego rodzaju :

</doc>
<doc id="485826" url="https://pl.wikipedia.org/wiki?curid=485826" title="Jarosław z Bogorii">
Jarosław z Bogorii



</doc>
<doc id="485830" url="https://pl.wikipedia.org/wiki?curid=485830" title="Cercamia">
Cercamia

Cercamia - rodzaj morskich ryb z rodziny apogonowatych. 
Występowanie: Ocean Indyjski i Ocean Spokojny
Klasyfikacja.
Gatunki zaliczane do tego rodzaju :

</doc>
<doc id="485832" url="https://pl.wikipedia.org/wiki?curid=485832" title="FN CAL">
FN CAL



</doc>
<doc id="485833" url="https://pl.wikipedia.org/wiki?curid=485833" title="Twierdzenie Hausdorffa o łańcuchu maksymalnym">
Twierdzenie Hausdorffa o łańcuchu maksymalnym

Twierdzenie Hausdorffa o łańcuchu maksymalnym - twierdzenie w teorii mnogości ZFC mówiące, że każdy niepusty zbiór częściowo uporządkowany zawiera łańcuch maksymalny w sensie inkluzji (to znaczy taki łańcuch, który nie jest zawarty w sposób właściwy w żadnym innym łańcuchu). 
Twierdzenie udowodnione niezależnie przez takich matematyków jak Kazimierz Kuratowski, Robert Lee Moore czy Max Zorn, a jego nazwa pochodzi od nazwiska matematyka, Felixa Hausdorffa. Twierdzenia Hausdorffa używa się często do dowodu lematu Kuratowskiego-Zorna. Jest ono z nim także równoważne w tym sensie, że na gruncie teorii Zermelo-Fraenkla można udowodnić Twierdzenie Hausdorffa korzystając z lematu Kuratowskiego-Zorna i vice versa (w szczególności więc, jest ono równoważne z aksjomatem wyboru).

</doc>
<doc id="485835" url="https://pl.wikipedia.org/wiki?curid=485835" title="Analizator elektrostatyczny">
Analizator elektrostatyczny

Analizator elektrostatyczny – urządzenie służące do wydzielania z wiązki cząstek naładowanych wiązki o określonej energii cząstek. Zwykle umieszczany jest między wylotem rury akceleratora a tarczą. Analizator tworzą dwie płytki kondensatora wygięte w łuk. Przez taki zakrzywiony kondensator przelatują tylko cząstki dla których siła pola elektrycznego w kondensatorze jest siłą dośrodkową. Przy określonym promieniu łuku kondensatora, energię wyjściowej wiązki analizatora (energię cząstek, które mają przechodzić przez analizator) można regulować natężeniem pola elektrycznego:
gdzie: "Ek" - energia kinetyczna cząstki, "E" - natężenie pola elektrycznego, "r" - promień łuku analizatora, "q" - ładunek cząstki.
Analizator może służyć do pomiaru energii cząstek opuszczających go - gdy znany jest promień analizatora i natężenie pola elektrycznego wewnątrz niego.
Analizator elektrostatyczny jest podstawowym urządzeniem wspomagającym pracę akceleratorów.
Rozdzielczość analizatora elektrostatycznego jest znacznie mniejsza od analizatorów magnetycznych i kwadrupolowych.

</doc>
<doc id="485843" url="https://pl.wikipedia.org/wiki?curid=485843" title="Osiedle Mleczna">
Osiedle Mleczna

Osiedle Mleczna – część dzielnicy administracyjnej Podgrodzie w Olsztynie. Położone w południowej części miasta; liczy ok. 5000 mieszkańców. Dużą część z nich stanowią studenci, co wynika z bliskiego położenia osiedla względem uniwersytetu. Zabudowana głównie blokami z lat 80., a także nowymi zabudowaniami – lata 90. i z początku XXI wieku. Położone na zachodnim brzegu rzeki Łyny, od zachodu graniczy z Kortowem (oddzielone osuszonym jeziorem Płociduga), od północy granicę stanowi Al. Obrońców Tobruku, od południa jest ograniczone ulicą Tuwima. Osiedle jest położone na wysokości 100-108 m n.p.m., częściowo w dolinie zalewowej rzeki Łyny. Na terenie tej jednostki znajduje się kościół parafialny pw. św. Wojciecha zbudowany w 1997, poczta, szkoła podstawowa nr 29 im Jana Liszewskiego w Olsztynie, budynek dydaktyczny WSIiE w Olsztynie. Mimo małego obszaru osiedla, znajduje się tu dużo sklepów (np. Biedronka i Lidl)

</doc>
<doc id="485851" url="https://pl.wikipedia.org/wiki?curid=485851" title="Devotio moderna">
Devotio moderna

Devotio moderna (łac. „nowoczesna pobożność”) – nurt pobożności rozwijający się w XIV i XV wieku w Niderlandach i Nadrenii wśród zamożnych i wykształconych mieszczan. Propagował ideały (cnoty) ubóstwa i miłosierdzia.
Charakterystyka.
Twórcą ruchu był Gerard Groot, który swoje przemyślenia zawarł w dziele „Devotia moderna”. Jego zwolenników określano mianem Braci Wspólnego Życia. Stowarzyszenie było dobrowolne, bez zobowiązujących ślubów. Członkowie winni byli żyć w ubóstwie i czystości. Zamiast żebrać, mieli pracować w dwóch niekontrolowanych przez cechy lub gildie zawodach: kopisty manuskryptów oraz kucharza. Mogli też zarabiać ucząc dzieci. Mieli około 100 domów, wśród których przeważały żeńskie. 
W 1386 przyłączyli się do zakonu augustianów, lecz nadal bez składania ślubów. Na soborze w Konstancji w 1415 obronili się przed zarzutem herezji. Ich wychowankiem i najsłynniejszym przedstawicielem był Tomasz à Kempis. Wiele z zasad wyznawców "devotio moderna" przejął też Erazm z Rotterdamu.

</doc>
<doc id="485852" url="https://pl.wikipedia.org/wiki?curid=485852" title="Max Zorn">
Max Zorn

Max August Zorn (ur. 6 czerwca 1906 w Krefeld, Niemcy, zm. 9 marca 1993 w Bloomington) – amerykański matematyk pochodzenia niemieckiego.
Niezależnie od Kazimierza Kuratowskiego dowiódł słuszności lematu zwanego lematem Kuratowskiego-Zorna.
Był wykładowcą:

</doc>
<doc id="485854" url="https://pl.wikipedia.org/wiki?curid=485854" title="Naoko Kijimuta">
Naoko Kijimuta

 - tenisistka japońska, zwyciężczyni turniejów zawodowych w grze podwójnej, reprezentantka w Pucharze Federacji.
W latach 90. razem z siostrą Akiko zaliczała się do czołówki tenisistek japońskich, obok m.in. Kimiko Date i Naoko Sawamatsu. W latach 1995-1997 figurowała w czołowej setce rankingu światowego w grze pojedynczej, najwyższe miejsce zajmując w marcu 1997 - nr 44 (sezon 1996 zakończyła jako 50. rakieta świata). Do jej najlepszych rezultatów singlowych można zaliczyć półfinały turniejowe "WTA Tour" w Dżakarcie (pokonała najwyżej rozstawioną Belgijkę Sabine Appelmans) i Tokio ("Japan Open") w 1996, ćwierćfinał turnieju w Strasburgu w 1997 (pokonała kolejno Bułgarkę Magdalenę Maleewą i Japonkę Ai Sugiyamę), III rundy (1/16 finału) wielkoszlemowych US Open 1996 (pokonała m.in. Alexandrę Fusai, uległa Martinie Hingis) i Wimbledonu 1997 (pokonała Łarysę Sawczenko-Neiland i rozstawioną z numerem 15 Barbarę Paulus, uległa Indonezyjce Yayuk Basuki). W 1996 i 1997 w turnieju "Canadian Open" dwukrotnie pokonała znaną z potężnego serwisu Holenderkę Brendę Schultz.
Większe sukcesy odnosiła jako deblistka. W październiku 1997 została sklasyfikowana na 18. miejscu w rankingu, wygrała łącznie pięć turniejów "WTA Tour" i dalsze pięć imprez niższej rangi (ITF "Women's Circuit"). Wszystkie zwycięstwa turniejowe w "WTA Tour" odniosła wspólnie z innymi Japonkami - Riką Hiraki, Miho Saeki i przede wszystkim z Naną Miyagi. Z Miyagi wygrała trzy turnieje i dwukrotnie była w ćwierćfinałach wielkoszlemowych (Australian Open 1997 i 1998). W turnieju australijskim w 1997 Japonki wyeliminowały m.in. Lindę Wild i Lori McNeil (uległy Larysie Sawczenko-Neiland i Helenie Sukovej), a rok później pokonały w III rundzie siostry Venus i Serenę Williams 6:3, 6:3 (uległy najwyżej rozstawionym Lindsay Davenport i Natalli Zwierawej). Kijimuta i Miyagi były też w wielu półfinałach turniejowych oraz kilkakrotnie w 1/8 finału imprez wielkoszlemowych (Wimbledon, French Open i US Open 1997, Wimbledon 1998 - tym razem zwycięstwo nad siostrami Williams walkowerem).
Naoko Kijimuta występowała jako deblistka w Pucharze Federacji w latach 1997-1998, partnerując Nanie Miyagi i Kyoko Nagatsuce, ale bilans ma nieimponujący - wszystkie trzy mecze przegrała. Karierę sportową zakończyła we wrześniu 1998 na turnieju "Toyota Princess" w Tokio, gdzie z powodzeniem przeszła eliminacje w singlu, by odpaść w I rundzie turnieju głównego z Niemką Anke Huber w trzech setach. Również na I rundzie zakończyła udział w turnieju w grze podwójnej (w parze z Riką Hiraki). Jej łączne zarobki zawodowe wyniosły niespełna pół miliona dolarów.

</doc>
<doc id="485855" url="https://pl.wikipedia.org/wiki?curid=485855" title="Azumi Kawashima">
Azumi Kawashima

 – japońska aktorka, gwiazda filmów pornograficznych.
Po raz pierwszy wystąpiła w filmie dla dorosłych mając siedemnaście lat. Kolejne produkcje to "Pretty Wife 7" czy "Dangerous Love Triangle". Podczas swojej kariery brała również udział w wielu sesjach fotograficznych, głównie dla japońskich magazynów takich jak „URECCO” i „Beppin School”. Wystąpiła też w horrorze "Junreiki" (1999).

</doc>
<doc id="485856" url="https://pl.wikipedia.org/wiki?curid=485856" title="Agonizer">
Agonizer

Agonizer – fińska grupa heavymetalowa z Pyhäjärvi założona w 1998. Pierwsze demo "Eternal Night" zespół nagrał studio Jambo w Iisalmi. Nagranie zostało dobrze przyjęte przez fińskie magazyny muzyczne. W następnym roku nagrywali w sławnym studio "Astia" w Lappeenranta. "Astia" swoją popularność zawdzięcza byciu "domowym" studiem Children of Bodom. Tam Agonizer nagrał swoje drugie demo "Last Sing of Light". Niedługo po tym Olli Solitanner (wokal) opuścił zespół, a na jego miejsce przyjęto Pasiego Kärkkäinena. Styl śpiewania Pasiego różnił się bardzo od poprzedniego wokalisty, ale zespół był z tego bardzo zadowolony. Agonizer ponownie wszedł do Astii, tym razem nagrywając demo "Last Sign of Light" z nowym wokalistą. Później koncertowali wspólnie z Amorphis, Sonata Arctica i Children of Bodom.
W 2001 zespół nagrał demo "Lord of Lies", lecz nie zostało ono zauważone przez wytwórnie muzyczne. Dopiero w 2002, kiedy zostało wysłane do Niemiec do wytwórni Century Media coś zaczęło się dziać. Negocjacje pomiędzy Agonizerem a Century Media trwały aż sześć miesięcy, jednak niczego nie przyniosły.
Następne demo "Anthems of Agony" zostało nagrane w 2002. Pod koniec lata w składzie zespołu ponownie zaszły zmiany. Gitarzysta Lasse Löytynoja opuścił zespół, zastąpił go Joni Laine. Ten okazał się bardzo różnym muzykiem od swojego poprzednika. Dołączenie Jonego do zespołu nadało muzyce Agonizera nowego brzmienia i wymiaru. Następne demo "Cain" zostało nagrane wiosną 2003. "Cain" zdobyło tytuł dema miesiąca w fińskim magazynie muzycznym Rumba.
Jesienią 2003 zespół ponownie wszedł do "Astii" aby nagrać nowy materiał. Planowano zacząć promocję zespołu od początku wiosny przyszłego roku. Wydano demo "World of Fools". Agonizer postanowił wydać EPkę. Zawarto na niej dwie piosenki z "Cain" i dwie z demo "World of Fools". EPka została wydana w marcu 2004 pod nazwą "World of Fools".
W 2005 z zespołu musiał odejść perkusista, na jego miejsce przyszedł Atte Palokangas.

</doc>
<doc id="485859" url="https://pl.wikipedia.org/wiki?curid=485859" title="O’Sullivan">
O’Sullivan



</doc>
<doc id="485861" url="https://pl.wikipedia.org/wiki?curid=485861" title="Akiko Kijimuta">
Akiko Kijimuta

 (ur. 1 maja 1968 w Ebina, Kanagawa) – tenisistka japońska, reprezentantka w Pucharze Federacji.
Grająca oburęcznie forhend i bekhend Japonka była obecna w szerokiej światowej czołówce na przełomie lat 80. i 90. Nie udało się wygrać żadnego turnieju w cyklu "WTA Tour", ale dzięki wielu wartościowym wynikom była klasyfikowana jako 49. rakieta świata w rankingu singlowym (w marcu 1990). Nieco niższe miejsca zajmowała w rankingu deblowym (nr 93 w sierpniu 1991). Jeden raz była w IV rundzie (1/8 finału) turnieju wielkoszlemowego (French Open 1992), pięciokrotnie w III rundzie. Z innych wyników turniejowych można wymienić finały w Singapurze (1989, pokonała w ćwierćfinale Polkę Iwonę Kuczyńską) i Brisbane (1991, pokonała m.in. Pam Shriver, Barbarę Paulus, Łarysę Sawczenko-Neiland), półfinał w Tokio ("Pan Pacific", 1990, pokonała m.in. Lori McNeil), ćwierćfinał w Eastbourne na kortach trawiastych (1989, pokonała m.in. Claudię Kohde-Kilsch).
1/16 finału w imprezach wielkoszlemowych osiągała kolejno w Australian Open (pokonała m.in. rozstawioną z nr 13 Terry Phelps) i US Open (pokonała rozstawioną z nr 15 Barbarę Potter) w 1987, Australian Open i Wimbledonie w 1988, French Open w 1989 (wyeliminowała turniejową „piątkę”, Helenę Sukovą). Największy rozgłos przyniósł jej występ w Paryżu w 1992, kiedy po trzech ciężkich meczach (z Elną Reinach z RPA 7:6, 4:6, 9:7, Cristiną Tossi z Argentyny 7:6, 3:6, 8:6 i Brytyjką Jo Durie 6:7, 6:4, 6:4) zmierzyła się z liderką kobiecego tenisa, Monicą Seles. Kijimuta, będąca wówczas już raczej u schyłku kariery (nr 150 "WTA"), wyciągnęła wnioski z dotkliwej porażki z Seles w I rundzie Australian Open kilka miesięcy wcześniej i tym razem postawiła serbskiej mistrzyni zdecydowany opór. Po dramatycznym, przerywanym opadami deszczu pojedynku Seles wygrała 6:1, 3:6, 6:4, ale w decydującym secie przegrywała już 1:4 (wygrała później cały turniej, w finale z Graf). Warto dodać, że w 1988 w III rundzie Australian Open Japonka urwała także seta Martnie Navrátilovej.
Występ we French Open w 1992 był ostatnim znaczącym startem Akiko Kijimuty. Już niespełna miesiąc później na Wimbledonie nie przebrnęła turnieju eliminacyjnego. W 1993 tylko trzy razy zdołała awansować do turniejów głównych, za każdym razem odpadając w I rundzie. Przeszła m.in. eliminacje w Sopocie, gdzie pokonała w pierwszym meczu przyszłą mistrzynię Wimbledonu juniorek Aleksandrę Olszę. Również bez wygranego meczu w cyklu "WTA Tour" pozostała w 1994, a ostatni zawodowy pojedynek stoczyła w eliminacjach "Pan Pacific" w Tokio, ulegając siostrze Naoko. W parze z siostrą wystąpiła również po raz ostatni w deblu – na Wimbledonie w 1994. Wcześniej siostry Kijimuta wygrały jeden turniej deblowy "ITF Women’s Circuit", we włoskiej Arzachenie w 1993. Zarobki zawodowe Akiko Kijimuty wyniosły łącznie nieco ponad trzysta tysięcy dolarów.
W latach 1984–1991 broniła barw narodowych w Pucharze Federacji. Ma tylko nieznacznie lepszy bilans od siostry, która nie wygrała w kadrze żadnego pojedynku. Akiko Kijimuta wygrała trzy mecze, przegrała dziesięć. Za jej najcenniejszy wynik w Pucharze Federacji można uznać zwycięstwo nad czołową zawodniczką szwedzką Catariną Lindqvist w 1989. W 1990 Japonka wygrała grę pojedynczą na igrzyskach azjatyckich w Pekinie.
Finały turniejowe:

</doc>
<doc id="485866" url="https://pl.wikipedia.org/wiki?curid=485866" title="Farley Mowat">
Farley Mowat

Farley McGill Mowat (ur. 12 maja 1921 w Belleville, Ontario, zm. 6 maja 2014 w Port Hope, Ontario) – kanadyjski pisarz, działacz na rzecz ochrony przyrody. Spośród jego książek najbardziej znane są oparte na wspomnieniach z dzieciństwa, służby wojskowej i prac opisujących przyrodę północnej Kanady. Jego książki zostały przetłumaczone na 52 języki i sprzedały się w ponad 14 milionach egzemplarzy. Na ich podstawie nakręcono też filmy.

</doc>
<doc id="485867" url="https://pl.wikipedia.org/wiki?curid=485867" title="Coranthus">
Coranthus

Coranthus – rodzaj morskich ryb z rodziny apogonowatych.
Występowanie: Ocean Indyjski i zachodni Ocean Spokojny
Osiąga długość ok. 22 cm. Poławiany jako ryba konsumpcyjna.
Klasyfikacja.
Gatunki zaliczane do tego rodzaju :

</doc>
<doc id="485874" url="https://pl.wikipedia.org/wiki?curid=485874" title="1080p">
1080p

1080p – skrócona nazwa jednego z trybów wideo. Liczba 1080 oznacza pionową rozdzielczość ekranu równą 1080 poziomych linii, a litera „p” oznacza obraz progresywny lub bez przeplotu. 1080p jest częścią telewizji wysokiej rozdzielczości HDTV w formacie panoramicznym 16:9 oraz o rozdzielczości 1920 × 1080, czyli ponad 2 miliony pikseli. Informacja o odświeżaniu obrazu jest przyjmowana albo jako domyślna w danym kontekście (np. 25 klatek na sekundę w tych regionach świata, w których stosowany jest system PAL), albo może zostać dopisana po prawej stronie litery p (np. "1080p30" oznacza 30 klatek na sekundę).
1080p dla celów marketingowych nazywa się też „Full High-Definition”, albo częściej skrótem „Full HD”.

</doc>
<doc id="485876" url="https://pl.wikipedia.org/wiki?curid=485876" title="Środek cieniujący">
Środek cieniujący

Środek cieniujący, środek kontrastujący, żargonowo kontrast – substancja podawana podczas obrazowania w celu lepszego uwidocznienia (poprawienia kontrastu) badanych struktur (tkanek lub narządów).
Idealny środek cieniujący spełnia następujące kryteria:
Jako środki cieniujące stosowane są, między innymi:

</doc>
<doc id="485877" url="https://pl.wikipedia.org/wiki?curid=485877" title="Dymitr Ustinow">
Dymitr Ustinow



</doc>
<doc id="485890" url="https://pl.wikipedia.org/wiki?curid=485890" title="Ndiswrapper">
Ndiswrapper

Ndiswrapper – darmowa aplikacja na licencji GPL napisana pod system operacyjny Linux, która umożliwia instalowanie sterowników bezprzewodowych kart sieciowych napisanych pod system Windows.
Ndiswrapper obsługuje karty sieciowe z interfejsem
miniPCI, PCI, PCMCIA, USB. Jednak oprogramowanie to umożliwia przeniesienie sterownika z Windows tylko do komputera o tej samej architekturze, co w tym przypadku oznacza jedynie x86 i x86-64.
Najnowsza wersja pochodzi z 2020-05-03 i nosi oznaczenie 1.63.

</doc>
<doc id="485891" url="https://pl.wikipedia.org/wiki?curid=485891" title="Lizytea (księżyc)">
Lizytea (księżyc)

Lizytea (Jowisz X) – księżyc Jowisza, odkryty w 1938 roku przez Setha Barnesa Nicholsona z Mount Wilson Observatory.
Nazwa.
Księżyc otrzymał swoją oficjalną nazwę dopiero w 1975 roku. Pochodzi ona z mitologii greckiej. Lizytea była córką Okeanosa i jedną z kochanek Zeusa (rzymskiego Jowisza).
Wcześniej satelita był określany jako "Jowisz X", w pewnym okresie proponowano dla niego nazwę "Demeter".
Charakterystyka fizyczna.
Lizytea jest jednym z mniejszych księżyców Jowisza, jej średnicę ocenia się na około 38 km. Jej średnia gęstość to ok. 2,6 g/cm3, składa się ona głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 18,2 magnitudo.
Satelita należy do grupy Himalii.

</doc>
<doc id="485893" url="https://pl.wikipedia.org/wiki?curid=485893" title="Megaclite">
Megaclite

Megaclite (Jowisz XIX) – mały zewnętrzny księżyc Jowisza, odkryty 25 listopada 2000 roku przez grupę astronomów z Uniwersytetu Hawajskiego, kierowaną przez Scotta Shepparda.
Charakterystyka fizyczna.
Megaclite jest jednym z mniejszych księżyców Jowisza, jego średnicę ocenia się na około 6 km. Średnia gęstość tego ciała ma wartość ok. 2,6 g/cm3, a składa się przeważnie z krzemianów. Powierzchnia Megaclite jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 21,7 magnitudo.
Satelita obiega Jowisza ruchem wstecznym, czyli w kierunku przeciwnym do obrotu planety wokół własnej osi. Należy do grupy Pazyfae.

</doc>
<doc id="485898" url="https://pl.wikipedia.org/wiki?curid=485898" title="Geoffrey Potocki de Montalk">
Geoffrey Potocki de Montalk

Geoffrey Władysław Vaile hrabia Potocki de Montalk, znany też jako "Geoffrey Wladislas Vaile Potocki of Montalk" (ur. 1903 w Nowej Zelandii, zm. 1997 w Brignoles, Francja) – poeta, tłumacz dzieł literatury polskiej na język angielski, samozwańczy król Polski jako Władysław V.
Genealogia.
Jego pradziadem był powstaniec listopadowy hrabia Józef Franciszek Jan Potocki, który został zmuszony do emigracji do Francji. Dziadkiem Potockiego był nauczyciel języków Joseph Wladislas Edmund Potocki de Montalk, który na skutek wymogu rodziny Potockich wyjechał do Nowej Zelandii w 1869. Jego rodzicami byli architekt Robert Wladislas Potocki de Montalk – pionier budownictwa betonowego w Nowej Zelandii i malarka amatorka Maud Vaile. Miał młodszego brata Cedrica i siostrę Dulce. Jego rzeczywiste uprawnienia do używania tytułu hrabiowskiego są przez niektórych podawane w wątpliwość.
Życiorys.
Pierwsze lata dzieciństwa spędził w rezydencji parkowej Vllombrosa wybudowanej przez jego ojca w Remuerze. W 1908 zmarła jego matka w związku z komplikacjami po porodzie Dulce.
Był pierwszą osobą piszącą na Zachodzie o zbrodni katyńskiej. Należał do najwybitniejszych przedstawicieli nowozelandzkiej "„Młodej fali”" poetów. Był znany ze swoich skrajnie prawicowych poglądów, a żyjąc w czasie wielkich, rewolucyjnych zmian deklarował głęboką pogardę i sprzeciw który budził w nim „praktycznie każdy kierunek intelektualny, jaki święci triumfy we współczesnym świecie”.
W 1927 spotkał się w Nowej Zelandii z Ignacym Paderewskim. Gdy tylko dowiedział się, że sławny rodak zawita w jego strony, wysłał list z propozycją spotkania. Podpisał się jako: "Geoffrey Potocki de Montalk, prawnuk księcia Poniatowskiego, powstańca listopadowego". Paderewski przyjął zaproszenie i spotkał się z Potockim na obiedzie.
W tym samym roku wyemigrował do Londynu, gdzie parał się pracą pisarza (bez większych sukcesów) i tłumacza (przetłumaczył na język angielski m.in. "Dziady" Mickiewicza). W 1928 został skazany za próbę publikacji obscenicznych treści (m.in. wiersza "„Here lies John Penis”") na kilka miesięcy więzienia. Podczas procesu jego obrońcą był Leonard Woolf, mąż Virginii Woolf, za pisarzem wstawiło się wielu znakomitych angielskich pisarzy (m.in. Aldous Huxley i George Orwell). Pobyt w areszcie Wormwood Scrubs owocuje powstaniem broszury "„O snobizmie i przemocy. Poeta w więzieniu”", przyjęta dobrze przez prasę i lokalnych literatów. Niektóre źródła podają, że to właśnie podczas pobytu w więzieniu hrabia Potocki zmienił się, a jego ekstrawaganckie zachowania przybrały na sile i częstości występowania. Po wyjściu z więzienia Potocki z większą niż dotychczas mocą i pasją zajął się polityką i prawem, nabierając przekonania, że państwo angielskie opanowane jest przez znienawidzoną przez niego lewicę. Po wyjściu z więzienia dało się też zauważyć coraz mocniejsze podkreślanie przez Potockiego swojej polskości.
Zawiedziony demokratyczno-lewicowymi rządami w Wielkiej Brytanii zaczął coraz mocniej akcentować w swojej twórczości „pogardę dla wszystkiego co lewicowe i angielskie”. Po kilkumiesięcznym pobycie w Polsce ogłosił się pretendentem do polskiego tronu, aby później przybrać imię i tytuły: "Jego Majestat Władysław V, z Łaski Bożej Król Polski, Węgier i Czech, Wielki Książę Litwy, Śląska i Ukrainy, Hospodar Mołdawii, etc., etc., etc., Wysoki Kapłan Słońca". Zapuścił włosy, które z czasem sięgnęły pasa, nosił długie, stylizowane na średniowieczne ozdobne szaty. Na drzwiach swojego mieszkania umieścił napis „Konsulat Królestwa Polski i Wielkiego Księstwa Litewskiego”.
W 1936, po wybuchu hiszpańskiej wojny domowej własnymi środkami wydał antykomunistyczne, antyżydowskie, antydemokratyczne i rojalistyczne pismo „Right Review”, w którym, w 1940 umieścił swoją „mowę tronową”. Postulował w niej m.in. liberalizm prywatnej moralności obywateli (pod warunkiem, że nie godzi to w osoby trzecie i ich prawa). Jego radykalnie antyżydowskie poglądy sprawiły, że współpracę z nim próbowała nawiązać Brytyjska Unia Faszystów Oswalda Mosleya. Potocki, ze względu na lewicowe konotacje faszystów ofertę współpracy odrzucił.
W 1943, w trzy tygodnie po wystąpieniu Goebbelsa, w którym ujawnił on sprawę mordu polskich oficerów w Katyniu, Potocki wydał "Katyn Manifesto", przez bardzo długi czas jedyny angielskojęzyczny dokument głoszący prawdę o zbrodniczych poczynaniach sojusznika Brytanii.
Publikacja Manifestu stała się przyczyną zmasowanego ataku brytyjskich lewicowych, ale też i prawicowych polityków, rządu i prasy na Potockiego. Nazywany był przez nich „hrabiofaszystą”, oskarżany o „zakłócanie stosunków między aliantami” (autora tych słów, deputowanego Izby Gmin Potocki nazwał „lizusem na usługach Sowietów”). Tekst przez część prasy brytyjskiej nazywany był „plugawą trucizną”. Daily Express na temat "Katyn Manifesto": "mamy tu do czynienia z wersją historyjki o strasznych bolszewikach rodem z przedszkola albo z zakładu dla umysłowo chorych".
Po publikacji trafił do Northumberland, do obozu pracy, który nazwał „brytyjsko-sowiecką republiką karną”. Podobny los spotkał innych publicystów głoszących prawdę o sojuszniku wojennym Anglii, choćby - Rona Jeffery, który trafił do obozu z tych samych powodów, co Władysław V. W 1949 opuścił znienawidzoną przez siebie Anglię, i osiedlił się na południu Francji, gdzie publikował wiersze i teksty polityczne. Za niewielkie pieniądze wykupił podupadłą posiadłość na prowincji, którą niespiesznie własnoręcznie remontował.
W 1970 wygrał proces z Polską Fundacją Kulturalną, która wydała „Dziady” w tłumaczeniu Potockiego, wprowadzając do tekstu około "130" nieskonsultowanych z tłumaczem zmian. W ramach odszkodowania Potocki zażądał zwrotu nie sprzedanych egzemplarzy. Około "100" z nich sprzedał potem sam, wcześniej własnoręcznie korygując nieuzasadnione w jego opinii zmiany w tłumaczeniu.
W 2001 Stephanie de Montalk, kuzynka Potockiego, przypomniała o zapomnianym już Władysławie V w biografii „Unquiet World: The Life of Count Geoffrey Potocki de Montalk”, wydanej przez Uniwersytet Wiktorii w Wellingtonie.

</doc>
<doc id="485899" url="https://pl.wikipedia.org/wiki?curid=485899" title="Krzysztof Mandziara">
Krzysztof Mandziara

Krzysztof Mandziara (ur. 7 lutego 1956 we Wrocławiu) – gitarzysta rockowy i bluesrockowy. Związany m.in. z zespołami Cross, Budka Suflera i Recydywa oraz z Urszulą. W 2006 razem z Irkiem „Pióro” Nowackim założył zespół CrossRecydywa, do którego został zaproszony Paweł „Muzzy” Mikosz. W kwietniu 2007 Krzysztof Mandziara odszedł od zespołu – grupa zawiesiła w tym składzie działalność.

</doc>
<doc id="485900" url="https://pl.wikipedia.org/wiki?curid=485900" title="Heinrich Boell">
Heinrich Boell



</doc>
<doc id="485909" url="https://pl.wikipedia.org/wiki?curid=485909" title="Scott Sheppard">
Scott Sheppard

Scott Sander Sheppard (ur. 1977) – amerykański astronom. Gdy był doktorantem na Uniwersytecie Hawajskim, pod jego przewodnictwem odkryto wiele księżyców, głównie Jowisza i Saturna. Współpracując z Davidem Jewittem, Chadem Trujillo i innymi astronomami odkrył 25 planetoid, kolejne 4 odkrył samodzielnie. Odkrył także i współodkrył kilka komet. Obecnie pracuje w Departamencie Magnetyzmu Ziemskiego Carnegie Institution of Washington.
W uznaniu jego pracy jedną z planetoid nazwano (17898) Scottsheppard.
Odkryte księżyce.
Jowisz
Saturn
Uran
Neptun

</doc>
<doc id="485913" url="https://pl.wikipedia.org/wiki?curid=485913" title="Bogdan Pawłowski (przedsiębiorca)">
Bogdan Pawłowski (przedsiębiorca)

Bogdan Pawłowski (ur. 1945) – polski przedsiębiorca, działacz społeczny i sportowy, kandydat na prezydenta III RP w 1995 i 2000.
Życiorys.
Ukończył Akademię Wychowania Fizycznego w Poznaniu. Prowadzi firmę budowlaną w Szamotułach. Od 1968 do 1974 należał do Polskiej Zjednoczonej Partii Robotniczej. Na początku lat 90. należał do Kongresu Liberalno-Demokratycznego, z listy którego bez powodzenia ubiegał się o mandat poselski w 1991 i 1993. Przed wyborami prezydenckimi w 1995 zarejestrował swoją kandydaturę, ale wycofał się przed I turą, udzielając poparcia Lechowi Wałęsie. W wyborach do Sejmu w 1997 bez powodzenia kandydował z listy Bloku dla Polski. Brał udział także w wyborach prezydenckich w 2000. Zajął ostatnie 12 miejsce, uzyskując 0,10% poparcia (17 164 głosów).
W wyborach parlamentarnych w 2001 startował z ramienia Komitetu Wyborczego Alternatywa Ruch Społeczny, będąc liderem listy do Sejmu w okręgu wyborczym Piła. Zdobył 313 głosów i nie uzyskał mandatu poselskiego.
W wyborach parlamentarnych w 2005 startował z ramienia Komitetu Wyborczego Polska Partia Narodowa, będąc liderem listy do Sejmu w okręgu wyborczym Piła. Zdobył 240 głosów i nie uzyskał mandatu poselskiego. Następnie objął funkcję pełnomocnika regionalnego PPN.
Należy do Unii Wielkopolan, był jej wiceprezydentem.

</doc>
<doc id="485921" url="https://pl.wikipedia.org/wiki?curid=485921" title="Sanmaryńskie monety euro">
Sanmaryńskie monety euro

Monety euro bite przez Republikę San Marino
Mimo że San Marino nie jest członkiem Unii Europejskiej, obowiązującą walutą jest euro. Wcześniej był to lir sanmaryński. Republika bije swoje monety, które awersami odróżniają je od monet innych krajów ze wspólną walutą. Każda z monet zawiera dwanaście unijnych gwiazdek, chociaż nie są symbolem państwowym.

</doc>
<doc id="485923" url="https://pl.wikipedia.org/wiki?curid=485923" title="Godło Makau">
Godło Makau

Aktualne godło Makau obowiązuje od 20 grudnia 1999 roku, kiedy to terytorium wróciło do Chin. Jest nazywane "Emblematem Regionalnym".
W Emblemacie Regionalnym widnieją te same symbole, co na fladze Makau (biały kwiat lotosu i 5 żółtych gwiazd) oraz nazwa terytorium zapisana po chińsku i portugalsku.
Okres kolonialny.
Przed 1999 r. Makau było kolonią portugalską, wizerunki kolejnych herbów terytorium nawiązywały do symboliki swej metropolii.

</doc>
<doc id="485924" url="https://pl.wikipedia.org/wiki?curid=485924" title="Wampirzyce">
Wampirzyce

Wampirzyce (Vampyromorphida) – rząd głowonogów z grupy płaszczoobrosłych (Coleoidea). Są to małe zwierzęta, przypominające nieco z wyglądu ośmiornice. Z powodu tego podobieństwa niegdyś zaliczano je do ośmiornic, obecnie jednak uważa się, że są formami przejściowymi między ośmiornicami a dziesięciornicami. Jedynym obecnie żyjącym przedstawicielem wampirzyc jest wampirzyca piekielna ("Vampyroteuthis infernalis"), żyjąca w ciepłych wodach oceanicznych na głębokości 800–2000 m.
Budowa.
Wampirzyce mają krępe ciało, zaopatrzone w osiem krótkich ramion z przyssawkami na całej długości bądź tylko od połowy. Pomiędzy ramionami rozpięta jest błona. Między pierwszą a drugą parą ramion zazwyczaj znajduje się nitkowaty wyrostek, będący prawdopodobnie uwstecznioną postacią bądź zaczątkiem ramion chwytnych dziesięciornic.
Wampirzyce mają jedną lub dwie pary płetw odchodzących od tułowia. Ich muszla wewnętrzna jest stosunkowo duża, chitynowa, o kształcie prostokąta, podwiniętego z tyłu do strony brzusznej. Lejek jest duży i silny. Oczy duże, wypukłe, zazwyczaj ciemnopurpurowe.
Ciało wampirzyc ma zwykle barwę zbliżoną do czarnej bądź ciemnofioletowej. Pokryte jest - zwłaszcza w okolicy oczu i płetw - narządami świetlnymi o skomplikowanej budowie.
Woreczek czernidłowy wampirzyc jest silnie uwsteczniony. Nie mają gruczołów nidamentalnych.
Systematyka.
Rodziny zaliczane do wampirzyc (Vampyromorphida) grupowane są w podrzędach:
Dawniej do wampirzyc zaliczano także rodziny †Plesioteuthididae, †Leptotheuthididae i †Trachyteuthididae.

</doc>
<doc id="485926" url="https://pl.wikipedia.org/wiki?curid=485926" title="Anna Kamieńska">
Anna Kamieńska

Anna Kamieńska (ur. 12 kwietnia 1920 w Krasnymstawie, zm. 10 maja 1986 w Warszawie) – polska poetka, pisarka, tłumaczka i krytyczka literacka; autorka książek dla dzieci i młodzieży. Przekładała m.in. z rosyjskiego, bułgarskiego, białoruskiego, słowackiego, serbsko-chorwackiego, łacińskiego oraz hebrajskiego. W jej dorobku znajduje się blisko 100 książek.
Życiorys.
Jej rodzice to Tadeusz Kamieński i Maria z Cękalskich. Ojciec umarł wcześnie, więc ciężar wychowania czterech córek spoczął na matce. Lata młodości spędziła w Lublinie, uczęszczając do szkoły powszechnej i gimnazjum (obecnie III Liceum Ogólnokształcącego im. Unii Lubelskiej). Gościła u dziadków w podlubelskim Świdniku. Przyjaźniła się z Julią Hartwig.
Pierwsze próby poetyckie podjęła w wieku około 14 lat. Debiutowała pod auspicjami Józefa Czechowicza w 1936 w „Płomyczku”, na łamach którego wydrukowane zostały jej dwa wiersze. Za jej oficjalny debiut przyjmuje się publikację w „Odrodzeniu” w 1944. Od 1937 uczyła się w Liceum Pedagogicznym w Warszawie. W czasie okupacji hitlerowskiej przebywała w Lublinie i na podlubelskich wsiach, ucząc się na tajnych kompletach. Po uzyskaniu matury w działającym konspiracyjnie liceum humanistycznym w Lublinie, prowadziła samodzielne studia polonistyczne, zdając egzaminy na tajnym Uniwersytecie Warszawskim. Po wojnie studiowała filologię klasyczną – początkowo na Katolickim Uniwersytecie Lubelskim, a następnie na Uniwersytecie Łódzkim.
Podczas pracy zawodowej związana była z tygodnikiem kulturalnym „Wieś” (w latach 1946–1953 zatrudniona w redakcji na stałe), tygodnikiem „Nowa Kultura” (w 1950–1963 członek redakcji, w 1953–1957 redaktor działu poezji), miesięcznikiem „Twórczość” (od 1968 członek redakcji). W połowie lat 50. zaczęła także pisać utwory dla dzieci i młodzieży, które początkowo drukowała m.in. w „Płomyczku” i „Świerszczyku”.
W 1948 roku wyszła za mąż za poetę i tłumacza Jana Śpiewaka, z którym miała dwóch synów: Jana Leona (1949–1988), dziennikarza („Powściągliwość i Praca”), pisarza i działacza społecznego oraz Pawła, socjologa. Kamieńska wspólnie z mężem tłumaczyli rosyjską poezję i dramaty oraz prowadzili liczne prace redakcyjne książek. W 1967 roku mąż zachorował na raka i zmarł 22 grudnia tego samego roku. Poetka bardzo przeżyła jego śmierć i wiele lat była w żałobie. W tym czasie przyjaźniła się z ks. Janem Twardowskim, którego poznała w połowie lat 50. Wspólnie prowadzili rozważania na temat literatury, wiary, Boga i Ewangelii. Często odwiedzali grób Jana Śpiewaka na Powązkach. W "Notatniku" Kamieńska wspomina: "Już dziesięć lat tak chodzimy wśród grobów. Ksiądz Jan przyniósł na grób Janka pęk bzu. Zdziwiłam się, że jeszcze istnieje bez. My idziemy, odchodzimy, a kwiaty zostają takie same i noszą takie same imiona". Ks. Twardowski odegrał niewątpliwie istotną rolę w jej zainteresowaniu religią. Kamieńska, pochłonięta sprawami wiary, nawróciła się w poszukiwaniu Boga. Została tercjarką dominikańską. Jeździła z wykładami do seminariów. Od 1975 r. uczestniczyła w Tygodniach Kultury Chrześcijańskiej, organizowanych w stolicy przez Komisję Episkopatu do Spraw Duszpasterstwa Ogólnego. W grudniu 1975 roku była sygnatariuszką protestu przeciwko zmianom w Konstytucji Polskiej Rzeczypospolitej Ludowej (List 59). 20 sierpnia 1980 roku podpisała apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
W latach 70. odżyły jej związki z Lubelszczyzną. Odwiedzała rodzinę (mieszkające w Lublinie i Świdniku dwie siostry) i zaprzyjaźnionych literatów (m.in. poetę Wacława Gralewskiego i pisarza Józefa Ziębę).
W 1980 ksiądz Jan Twardowski zadedykował jej swój słynny wiersz „Śpieszmy się”. Poetka zdążyła jeszcze na ten wiersz odpowiedzieć tekstem „Puste miejsca”. Uroczystości pogrzebowe celebrował prymas Józef Glemp, który wyraził się o niej: „Prorokini Anna”. W swoim "Notatniku" zapisała: „Proszę o taki nekrolog: "Z radością przyjęła śmierć. Prosi bliskich o przyjęcie jej śmierci z radością."”
Anna Kamieńska zmarła 10 maja 1986 roku w Warszawie i pochowana została na Cmentarzu Powązkowskim (kwatera 96-3-29).
Kamieńska we wspomnieniach.
"(...) Była duszą zbuntowaną, poszukującą. Trapiło ją wiele kompleksów, głęboko przeżywała wszystko, co uważała za krzywdę. Ludzie najczęściej nic sobie nie robią z poczucia, że coś jest nie tak, a Anna z wieloma rzeczami nie potrafiła się pogodzić. Nie akceptowała też własnej urody. (...) Miała charakter wyznawczy. Musiała w coś wierzyć, i to do końca. I jeśli coś jej stawało na drodze, cierpiała. (...) Ta cecha charakteru dawała zresztą o sobie znać przez całe jej życie."
"I przed nawróceniem, i po nawróceniu Anna była mądrym człowiekiem. Poszukując Boga, bardzo wiele wymagała od siebie. (...) Ta przemiana, dogłębna i wszechstronna, nie mogła ominąć jej twórczości. Słowa służyły już nie tylko zapisywaniu dzień po dniu cierpienia, ale i były próbą pokonywania rozpaczy. Anna inaczej teraz pojmowała zadania sztuki. Nie pragnęła powiększać swojego dorobku o nowe wiersze. Wiedziała bowiem, że żaden wiersz nie jest w stanie oddać prawdy ludzkich doświadczeń. Sięgała jednak po pióro, by nazwać swój niepokój i wyrazić z trudem odnajdywaną nadzieję. Każde wypowiedziane słowo miało swoją wagę, zawierał się w nim ogromny trud człowieka poszukującego sensu."

</doc>
<doc id="485931" url="https://pl.wikipedia.org/wiki?curid=485931" title="Bagicz">
Bagicz

Bagicz (niem. "Bodenhagen") – wieś w województwie zachodniopomorskim, w powiecie kołobrzeskim, w gminie Ustronie Morskie, położona pomiędzy Sianożętami i Kołobrzegiem.
Według danych urzędu gminy z 2005 roku wieś miała 30 mieszkańców.
Historia.
Wieś.
Pierwotnie Bagicz był nadbałtycką wsią lokowaną w 1753 roku na bagnistym terenie na skraju Lasu Kołobrzeskiego w miejscu średniowiecznej osady "Boltenhagen".
Niewielka miejscowość nosząca od XVIII wieku nazwę "Bodenhagen" w 1935 roku została wysiedlona, a na jej miejscu decyzją władz III Rzeszy rozpoczęto budowę dużego kompleksu wojskowego o kryptonimie "Kolberg Flugplatz" na potrzeby mającego tam stacjonować pułku lotnictwa bombowego KG152, a od 1939 roku pułku lotnictwa bombowego .
Z pierwotnych zabudowań wsi ostała się tylko stacja kolejowa Bagicz z przyległymi do niej budynkami.
Lotnisko.
W roku 1935 rozpoczęła się budowa lotniska wojskowego. Używane było pierwotnie przez Luftwaffe, a od zakończenia II wojny światowej przez Armię Czerwoną. Po likwidacji jednostki wojskowej w 1992 roku tereny bazy zostały podzielone pomiędzy miasto Kołobrzeg i gminę Ustronie Morskie. Od 2012 roku lotnisko Kołobrzeg-Bagicz jest czynnym lotniskiem cywilnym.
Środowisko naturalne.
Kępa wysoczyznowa Bagicza to obszar płaskiej wysoczyzny moreny dennej wznoszącej się na wysokość 6–9 m n.p.m. Podobne wysokości mają pagórki morenowe Podczela zamykające od południa nieckę słonych torfowisk Solnego Bagna. Uroczysko to od nadbałtyckiej plaży oddziela bardzo wąski i niski wał wydmowy (o wysokości 2–5 m n.p. plaży) grożący przerwaniem nie tylko przy wysokich stanach morza, lecz przede wszystkim przy podtopieniu przez podniesienie zwierciadła na torfowisku. Stojąca na torfowisku woda znajduje się na poziomie 0,7 do 1,2 m n.p.m., przesiąka przez podłoże wału i infiltruje w osady plaży. W lagunach plażowych gromadzi się woda podsiąkowa. Wielkość wysięków oceniano na 10 dm³/min., pole wysięków w koronie wału na długości 100 m.
Wzdłuż całego brzegu morskiego w okolicach Bagicza i Podczela zabudowane są drewniane ostrogi wychodzące od 50 do 100 m w morze. Wiele z nich jest poważnie uszkodzonych. Silnie zniszczony jest pas brzegowy na wysokości dawnego lotniska wynikający z istniejących tam dzikich zejść na plażę, kolektorów ściekowych, grodzi i niewiadomego przeznaczenia ścianek drewnianych i betonowych.
Obszar Bagicza został objęty obszarem chronionego krajobrazu Koszaliński Pas Nadmorski.
Archeologia.
Od początku 1899 roku okolica wsi stała się miejscem odkryć pochówków dokonanych przez Gotów z kręgu kultury wielbarskiej.
Początkowo był to przypadek odosobnionego grobu kłodowego odkryty przez miejscowego rybaka. Wystający wskutek procesów abrazyjnych z niewysokiego klifu ograniczającego nadmorską plażę, mierzący 3 metry długości i 0,5 metra średnicy wydrążony pień dębu skrywał otulony w torfową ziemię prawie kompletny szkielet "księżniczki" czy "kobiety z Bagicza" wraz z elementami biżuterii. Na zlecenie niemieckiego Towarzystwa Pomorskiej Historii i Archeologii badanie znaleziska przeprowadzał wiosną 1899 w muzeum w Szczecinie radca medyczny i uznany wówczas badacz prehistorii Hugo Schumann wraz innym badaczem Almgrensem. Pochówek ten został wówczas wydatowany na II lub III w. n.e. Znalezisko zostało powtórnie przebadane w l. 70./80. XX w. przez zespół archeologów pod kierownictwem Ryszarda Wołągiewicza i po raz kolejny roku 2018 przez naukowców z Katedry Archeologii Instytutu Historycznego Uniwersytetu Szczecińskiego.
Kolejnych odkryć w pobliżu Bagicza dokonano w II poł. l. 30. XX wieku podczas budowy lotniska wojskowego. Odnaleziono wówczas groby ciałopalne wraz z popielnicami z przełomu okresu przedrzymskiego i wczesnorzymskiego: trzy należące do kultury wielbarskiej oraz jeden do wcześniejszej kultury oksywskiej. Badania ratownicze przeprowadził Otto Dibbelt – pasjonat lokalnej historii i założyciel pierwszego kołobrzeskiego muzeum.
W odległości około 1 km od miejsca uprzednich odkryć, korzystając z techniki skanowania laserowego odnaleziono w 2017 roku niewystępujące w dotychczasowej literaturze ani w ewidencji stanowisk archeologicznych cmentarzysko kurhanowe kultury wielbarskiej. Nekropolia, na której na powierzchni ok. 5 ha stwierdzono 57 pochówków, położona jest na obszarze leśnym ok. 2,5 km od brzegu morza. Wykonanie map przy wykorzystaniu lidara zlecone zostały przez Katedrę Archeologii US. Badania terenowe prowadzone są od 2017 roku przez dr Martę Chmiel-Chrzanowską z tej samej KA IH US.
Niezależnie od powyższych badań, w lutym 2018, Robert Maziarz założyciel i właściciel Muzeum „Patria Colbergiensis” w Kołobrzegu odkrył w ścianie nadmorskiego klifu w rejonie odnalezienia 120 lat wcześniej grobu "księżniczki", kolejny pochówek społeczności kultury wielbarskiej (ciałopalny). Badania ratunkowe zostały przeprowadzone także przez dr Chmiel-Chrzanowską.

</doc>
<doc id="485932" url="https://pl.wikipedia.org/wiki?curid=485932" title="Yahiya Doumbia">
Yahiya Doumbia

Yahiya Doumbia (ur. 25 sierpnia 1963 w Bamako) – senegalski tenisista, reprezentant w Pucharze Davisa.
Kariera tenisowa.
Praworęczny zawodnik z Senegalu, jeden z nielicznych przedstawicieli czarnej Afryki w szerokiej czołówce światowej, jest posiadaczem unikalnego rekordu w historii tenisa. Jako jedyny zawodnik dwukrotnie wygrywał turnieje w głównym cyklu rozgrywkowym, przechodząc wcześniej eliminacje. Poza tymi wygranymi był niemal niewidoczny na światowych kortach. Oficjalna kariera zawodowa Senegalczyka przypadła na lata 1986–1999.
W 1988 wygrał turniej "Grand Prix" w Lyonie, pokonując w finale Amerykanina Todda Nelsona 6:4, 3:6, 6:3. Zajmował przed tym turniejem 453. miejsce w rankingu ATP World Tour; stał się tym samym najniżej notowanym zwycięzcą turnieju tej rangi w historii – wynik ten poprawił dziesięć lat później Australijczyk Lleyton Hewitt, w chwili triumfu w Adelajdzie w styczniu 1998 nr 550 "ATP". W sezonie 1988 Doumbia zaliczył jeszcze kilka wartościowych rezultatów, był m.in. w 1/8 finału turnieju w Stratton Mountain (pokonał znanego Izraelczyka Amosa Mansdorfa), ćwierćfinale w Indianapolis (pokonał Jaya Bergera i Petera Lundgrena, przegrał z Borisem Beckerem) oraz półfinale w Livingston. Dzięki tym wynikom awansował na pozycję nr 74. w rankingu światowym (we wrześniu 1988).
Nie był to jednak awans na stałe do czołowej setki rankingu. Wkrótce Doumbia wypadł z tego grona i powrócił do gromadzenia punktu w turniejach niższej rangi (challengerach). Starty w turniejach ATP World Tour kończył zazwyczaj na eliminacjach. Niespodziewanie jesienią 1995 ponownie przebrnął eliminacje, tym razem w Bordeaux, a w turnieju głównym nie stracił seta, pokonując kilku znanych graczy z czołowej setki – Davida Prinosila, Guillaume Raouxa, Lionela Rouxa, w finale Szwajcara Jakoba Hlaska (6:4, 6:4). Do turnieju w Bordeaux Senegalczyk przystępował jako 282. zawodnik świata.
Doumbia startował jeszcze do 1999, zazwyczaj w challengerach, potem także turniejach "futures" na terenie Francji. Ostatni występ zawodowy zaliczył w turnieju "futures" w Saint-Brieuc w 1999, przegrywając w I rundzie w trzech setach z Polakiem Bartłomiejem Dąbrowskim. W ciągu kariery zarobił na kortach niespełna trzysta tysięcy dolarów. Jako deblista najwyżej w rankingu światowym figurował w lipcu 1987 – na 187. miejscu.
Na osobną uwagę zasługują występy Senegalczyka w reprezentacji w Pucharze Davisa. Doumbia jest rekordzistą Senegalu pod względem liczby zwycięstw singlowych (30), deblowych (14) i zwycięstw ogółem (44). Razem z Thierno Ly tworzył najskuteczniejszą parę deblową w historii reprezentacji senegalskiej. Bilans jego meczów w latach 1984-1999 wynosi 44 zwycięstwa i 19 porażek. Należy zauważyć, że jego przeciwnikami w Pucharze Davisa nie byli reprezentanci zbyt silnych tenisowo państw (zazwyczaj z II grupy strefy euro-afrykańskiej). Doumbia pokonał m.in. w singlu znanych Holendrów Nijssena i Oostinga (1988), co jednak nie wystarczyło do zwycięstwa reprezentacji Senegalu, a w 1998, już jako 35-latek, zdobył trzy punkty w meczu z Polską – pokonał Dąbrowskiego i Stasiaka oraz tych samych zawodników w deblu (z Thierno Ly). Wszystkie te mecze trwały pięć setów.

</doc>
<doc id="485934" url="https://pl.wikipedia.org/wiki?curid=485934" title="Ośmiornice właściwe">
Ośmiornice właściwe

Ośmiornice właściwe (Incirrina) – podrząd ośmiornic (Octopoda) obejmujący gatunki charakteryzujące się ramionami uzbrojonymi w przyssawki. Brak u nich wyrostków ("cirri") i płetw. Takson ten obejmuje większość ośmiornic. Sklasyfikowano je w rodzinach:

</doc>
<doc id="485939" url="https://pl.wikipedia.org/wiki?curid=485939" title="Chlamydotis macqueenii">
Chlamydotis macqueenii



</doc>
<doc id="485940" url="https://pl.wikipedia.org/wiki?curid=485940" title="Zimna fala">
Zimna fala



</doc>
<doc id="485943" url="https://pl.wikipedia.org/wiki?curid=485943" title="Daylight Dies">
Daylight Dies

Daylight Dies – zespół grający melodyjny death metal/doom metal, pochodzący z Raleigh w Południowej Karolinie (USA). Stylistycznie muzyka zespołu przypomina dokonania zespołu szwedzkiego Katatonia, z którym w 2003 roku Daylight Dies odbyło trasę po Europie Zachodniej.
Historia.
Powstały z inicjatywy Barre Gamblinga oraz Jesse Haffa w 1996 r., Daylight Dies był jednym z pierwszych amerykańskich zespołów o charakterystycznym brzmieniu skandynawskich zespołów metalowych. Większego rozgłosu doświadczył wraz z ukazaniem się pierwszego dema "Idle", wydanego w 2000 r. nakładem Tribunal Records.
W 2001 r. do zespołu dołączył basista Egan O'Rouke. Po zmianie wydawcy na Relapse Records w 2002 r. ukazał się album "No Reply", po którym zespół ruszył w trasę promocyjną z zespołem Katatonia obejemująca Wielką Brytanię, Irlandię, Belgię oraz Holandię oraz z Lacuna Coil w USA i Kanadzie. Po trasie, miejsce wokalisty opuścił Guthrie Iddings, zastąpiony przez Nathana Ellisa, a Charley Shackelford dołączył do zespołu w roli drugiego gitarzysty. Z końcem 2005 r. zespół podpisał kontrakt z Candlelight Records. Ich drugi album "Dismantling Devotion" ukazał się w marcu 2006 r.

</doc>
<doc id="485946" url="https://pl.wikipedia.org/wiki?curid=485946" title="Marian Grześczyk">
Marian Grześczyk

Marian Grześczyk (ur. w 1909, zm. 22 kwietnia 1999 w Ostrowie Wielkopolskim) – harcmistrz, działacz społeczny i kulturalny, plastyk.
Życiorys.
Z jego inicjatywy powołano w listopadzie 1939 roku w Ostrowie Wielkopolskim Tajną Organizację Wojskową. Do pierwszych aresztowań jej członków doszło w sierpniu 1940. Uwięziony, przeszedł przez niemiecki obóz koncentracyjny. 
Działacz społeczny i kulturalny, instruktor harcerski (był komendantem Hufca ZHP w Ostrowie Wielkopolskim w okresie listopad 1947 – wrzesień 1949), współorganizator szkoleń i obozów harcerskich.
Był organizatorem Koła Miłośników Sceny, szkolnych zespołów „Żywego Słowa” oraz Teatru Małych Form. Aktywista PTTK w Ostrowie. W 1948 r. był wraz z Albinem Kołodziejczykiem opiekunem Klubu Sportowego „ZRYW” w Technikum Kolejowym w Ostrowie. 
Z zamiłowania plastyk, twórca dzieł w różnych technikach (rysunek, pastele, linoryt, rzeźba). Uczestnik konkursów i wystaw twórczości plastycznej w kraju i za granicą.
W 1995 r. otrzymał tytuł Honorowego Obywatela Miasta Ostrowa Wielkopolskiego. 22 sierpnia 2006 roku, Rada Miasta Ostrów Wielkopolski nadała jednej z nowo powstałych ulic nazwę ulica Mariana Grześczyka.

</doc>
<doc id="485947" url="https://pl.wikipedia.org/wiki?curid=485947" title="Gwiazda północna">
Gwiazda północna



</doc>
<doc id="485949" url="https://pl.wikipedia.org/wiki?curid=485949" title="Podbiałek alpejski">
Podbiałek alpejski

Podbiałek alpejski ("Homogyne alpina" L.) – gatunek rośliny z rodziny astrowatych ("Asteraceae"). Występuje w południowej i środkowej Europie. W Polsce wyłącznie w Karpatach i Sudetach.

</doc>
<doc id="485950" url="https://pl.wikipedia.org/wiki?curid=485950" title="Igor Zalewski">
Igor Zalewski

Igor Zalewski (ur. 1970) – polski dziennikarz i komentator polityczny.
Życiorys.
Absolwent Wydziału Wiedzy o Teatrze Akademii Teatralnej w Warszawie. Razem z Robertem Mazurkiem stworzył w kwietniu 1998 w tygodniku „Nowe Państwo” rubrykę satyryczną „Z życia koalicji, z życia opozycji”, będącą przeglądem politycznych wydarzeń tygodnia w formie krótkich, sarkastycznych i ironicznych notek. Autorzy podają w niej informacje zdobyte przez siebie, plotki polityczne oraz komentują fakty powszechnie znane. Autorzy wprowadzili też do języka publicznego kilka znanych pojęć, m.in. Telewizja Białoruska oddział w Warszawie (na określenie TVP za prezesury Roberta Kwiatkowskiego), Brunatny Robert (o Robercie Kwiatkowskim), Najsłynniejszy Polski Mulat (o Andrzeju Lepperze). To w tej rubryce po raz pierwszy opisano aferę Rywina. Wspólnie ukuli i rozpowszechnili kilka popularnych terminów, np. kaczyzm. Największą popularność zdobyła ona w tygodniku „Wprost” gdzie ukazywała się w latach 2002–2010. W latach 2011–2012 rubryka ukazywała się w tygodniku „Uważam Rze”, a od grudnia 2012 do czerwca 2018 w tygodniku „W Sieci”. Ponadto od stycznia 2013 jest publicystą tygodnika „Do Rzeczy”. Jest założycielem fundacji Akademia Retoryki Igora Zalewskiego, która organizuje kursy, szkolenia i warsztaty m.in. z zakresu wystąpień publicznych oraz konkursy dla uczniów szkół średnich i studentów.

</doc>
<doc id="485952" url="https://pl.wikipedia.org/wiki?curid=485952" title="Bohdan Górski">
Bohdan Górski

 
Bohdan Górski (ur. 9 października 1894 w Piotrkowie Trybunalskim, zm. 23 października 1942) – major piechoty Wojska Polskiego.
Życiorys.
Syn Feliksa i Jadwigi z Betlowskich. Ukończył gimnazjum, a następnie wstąpił do Legionów. Po odzyskaniu przez Polskę niepodległości został w wojsku.
W 1928 r. pełnił służbę w batalionie podchorążych rezerwy w Zaleszczykach, a cztery lata później w 68 pułku piechoty.
Jako dowódca batalionu w 25 pułku piechoty brał udział w II wojnie światowej. Wzięty do niewoli, uciekł i wrócił do Piotrkowa, gdzie zostawił żonę z synem. Na przełomie września i października 1939 wstąpił do Służby Zwycięstwa Polsce (od 14 lutego 1942 Armia Krajowa) i wkrótce został członkiem Sztabu Okręgu Łódzkiego tej organizacji. Został szefem Oddziału III Operacyjno-Wyszkoleniowego. W marcu 1940 r. stanął na czele Inspektoratu Sieradzko-Wieluńskiego obejmującego powiaty: łaski, sieradzki, wieluński).
Zamieszkał, wraz z rodziną, we wsi Sięganów w gospodarstwie Franciszka Świercza. Po aresztowaniu 19 września 1941 łącznika Jerzego Sobocińskiego, ps. „Kluska”, a wkrótce także łączniczki i adiutanta (por. Rychłowskiego), mjr Górski przeniósł kwaterę do wsi Zwierzyniec k. Wadlewa.
21 października 1942 mjr Górski wracał z Piotrkowa (w Generalnym Gubernatorstwie) do Kraju Warty przez komorę celną we wsi Mzurki k. Tuszyna. Legitymował się dokumentem rosyjskiego białogwardzisty Aleksego Smirnowa. Niemcy dopatrzyli się uchybień w dokumentach i aresztowali go. Górski został postrzelony w pierś i ręce. Przewieziony do szpitala w Pabianicach zmarł 23 października. Pochowano go jako Smirnowa. Po wojnie przeniesiono jego szczątki na cmentarz w Łasku. W gotyckiej farze sieradzkiej jest tablica poświęcona jego pamięci.

</doc>
<doc id="485957" url="https://pl.wikipedia.org/wiki?curid=485957" title="Wojskowy Sąd Okręgowy Nr IV">
Wojskowy Sąd Okręgowy Nr IV

Wojskowy Sąd Okręgowy Nr IV – jednostka organizacyjna służby sprawiedliwości Wojska Polskiego II RP z siedzibą w Łodzi.
Historia.
Po zakończeniu I wojny światowej i odzyskaniu przez Polskę niepodległości utworzono Sąd Wojskowy Generalnego Okręgu Wojskowego, który funkcjonował od 17 grudnia 1918 do 19 kwietnia 1919. Pierwszym kierownikiem i organizatorem tego sądu był do 29 stycznia 1919 kpt. Jerzy Dudrewicz. Po likwidacji ww. sądu jego struktury przekazano Sądowi Wojskowemu Okręgu Generalnego w Warszawie, natomiast w Łodzi utworzono przy DOGen. Oddział Wojskowo-Prawny, mający charakter ekspozytury śledczej sądu z Warszawy, zaś jego kierownikiem został kpt. Jonasz Marceli. 
3 listopada 1919 roku minister spraw wojskowych reaktywował Sąd Wojskowy Okręgu Generalnego w Łodzi. Właściwość sądu rozciągała się na całe terytorium podległe Dowództwu OGen. Łódź. Sąd podjął działalność z dniem 1 stycznia 1920 roku, a jego pierwszym szefem, i zarazem organizatorem był mjr KS Edward Riedl.
Rozporządzeniem Ministra Spraw Wojskowych z 22 sierpnia 1921 dotychczasowy sąd został przemianowany na Wojskowy Sąd Okręgowy Nr IV w Łodzi. 
Na obszarze właściwości terytorialnej WSO Nr IV działały wojskowe sądy rejonowe, utworzone w 26 października 1921 w wyniku przemianowania wojskowych sądów załogowych.
Sąd mieścił się przy ulicy Stanisława Moniuszki 2. Był sądem wojskowym drugiej instancji. Oficerowie sądu pełnili stanowiska szefa sądu, sędziów orzekających, sędziów śledczych dla spraw szczególnej wagi, sędziów śledczych czy sekretarza sądu. Do sądu przydzielani byli także oficerowie korpusu sądowego (KS) bez funkcji sądowych.
Wojskowy sąd okręgowy obejmował swoim obszarem działania cały Okręg Korpusu Nr IV. Sąd wykonywał czynności zasadniczo na swoim obszarze działania. Poza swoim obszarem działania sąd mógł wykonywać czynności tylko, gdy wymagało tego dobro wymiaru sprawiedliwości, ewentualnie gdy znacznie oszczędzono by koszty.
Obsada.
Obsada personalna i struktura organizacyjna w marcu 1939 roku:
Wojskowa Prokuratura Okręgowa Nr 4.
Od 1921 roku w Łodzi funkcjonowała Prokuratura przy Wojskowym Sądzie Okręgowym Nr IV.

</doc>
<doc id="485958" url="https://pl.wikipedia.org/wiki?curid=485958" title="Peyo">
Peyo

Pierre Culliford, znany jako Peyo (ur. 25 czerwca 1928 w Brukseli, zm. 24 grudnia 1992 tamże) – belgijski ilustrator i autor komiksów, aktor, najbardziej znany jako twórca Smerfów.
Życiorys.
Pochodził z rodziny belgijsko-brytyjskiej. Pseudonim artystyczny zawdzięcza kuzynom ze strony ojca – Anglika, którzy w ten sposób wymawiali jego zdrobniałe imię "Pierrot".
Po ukończeniu Akademii Sztuk Pięknych rozpoczął pracę w małej wytwórni filmów animowanych CBA, gdzie poznał m.in. André Franquina (twórcę komiksu Gaston) i Morrisa (twórcę postaci Lucky Luke’a).
Najwcześniejsze komiksy stworzył dla belgijskiej gazety "La Dernière Heure", a wkrótce potem nawiązał stałą współpracę z belgijskim ilustrowanym tygodnikiem dla dzieci "Le Journal de Spirou". Na jego łamach opublikował serie "Poussy", "Pierrot" i "Benoît Brisefer", jednak jego ulubionym dziełem stał się komiks "Johan et Pirlouit" (pl. Johan i Sójka), który stworzył w 1947. Na potrzeby jednego z odcinków "Johan et Pirlouit" zatytułowanego "La flûte à six trous " i opublikowanego 23 października 1958 Peyo stworzył postacie smerfów, które spotkały się z tak życzliwym przyjęciem ze strony czytelników, iż Peyo zdecydował się poświęcić im odrębną serię komiksów.
W latach 60., gdy Smerfy stały się bardzo popularne, Peyo otworzył własne studio filmów animowanych. Produkcje firmował swoim nazwiskiem, ale Smerfy były tworzone przez innych rysowników, natomiast sam Peyo poświęcał się pracy nad "Johan et Pirlouit".
Zmarł na atak serca w wieku 64 lat w wigilię świąt Bożego Narodzenia 1992.

</doc>
<doc id="485961" url="https://pl.wikipedia.org/wiki?curid=485961" title="V jak vendetta">
V jak vendetta

Zobacz też:

</doc>
<doc id="485967" url="https://pl.wikipedia.org/wiki?curid=485967" title="Fryderyki – kompozytor roku muzyki poważnej">
Fryderyki – kompozytor roku muzyki poważnej

Laureaci i nominowani do Fryderyków w kategorii kompozytor roku muzyki poważnej.
W 2012 roku wyróżnienie w kategorii przyznano po raz ostatni.

</doc>
<doc id="485968" url="https://pl.wikipedia.org/wiki?curid=485968" title="Pałac Pod Czterema Wiatrami w Warszawie">
Pałac Pod Czterema Wiatrami w Warszawie

Pałac Pod Czterema Wiatrami, także pałac Dückerta – pałac znajdujący się przy ul. Długiej 38/40 w Warszawie.
Swoją nazwę zawdzięcza figurom czterech eoli: Boreasza – wiatru z północy, Zefira – wiatru z zachodu, Notosa – wiatru z południa i Eurosa – wiatru ze wschodu, ustawionych na filarach ogrodzenia oddzielającego dziedziniec od ulicy Długiej.
Opis.
Pierwszym właścicielem budynku był Stanisław Kleinpoldt-Małopolski – metrykant skarbu koronnego, sekretarz królewski, podstoli i chorąży bracławski. Budowa pałacu rozpoczęła się ok. 1680. W jego projektowaniu brał udział Tylman z Gameren, jednak nie jest jasne, jaki był jego wkład w projekt.
W ciągu XVIII w. barokowa architektura pałacu uległa zmianie. Około połowy stulecia przekształcono m.in. środkowy ryzalit korpusu głównego, który otrzymał wówczas rokokową dekorację. W 1765 Piotr Riaucour sprzedał pałac Piotrowi Tepperowi. W latach 1769–1771 pałac został przebudowany dla Teppera przez Szymona Bogumiła Zuga. Rozszerzone zostało wówczas prawe skrzydło, przy którym od strony ul. Długiej wzniesiono nowy aneks o wczesnoklasycystycznej elewacji frontowej. Zugowi przypisuje się autorstwo kwadratowych pawilonów od strony ul. Długiej albo piętrową nadbudowę tychże.
W 1801 pałac wystawiono na licytację, którą wygrał Karol Fryderyk Dückert. Był on w posiadaniu rodziny Dückertów do 1891. W okresie 1808–1914 w pałacu mieścił się elegancki Hôtel de Dresde, zwyczajowo nazywany Drezdeńskim. W otaczającym pałac ogrodzie w 1824 rozpoczął działalność pierwszy w mieście Instytut Wód Mineralnych.
Po I wojnie światowej pałac podupadł i stał się kamienicą czynszową. W 1927 zakupił go Skarb Państwa. Po odrestaurowaniu budynek został przeznaczony na siedzibę Ministerstwa Pracy i Opieki Społecznej. W okresie okupacji w gmachu mieściła się główna siedziba niemieckiego Urząd Pracy ("Arbeitsamt Warschau"). W marcu i kwietniu 1943 roku w pałacu miały miejsce dwa zamachy na szefa Arbeitsamtu Kurta Hoffmanna przeprowadzone przez Armię Krajową. W marcu 1943 członkowie Kedywu OW AK nadali na Poczcie Głównej dziewięć paczek zawierających bomby zegarowe, z których jedna była zaadresowana do Hoffmana. Ostrzeżeni Niemcy sprowadzili z warszawskiego SD pirotechnika, który przy próbie ustalenia składu i konstrukcji bomby wywołał eksplozję. Poniósł śmierć na miejscu, a w budynku wyleciały szyby do drugiego piętra. Latem 1943 główną siedzibę Arbeitsamtu przeniesiono do gmachu Towarzystwa Kredytowego Ziemskiego przy ul. Kredytowej 1. 
W 1944 roku w czasie powstania warszawskiego pałac został spalony. Został odbudowany w latach 1949–1951 według projektu Ludwika Borawskiego. Został przeznaczony na biura instytucji podległych Ministerstwu Zdrowia i Opieki Społecznej, m.in. Państwowych Zakładów Wydawnictw Lekarskich i Zjednoczenia „Uzdrowiska Polskie”.
W 1994 na fasadzie budynku odsłonięto tablicę upamiętniająca Głównego Inspektora Pracy w okresie międzywojennym Mariana Klotta.

</doc>
<doc id="485971" url="https://pl.wikipedia.org/wiki?curid=485971" title="Bitnicy">
Bitnicy



</doc>
<doc id="485978" url="https://pl.wikipedia.org/wiki?curid=485978" title="Tabela biegowa">
Tabela biegowa

Wszelkie zawody żużlowe odbywają się według tabeli biegowej, zwanej także programem lub rozpiską. Na podstawie tabeli biegowej ustala się obsadę poszczególnych biegów w zawodach, a także kolory kasków i pozycje startowe zawodników. Literą A oznacza się tor najbardziej wewnętrzny, B i C środkowe, a D odpowiednio tor zewnętrzny. Kolory kasków w niektórych tabelach biegowych (np. „dwudziestobiegówce”) powiązane są z pozycjami startowymi.
Zawody indywidualne.
Dwudziestobiegówka.
„Dwudziestobiegówka” jest tabelą biegową stosowaną w większości turniejów indywidualnych. O kolejności końcowej decyduje suma punktów zawodników po wszystkich pięciu startach, w których spotyka się jednokrotnie z każdym innym zawodnikiem. Tabela wykorzystywana w turniejach Grand Prix IMŚ jest odmianą „dwudziestobiegówki”, rozszerzoną o dodatkowe biegi półfinałowe oraz finałowy, wyłaniające zwycięzcę bezpośrednio.
Zawody w parach.
Siedem par.
Tabela jest w taki sposób ułożona, by po 7. i 14. każda para miała tyle samo biegów objechanych.
Zawody drużynowe.
Liga Polska 2006.
Podobnie jak w poprzednich sezonach, tabela biegowa na spotkania ligowe jest w dwóch wersjach. Sędzia przed meczem dokonuje losowania według którego programu startować będą żużlowcy. Dwa programy mają przeciwdziałać preparowaniu torów.
Zawodnicy z numerami 6, 7, 14 i 15 to młodzieżowcy (do lat 21.) – bieg pierwszy jest zatem „biegiem młodzieżowym”. Zawodnik z numerem 8 i 16 (tzw. „ósmy zawodnik”) może mieć co najwyżej 23 lata.
Zawodnicy 7, 8, 15 i 16 to rezerwowi. Mogą oni w każdym biegu zmieniać innego zawodnika (nie mogą wyczerpać limitu zmian). Jednak zawodników 6 i 14 może zmienić jedynie inny młodzieżowiec (jeżeli ósmy zawodnik ma 22-23 lata nie może zmieniać młodzieżowca). Zasada ta nie obowiązuje, jeżeli młodzieżowiec został zgłoszony do zawodów z numerami 1-5 lub 9-13.

</doc>
<doc id="485981" url="https://pl.wikipedia.org/wiki?curid=485981" title="Pałac Mniszchów w Warszawie">
Pałac Mniszchów w Warszawie

Pałac Mniszchów – pałac znajdujący się przy ul. Senatorskiej 38/40 w Warszawie. Siedziba Ambasady Belgii.
Historia.
1714–1939.
Teren, na którym wznosi się pałac w 1714 zakupił marszałek wielki koronny Józef Wandalin Mniszech. W następnym roku przystąpiono do budowy pałacu. Robotami kierował Burkhard Christoph Münnich. Był on zapewne projektodawcą późnobarokowej rezydencji, składającej się z korpusu głównego i dwóch prostopadłych skrzydeł bocznych, ujmujących wielki dziedziniec honorowy. W pracach we wnętrzach prawdopodobnie uczestniczył Karol Bay. 
Przed 1762 pałac przebudowano według projektu Pierre’a Ricauda de Tirregaille'a.
Około 1780 Canaletto uwiecznił go na swoim obrazie, skąd można czerpać wiedzę o jego ówczesnym wyglądzie. 
W 1805 miał miejsce pożar pałacu. Po pożarze zakupił go Friedrich Wilhelm Mosqua, urzędnik pruski. Budynek został odnowiony w stylu klasycystycznym (projekt opracował Fryderyk Albert Lessel). Urządzono w nim salę koncertową. W pałacu mieściło się też Towarzystwo Muzyczne „Harmonia”, założone przez mieszkającego tu Ernesta Teodora Amadeusza Hoffmanna. 
W 1829 właścicielem pałacu był Piotr Steinkeller. Na jego koszt dokonano gruntownej przebudowy budynku w stylu klasycystycznym, według projektu Adolfa Schucha. W latach 1830–1939 był siedzibą Warszawskiej Resursy Kupieckiej (od 1839 – własność hipoteczna Resursy). Przed 1914 dawny dziedziniec pałacowy nazywany był placem Resursy. Do 1939 w budynku odbywały się w zebrania, loterie, odczyty, bale i jubileusze.
1939–1944 – Szpital Maltański.
We wrześniu 1939 w pałacu utworzono Szpital Maltański, będący jedyną filią Szpitala Ujazdowskiego. Placówka działała w tym miejscu w czasie okupacji niemieckiej (1939–1944) i powstania warszawskiego (1944). Ranni zostali ewakuowani 14 sierpnia. Ewakuację organizowali: szef sanitarny AK – płk dr Leon Strehl „Feliks” i lekarz naczelny szpitala, kpt dr Jerzy Dreyza. 
We wrześniu gmach został spalony przez Niemców.
Współcześnie na frontowej ścianie budynku znajduje się tablica pamiątkowa. Uroczystość wmurowania tablicy odbyła się w dniu 50. rocznicy założenia Szpitala (7 września 1989), w obecności ambasadora Belgii, barona Thierry de Gruben, członków rodziny księcia Janusza Radziwiłła i osób, które w czasie wojny należały do personelu szpitala.
Okres powojenny.
Po wojnie, w 1962, pałac odbudowano według projektu Mieczysława Kuźmy na siedzibę Ambasady Belgii.

</doc>
<doc id="485982" url="https://pl.wikipedia.org/wiki?curid=485982" title="Nasturcja większa">
Nasturcja większa

Nasturcja większa ("Tropaeolum majus" L.) – gatunek byliny z rodziny nasturcjowatych ("Tropaeolaceae"). Pochodzi z Ameryki Południowej, jednak obecnie nie rośnie tam już dziko, znana jest jedynie z uprawy. Czasami dziczeje z upraw. Jako zdziczała z upraw występuje na Wyspach Juan Fernandez położonych na zachód od Chile. Spotyka się także nasturcję zdziczałą na Maderze, w różnych częściach Europy, w Chinach i Brazylii. Do Europy Środkowej przywiózł ją Holender Bewering w roku 1684. W Polsce jest uprawiana jako roślina ozdobna.
Nazwa "Tropaeolum" najprawdopodobniej pochodzi od słowa "tropaedun", oznaczającego ostrogę.
Fitochemia.
Obecność kwasów tłuszczowych (kwas erukowy, oleinowy, linolowy) oraz flawonoidów (izokwercetyna, 3-glukozyd kwercetyny oraz kemferol); glukozynolany, takie jak glukotropeolina (glukozylan benzylu) i synalbina oraz tetracykliczne triterpeny, antocyjany (na poziomie 72 mg/10 g świeżej masy, z czego 91% stanowi pelargonidyna). Barwniki roślinne: polifenole oraz karotenoidy. 
Wśród polifenoli największą grupę związków stanowią flawonoidy (flawonole i antocyjany). Wśród karotenoidów występują: luteina, α-, β-, γ-karoten oraz zeaksantyna. Kwiaty nasturcji są bogatym źródłem związków mineralnych (siarki i fosforu). Nasturcja charakteryzuje się także wysoką zawartością fitoncydów.
Wybrane odmiany.
Mieszańcem nasturcji Tropaeolum majus i nasturcji Tropaeolum peltophorum jest nasturcja ogrodowa, kwitnąca od czerwca do jesieni.
Uprawa.
Jest byliną, ale w Polsce ze względu na klimat uprawiana jest jako roślina jednoroczna. Uprawiana jest głównie przez wysiew owoców. Sieje się je zazwyczaj pod koniec kwietnia lub w maju kupkami po 2–3 owoce, wprost do gruntu, w rozstawie 30-40 × 25 cm. Nie ma specjalnych wymagań co do gleby i nie wymaga nawożenia. Jeżeli rośnie w żyznej i dobrze nawożonej glebie wyrasta bardzo bujnie, ale kwitnie wówczas słabo. Może rosnąć zarówno w pełnym słońcu, jak i w półcieniu. Wrażliwa na mróz.

</doc>
<doc id="485986" url="https://pl.wikipedia.org/wiki?curid=485986" title="Rojalizm">
Rojalizm



</doc>
<doc id="485989" url="https://pl.wikipedia.org/wiki?curid=485989" title="Ulica Stefana Batorego w Krakowie">
Ulica Stefana Batorego w Krakowie

Ulica Stefana Batorego – ulica w Krakowie w Dzielnicy I Stare Miasto, na terenie dawnej jurydyki Garbary.
Jest ulicą stosunkowo młodą, wprawdzie zaznaczoną na Planie Kołłątajowskim, ale jako droga wśród pól do mieszkającego tu krochmalnika. Wytyczona została w latach 1872–1873, a zabudowana w latach 90. XIX wieku i to tylko po jednej stronie. Drugą stronę zabudowano kilkadziesiąt lat później. Ma charakterze kameralnej alei, obsadzonej drzewami po jednej stronie i prawie całkowicie pozbawiona jest funkcji handlowej.
Najciekawszym architektonicznie obiektem jest willa „Pod Stańczykiem” (nr 12), zaprojektowana i zbudowana w latach 1882–1883 przez Tadeusza Stryjeńskiego. Wyróżnia się ona m.in. pięknymi witrażami Stanisława Wyspiańskiego. W ogrodzie-parku znajduje się pawilon-pracownia Tadeusza Stryjeńskiego. Pawilon wraz z ośmioboczną basztą zbudowany został w 1884, a w 1892 krytą galerią połączono go z budynkiem głównym. W latach 1980–1987 przeprowadzono remont willi z pomocą miasta Sanoka i sanockich Zakładów Przemysłu Gumowego „Stomil” i stąd senat UJ podjął uchwałę o nazwie tego budynku: Collegium Sanockie. Obecnie ma tu siedzibę Instytut Pedagogiki UJ. 
W domu nr 6, zbudowanym pod koniec XIX wieku przez Zygmunta Hendla, na II piętrze mieszkał i tworzył pisarz Ignacy Maciejowski, używający pseudonimu Sewer. W jego mieszkaniu spotykali się przy popołudniowej herbacie m.in. Adam Asnyk, Stanisław Wyspiański, Władysław Reymont, Tadeusz Miciński, Włodzimierz Tetmajer, Kazimierz Przerwa-Tetmajer, Jacek Malczewski, Leon Wyczółkowski, Artur Górski. Ten niezwykle gościnny dom, prowadzony przez panią Martę Maciejowską, opiewany był przez Tadeusza Boya-Żeleńskiego w „Znaszli ten kraj?”.
W domu nr 14 (zaprojektowanym przez Tadeusza Stryjeńskiego) mieszkała Maria Waśkowska – cioteczna siostra Stanisława Wyspiańskiego, której poeta składał częste wizyty. Także Tadeusz Stryjeński zaprojektował w 1886 dom nr 24 dla rodziny Konopków, a w 1888 dom nr 20 dla rodziny Popielów.
Na rogu z ulicą Karmelicką (ul. Karmelicka 35) znajduje się Kamienica Pod Pająkiem wzniesiona według projektu Teodora Talowskiego w 1889 roku.

</doc>
<doc id="485991" url="https://pl.wikipedia.org/wiki?curid=485991" title="Pancerniki typu Połtawa">
Pancerniki typu Połtawa

Pancerniki typu Połtawa – rosyjskie pancerniki generacji przeddrednotów z okresu wojny rosyjsko-japońskiej i I wojny światowej. Zbudowano 3 okręty tego typu. Jeden z nich służył następnie także pod banderą japońską.
Historia.
Trzy pancerniki typu "Połtawa" zostały zamówione w ramach programu rozbudowy floty z 1890 roku. Budowane były z myślą wzmocnienia Floty Bałtyckiej, a ich potencjalnymi przeciwnikami była przede wszystkim flota niemiecka, lecz brano też pod uwagę możliwość ich przerzucenia na Daleki Wschód, stąd projekt miał takie cechy, jak dobre własności morskie i zasięg. Przy projektowaniu nowych okrętów oparto się głównie na układzie opancerzenia zaprojektowanego nieco wcześniej i budowanego równolegle pancernika „Sisoj Wielikij”, wzorowanego z kolei na brytyjskim typie "Royal Sovereign".
Okręty wciągnięto na listę floty 21 grudnia 1891, ich budowę rozpoczęto w lutym-marcu 1892, a oficjalne rozpoczęcie budowy miało miejsce 7 maja 1892 (daty w kalendarzu jul.). Koszt budowy okrętów wynosił po ok. 9,2 mln rubli.
Budowa ich jednak przedłużyła się i weszły do służby dopiero w latach 1899–1900. Jeszcze podczas budowy, w związku z ekspansją Japonii, zagrażającą rosyjskim wpływom na Dalekim Wschodzie, zdecydowano skierować te pancerniki w skład eskadry Oceanu Spokojnego i odtąd tworzyły rdzeń floty rosyjskiej na Dalekim Wschodzie.
Daty poniżej w kalendarzu juliańskim:
Opis konstrukcji i ocena.
Pancerniki typu "Połtawa" stanowiły dość udany typ okrętów jak na czas swojego projektowania, o zrównoważonych charakterystykach przy umiarkowanej wielkości. Na skutek jednak długiego procesu budowy i postępu w konstrukcji okrętów, w momencie wejścia do służby były pod wieloma względami gorsze od nowych okrętów projektowanych później. Ich architektura była typowa dla przeddrednotów, z gładkim pokładem i uzbrojeniem głównym w dwóch wieżach na dziobie i rufie. Rzadko spotykaną w tym czasie nowością było rozmieszczenie artylerii średniej 152 mm w dwudziałowych wieżach na burtach, zamiast w kazamatach. Pozwalało to uchronić działa od zalewania podczas sztormu i dawało im lepsze kąty ostrzału, zwłaszcza w kierunku dziobu i rufy, lecz same wieże były jeszcze niedopracowane i awaryjne oraz ciasne, co zmniejszało szybkostrzelność. Pancerniki typu "Połtawa" były ponadto o 1-1,5 węzła wolniejsze od nowych okrętów, a ich kotły starego typu wymagały więcej czasu do wytworzenia pary. Działa głównego kalibru miały mniejszy kąt podniesienia i donośność od brytyjskich dział używanych przez japońskie okręty.
Opancerzenie.
Opancerzenie okrętów zapewniało średni stopień ochrony. Wszystkie trzy okręty przy takim samym układzie opancerzenia, różniły się jednak jego grubością i jakością, co było związane z pojawieniem się pod koniec XIX wieku nowych metod wytwarzania stali pancernej i częściowym zakupem dla okrętów stali pancernej za granicą. Opancerzenie burt stanowił niepełny główny pas pancerny na linii wodnej (długości 73,15 m i wysokości 2,29 m). Najgrubsza była jego środkowa część długości 46,2 m, chroniąca kotłownie i maszynownie, natomiast w kierunku dziobu i rufy pas był cieńszy. Jego grubość zmniejszała się ponadto dwukrotnie w dolnej części. Nad głównym pasem burtowym był górny pas grubości 127 mm. Na wysokości górnej krawędzi głównego pasa znajdował się wewnętrzny pokład pancerny grubości 51 mm, tworząc wraz z poprzecznymi przegrodami cytadelę. W części dziobowej i rufowej, nie chronionej pasem, był jedynie wypukły pokład pancerny chroniący część podwodną. Opancerzone były ponadto wieże i barbety artylerii głównej i średniej.
Główny pas burtowy na „Sewastopolu” i „Połtawie” miał grubość od 184 do 368 mm, na „Pietropawłowsku” 203 do 406 mm, ale na „Połtawie” miał największą odporność, będąc zbudowany z wysoko odpornej stali pancernej Kruppa (na „Sewastopolu” jego centralna część składała się ze stali Harveya, a pozostały pancerz z jeszcze mniej odpornej stali niklowej, a na „Pietropawłowsku” – prawdopodobnie całość ze stali niklowej). Pomimo dużej odporności pancerza pasa głównego (zwłaszcza na „Połtawie”, przewyższającej pod tym względem wszystkie przeddrednoty), ogólna odporność i rozplanowanie pancerza ustępowało nowym konstrukcjom – nieopancerzone pozostały dziób i rufa na linii wodnej, a górny pas pancerny ze stali niklowej był dość słaby. Masa pancerza wynosiła ok. 26% wyporności. Istotną wadą okrętów, podobnie jednak jak wielu innych tego okresu, okazała się słaba ochrona przeciw wybuchom podwodnym, zwłaszcza możliwość wybuchu komór amunicyjnych, co spowodowało zagładę „Pietropawłowska”. Rocznik flot Janes z 1904 oceniał wartość bojową pancerników typu "Połtawa" jako 0,8 wartości najnowszego japońskiego pancernika „Mikasa”, bardziej porównywalne były one ze starszymi pancernikami japońskimi typu "Fuji" (budowy brytyjskiej), które jednak były nieco lepiej opancerzone i dopracowane.
Skrócone losy okrętów.
"W nawiasach daty w kalendarzu juliańskim."
W I Eskadrze Oceanu Spokojnego.
Po wejściu do służby, „Pietropawłowsk” w październiku 1899 wypłynął z Kronsztadu na Bałtyku na Daleki Wschód, w skład Eskadry Oceanu Spokojnego i w maju 1900 zawinął do bazy Port Artur, stając się okrętem flagowym eskadry – wiceadm. N. Skrydłowa, a od 1902 wiceadm. Oskara Starka.
Po wejściu do służby pozostałych okrętów, „Połtawa” w lecie 1900, a „Sewastopol” w październiku 1900 również wypłynęły z Bałtyku w skład Eskadry Oceanu Spokojnego i w kwietniu 1901 zawinęły do bazy Port Artur. Wszystkie trzy pancerniki pływały następnie m.in. do Władywostoku, Chin, Korei i Japonii. „Sewastopol” miał problemy z niską jakością maszyn i przechodził w Port Artur remont.
Podczas wojny japońsko-rosyjskiej wszystkie trzy pancerniki brały udział w walkach z japońską flotą pod Port Artur, a następnie w obronie twierdzy. Podczas rozpoczynającego wojnę ataku japońskich torpedowców w nocy z 8 na 9 lutego 1904 nie odniosły uszkodzeń. 9 lutego (27 stycznia) wzięły udział w starciu z podchodzącymi głównymi siłami japońskiej floty, podczas której wszystkie trzy zostały powierzchownie uszkodzone kilkoma pociskami, zwłaszcza „Połtawa”. Od 9 marca (24 lutego) przybył nowy energiczny dowódca eskadry – wiceadm. Stiepan Makarow, który od 12 marca podniósł flagę na „Pietropawłowsku”. 11 marca „Sewastopol” odniósł niewielkie uszkodzenia podczas ostrzału bazy przez japońskie okręty ogniem pośrednim. 22 marca podczas ponownego ostrzeliwania Port Artur przez japońskie siły główne, pancerniki odpowiadały ogniem pośrednim zza masywu górskiego. 26 marca „Sewastopol” został uszkodzony w kolizji przez pancernik „Pierieswiet”, z winy dowódcy Sewastopola N. Czernyszewa, który został po tym zastąpiony przez komandora Nikołaja Essena.
Podczas wyjścia eskadry w morze 13 kwietnia (31 marca) 1904, w celu ratowania rozbitków z niszczyciela „Strasznyj” i odparcia japońskiego zespołu, o godz. 9.43 pancernik „Pietropawłowsk” wpadł na niedawno postawioną przez Japończyków minę w odległości 2 mil od półwyspu Tygrysi Ogon. Na skutek wybuchu pod wieżą dziobową, nastąpił wybuch amunicji i „Pietropawłowsk” przełamał się na połowy i natychmiast zatonął. Zginęło 682 członków załogi, w tym wiceadmirał Makarow i malarz marynista Wasilij Wierieszczagin, uratowano 80 osób.
15 kwietnia podczas ostrzału prowadzonego z portu, uszkodzeniu uległa podstawa jednego z dziobowych dział 305 mm „Sewastopola”, które do końca pozostało niesprawne. Dwa pozostałe pancerniki typu "Połtawa" wzięły udział w nieudanej próbie przebicia się do Władywostoku 23 czerwca 1904. Przy powrocie do bazy, „Sewastopol” wpadł ok. 21:35 na minę, która wybuchła w części dziobowej. Poważnie uszkodzony okręt jednak utrzymał się na wodzie i dopłynął do Port Artur. Okręt następnie został do początku sierpnia pospiesznie wyremontowany w Port Artur za pomocą kesonu.
„Połtawa” i „Sewastopol” wzięły następnie udział w bitwie na Morzu Żółtym 10 sierpnia 1904, idąc jako ostatnie w kolumnie sił głównych. Podczas tej bitwy oba pancerniki odniosły umiarkowanie poważne uszkodzenia, otrzymując po ok. 12-14 trafień pociskami od 203 do 305 mm, zwłaszcza „Połtawa”, na której pocisk przebił burtę pod linią wodną na rufie, a inny uszkodził wał napędowy oraz uszkodzeniu uległo 5 dział 152 mm. Straty wyniosły na „Połtawie” 12 zabitych, 43 rannych, na „Sewastopolu” 1 zabitego i 61 rannych. „Sewastopol” wystrzelił m.in. 78 pocisków artylerii głównej i 323 pociski 152 mm. Oba okręty uzyskały trafienia na okrętach japońskich, m.in. krążowniku pancernym „Yakumo” (12 zabitych). Po niepowodzeniu próby przebicia się, oba okręty powróciły z głównymi siłami do Port Artur. W drodze powrotnej, „Połtawa” została trafiona torpedą przez japoński torpedowiec, która jednak nie wybuchła.
Po bitwie, aktywność rosyjskich ciężkich okrętów spadła prawie do zera, a część załóg i średnich dział zdemontowanych z pancerników służyła na froncie lądowym wokół twierdzy. Pancerniki służyły też do ostrzeliwania celów naziemnych z obszaru bazy. Aktywność w tym okresie podejmowały kutry parowe pancerników, m.in. stawiając miny i pełniąc służbę dozorową. Od sierpnia 1904 Japończycy podjęli ostrzał okrętów stojących w porcie przez działa 120 mm i 18 sierpnia „Połtawa” została trafiona 4 pociskami 120 mm. 23 sierpnia „Sewastopol” wyszedł w morze w celu ostrzelania celów naziemnych, lecz wracając został poważnie uszkodzony na minie. Był następnie do listopada naprawiany w bazie za pomocą kesonu. Od 2 października ostrzał okrętów podjęły
ciężkie działa lądowe i tego dnia oba pancerniki zostały uszkodzone kilkoma pociskami 280 mm, podczas następnych dni doznały dalszych uszkodzeń. 5 grudnia (22 listopada) 1904 „Połtawa” została trafiona w bazie w lewą burtę pociskiem 280 mm, który wybuchł powodując pożar i eksplozję amunicji. W efekcie, pancernik zatonął na płytkiej wodzie.
8 grudnia, po zatopieniu pozostałych okrętów, jedynym pancernikiem rosyjskiej eskadry pozostał „Sewastopol”, wyprowadzony z inicjatywy energicznego komandora Nikołaja Essena na zewnętrzną redę. Przez sześć następnych nocy, razem z kanonierką „Otważnyj” i 7 niszczycielami, „Sewastopol”, otoczony sieciami przeciwtorpedowymi, odpierał nocne ataki japońskich lekkich sił, podchodzących pod port, uszkadzając kilka japońskich torpedowców. Pomimo uszkodzeń, „Sewastopol” do ostatniego dnia obrony ostrzeliwał japońskie pozycje, po czym 2 stycznia 1905 (20 grudnia 1904) został zatopiony przez załogę na głębszej wodzie, przez co jako jedyny pancernik z zatopionych w Port Artur nie został następnie użyty przez Japończyków.
„Połtawa” w służbie japońskiej.
Po zajęciu Port Artur, Japończycy 8 lipca 1905 podnieśli „Połtawę” i 21 lipca 1905 oficjalnie wcielili do swojej floty pod nazwą „Tango”. W 1907 roku był remontowany w Maizuru w Japonii, na okręcie zamontowano wówczas m.in. 16 nowych kotłów wodnorurkowych Miyabara. Zamieniono też część artylerii oraz dodano 8 dział 76 mm. 28 sierpnia 1912 został przeklasyfikowany na okręt obrony wybrzeża I klasy, służył następnie jako okręt szkolny. Podczas I wojny światowej, 4 kwietnia (22 marca) 1916 Japonia odsprzedała go Rosji, razem z „Pierieswietem” („Sagami”) i „Wariagiem” („Soya”).
Dalsza służba „Połtawy” – „Czesma”.
6 kwietnia (24 marca) 1916 pancernik „Tango”, dawna „Połtawa”, został we Władywostoku wcielony ponownie do rosyjskiej służby. Ponieważ nazwę „Połtawa” nosił już w tym czasie jeden z drednotów Floty Bałtyckiej, „Tango” przemianowano na „Czesma” (Чесма). W lipcu „Czesma” razem z „Wariagiem” wypłynęły do Rosji, przez Indochiny i Kanał Sueski. Zamierzano włączyć pancernik w skład Floty Czarnomorskiej, lecz przedarcie się przez Dardanele okazało się niemożliwe, więc skierowano go ostatecznie do Flotylli Północnego Oceanu Lodowatego. Po drodze, na Morzu Śródziemnym „Czesma” wzięła udział w demonstracji siły sojuszniczej eskadry francusko-brytyjskiej przeciw Grecji we wrześniu i październiku 1916.
Po drodze na północ, w grudniu 1916 „Czesma” przeszła remont w stoczni Cammel Laird w Birkenhead w Anglii. Zdjęto wówczas 4 działa 152 mm i 4 działa 76 mm, w zamian zamontowano działa przeciwlotnicze. W styczniu 1917 okręt dotarł do Rosji, na Ocean Arktyczny – do Polarnoje. Nie był tam jednak używany bojowo. Po rewolucji październikowej w Rosji, załoga „Czesmy” w listopadzie 1917 przeszła na stronę bolszewików. Podczas interwencji państw zachodnich, w marcu 1918 „Czesma” została zdobyta przez brytyjskich interwentów, a następnie służyła głównie jako hulk więzienny w Archangielsku. Podczas wycofania interwentów, w marcu 1920 pancernik został pozostawiony, po czym został zaliczony do radzieckiej Flotylli Białomorskiej. Nie przedstawiał jednak już wówczas wartości bojowej. W czerwcu 1921 został odstawiony do rezerwy w Archangielsku, a 3 lipca 1924 przekazano go na złom.
Dane techniczne.
Uzbrojenie:
Opancerzenie: (opis w tekście)

</doc>
<doc id="485996" url="https://pl.wikipedia.org/wiki?curid=485996" title="Język glosa">
Język glosa

Język Glosa to międzynarodowy język sztuczny. Jest zmodyfikowaną i poprawioną wersją wcześniejszej Interglossy, stworzonej przez Lancelota Hogbena w 1943.
Glosa jest językiem bez fleksji, wyrazy występują tylko w jednej formie, niezależnie od części mowy. Wyraz stanowi określoną część zdania w zależności od jego położenia. Słownictwo bazuje na grece i łacinie.
Przykładowy tekst (modlitwa Ojcze Nasz):

</doc>
<doc id="485997" url="https://pl.wikipedia.org/wiki?curid=485997" title="Barbara Sadowska">
Barbara Sadowska

Barbara Sadowska (ur. 24 lutego 1940 w Paryżu, zm. 1 października 1986 w Otwocku) – polska poetka.
Wiosną 1983 roku została pobita w trakcie napadu milicjantów z jednostki antyterrorystycznej („nieznanych sprawców”) na komitet pomocy internowanym, mieszczący się przy kościele św. Marcina w Warszawie. Wkrótce potem jej syn Grzegorz Przemyk został zamordowany przez funkcjonariuszy Milicji Obywatelskiej.
Życiorys.
Urodzona w Paryżu, do Polski przyjechała po wojnie. Jej ojciec, Franciszek Trębicki, działał we francuskim ruchu oporu, zginął w obozie koncentracyjnym. Mieszkała najpierw w Sopocie, a później w Warszawie. Sadowska ukończyła Państwowe Liceum Sztuk Plastycznych w Warszawie. W 1963 wyszła za mąż za inżyniera, Leopolda Przemyka.
Zadebiutowała w 1957 roku w prasie (wiersz "Mama" w tygodniku „Nowa Kultura”). Była związana z Orientacją Poetycką Hybrydy, należała do Związku Literatów Polskich (1964-1983) i Polskiego PEN Clubu (od 1981). Od roku 1977 drukowała swoje wiersze w drugim obiegu, m.in. w piśmie „Zapis”.
W 1964 roku Barbara Sadowska była przesłuchiwana w ramach śledztwa w sprawie śmierci Bohdana Piaseckiego. Pod wpływem wydarzeń marcowych w 1968 roku oraz wydarzeń grudniowych w 1970 roku od lat 70. działała w opozycji antykomunistycznej, za co była prześladowana przez Służbę Bezpieczeństwa, m.in. kilkakrotnie aresztowana. Z powodu próby przewiezienia zakazanej literatury z Paryża do Polski Ludowej oraz podpisania się przeciwko zmianom w konstytucji była inwigilowana przez Wydział III KS Milicji Obywatelskiej w ramach SOR "Paryżanka" nr. rej. 13686 (1976–1977 AIPN, 01322/628, AIPN, 01326/98). Do 1977 roku objęta zakazem wyjazdów zagranicznych.
Była członkinią Prymasowskiego Komitetu Pomocy Osobom Pozbawionym Wolności i ich Rodzinom. Podczas stanu wojennego udzieliła schronienia działaczowi NSZZ Solidarność z Elbląga Jerzemu Kawczyńskiemu. Zatrzymana przez Wojskową Prokuraturę Garnizonową 20 marca 1982 roku, podejrzana była o rozpowszechnianie ulotek o treści antypaństwowej. Według materiałów Służb Bezpieczeństwa interwencja nastąpiła w wyniku skarg sąsiadów, którzy narzekali na głośne dźwięki dobiegające z mieszkania Sadowskiej. Sadowską wypuszczono na początku kwietnia 1982 roku ze względu na zły stan zdrowia. Do jej zwolnienia przyczynił się mecenas Maciej Bednarkiewicz. 29 kwietnia 1983 roku została ponownie zatrzymana za posiadanie bibuły i znaczków Solidarności, a w jej mieszkaniu przeprowadzono rewizję. 3 maja nieumundurowany oddział ZOMO wtargnął na teren klasztoru franciszkanek i kościoła św. Marcina, zdemolował pomieszczenia zajmowane przez działaczy Prymasowskiego Komitetu Pomocy oraz pobił sześć osób (w tym Sadowską). Złamano jej palec prawej ręki oraz grożono, że coś złego może stać się jej synowi.
Podczas drugiej podróży apostolskiej Jana Pawła II do Polski w czerwcu 1983 roku Sadowska została przyjęta na prywatnej audiencji przez papieża.
Zmarła na raka płuc. Została pochowana na warszawskim cmentarzu Powązkowskim w kwaterze 100-1-10.
W 1988 roku z inicjatywy Jacka Bocheńskiego, Jerzego Ficowskiego, Jana Józefa Lipskiego, Andrzeja Szczypiorskiego i Artura Międzyrzeckiego powstała Fundacja im. Barbary Sadowskiej, która miała wręczać nagrody jej imienia wyróżniającym się poetom; nagrody wręczono tylko jeden raz.
Linki zewnętrzne.
 

</doc>
<doc id="486003" url="https://pl.wikipedia.org/wiki?curid=486003" title="Czas atomowy">
Czas atomowy



</doc>
<doc id="486004" url="https://pl.wikipedia.org/wiki?curid=486004" title="Pierre Culliford">
Pierre Culliford



</doc>
<doc id="486007" url="https://pl.wikipedia.org/wiki?curid=486007" title="Hallerowie">
Hallerowie

Hallerowie, Hallerowie von Hallenburg – polska rodzina o niemieckich korzeniach, która w wiekach XV–XX odegrała znaczącą rolę w historii Polski. Przydomka szlacheckiego "von Hallenburg" używa od roku 1795.
Protoplasta rodu i jego synowie.
Protoplastą rodu był Jan (Johann) Haller (1467–1525), drukarz, księgarz i wydawca, który przybył do Krakowa w 1482 roku. Miał trzech synów. Byli to:
Stefan Haller.
Stefan Haller (1535–1592), syn Stefana Hallera, był kupcem i członkiem Rady Miejskiej Krakowa. 
Józef Antoni Haller.
Józef Antoni Haller (1725–1785) – kupiec, pierwszy z Hallerów, który wziął za żonę etniczną Polkę, potomkinię polskiego krakowskiego rodu patrycjuszy, Marcjannę Laskiewicz. Miał z nią czterech synów i trzy córki.
Martin Aloys Haller.
Martin Aloys Haller, trzeci syn Józefa Antoniego, żonaty z Petronellą Bartsch, otrzymał 3 sierpnia 1793 z rąk cesarza Franciszka II tytuł szlachecki "Ritter Haller von Hallenburg". Od tego momentu ród Hallerów zaczął używać nazwiska "Haller von Hallenburg".
Józef Haller von Hallenburg (starszy).
Józef Haller von Hallenburg (starszy) (1783–1850), syn Martina Aloysa, był posiadaczem ziemskim i w latach 1836–1839 przewodniczącym Senatu Rządzącego Wolnego Miasta Krakowa. Z małżeństwa z Elżbietą Gorczyńską miał czterech synów i córkę.
Miał syna Cezarego Emila Hallera (1822–1915) ziemianina, działacza politycznego, powstańca krakowskiego i styczniowego, więźnia austriackiego, posła lwowskiego.
Jego synem też był Henryk Haller von Hallenburg (1831–1888) – uczestnik powstania styczniowego, ziemianin, finansista.
Władysław Haller von Hallenburg.
Władysław Haller de Hallenburg – syn Józefa, właściciel Polanki, ojciec gen. Stanisława Hallera von Hallenburga i Mieczysława opisanych poniżej.
Henryk Haller von Hallenburg.
Henryk Haller von Hallenburg (1831–1888), syn Józefa, uczestnik powstania styczniowego, ziemianin, finansista.
Był właścicielem majątku ziemskiego Jurczyce koło Krakowa (dawna Galicja), tercjarzem franciszkańskim, należał do sodalicji mariańskiej.
W roku 1882 wraz z całą rodziną przeniósł się do Lwowa przyjmując status mieszczański. Od 1879 pełnił funkcję dyrektora Towarzystwa Kredytowego Ziemskiego we Lwowie. Pochowany został na Cmentarzu Rakowickim w Krakowie.
Z małżeństwa z Olgą z Tretterów miał 3 synów. Byli to:
Mieczysław Haller von Hallenburg.
Mieczysław Haller von Hallenburg (1877–22 czerwca 1917) syn Władysława Hallera von Hallenburga, 
Ukończył szkoły w Krakowie, został zawodowym żołnierzem służąc w II Pułku ułanów. Po śmierci ojca zarządzał rodzinnym majątkiem Polanką. Należał do Towarzystwa Kółek Ziemian i Wydziału Towarzystwa Rolniczego wielickiego. W 1914 roku powołany do 16 pułku pospolitego ruszenia jako komendant kompanii. Od połowy sierpnia bierze udział w walkach i potyczkach nad Wisłą w Królestwie i Galicji. W listopadzie 1914 roku 16 Pułk wraca do Krakowa i uczestniczy w grudniu w dwóch wycieczkach z Twierdzy. W jednej z nich Mieczysław Haller zostaje lekko ranny. Pomimo tego po wycofaniu Rosjan rusza z Pułkiem nad Nidę, gdzie po kilku potyczkach zapada na zdrowiu. Po wyleczeniu zostaje komendantem batalionu stacjonującego w Przemyślu i Krakowie. Na front wraca jesienią 1916 roku przydzielony do pułku obrony krajowej. W maju bierze udział w walkach nad Soczą, na odcinku między górą Kuk i Monte Santo. Podczas walk zostaje ranny w płuca i po 3 tygodniach umiera w szpitalu polowym w Dol. Otica. Zostaje tam pochowany do dnia 31 października 1917 roku, gdy po ekshumacji zostaje pochowany w Krzęcinie.
Stanisław Haller von Hallenburg.
Stanisław Haller von Hallenburg (1872–1940) – syn Władysława Hallera von Hallenburga, polityk i generał, uczestnik wojny polsko-bolszewickiej, zamordowany przez NKWD w Charkowie.
Józef Haller von Hallenburg (młodszy).
Józef Haller von Hallenburg (młodszy) (1873–1960) – syn Henryka Hallera von Hallenburga, brat stryjeczny gen. Stanisława Hallera, generał broni Wojska Polskiego, legionista, harcmistrz, Przewodniczący ZHP, działacz polityczny i społeczny.
Jego młodszy brat; kapitan Cezary Haller (1875–1919) oficer, działacz polityczny, poseł na Sejm, zginął 26 stycznia 1919 – przegranej bitwie z oddziałami czeskimi pod Kończycami Wielkimi w gminie Hażlach w powiecie cieszyńskim, został pochowany w grobowcu rodzinnym w Dworach.
Edmund Haller von Hallenburg.
Edmund Haller von Hallenburg (ur. 1873 w Jurczycach – zm. 20 sierpnia 1916 w Wiedniu), syn Henryka Hallera von Hallenburga
Po roku 1945.
Po II wojnie światowej większość rodziny pozostała w Polsce. Na zachodzie pozostał jedynie generał Józef Haller wraz z rodziną (zmarły w Londynie w 1960), jego wnuk zamieszkał w Australii. Hallerowie mieszkają obecnie w Krakowie, Katowicach i Wrocławiu. Zamiana „von” na „de” następowała wśród członków rodziny od lat 80. XIX wieku.

</doc>
<doc id="486009" url="https://pl.wikipedia.org/wiki?curid=486009" title="P/E ratio">
P/E ratio



</doc>
<doc id="486012" url="https://pl.wikipedia.org/wiki?curid=486012" title="P/BV ratio">
P/BV ratio



</doc>
<doc id="486014" url="https://pl.wikipedia.org/wiki?curid=486014" title="Kąt godzinny">
Kąt godzinny

Kąt godzinny (oznaczany symbolem t) – współrzędna astronomiczna w układzie równikowym godzinnym, kąt dwuścienny zawarty pomiędzy płaszczyzną lokalnego południka a płaszczyzną koła godzinnego przechodzącego przez dany obiekt.
Kąt godzinny odmierza się w kierunku zgodnym z dziennym ruchem sfery niebieskiej, czyli od południa przez zachód, północ i wschód. Kąt godzinny podaje się w mierze czasowej od 0h do 24h lub kątowej od 0° do 360°.

</doc>
<doc id="486027" url="https://pl.wikipedia.org/wiki?curid=486027" title="Ugoda w Perejasławiu">
Ugoda w Perejasławiu



</doc>
<doc id="486031" url="https://pl.wikipedia.org/wiki?curid=486031" title="Ugoda perejesławska">
Ugoda perejesławska



</doc>
<doc id="486032" url="https://pl.wikipedia.org/wiki?curid=486032" title="Landara">
Landara



</doc>
<doc id="486035" url="https://pl.wikipedia.org/wiki?curid=486035" title="7,5 cm KwK 42">
7,5 cm KwK 42

7,5 cm KwK 42 (Kampfwagenkanone 42 – armata czołgowa wzór 42) – niemiecka armata przeciwpancerna kalibru 75 mm używana podczas II wojny światowej. 7,5 cm KwK 42 powstała w zakładach Rheinmetall-Borsig w Unterlüß, używana była w czołgach typu PzKpfw V Panther i niszczycielach czołgów Jagdpanzer IV, wersje A i V. Odmiana używana w niszczycielach czołgów znana była jako PaK 42 (Panzerabwehrkanone 42 – armata przeciwpancerna wzór 42).
W chwili wejścia do służby w 1942 roku była to najlepsza armata przeciwpancerna w Europie, a nawet na świecie, charakteryzująca się bardzo dużą prędkością wylotową pocisku i związaną z tym doskonałą celnością i przebijalnością pancerza. Osiągi armaty strzelającej amunicją typu APCBC-HE (przeciwpancerną z czepcem i czepcem balistycznym z dodatkowym ładunkiem wybuchowym) były lepsze nawet od słynnej "osiemdziesiątkiósemki" (KwK 36), w którą uzbrojony był czołg PzKpfw VI Tiger. Osiągi przy strzelaniu amunicją podkalibrową typu APCR nie były już tak dobre, zwłaszcza przy strzelaniu na większą odległość, ale związane to było głównie z charakterystycznym dla tej amunicji szybkim spadkiem prędkości pocisku.
Armata odpalana była elektrycznie – ładunek prochowy zapalany był przy użyciu prądu elektrycznego, a nie iglicy. Zamek był półautomatyczny, po oddaniu strzału łuska była automatycznie wyrzucana z komory nabojowej, a zamek pozostawał otwarty. Po załadowaniu następnego naboju zamek zamykał się automatycznie i armata gotowa była do oddania następnego strzału.
Amunicja.
Pzgr. 39/42.
APCBC-HE, przeciwpancerna z czepcem i czepcem balistycznym z dodatkowym ładunkiem wybuchowym - Panzersprenggeschoß 39
Pzgr. 40/42.
APCR – przeciwpancerny, rdzeniowy - Panzergeschoß mit Stahlkern 40
Spgr. 42.
Kruszący - Sprenggranate 42

</doc>
<doc id="486036" url="https://pl.wikipedia.org/wiki?curid=486036" title="PaK 42">
PaK 42



</doc>
<doc id="486039" url="https://pl.wikipedia.org/wiki?curid=486039" title="Grumman TBF Avenger">
Grumman TBF Avenger

Grumman TBF Avenger – amerykański trzyosobowy pokładowy samolot torpedowo-bombowy, jednosilnikowy średniopłat o konstrukcji metalowej, zaprojektowany dla amerykańskiej marynarki wojennej do zastąpienia TBD Devastator. Oznaczenie TBF nosiła oryginalna konstrukcja Grummana, samoloty zaś w wersji produkowanej na licencji przez General Motors nosiły oznaczenie TBM. Debiut bojowy maszyny miał miejsce 4 czerwca 1942 roku, w pierwszym dniu bitwy pod Midway, po czym w szybkim tempie zastępując Devastatory, Avengery stały się standardowym samolotem torpedowym amerykańskiego lotnictwa pokładowego podczas wojny na Pacyfiku. W takiej też roli uczestniczyły odtąd we wszystkich bitwach powietrzno-morskich oraz operacjach desantowych na Pacyfiku, aż do zatopienia japońskiego pancernika „Yamato” i zakończenia wojny.
Rozwój konstrukcji.
Nowy samolot został zaprojektowany przez Leroya Grummana w Iron Works, prototyp otrzymał oznaczenia XTBF-1. Pierwszy lot XTBF-1 odbył się 1 sierpnia 1941 roku – już po podpisaniu kontraktu na dostawę pierwszych 286 maszyn. Pierwszy TBF-1 pojawił się w styczniu 1942 roku i w maju tego roku eskadra torpedowa VT-8 z lotniskowca USS „Hornet” (CV-8), otrzymała swoje pierwsze samoloty. Mimo szybkiego tempa wzrostu mocy produkcyjnych w zakładach w Bethpage na Long Island, zaangażowany w produkcję F4F Wildcat Grumman, który był głównym dostawcą samolotów dla United States Navy, nie był w stanie zaspokoić w całości potrzeb marynarki, toteż część produkcji Avengera, Grumman powierzył zakładom General Motors.
Avenger był pierwszym bombowcem torpedowym zaprojektowanym w zakładach Grummana, był największym jednosilnikowym pokładowym samolotem z okresu drugiej wojny światowej, pierwszym też samolotem, w którym zastosowano zaprojektowany przez Grummana mechanizm składania skrzydeł. Samolot był napędzany silnikiem Wright R-2600-20 o mocy 1900 KM, miał załogę złożoną z trzech osób (pilot, tylny strzelec i radionawigator/bombardier/strzelec). Uzbrojony został w 4 karabiny maszynowe – w obu skrzydłach zamontowano pojedyncze karabiny maszynowe kalibru 0,5 cala (12,7 milimetra) strzelające do przodu, wieżyczka na grzbiecie samolotu została uzbrojona w pojedynczy karabin maszynowy 12,7 milimetra, a pod ogonem samolotu znajdował się dodatkowy karabin maszynowy 0,3 cala (7,62 milimetra) służący do obrony przed myśliwcami atakującymi z tyłu i od dołu. Avenger miał dużą komorę bombową, w której mógł przenosić jedną torpedę Mark XIII lub jedną bombę o wadze 2000 funtów (908 kg) bądź cztery bomby 500 funtowe (227 kg). Zdolny był do zrzutu późniejszych wersji torpedy Mark 13 z wysokości 800 stóp (244 metrów) przy prędkości 270 węzłów.
Późniejsze warianty obejmowały TBF-1C z dwoma działkami 20 mm w skrzydłach, TBF-1B w który w ramach "Lend Lease" zaopatrywano Wielką Brytanię, TBFD oraz TBF-1E z radarem ZOP oraz TBF-1L z reflektorem poszukiwawczym w komorze bombowej. Ogółem wyprodukowano 2290 maszyn w wersjach TBF-1 oraz 2882 samolotów TBM-1.
General Motor podjął także produkcję maszyn oznaczonych jako TBM-3 z silnikiem R-2600-20 oraz ich wariantów służących zwalczaniu okrętów podwodnych – będących odpowiednikami maszyn ZOP z wersji TBF-1. Do Wielkiej Brytanii dostarczono 395 TBF-1B oraz 526 TBM-3P, także Nowa Zelandia otrzymała 63 maszyny tego typu. Wyposażona w kamerę wersja TBM-3P oraz TBM-3H z radarem, były ostatnimi wersjami wojennymi tego samolotu, choć Avengery służyły w US Navy do 1954 roku.
Historia operacyjna.
Tuż po wejściu do służby pierwsze Avengery wzięły udział w bitwie pod Midway, i szybko zastępując nie spełniające już wymagań wojny wojny na Pacyfiku TBD Devastator, stanowiły wkrótce trzon amerykańskiego lotnictwa pokładowego we wszystkich bitwach powietrzno-morskich na tym teatrze wojny. Mimo dramatycznego – z różnych powodów – niepowodzenia amerykańskich samolotów torpedowych pod Midway, Avengery wkrótce zaczęły pełnić wiodącą rolę w amerykańskich zmaganiach na Pacyfiku, zwłaszcza w miarę ulepszania podstawowej amerykańskiej torpedy lotniczej Mark 13, co zapewniało im możliwość zrzutów torped przy większej prędkości i wysokości w krytycznej końcowej fazie ataku. Apogeum swojej efektywności, Avengery uzyskały w bitwie pod Leyte, gdy kolejne modyfikacje torpedy Mark 13 umożliwiły pilotom Avengerów wykonywanie ataków torpedowych przy prędkości 270 mil na godzinę (434 km/h) — a więc bliskiej ich prędkości maksymalnej — z wysokości 800 stóp (244 m). Okazało się to decydującą okolicznością przy unikaniu niezwykle silnego ognia przeciwlotniczego, gdy fala za falą, amerykańskie samoloty torpedowe i bombowe atakowały super-pancernik „Musashi”, oraz podczas bitwy o Okinawę - gdzie przy wsparciu samolotów myśliwskich Avengery zatopiły drugi z największych ówcześnie okrętów świata „Yamato”.

</doc>
<doc id="486041" url="https://pl.wikipedia.org/wiki?curid=486041" title="Avenger">
Avenger



</doc>
<doc id="486042" url="https://pl.wikipedia.org/wiki?curid=486042" title="Jasnota gajowiec">
Jasnota gajowiec

Jasnota gajowiec, gajowiec żółty, rzadziej zwany też ziejcem ("Lamium galeobdolon" ) – gatunek rośliny wieloletniej z rodziny jasnotowatych. W zależności od ujęcia systematycznego zaliczany jest do rodzaju jasnota "Lamium" lub wyodrębniany jest do osobnego rodzaju gajowiec "Lamiastrum" lub "Galeobdolon". Występuje w lasach liściastych w Europie i Azji. W Polsce jest rośliną szeroko rozpowszechnioną. 
Rozmieszczenie geograficzne.
Występuje w Europie i Azji. Północna granica jego zasięgu biegnie przez środek Anglii, północną Szwecję, Estonię, wschodnia przez Ural, środkową Rosję i Kaukaz, południowa przez środek Hiszpanii i dalej wzdłuż Morza Śródziemnego. Na wschodzie sięga po zachodnią Syberię i Iran. W Polsce występuje pospolicie na całym niżu i w górach.
Biologia i ekologia.
Bylina, chamefit. Kwitnie od kwietnia do czerwca. Tylko duże gatunki trzmieli, o długim aparacie gębowym mogą się do niego dostać, przy okazji dokonując zapylenia krzyżowego. Mniejsze trzmiele i pszczoły, aby dostać się do nektaru, nadgryzają rurkę korony, nie dokonując przy tym zapylenia. Nasiona rozsiewane są przez mrówki (myrmekochoria). Roślina leśna, rosnąca głównie w wilgotnych lasach liściastych i zaroślach, na świeżych, średnio próchniczych glebach. W górach występuje aż po piętro kosodrzewiny. Gatunek charakterystyczny dla O. "Fagetalia".
Systematyka.
Pozycja systematyczna.
Nazwa "Galeobdolon" zaproponowana została dla rodzaju obejmującego gajowca żółtego po raz pierwszy przez Johanna Jakoba Dilleniusa w 1719, tj. należy ona do tzw. nomenklatury przedlinneuszowskiej – nie powinna być uznawana jako ważna zgodnie z międzynarodowym kodeksem nomenklatury botanicznej. Po publikacji przez Karola Linneusza "Species Plantarum" (1753) oficjalna nazwa dla rodzaju – "Lamiastrum" Heister ex Fabricius opublikowana została w 1759. Zważywszy na chronologię wydarzeń nazwa "Galeobdolon" należy do zbędnych ("nomen superfluum"), a "Lamiastrum" powinno być nazwą ważną. W praktyce obie nazwy są często stosowane przez różnych autorów kwalifikujących gatunek gajowca żółtego w samodzielnym, odrębnym rodzaju. Alternatywą do takiego ujęcia systematycznego jest włączanie tego gatunku do rodzaju jasnota "Lamium".
Argumenty za wydzieleniem gatunku w osobnym rodzaju dotyczą głównie istotnych różnic morfologicznych między "Lamiastrum"/"Galeobdolon" a rodzajem "Lamium". Należą do nich: żółty kolor korony gajowca, podczas gdy jasnoty (w wąskim ujęciu) mają korony białe, różowe lub fioletowe; dolna warga korony składa się z trzech podobnych wielkością łatek u gajowca i dużej łatki środkowej oraz małych lub całkiem zredukowanych łatek bocznych u jasnoty; łatki korony gajowca są podługowate do trójkątnych, podczas gdy u jasnot łatka środkowa jest sercowata lub szerokojajowata. Znaczenie różnic morfologicznych między tymi dwoma rodzajami wzmacnia to, że są one istotniejsze od różnic diagnostycznych między wschodnioazjatyckim rodzajem "Matsumurella" a gajowcem, sprowadzających się do kształtu łatek bocznych korony (zaokrąglonych u gajowca i zaostrzonych u "Matsumurella").
Analizy molekularne zarówno nad plastydowym DNA, jak i DNA jądrowym, wskazują jednak na bardzo bliskie pokrewieństwo "Lamiastrum"/"Galeobdolon" i "Lamium" i ich autorzy skłaniają się w efekcie do łączenia ich jako jeden rodzaj "Lamium". Bliskie pokrewieństwo nie oznacza jednak zagnieżdżenia "Lamiastrum"/"Galeobdolon" w obrębie kladu "Lamium" (co rozstrzygałoby definitywnie problem) – gajowiec zajmuje pozycję bliską, ale siostrzaną względem "Lamium". Autorzy i bazy taksonomiczne kładące nacisk na wnioski z badań molekularnych w efekcie zaliczają gajowca do rodzaju "Lamium", a autorzy preferujący ujęcia tradycyjne raczej wyróżniają go jako osobny rodzaj ("Lamiastrum" lub "Galeobdolon").
Zmienność.
W obrębie gatunku wyróżniane są cztery podgatunki, które bywają też podnoszone do rangi odrębnych gatunków. Badania molekularnie nie uzasadniają nadawania tym taksonom rangi gatunkowej – są bardzo blisko spokrewnione.
Zastosowanie.
Jest uprawiany jako roślina ozdobna, szczególnie jako roślina okrywowa, nadaje się też na rabaty. Najlepiej rośnie w półcieniu pod drzewami na żyznej i próchnicznej glebie. Tworzy zwarte kobierce, jest ekspansywny, za pomocą kłączy i rozłogów rozrasta się i zagłusza inne rośliny, dlatego też najlepiej jest oddzielać go od innych roślin specjalnymi obrzeżami wkopanymi w ziemię. W uprawie istnieje wiele kultywarów, np. 'Florentinum' o liściach ze srebrzystymi plamami, 'Hermann’s Pride' o wąskich liściach ze srebrnymi smugami i plamami. Rozmnaża się go łatwo poprzez podział kłącza, można też przez wysiew nasion wprost do gruntu (wczesną wiosną). Jest mrozoodporny.

</doc>
<doc id="486043" url="https://pl.wikipedia.org/wiki?curid=486043" title="TBM">
TBM



</doc>
<doc id="486050" url="https://pl.wikipedia.org/wiki?curid=486050" title="Lebiodka pospolita">
Lebiodka pospolita

Lebiodka pospolita ("Origanum vulgare"), zwana popularnie oregano – gatunek rośliny wieloletniej należący do rodziny jasnotowatych. Rośnie w Afryce Północnej, Europie i Azji. W Polsce występuje na całym terytorium i jest pospolity. Inna nazwa: dziki majeranek.
Biologia i ekologia.
Bylina, hemikryptofit. Kwitnie od czerwca do sierpnia. Rośnie w świetlistych zaroślach i lasach, w murawach kserotermicznych i w innych zbiorowiskach w miejscach nasłonecznionych. W górach rośnie aż do piętra kosodrzewiny. W klasyfikacji zbiorowisk roślinnych gatunek charakterystyczny dla Cl. "Trifolio-Geranietea."

</doc>
<doc id="486054" url="https://pl.wikipedia.org/wiki?curid=486054" title="Ulica Blich w Krakowie">
Ulica Blich w Krakowie

 Ulica Blich (dawniej: ulica Blichowa) – ulica w Krakowie w dzielnicy II Grzegórzki na Wesołej. 
Biegnie wzdłuż estakady (po jego wschodniej stronie) linii kolejowej nr 91, oraz łączy ulicę Kopernika z ul. Grzegórzecką. 
Nazwa ulicy wywodzi się od blechu, nazywanego też blichem – miejsca, w którym bielono płótno; w Krakowie były to łąki rozciągające się nad Wisłą i Prądnikiem. To właśnie jedna z odnóg Prądnika uchodziła do Starej Wisły w pobliżu dzisiejszej ulicy Blich.
Pierwsza wzmianka o blichu pochodzi z 1452, kiedy rajcy miejscy kupili tu od dwóch mieszczan ogród i staw, a w 1458 Kazimierz IV Jagiellończyk dał im przywilej na używanie wody.
Od 1836 znana jako „ulica Blichowa”; obecna nazwa stosowana jest od 1913 r.

</doc>
<doc id="486055" url="https://pl.wikipedia.org/wiki?curid=486055" title="PVC">
PVC



</doc>
<doc id="486056" url="https://pl.wikipedia.org/wiki?curid=486056" title="Zarządzanie nieruchomościami">
Zarządzanie nieruchomościami

Zarządzanie nieruchomościami – działalność zawodowa polegająca na zawodowym (odpłatnym) wykonywaniu następujących czynności zleconych przez właściciela nieruchomości:
Źródła prawne.
Zawody związane z obsługą nieruchomości:
wywodzą się z ustawy o gospodarce nieruchomościami, która określa podstawowe zasady prowadzania działalności zawodowej w tym zakresie. Są to zawody regulowane. Wykonywanie działalności w zakresie tych zawodów wymaga posiadania odpowiednich kwalifikacji i uprawnień. W przypadku zarządcy nieruchomości jest to odpowiednia licencja.
Definicja ustawowa.
Według ustawy zarządzanie nieruchomościami jest działalnością zawodową wykonywaną przez zarządców na zasadach określonych w "ustawie o gospodarce nieruchomościami".
Uzyskanie licencji zarządcy nieruchomości.
Aby uzyskać licencję zarządcy nieruchomości i móc prowadzić działalność zawodową związaną z zarządzeniem nieruchomościami należy spełnić kilka ustawowych warunków, w tym m.in. posiadać wykształcenie wyższe i ukończyć studia podyplomowe w zakresie zarządzenia nieruchomościami lub posiadać wykształcenie wyższe z zakresu gospodarki nieruchomościami, odbyć odpowiednio udokumentowaną praktykę i zdać egzamin. Obecnie zniesiono egzaminy. Licencję może uzyskać wyłącznie osoba fizyczna. W związku z przeprowadzoną deregulacją, od 1 stycznia 2014 branżowe licencje zawodowe zarządcy nieruchomości wydaje Krajowa Izba Gospodarki Nieruchomościami, prowadząca również branżowy Centralny Rejestr Zarządców Nieruchomości. Podtrzymany został przez ustawodawcę wymóg posiadania ubezpieczenia OC dla osób wykonujących czynności zarządzania nieruchomościami. Ubezpieczenie OC jest możliwe do uzyskania na preferencyjnych warunkach poprzez Krajową Izbę Gospodarki Nieruchomościami.
Formy prowadzenia działalności.
Zarządzanie nieruchomościami można prowadzić:
Każda firma prowadząca działalność w zakresie zarządzania nieruchomościami musi zapewnić wykonywanie czynności zarządzania przez osobę posiadającą odpowiednią licencję. Część czynności mogą wykonywać inne osoby, lecz to osoba z licencją prowadzi nadzór nad tymi czynnościami i ponosi odpowiedzialność zawodową.
Zarządzanie nieruchomościami a administrowanie.
Administrowanie jest to wyłącznie prowadzenie bieżących czynności związanych z obsługą nieruchomości. Zarządzanie nieruchomością jest więc znacznie szerszym zakresem działalności, choć najczęściej prowadzenie działalności zarządzania nieruchomością obejmuje również jej administrowanie.
Administrowanie obejmuje takie czynności jak:
Standardy zawodowe.
Prowadząc działalność w zakresie zarządzania nieruchomościami, jednym z obowiązków wynikających z ustawy jest przestrzeganie tzw. "standardów zawodowych". Jest to zbiór zasad, którymi musi kierować się zarządca nieruchomości w swojej działalności zawodowej. W chwili obecnej standardy zawodowe ustanowione są przez Krajową Izbę Gospodarki Nieruchomościami www.kign.pl 
Podstawowe cele zarządzania nieruchomościami.
Podstawowe cele zarządzania nieruchomościami to:
Relacja właściciel – zarządca.
Zarządzanie nieruchomością jest działalnością zawodową prowadzoną na rzecz osób trzecich. Zarządca odpowiada często za olbrzymi majątek, jakimi są nieruchomości lub generowane przez te nieruchomości dochody. Wszelkie inwestowanie w nieruchomość jest możliwe za zgodą właściciela.
Zarządca nieruchomości zobowiązany jest posiadać obowiązkowe ubezpieczenie z tytułu prowadzonej działalności zawodowej. Osoba, na rzecz której prowadzone jest zarządzanie nieruchomością, w przypadku powstania szkód związanych z tą działalnością, może dochodzić swych roszczeń także poprzez to ubezpieczenie.
Zarządzanie określoną nieruchomością odbywa się na podstawie umowy o zarządzanie nieruchomością.
Aspekty zarządzenia nieruchomościami.
Do podstawowych aspektów zarządzania nieruchomościami należą:
Cele właściciela.
Cele właściciela nieruchomości określają stosowaną strategię osiągnięcia wyznaczonego celu:
Wymienione wyżej cele często występują łącznie, a jeden z nich jest dominujący.
Podejścia.
W zarządzaniu nieruchomościami można wyróżnić kilka podejść, w tym m.in.:
Zarządzanie nieruchomościami bez licencji.
Istnieją przypadki, w których dopuszczalne jest zarządzanie nieruchomościami bez licencji:
Poza powyższymi przypadkami prowadzenie działalności zawodowej związanej z zarządzaniem nieruchomościami bez licencji jest niedopuszczalne według polskiego prawa.
Interdyscyplinarny charakter zarządzenia nieruchomościami.
Zarządzanie nieruchomościami ma charakter interdyscyplinarny. Do prawidłowego prowadzenia działalności w tym zakresie niezbędna jest wiedza z wielu dziedzin:
Ponadto specyfika pewnych nieruchomości narzuca konieczność, oprócz podstawowej znajomości wyżej wymienionych dziedzin, także szczegółowej znajomości określonych zagadnień, np.:

</doc>
<doc id="486058" url="https://pl.wikipedia.org/wiki?curid=486058" title="Nero Burning ROM">
Nero Burning ROM

Nero Burning ROM – oprogramowanie służące do nagrywania dysków optycznych pod kontrolą systemu Windows. Współpracuje z wieloma nagrywarkami – do wielu z nich do niedawna był dołączany standardowo, obecnie jego miejsce zajął uproszczony Nero Express. Nero Burning ROM jest jednym z najbardziej zaawansowanych programów w swojej klasie, pozwalającym nagrywać wiele rodzajów danych na płytach CD/DVD. Potrafi zapisywać dane w trybie wielosesyjnym. Wchodzi on w skład pakietu Nero składającego się z większej liczby programów.
Nazwa programu jest grą słów, nawiązującą do Nerona ("Nero"), który wsławił się m.in. tym, że był podejrzewany o spalenie Rzymu (ang. "burning Rome") co z kolei odnosi się do wyrażenia „burning (CD)ROM”.
Nero Linux.
Wersja tego popularnego programu dla systemów unixowych została wydana 12 marca 2005 roku jako darmowy „upgrade” dla użytkowników posiadających już Windowsowy odpowiednik. NeroLinux posiada większość funkcji okienkowej wersji i używa do działania graficznej biblioteki GTK+. Od 12 grudnia 2007 roku dostępna jest darmowa wersja testowa dla wszystkich.

</doc>
<doc id="486060" url="https://pl.wikipedia.org/wiki?curid=486060" title="Rolf Hochhuth">
Rolf Hochhuth

Rolf Hochhuth (ur. 1 kwietnia 1931 w Eschwege, zm. 13 maja 2020 w Berlinie) – niemiecki dramaturg i powieściopisarz.
Życie i twórczość.
Najbardziej znaną jego sztuką teatralną jest "Namiestnik. Tragedia chrześcijańska" wydana w 1963 r. Tytułowym namiestnikiem, poprzez kontekst, w którym umocowana jest treść dramatu, i inne występujące postacie, jest papież Pius XII. Poprowadzona przez autora narracja i dramaturgia jest wobec tego papieża negatywna i prowadząca do wniosku o co najmniej obojętności, jeśli nie o popieraniu nazistowskiego wyniszczania Żydów. Sztuka była chętnie wykorzystywana w PRL do antyreligijnej propagandy. Ale nie zawsze była przyjmowana entuzjastycznie. Znany warszawski krytyk teatralny, Jerzy Koenig po premierze "Namiestnika" w Teatrze Narodowym w kwietniu 1966 (reż. Kazimierz Dejmek) napisał, że nie jest to przykład ani literatury wielkiej ani teatru politycznego.
Według ujawnionych w 2007 r. przez rumuńskiego generała Securitate, Iona Mihaia Pacepę, informacji, dramaturg był inspirowany do napisania sztuki przez wieletniego pracownika radzieckich służb specjalnych, gen. Iwana Iwanowicza Agajanca, specjalizującego się m.in. w dezinformacji. W ramach operacji KGB pod nazwą "Seat-12" miał on dostarczyć Hochhuthowi w 1963 r. materiały obciążające papieża, według Pacepy sfabrykowane przy pomocy Securitate. W wywiadzie telefonicznym przeprowadzonym przez „Dziennik” w lutym 2007 r. dramaturg uchylił się od odpowiedzi na pytanie, czy kontaktował się z Agajancem, i przerwał rozmowę. Inni historycy i badacze tematu nie zgadzają się z sugestiami Iona Pacepy. Dramat ten wystawiany na wielu scenach europejskich i amerykańskich spotkał się z szeroką dyskusją i szeregiem kontrowersji.
Inną głośna i kontrowersyjną sztuką Hochhutha byli "Soldaten", w której sugeruje, że Winston Churchill był bezpośrednio zaangażowany w morderstwo generała Władysława Sikorskiego w wypadku samolotowym na Gibraltarze. W sztuce tej obciąża też Churchilla odpowiedzialnością za masowe naloty dywanowe na miasta niemieckie i śmierć tysięcy mieszkańców tych miast. "Żołnierzy" wystawiały m.in. sceny Berlina, Londynu i Toronto.
Rolf Hochhuth za swoją twórczość literacką nagrodzony był w 1980 "Lessing-Preis" (Hamburg), a w 1990 w Bazylei nagrodą "Jacob-Burckhardt-Preis". Andrzej Wajda w 1983 r. sfilmował powieść Hochhutha "Miłość w Niemczech".

</doc>
<doc id="486062" url="https://pl.wikipedia.org/wiki?curid=486062" title="Zarządca nieruchomości">
Zarządca nieruchomości

Zarządca nieruchomościami – osoba fizyczna prowadząca działalność w zakresie zarządzania nieruchomościami na własny rachunek i ryzyko.
Praca zarządcy polega na analizie, monitorowaniu czynników, od których jest uzależnione prowadzenie racjonalnej gospodarki nieruchomością i podejmowaniu stosownych decyzji mających wpływ na bieżące, a także przyszłe planowanie jak najbardziej efektywnego wykorzystania będącej w gestii zarządcy nieruchomości. Wiedza, profesjonalne przygotowanie, nabyta praktyka zarządcy daje gwarancję osiągnięcia spodziewanego zysku z danej nieruchomości z pożytkiem dla społeczności mieszkającej w zarządzanym przez niego budynku (według art. 184 ust. 2 UGN).
Prawo polskie.
Podstawa prawna.
Zawody związane z obsługą rynku nieruchomości: zarządca nieruchomości, pośrednik w obrocie nieruchomościami oraz rzeczoznawca majątkowy wywodzą się "z" ustawy o gospodarce nieruchomościami, która określa podstawowe zasady prowadzania działalności zawodowej w tym zakresie. Są to zawody regulowane (wykonywanie działalności w zakresie tych zawodów wymaga posiadania odpowiednich kwalifikacji i uprawnień).
W przypadku zarządcy nieruchomości do 31 grudnia 2013 była to odpowiednia licencja. Aby ją uzyskać, należało spełnić kilka ustawowych warunków, w tym m.in. posiadać wykształcenie wyższe i ukończyć studia podyplomowe w zakresie zarządzenia nieruchomościami lub posiadać wykształcenie wyższe z zakresu gospodarki nieruchomościami, odbyć odpowiednio udokumentowaną praktykę (wcześniej obowiązywał również egzamin państwowy, później zniesiony). Licencję mogła uzyskać wyłącznie osoba fizyczna. Po wejściu w życie tzw. "ustawy deregulacyjnej" wykonywanie zarządzania nieruchomościami wymaga jedynie ubezpieczenia od odpowiedzialności cywilnej (poza kwestiami związanymi z rejestracją działalności gospodarczej, zależnymi od jej formy).
Obowiązki zarządcy nieruchomości.
Art. 186 ustawy o gospodarce nieruchomościami definiował "kodeks powinności zarządcy":
Te ogólne przepisy ustawy są uszczegółowione w wielu źródłach i opracowaniach.
Od kwietnia 2008 nastąpiła zasadnicza zmiana przepisów o stałym doskonaleniu – w nieobowiązującym już Rozporządzenie Ministra Infrastruktury z dnia 17 kwietnia 2008 r. w sprawie stałego doskonalenia zawodowego (, ze zm.). Według tego Rozporządzenia obowiązek doskonalenia zawodowego spoczywał na wszystkich osobach, które posiadały uprawnienia zawodowe w zakresie gospodarowania nieruchomościami, tj. na pośrednikach w obrocie nieruchomościami, zarządcach nieruchomości i rzeczoznawcach majątkowych. Spełnienie tego obowiązku polega na udziale osoby uprawnionej w seminariach, szkoleniach lub kursach specjalistycznych dotyczących gospodarowania nieruchomościami i rynku nieruchomości w zakresie uprawnień i licencji zawodowych posiadanych przez osobę uprawnioną (§ 3.1 Rozporządzenia).
Organizator takiego seminarium, szkolenia bądź kursu zobowiązany był do przesłania w ciągu 14 dni od zakończeniu szkolenia, kursu bądź seminarium do Ministerstwa Infrastruktury listy obecności z podaniem imienia, nazwiska oraz numerem licencji zawodowej. Dzięki temu na koniec roku Ministerstwo w łatwy sposób mogło skontrolować kto z uprawnionych osób spełnił obowiązek doskonalenia zawodowego (§ 5, 6 i 7 Rozporządzenia). W paragrafie ósmym minister określał, że aby obowiązek stałego doskonalenia był spełniony, osoba uprawniona musiała uczestniczyć w ciągu jednego okresu rozliczeniowego (rok kalendarzowy) co najmniej w 24 godzinach edukacyjnych kształcenia w dowolnie wybranych formach (§ 8. 2 Rozporządzenia). Wszystkie te przepisy straciły moc prawną 31 grudnia 2013 roku i odtąd w stosunku do zarządców nie stawia się takich wymagań.
Organizacje zawodowe.
Zarządcy nieruchomości organizują się, tworząc stowarzyszenia skupiające w swoich szeregach osoby wykonujące ten zawód. Jako pierwsze w Polsce powstało "Polskie Stowarzyszenie Zarządców i Administratorów Nieruchomości" w Krakowie w 1996 r. Stowarzyszenia skupione są w federacjach, które m.in. reprezentują środowisko zarządców nieruchomości przed organami państwowymi, koordynują działania stowarzyszeń, opracowują standardy zawodowe oraz podejmują wiele innych zadań.
Według stanu na rok 2011 działało pięć federacji zarządców nieruchomości:
Z uwagi na wprowadzoną tzw. "ustawę deregulacyjną" została powołana 7 kwietnia 2014 Krajowa Izba Gospodarki Nieruchomościami. Krajowa Izba Gospodarki Nieruchomościami wydaje branżowe licencje zarządcy nieruchomości i pośrednika w obrocie nieruchomościami. Izba prowadzi ogólnopolski Centralny Rejestr Zarządców Nieruchomości, Centralny Rejestr Pośredników w Obrocie Nieruchomościami oraz Centralny Rejestr Zarządców Sądowych (Przymusowych), do którego mogą dopisywać się i przynależeć osoby posiadające już wydane przez izbę branżowe licencje. Izba posiada zarejestrowane wojewódzkie delegatury, które prowadzą praktyki zawodowe, szkolenia, seminaria i konferencje dla zarządców nieruchomości i pośredników w obrocie nieruchomościami. Do izby przynależy kilkaset przedsiębiorstw zarządzających nieruchomościami oraz kilka tysięcy osób posiadających licencje zarządcy nieruchomości oraz pośrednika w obrocie nieruchomościami. Izba wprowadziła i nadal wprowadza szereg korzyści dla swoich członków.
W kraju działają także oddziały międzynarodowych organizacji zrzeszających zarządców nieruchomości, w tym między innymi stowarzyszenie Polski Oddział Instytutu Zarządzania Nieruchomościami IREM (IREM Polska), przyznające własny tytuł zawodowy Dyplomowanego Zarządcy Nieruchomości.

</doc>
<doc id="486063" url="https://pl.wikipedia.org/wiki?curid=486063" title="1 Księga Samuela">
1 Księga Samuela

Pierwsza Księga Samuela ( "Sefer Szmuel"), w Septuagincie Pierwsza Księga Królewska – księga biblijna, której pierwsze 24 rozdziały zostały spisane przez sędziego Samuela. Autor jest główną postacią do dwunastego rozdziału, potem występuje jako Prorok. Rozdziały po 25. opisują wydarzenia po śmierci Samuela, zatem musiały mieć innego autora.
Samuel jako nazirejczyk został oddany na służbę Bożą, gdzie stał się szanowanym „Widzącym”. Po Helim stał się, jak się później okazało, ostatnim sędzią Izraelitów w Kanaanie.
Treść.
Od rozdziału ósmego Samuel staje się postacią drugoplanową, a po dwunastym – poboczną. W ósmym rozdziale lud odrzuca Boga jako króla, domagając się od Samuela ustanowienia króla na wzór narodów sąsiednich. Prorok, przeciwny temu żądaniu, zasięgnął rady Boga. JHWH kazał mu ustanowić króla, zapowiedział jednak, że lud będzie narzekać na niego.
Aż do końca Księgi jej głównym bohaterem staje się król Saul. Drugą postacią pierwszoplanową w tej części księgi jest Dawid.
JHWH odrzucił Saula, gdy ten nie wykonał jego rozkazu. Saul pozostał jednak królem aż do śmierci. Na jego następcę Bóg wybrał Dawida.
W kolejnych rozdziałach Saul prześladuje Dawida, dowiedziawszy się, że ma on być następnym królem. Bóg za każdym razem ratuje Dawida przed gniewem Saula.
Po śmierci Samuela, Saul próbuje porozumieć się z nim za pośrednictwem kobiety-spirytystki z Endoru, która wywołuje duchy, choć było to zakazane przez Prawo. Księga kończy się opisem śmierci Saula i jego syna Jonatana.

</doc>
<doc id="486064" url="https://pl.wikipedia.org/wiki?curid=486064" title="Christine Lavant">
Christine Lavant

Christine Lavant, właśc. Christine Habernig, z domu Thonhauser (ur. 4 lipca 1915 w Groß-Edling, zm. 7 lipca 1973 w Wolfsbergu) – austriacka artystka i pisarka.
Życiorys.
Urodziła się jako dziewiąte dziecko w ubogiej rodzinie jako córka górnika Georga Thonhausera i Anny z domu Hans. Edukację zakończyła na szkole podstawowej. Utrzymywała się, pracując fizycznie. W wieku 20 lat podjęła nieudaną próbę samobójstwa, po której spędziła 6 tygodni w klinice psychiatrycznej w Klagenfurcie. Owocem pobytu na oddziale psychiatrycznym stała się publikacja książki "Zapiski z domu wariatów".
Jej debiut literacki miał miejsce w 1933 wydrukowaniem wiersza w redagowanej przez późniejszych działaczy NSDAP gazecie antysemickiej "Unterkärntner Nachrichten". Większość utworów poetyckich Levant miała charakter osobisty. Częstym motywem w jej twórczości jest relacja pomiędzy człowiekiem a Bogiem. W 1948 roku wydała swoje wiersze opowiadanie "Das Kind" ("Dziecko") zawierające elementy autobiograficzne.

</doc>
<doc id="486068" url="https://pl.wikipedia.org/wiki?curid=486068" title="Ulica Bosacka w Krakowie">
Ulica Bosacka w Krakowie

Ulica Bosacka – ulica w Krakowie znajdująca się na granicy dzielnic Stare Miasto i Grzegórzki. Nazwa tej ulicy wywodzi się od folwarku karmelitów bosych, który kiedyś zajmował tereny od okolic dzisiejszego Dworca Głównego aż do rejonu ulicy Dobrego Pasterza. 
Karmelitów sprowadził do Polski z Czech w 1397 roku Władysław Jagiełło. W 1568 roku powstało nowe zgromadzenie o surowszej regule i zakonników obserwujących tę regułę nazywano bosymi, w odróżnieniu od karmelitów według starej reguły, zwanych trzewiczkowymi. Majątki krakowskie karmelitów bosych zostały rozparcelowane przez Austriaków, a tereny częściowo zajął Cmentarz Rakowicki.
Przy ulicy Bosackiej położony jest Dworzec MDA oraz Park Strzelecki.

</doc>
<doc id="486069" url="https://pl.wikipedia.org/wiki?curid=486069" title="Pośrednik w obrocie nieruchomościami">
Pośrednik w obrocie nieruchomościami

Pośrednik w obrocie nieruchomościami (agent nieruchomości) – zawód polegający na kojarzeniu stron transakcji (także doradztwo) przy zakupie, sprzedaży, zamianie, najmie, wynajmie nieruchomości. Zgodnie z art. 179 ust. 2 "ustawy z dnia 21 sierpnia 1997 r. o gospodarce nieruchomościami" ( "„pośrednikiem w obrocie nieruchomościami jest osoba fizyczna posiadająca licencję zawodową nadaną w trybie przepisów ustawy o gospodarce nieruchomościami”". Obecnie po wejściu w 2013 r. tzw. „ustawy deregulacyjnej” wykonywanie pośrednictwa w obrocie nieruchomościami nie wymaga już licencji, a jedynie ubezpieczenia od odpowiedzialności cywilnej (poza oczywiście kwestiami związanymi z rejestracją działalności gospodarczej, zależnymi od jej formy).
Podstawy prawne.
Zawody związane z obsługą nieruchomości:
działają na podstawie z ustawy o gospodarce nieruchomościami, która określa podstawowe zasady prowadzania działalności zawodowej w tym zakresie. Są to zawody regulowane. Wykonywanie działalności w zakresie tych zawodów wymaga posiadania odpowiednich kwalifikacji i uprawnień lub spełnienia odpowiednich warunków. W przypadku pośrednika w obrocie nieruchomościami była to odpowiednia licencja. Po „deregulacji” wielu zawodów w 2013 r. odrębną ustawą, zniesiono licencje zawodowe dla pośredników w obrocie nieruchomościami.
Uzyskanie licencji pośrednika w obrocie nieruchomościami.
Do końca roku 2007, aby otrzymać licencję pośrednika w obrocie nieruchomościami, wystarczyło posiadać średnie wykształcenie, odbyć kurs, półroczną praktykę i zdać egzamin państwowy (pisemny i ustny).
Z dniem wejścia ustawy nowelizującej (1 stycznia 2008) został zniesiony egzamin państwowy. Obecnie należy posiadać wykształcenie wyższe i ukończyć studia podyplomowe w zakresie pośrednictwa w obrocie nieruchomościami lub posiadać wykształcenie wyższe z zakresu gospodarki nieruchomościami oraz odbyć odpowiednio udokumentowaną praktykę. Ponadto osoba ubiegająca się o licencję musi być niekarana oraz posiadać pełną zdolność do czynności prawnych. Osoba z wykształceniem średnim, która chciała ubiegać się o licencję, zobowiązana była do zdania egzaminu państwowego. Licencję mogła uzyskać wyłącznie osoba fizyczna. Licencję nadaje Minister Infrastruktury. Licencję pośrednika w obrocie nieruchomościami (na 31 stycznia 2013 r.) posiadało 19350 osób.
W 2013 r. uchwalono tzw. „ustawę deregulacyjną”, mocą której zniesiono obowiązek posiadania licencji pośrednika w obrocie nieruchomościami.
Obowiązki pośrednika w obrocie nieruchomościami.
Zakres pracy pośrednika określa umowa pośrednictwa podpisana w formie papierowej lub elektronicznej.

</doc>
<doc id="486072" url="https://pl.wikipedia.org/wiki?curid=486072" title="Kreda (technika artystyczna)">
Kreda (technika artystyczna)

Kreda – materiał do rysowania wykonany z naturalnego węglanu wapnia w formie pałeczek, czasem w drewnianej oprawie. Do prac artystycznych używa się go jak węgla i wymaga względnie szorstkiego papieru. Rysunki szkicowe, wykonywane naprędce wykonuje się na ciemnych tabliczkach lub podłożu prowizorycznym.
Bywa też stosowana do wykonywania prac metodą "trzech kredek" – razem z węglem i sangwiną na ciemnym lub tonowanym papierze. Ponieważ kreska wykonana kredą nie jest trwała, do utrwalenia cennych rysunków na papierze stosuje się rozpylone mleka lub lakier, które jednak powodują lekkie zatarcie wyrazistości rysunku. Klasyczna kreda stosowana przez artystów jest biała. Współcześnie w dobie łatwo dostępnych i tanich barwników, w użyciu jest również kreda kolorowa z pełną paletą barw.
Ze względu na właściwości kryjące i biel kreda stosowana jest do gruntów kredowo-klejowych. Używana jest także jako tani wypełniacz w farbach olejnych. W mieszankach takich jest przezroczysta. Bardzo drobna kreda stosowana jest również w produkcji pasteli. Po dodaniu do pigmentu rozjaśnia odcień oryginalnego koloru.

</doc>
<doc id="486075" url="https://pl.wikipedia.org/wiki?curid=486075" title="Brytyjska Unia Faszystów">
Brytyjska Unia Faszystów

Brytyjska Unia Faszystów (ang. "British Union of Fascists", od 1936 r. "British Union of Fascists and National Socialists") – faszystowskie ugrupowanie polityczne działające w latach 30. XX wieku w Wielkiej Brytanii.
Historia.
Brytyjska Unia Faszystów została utworzona 1 października 1932 r. przez sir Oswalda Mosleya, b. działacza Partii Konserwatywnej, a następnie Partii Pracy oraz najmłodszego członka Izby Gmin i ministra. W 1931 r. wystąpił on z Partii Pracy i powołał – głoszącą „trzecią drogę” – Nową Partię ("New Party"), której działalność nie przetrwała nawet roku. W styczniu 1932 r. odwiedził faszystowskie Włochy, gdzie został przyjęty przez Benito Mussoliniego, a po powrocie do kraju utworzył "BUF". Wchłonęła ona wszystkie dotychczas działające brytyjskie grupy faszystowskie i nacjonalistyczne, jak Brytyjscy Faszyści, czy Narodowi Faszyści, z wyjątkiem zdecydowanie antysemickiej Imperialnej Ligi Faszystów Arnolda Leese’a. Przywódcami byli – oprócz O. Mosleya – Harold Nicolson, William Joyce, John Beckett, A.K. Chesterton. BUF była oparta na wzorach włoskich faszystów (włącznie z czarnymi strojami, od których jej członków nazywano potocznie „czarnymi koszulami”, symboliką i „rzymskim” pozdrowieniem). Powstały też bojówki paramilitarne pod nazwą "Fascists Defense Force" oraz odrębna organizacja kobieca. W czerwcu 1934 r. ugrupowanie liczyło już ponad 50 tys. członków, wywodzących się głównie z drobnego biznesu, konserwatywnej klasy średniej, zachowawczej arystokracji i kręgów wojskowych; było także dużo młodzieży i kobiet. Jednakże już w 1935 r. liczebność spadła do ok. 20 tys. Organami prasowymi były pisma „Action” i „Fascist Quarterly”.
"BUF" brała udział w kolejnych wyborach parlamentarnych, poza 1935 r., uzyskując czasami duże sukcesy zwłaszcza w wyborach lokalnych. Pod ich wpływem zaczęto organizować liczne marsze i demonstracje w Londynie, głównie o charakterze antysemickim. Jeden z nich w październiku 1936 r. doprowadził do poważnych zamieszek zwanych bitwą na Cable Street, kiedy pochód ok. 5 tys. członków "BUF" został zaatakowany przez lewicowych bojówkarzy. W odpowiedzi brytyjski rząd wydał tzw. "Public Order Act", który zakazywał noszenia partyjnych strojów podczas marszów i używania obraźliwych słów, a policji na wniosek ministra spraw wewnętrznych umożliwiał przerywanie takich demonstracji. Był to duży cios dla "BUF", gdyż uliczne marsze i wiece stanowiły ważną część jej aktywności. Abdykacja w 1936 r. króla Edwarda VIII, który miał profaszystowskie sympatie, położyła kres nadziejom O. Mosleya na dojście do władzy legalną drogą. Pod koniec lat 30. doszło do rozłamów w szeregach "BUF". W 1937 r. opuścili ją W. Joyce i J. Beckett, zakładając Ligę Narodowo-Socjalistyczną (ang. "National Socialist League"), a w 1938 r. – A.K. Chesterton, który był zdecydowanym wrogiem nazizmu. W 1938 r. partia miała 3000 członków aktywnych i blisko 15000 nieaktywnych.
Po wybuchu wojny z Niemcami 3 września 1939 r., przywódcy BUF opowiedzieli się za lojalnym wypełnianiem powinności patriotycznych, choć nie zaprzestano urządzania pacyfistycznych manifestacji. Jednakże w maju 1940 r. O. Mosley wraz z ok. 750 członkami swojej partii zostali aresztowani i internowani, a partia została zdelegalizowana.
Program.
W październiku 1932 r. O. Mosley opublikował swój manifest polityczny pt. „The Greater Britain”, w którym przedstawił organizację faszystowskiego państwa. Program BUF zawierał hasła chrześcijańskie i antykomunistyczne, lecz ewoluował w stronę nazizmu. Opowiadano się za wprowadzeniem w Wielkiej Brytanii systemu korporacyjnego, sprzeciwiając się zarazem kapitalizmowi, domagano się płatnych urlopów macierzyńskich i nie zwalniania z pracy kobiet, które wstąpiły w związek małżeński. Propagowano izolacjonizm i prowadzenie handlu wyłącznie w obrębie Imperium Brytyjskiego. Chciano zmiany systemu wyborczego i procedur powoływania rządu, tak aby tworzyli go eksperci. Partia była postrzegana jako rewolucyjna alternatywa wobec rosnącej popularności komunistów, czego przejawem były pochlebcze artykuły w brytyjskiej prasie (np. w „Daily Mail” na pierwszej stronie ukazał się artykuł pod wymownym tytułem „Niech żyją czarne koszule!”). W początkowym okresie BUF nie była partią antysemicką, a A. Leese nazywał ją nawet – z powodu sporego odsetka Żydów – „Brytyjską Żydunią Faszystów”. Nastawienie jej kierownictwa zmieniło się po napadzie dokonanym przez bojówki komunistyczne na mityng BUF w Olympia Hall w Londynie 8 czerwca 1934 r., kiedy okazało się, że ponad połowę bojówkarzy stanowili Żydzi. W programie partii pojawiła się wówczas koncepcja przymusowej emigracji ludności żydowskiej (lecz nie do arabskiej Palestyny), gdyż żydowska plutokracja miała szkodzić interesom brytyjskiego przemysłu. Od 1935 r. O. Mosley wspierany przez Henry’ego Williamsona prowadził kampanię na rzecz zachowania pokoju, przekonany, że wojna przyniesie zniszczenie Europy, rozszerzenie się komunizmu sowieckiego i rozpad Imperium Brytyjskiego.

</doc>
<doc id="486077" url="https://pl.wikipedia.org/wiki?curid=486077" title="Kredowanie">
Kredowanie

Kredowanie – uszkodzenie powłoki malarskiej objawiające się pojawianiem się mikropęknięć i rozpadem wierzchniej warstwy powłoki na drobny proszek, powstaje w wyniku niszczenia wierzchniej warstwy spoiwa powłoki. Przetarcie powłoki pozostawia na przecierającym materiale drobny proszek podobny do kredy. W przypadku znacznego kredowania farba traci połysk i następuje blaknięcie kolorów. 
Główną przyczyną kredowania jest działanie ultrafioletu na spoiwo powłoki, oprócz tego kredowaniu sprzyja działanie dużej wilgotności, dwutlenku siarki, błędy produkcji i przygotowania farby do malowania, niestosowanie powłok uszczelniających i ochronnych, brak lub nieodpowiednia pielęgnacja powłok. 
Uszkodzone w niewielkim stopniu nawierzchnie można naprawiać. Powłoki nakładane na silnie kredujące powłoki nie wiążą się z nimi, dlatego przed położeniem kolejnych powłok konieczne jest oczyszczenie lub usunięcie kredującej warstwy.

</doc>
<doc id="486079" url="https://pl.wikipedia.org/wiki?curid=486079" title="Max August Zorn">
Max August Zorn



</doc>
<doc id="486080" url="https://pl.wikipedia.org/wiki?curid=486080" title="Ron Greenwood">
Ron Greenwood

Ronald Greenwood (ur. 11 listopada 1921 w Worsthorne, zm. 8 lutego 2006 w Sudbury) – angielski piłkarz i trener piłkarski. Od 1977 do 1982 roku był selekcjonerem reprezentacji Anglii, którą prowadził na Mistrzostwach Europy 1980 i Mistrzostwach Świata 1982. Wcześniej przez trzynaście lat trenował piłkarzy West Hamu United. W 1965 roku doprowadził ich do triumfu w Pucharze Zdobywców Pucharów.
Kariera piłkarska.
Urodził się w niewielkiej wsi niedaleko Burnley, ale jego rodzina szybko przeniosła się do Londynu. Piłkarską karierę zaczynał w Chelsea F.C. W czasie II wojny światowej służył w RAF-ie w Irlandii Północnej.
Po wojnie grał jeszcze w Bradfordzie, Brentfordzie, ponownie w Chelsea, z którą w 1955 roku zdobył mistrzostwo Anglii, a karierę zakończył rok po tym wydarzeniu w barwach Fulham F.C. Miał wówczas 35 lat.
Kariera szkoleniowa.
Przygodę szkoleniową zaczynał w małym klubie Eastbourne United. Później był trenerem drużyny piłkarskiej na Uniwersytecie Oksfordzkim. W połowie lat 50. rozpoczął pracę w Angielskiej Federacji Piłkarskiej, w której zatrudniony został na stanowisku selekcjonera reprezentacji młodzieżowej. Łączył ją z posadą asystenta George’a Swindina w Arsenal FC.
W 1961 roku został szkoleniowcem West Hamu United. W londyńskim klubie pracował przez trzynaście lat zdobywając z nim największe sukcesy w jego historii. W 1964 roku zespół, w którym grali przyszli mistrzowie świata Bobby Moore, Martin Peters i Geoff Hurst, sięgnął po Puchar Anglii, a rok później po zwycięstwie 2:0 nad TSV Monachium po dwóch golach Alana Sealeya triumfował w Pucharze Zdobywców Pucharów. W latach 1974–1977 Greenwood był dyrektorem technicznym w klubie.
Po niespodziewanej rezygnacji selekcjonera reprezentacji Anglii Dona Reviego we wrześniu 1977 roku tymczasowo przejął obowiązki trenera kadry. Po udanym zakończeniu przegranych eliminacji do Mistrzostw Świata 1978 (2:0 z Włochami) Greenwoodowi zaproponowano stały kontrakt. Wprowadził "Synów Albionu" do Mistrzostw Europy 1980, ale remis 1:1 z Belgią i wygrana 2:1 z Hiszpanią okazały się niewystarczające do wyjścia z grupy (wcześniej ulegli 0:1 Włochom). Dwa lata później Anglicy grali na Mundialu i, mimo iż nie przegrali żadnego meczu i stracili tylko jednego gola, również nie odegrali znaczącej roli. Rozgrywki grupowe zakończyli na pierwszym miejscu (3:1 z Francją, 2:0 z Czechosłowacją i 1:0 z Kuwejtem), ale w drugiej rundzie zanotowali tylko dwa bezbramkowe remisy (z RFN i Hiszpanią), i musieli wracać do domu. Po mistrzostwach Greenwooda zastąpił Bobby Robson.
Greenwood nigdy później nie powrócił do pracy trenerskiej. W latach 80. i na początku 90. pracował jako komentator sportowy dla radia BBC. Zmarł po ciężkiej chorobie w lutym 2006 roku w wieku 84 lat. Odznaczony Komandorią Orderu Imperium Brytyjskiego (CBE).

</doc>
<doc id="486084" url="https://pl.wikipedia.org/wiki?curid=486084" title="S.S Sheppard">
S.S Sheppard



</doc>
<doc id="486085" url="https://pl.wikipedia.org/wiki?curid=486085" title="Środki ścierające">
Środki ścierające

Środki ścierające – przybory używane do korekty rysunku. Używa się ich nie tylko do poprawiania i usuwania zbędnych kresek, lecz również do rozjaśniania partii obrazu i uwypuklania refleksów świetlnych.

</doc>
<doc id="486089" url="https://pl.wikipedia.org/wiki?curid=486089" title="Nostrzyk żółty">
Nostrzyk żółty

Nostrzyk żółty, nostrzyk lekarski ("Melilotus officinalis") – gatunek rośliny należący do rodziny bobowatych ("Fabaceae" Lindl.), zwanych też motylkowatymi.
Rozmieszczenie geograficzne.
Rodzimy obszar jego występowania obejmował Azję i Europę, ale rozprzestrzenił się, i obecnie poza Antarktydą występuje na wszystkich kontynentach i na licznych wyspach. Północna granica jego zasięgu biegnie przez Alaskę, północne regiony Kanady, Grenlandię, archipelag Svalbard i północną Syberię. Najdalej na północ wysunięte stanowiska znajdują się na archipelagu Svalbard. Na półkuli południowej sięga po południowe krańce Ameryki Południowej, Afryki Południowej i Nową Zelandię. W Polsce jest dość pospolity na niżu i w niższych położeniach górskich. Status we florze Polski: archeofit.

</doc>
<doc id="486092" url="https://pl.wikipedia.org/wiki?curid=486092" title="Scott S. Sheppard">
Scott S. Sheppard



</doc>
<doc id="486093" url="https://pl.wikipedia.org/wiki?curid=486093" title="Jacek Woźniakowski">
Jacek Woźniakowski

Jacek Woźniakowski (ur. 23 kwietnia 1920 w Biórkowie, zm. 29 listopada 2012 w Warszawie) – polski historyk sztuki, pisarz, eseista, publicysta, dziennikarz, edytor, wydawca, tłumacz literatury pięknej, prezydent Krakowa w latach 1990–1991, profesor Katolickiego Uniwersytetu Lubelskiego.
Rodzina.
Prawnuk Henryka Rodakowskiego, wnuk Jana Gwalberta Pawlikowskiego, przyrodni brat prof. filozofii Karola Tarnowskiego, ojciec m.in. Henryka Woźniakowskiego (zastępcy rzecznika prasowego rządu Tadeusza Mazowieckiego, prezesa wydawnictwa „Znak” w Krakowie), oraz Róży Thun (posłanki do Parlamentu Europejskiego).
Życiorys.
Uczeń szkoły francuskiej w szwajcarskim Fryburgu oraz Gimnazjum Sanatoryjnego Męskiego Dra Jana Wieczorkowskiego w Rabce. Maturę uzyskał w 1938 roku. Redaktor szkolnego czasopisma „Szczebioty” (1935–1938), m.in. wspólnie z późniejszym pisarzem i reporterem Lucjanem Konem-Wolanowskim. Ukończył następnie Szkołę Podchorążych Rezerwy Kawalerii w Grudziądzu i odbył praktykę wojskową w 8. Pułku Ułanów (1938–1939). Studiował filologię polską i filozofię na Uniwersytecie Jagiellońskim, pracę magisterską obronił w 1951 roku.
W czasie kampanii wrześniowej został ciężko ranny. Był konspiratorem w „Tarczy”, później adiutantem komendanta mieleckiego obwodu AK. Po zakończeniu II wojny światowej został dziennikarzem. Od 1948 roku pracował w Tygodniku Powszechnym. Był także kierownikiem zespołu tłumaczy brytyjskiego tygodnika Foreign Office "Głos Anglii" (1946–1948). Od 1948 do 1953 roku był sekretarzem redakcji Tygodnika Powszechnego. W 1953 roku został wykładowcą Katolickiego Uniwersytetu Lubelskiego, w latach 1980–1990 był profesorem tej uczelni. Redaktor naczelny miesięcznika „Znak” (1957–1959), założyciel i redaktor naczelny Wydawnictwa „Znak” (1959–1990). Był korespondentem Tygodnika Powszechnego na trzeciej Sesji Soboru Watykańskiego II. Współkonsultant wystawy "Romantyzm i romantyczność w sztuce polskiej" (Warszawa 1975). Od 1976 roku był członkiem Kolegium Redakcyjnego rocznika PTTK „Wierchy”. Współkomisarz poznańskiej wystawy pt.: "Kolor w malarstwie polskim" (1978). W 1978 podpisał deklarację założycielską Towarzystwa Kursów Naukowych i był następnie członkiem jego rady programowej. W latach 1981–1982 wykładał na Uniwersytecie w Toulouse – le Mirail (Francja). Członek Komitetu Obywatelskiego przy Przewodniczącym NSZZ „Solidarność” (1988), uczestnik obrad „Okrągłego Stołu” (1989). Został pierwszym prezydentem Krakowa wybranym przez Radę Miasta po wyborach samorządowych (w latach 1990–1991). W latach (1999–2000) był wykładowcą Katedry Historii i Kultury Polskiej na Uniwersytecie Hebrajskim w Jerozolimie. Publikował cyklicznie swoje wspomnienia (pn. "Wspominki" i "Wypominki") w Zeszytach Literackich.
Był członkiem Związku Literatów Polskich (1956–1983, w tym członkiem Zarządu Głównego 1978–1983 oraz Prezydium Zarządu Głównego 1980–1983). Członek Polskiego PEN Clubu, Międzynarodowego Stowarzyszenia Krytyków Sztuki AICA (od 1960). Członek Założyciel Klubów Inteligencji Katolickiej w Krakowie i Warszawie. Członek Papieskiej Rady ds. Kultury, Członek czynny Polskiej Akademii Umiejętności PAU (od 2000); prezes Fundacji Kościelskich (od 1994); Fundator, członek Rady Fundacji Edukacja dla Demokracji, zasiadał też w Radzie Fundatorów Fundacji Rozwoju Demokracji Lokalnej. Członek I kadencji Rady Języka Polskiego (1996–1999), Instytutu Europy Środkowo-Wschodniej (Lublin). Członek Rady Patronackiej Wyższej Szkoły Europejskiej im. ks. Józefa Tischnera w Krakowie. Wiceprzewodniczący Polskiego Komitetu ds. UNESCO. Przewodniczący Rady Fundatorów Międzynarodowego Centrum Kultury w Krakowie (od 1991). Członek Akademii Europejskiej w Krakowie. Współzałożyciel Fundacji Judaica.
Zmarł w Warszawie w wieku 92 lat. Został pochowany 8 grudnia 2012 na cmentarzu leśnym w Laskach.
Ordery, odznaczenia i nagrody.
Otrzymał Nagrodę Polskiego PEN Clubu im. Mieczysława B. Lepeckiego (1974) za "Zapiski kanadyjskie", Nagrodę Polskiego PEN Clubu im. Mieczysława Pruszyńskiego, Złoty Krzyż Zasługi (1974), Nagrodę Fundacji Alfreda Jurzykowskiego w Nowym Jorku (1976) i Krzyż Oficerski Orderu Odrodzenia Polski (1990). 
Francuskie władze nadały mu , a później także Krzyż Oficerski Orderu Legii Honorowej (2002). 
5 października 2005 roku, podczas uroczystości w krakowskim magistracie został uhonorowany przez ministra kultury Waldemara Dąbrowskiego Złotym Medalem „Zasłużony Kulturze Gloria Artis”. Doktor honoris causa "Katholieke Universiteit" w Leuven (Belgia). Za książkę "Ze wspomnień szczęściarza" otrzymał w grudniu 2008 roku Nagrodę Krakowska Książka Miesiąca.
Postanowieniem z 24 października 2006 roku został przez prezydenta Lecha Kaczyńskiego "za wybitne zasługi dla rozwoju polskiej demokracji, za działalność na rzecz dialogu i dobra wspólnego" odznaczony Krzyżem Komandorskim Orderu Odrodzenia Polski.

</doc>
<doc id="486094" url="https://pl.wikipedia.org/wiki?curid=486094" title="Alfred Krupp">
Alfred Krupp

Alfred Krupp (ur. 26 kwietnia 1812 w Essen, zm. 14 lipca 1887) – niemiecki przemysłowiec, syn Friedricha Kruppa – założyciela koncernu Friedrich Krupp AG.
Z powodu nagłej śmierci ojca w 1826 zmuszony był w wieku 14 lat opuścić szkołę i przejąć zarządzanie rodzinnym przedsiębiorstwem. W 1841 kierowana przez niego firma wyprodukowała pierwsze działo ze stali odlewanej.

</doc>
<doc id="486095" url="https://pl.wikipedia.org/wiki?curid=486095" title="Nostrzyk biały">
Nostrzyk biały

Nostrzyk biały ("Melilotus albus") – gatunek rośliny z rodziny bobowatych ("Fabaceae"), zwanej również roślinami motylkowymi.
Rozmieszczenie geograficzne.
Rodzimym obszarem jego występowania jest Afryka Północna (Egipt, Libia), znaczna część Azji oraz wschodnia, południowa i środkowa Europa. Rozprzestrzenił się i obecnie poza Antarktydą występuje na wszystkich kontynentach i na wielu wyspach. W Ameryce Północnej, Europie i Azji jest bardzo szeroko rozprzestrzeniony. W Polsce jest pospolity na całym niżu i w niższych położeniach górskich. We florze Polski jest archeofitem.

</doc>
<doc id="486098" url="https://pl.wikipedia.org/wiki?curid=486098" title="Rudolf Tomanek">
Rudolf Tomanek

Rudolf Tomanek (ur. 1 lutego 1879 w Ropicy pod Cieszynem, zm. 18 lipca 1941 w KL Dachau) – ksiądz katolicki, teolog, liturgista.
Dorastał w środowisku uświadomionym zarówno pod względem religijnym i narodowym. Uczęszczał do niemieckiego gimnazjum w Cieszynie, które ukończył w 1897 r. Należał tam do tajnego polskiego stowarzyszenia „Jedność", którego celem było budzenie i podtrzymywanie ducha polskiego wśród młodzieży polskiej uczęszczającej do szkół niemieckich Śląska Austriackiego. Studia rozpoczął w Seminarium Duchownym w Ołomuńcu, skąd w 1899 r. został przeniesiony do Seminarium Duchownego w Widnawie. Święcenia kapłańskie przyjął 25 lipca 1901 r. Po święceniach pracował jako wikary w Grodźcach, a następnie w Cieszynie. Był członkiem m.in. organizacji im. bł. Melchiora Grodzieckiego sprawującej opiekę nad kształcącą się młodzieżą katolicką oraz stowarzyszenia Dziedzictwo bł. Jana Sarkandra dla Ludu Polskiego na Śląsku. Był cenionym publicystą, autorem licznych dzieł i artykułów teologicznych, zwłaszcza z zakresu liturgii, tłumaczeń i kazań. Głosił kazanie na pogrzebie Henryka Sienkiewicza w 1916 r.
Był współpracownikiem „Przeglądu Homiletycznego" i „Nowej Biblioteki Kaznodziejskiej". Pionierskim osiągnięciem ks. Rudolfa Tomanka był przekład „Lekcji i Ewangelii na każdy dzień roku Kościelnego". Pracował nad wydaniem polskiego mszału rzymskiego, który opracował w rękopisie w 1936 r., a który wydano po wojnie (jego edycję wznawiano kilkakrotnie). Zapoczątkował wydawanie modlitewnika do dziś powszechnie używanego na Śląsku Cieszyńskim pt. „Chwalcie Pana". W 1932 r. otrzymał godność prałata. 18 kwietnia 1940 roku został aresztowany przez gestapo, a następnie przewieziony do obozu koncentracyjnego w Dachau, gdzie skazano go na śmierć głodową.

</doc>
<doc id="486107" url="https://pl.wikipedia.org/wiki?curid=486107" title="Orzeł za najlepszy film">
Orzeł za najlepszy film

Najlepszy film to najważniejsza kategoria Polskich Nagród Filmowych, po raz pierwszy nagrodę w tej kategorii wręczono 21 czerwca 1999 roku (nagrodę przyznano za rok 1998). Pierwszym laureatem nagrody został film "Historia kina w Popielawach" w reżyserii Jana Jakuba Kolskiego.
Nagroda w kategorii "najlepszy film" przyznawana jest reżyserowi filmu, producentowi oraz polskim koproducentom. Każda z uprawnionych osób, otrzymuje jedną statuetkę w danym roku.

</doc>
<doc id="486108" url="https://pl.wikipedia.org/wiki?curid=486108" title="Brainmaker">
Brainmaker

BrainMaker to program do tworzenia i testowania sieci neuronowych. Zaprojektowany początkowo do pracy w systemie DOS, oferuje obecnie możliwość pracy w systemie Windows.
Sieci neuronowych stworzonych w programie BrainMaker można użyć w dziedzinach finansowych, w przewidywaniu trendów ekonomicznych, na giełdzie papierów wartościowych w rozpoznawaniu obiektów, diagnostyce medycznej i wielu innych dziedzinach gdzie potrzebna jest dogłębna analiza problemu.
Dzięki bardzo zaawansowanej technologii, minimalnych wymaganiach sprzętowych oraz bogatej dokumentacji BrainMaker stał się najpopularniejszym programem tworzenia sieci neuronowych na świecie.
BrainMaker jest obecnie jednym z najpopularniejszym programów do tworzenia, testowania i uczenia sieci neuronowych. Występuje w dwóch podstawowych opcjach: 
Wersja podstawowa dostępna jest dla komputerów PC (system DOS lub Windows) oraz Macintosh. Wersja Professional dostępna jest tylko dla systemu DOS i Windows dla komputerów PC.

</doc>
<doc id="486111" url="https://pl.wikipedia.org/wiki?curid=486111" title="Barbara Sadowska (żołnierz AK)">
Barbara Sadowska (żołnierz AK)

Barbara Sadowska, z domu Rewkiewicz, pseud. Czarecka, Robert (ur. 23 sierpnia 1921 w Warszawie, zm. 18 listopada 1991 tamże) – polska tłumaczka literatury angielskiej, kapitan Armii Krajowej, dama Virtuti Militari.
Życiorys.
Córka Henryka i Józefy z Karolkiewiczów, miała jeszcze trzy siostry: Halinę, Danutę i Teresę. W gimnazjum żeńskim im. Cecylii Plater-Zyberkówny zdała w 1938 maturę i rozpoczęła studia w Szkole Głównej Handlowej. Działała w konspiracji od 1942. Była m.in. kurierką Oddziału II Komendy Głównej AK, od sierpnia 1944 zastępczynią szefa komórki wywiadu „Pralnia II”. Po wojnie przedostała się do Europy Zachodniej w celu nawiązania kontaktu ze sztabem 2. Korpusu we Włoszech. Zdecydowała się na powrót do Polski, kierowała konspiracyjną siatką „Liceum” od 9 listopada 1945 do 13 marca 1946, kiedy została aresztowana. Została skazana przez Wojskowy Sąd Rejonowy w Warszawie 19 lipca 1947 w procesie pokazowym na 9 lat więzienia, była więziona do października 1953. Po zwolnieniu z więzienia pracowała w Państwowym Instytucie Wydawniczym do 1956. Po urodzeniu córki udzielała korepetycji z języka angielskiego oraz tłumaczyła ksiązki dla wydawnictwa „Czytelnik”. Zmarła 18 listopada 1991, została pochowana na cmentarzu na Powązkach.
Życie prywatne.
Od 1944 była żoną Michała Sadowskiego (1921–1978), socjologa, kuriera Komendy Głównej AK, późniejszego redaktora naczelnego wydawnictwa „Interpress” i działacza Stronnictwa Demokratycznego. Mieli córkę Magdalenę (1956–2017), etnografkę, działaczkę Ruchu Wolność i Pokój, żonę Jacka Czaputowicza.
Ordery i odznaczenia.
Za działalność w czasie wojny została odznaczona: 

</doc>
<doc id="486114" url="https://pl.wikipedia.org/wiki?curid=486114" title="Orzeł za najlepszą reżyserię">
Orzeł za najlepszą reżyserię

Najlepsza reżyseria to jedna z kategorii Polskich Nagród Filmowych. Nagrodę w tej kategorii po raz pierwszy wręczono podczas 1. ceremonii wręczenia Orłów, która odbyła się 21 czerwca 1999 roku (nagrody przyznano za rok 1998). Pierwszą laureatką nagrody została Dorota Kędzierzawska za reżyserię filmu "Nic".
Najczęściej nominowanymi reżyserami są Wojciech Smarzowski i Agnieszka Holland. Najczęściej nagradzanym natomiast jest Wojciech Smarzowski, który zdobył cztery nagrody. 
Najczęściej nominowani (do nominacji za rok 2021 włącznie).
więcej niż jedna nominacja:
Najczęściej nagradzani (do nagród za rok 2020 włącznie).
więcej niż jedna nagroda:

</doc>
<doc id="486118" url="https://pl.wikipedia.org/wiki?curid=486118" title="Orzeł za najlepszy scenariusz">
Orzeł za najlepszy scenariusz

Najlepszy scenariusz to jedna z kategorii Polskich Nagród Filmowych. Nagrodę w tej kategorii po raz pierwszy wręczono podczas 1. ceremonii wręczenia Orłów, która odbyła się 21 czerwca 1999 roku (nagrody przyznano za rok 1998). Pierwszym laureatem nagrody został Jiří Křižan i jego scenariusz do filmu "Zabić Sekala"
Najczęściej nominowane są scenariusze Wojciecha Smarzowskiego – pięć nominacji. Najczęściej nagradzanymi scenarzystami są Marek Koterski i Wojciech Smarzowski, którzy otrzymali po dwie nagrody.

</doc>
<doc id="486120" url="https://pl.wikipedia.org/wiki?curid=486120" title="V.11">
V.11

V.11 – rekomendacja CCITT (obecnie ITU-T), która specyfikuje charakterystyki elektryczne sygnałów dwukierunkowego symetrycznego interfejsu przesyłu danych (także opis gniazda i rozłożenie sygnałów na końcówkach) dla sygnałów o szybkości do 10 Mbit/s. Rekomendacja ta wchodzi w skład (ale nie została opublikowana) standardów serii X jako X.27 i jest także równoważna standardowi EIA RS-422.
Standard ten został zatwierdzony w roku 1976.
Rekomendacja zaleca 37-końcówkowe złącza ISO 4902, co jest zgodne także z zaleceniem EIA RS-422.
Dla interfejsu sieciowego zaleca się natomiast 15-końcówkowe złącze ISO 4903.
Charakterystyki elektryczne interfejsu V.11.
Przewody połączeniowe interfejsu mogą nie być terminowane lub też mogą być zakończone rezystancją. Zależy to od zastosowań. Generalnie rezystory końcowe stosuje się aby zmniejszyć odbicia sygnałów dla przepływności powyżej 200 kbps. Typowo końcówki przewodów sygnałowych są wtedy spięte do masy rezystancją 175 Ω.

</doc>
<doc id="486122" url="https://pl.wikipedia.org/wiki?curid=486122" title="Orzeł za najlepszą główną rolę męską">
Orzeł za najlepszą główną rolę męską

Najlepsza Główna Rola Męska – jedna z najważniejszych kategorii Polskich Nagród Filmowych. Po raz pierwszy została przyznana w 1999 roku, laureatem został Olaf Lubaszenko.
Laureaci i nominowani do Orłów w kategorii najlepsza główna rola męska:

</doc>
<doc id="486125" url="https://pl.wikipedia.org/wiki?curid=486125" title="Lawowanie">
Lawowanie

Lawowanie − cieniowanie i nakładanie warstw koloru, często jednolitej barwy, za pomocą pędzla, piórka lub rapidografu. Technika ta ma na celu pogłębienie przestrzenności i plastyczności dzieła. Służy także do podkolorowania rysunku konturowego, wykonywania ciemnych partii (cieniowanie plamą) oraz stworzenia efektów światłocieniowych. Jest często stosowana przy malowaniu akwarelami, tuszem i pastelami.
Lawowanie daje bardzo dobre efekty przy malowaniu np. pejzaży, obrazów impresjonistycznych i wszystkich innych dzieł, wymagających pokazania głębi, perspektywy powietrznej, gry światła i cienia oraz zjawisk atmosferycznych (deszcz, mgła).
Delikatny, cienki papier nie nadaje się do stosowania na nim tej techniki, wykazuje on tendencję do szybkiego zużywania się. Najlepszy jest średnioziarnisty papier czerpany, karton, wsiąkliwy papier akwarelowy oraz płótno.
Lawowanie stopniowe.
Lawowanie, w którym odcienie kolorów łagodnie przechodzą z jasnego w ciemny lub na odwrót. Stosuje się je między innymi przy malowaniu perspektywy powietrznej. Najczęściej polega ono na nakładaniu, z jednoczesnym stopniowym rozcieńczaniem, kolejnych warstw koloru.
Lawowanie wielobarwne.
Lawowanie, w którym używa się wielu kolorów, tak aby nie tworzyły oddzielnych plam, lecz wpływały na siebie, tworząc kolor wynikowy.
Lawowanie suche.
Suche lawowanie polega na nakładaniu na duże powierzchnie równego, jednolitego odcienia pigmentu. Uzyskuje się w ten sposób łagodne przejścia między płaszczyznami poszczególnych kolorów. Można dzięki temu ukazać subtelne efekty atmosferyczne. Suchy pigment uzyskuje się ze sproszkowanej pałeczki pastelowej.

</doc>
<doc id="486126" url="https://pl.wikipedia.org/wiki?curid=486126" title="Orzeł za najlepszą główną rolę kobiecą">
Orzeł za najlepszą główną rolę kobiecą

Najlepsza Główna Rola Kobieca to jedna z najważniejszych Kategorii Polskich Nagród Filmowych. Po raz pierwszy została wręczona w 1999 roku, laureatką została Agnieszka Krukówna.
Laureaci i nominowani do Orłów w kategorii najlepsza główna rola kobieca:

</doc>
<doc id="486128" url="https://pl.wikipedia.org/wiki?curid=486128" title="Baby Bash">
Baby Bash

Baby Bash, właściwie Ronnie Ray Bryant znany również jako Baby Beesh (ur. 18 października 1975 w Vallejo) – amerykański raper.
Dzieciństwo.
Kariera artysty ma źródła w jego dzieciństwie. Bryant urodził się w rodzinie mieszanej pod względem rasowym i językowym; jego matka jest Meksykanką, ojciec jest biały. Oboje trafili do więzienia, więc przyszłego artystę wychowywała rodzina matki.
Kariera.
Po spotkaniu z raperami w Houston, Bryant zdecydował się przeprowadzić do tego miasta. Nagrywał najpierw z mało znanymi grupami "Potna Deuce", "Latino Velvet" i "N2DEEP". Pierwszy solowy album, "Savage Dreams", wydany w 2001 roku przez Dope House Records, przyniósł mu dużą popularność. Kolejne albumy wydawał w wytwórni Universal Records. Szczególnie dużą sławę przyniósł mu singel "Suga Suga" (2003), wydany we współpracy z wokalistą R&amp;B Frankie J, który zajął 7. miejsce na liście przebojów Billboard Hot 100. Jeszcze wyżej, bo na 3. miejsce tej listy, trafił kolejny singel, "Obsession".

</doc>
<doc id="486130" url="https://pl.wikipedia.org/wiki?curid=486130" title="V.10">
V.10

V.10 – zalecenie CCITT (obecnie ITU-T), która specyfikuje charakterystyki elektryczne sygnałów dwukierunkowego symetrycznego interfejsu przesyłu danych (także opis gniazda i rozłożenie sygnałów na końcówkach) dla sygnałów o szybkości do 100 kbit/s. Rekomendacja ta wchodzi w skład (ale nie została opublikowana) standardów serii X jako X.26. Standard ten został po raz pierwszy zatwierdzony w roku 1976.
V.10 może współpracować z interfejsem V.28 pod warunkiem, że maksymalne napięcie sygnałów nie przekroczy 12 V.
Rekomendacja zaleca 37-końcówkowe złącza ISO 4902, co jest zgodne także z zaleceniem EIA RS-423.

</doc>
<doc id="486131" url="https://pl.wikipedia.org/wiki?curid=486131" title="Orzeł za najlepszą drugoplanową rolę męską">
Orzeł za najlepszą drugoplanową rolę męską

Laureaci Orłów w kategorii najlepsza drugoplanowa rola męska:

</doc>
<doc id="486134" url="https://pl.wikipedia.org/wiki?curid=486134" title="Orzeł za najlepszą drugoplanową rolę kobiecą">
Orzeł za najlepszą drugoplanową rolę kobiecą

Laureatki i nominowane do Orłów w kategorii najlepsza drugoplanowa rola kobieca:

</doc>
<doc id="486135" url="https://pl.wikipedia.org/wiki?curid=486135" title="Petarda">
Petarda

Petarda (niem. "petarde"; fr. "pétard, pétarade"; prowans. "petarrada" od "petar" „pierdzieć”) – amunicja imitująca wybuch innego urządzenia pirotechnicznego (granatu, bomby itp.), mająca (przynajmniej w zamyśle) nie czynić szkód, a jedynie efekty świetlne i dźwiękowe. Użyta nieprawidłowo lub niedbale wykonana może doprowadzić do kalectwa (urwania palców, oparzenia, oślepienia), choć nie powinna zabić.
Petarda jest to rodzaj ćwiczebnego granatu ręcznego. Mogą mieć przeznaczenie cywilne lub wojskowe. Może występować w postaci kostki sprasowanego prochu czarnego umieszczonego w cylindrycznym pudełku tekturowym z którego na zewnątrz wyprowadzony jest krótki lont zakończony główką zapałową. Przeznaczone do celów cywilnych nie mają dużej siły niszczycielskiej. Służą zabawie poprzez efekty wizualne i dźwiękowe. Często wydają głośny huk, ponieważ deflagrujący ładunek rozrywa kartonową powłokę. Dawniej (XVI–XVIII w.) petardą nazywano ładunek wybuchowy, którego używano do wysadzania bram w umocnieniach, mostów, krat okiennych i innych obiektów.
Ze względu na sposób odpalenia występują dwa rodzaje: odpalane na lont i na draskę.

</doc>
<doc id="486137" url="https://pl.wikipedia.org/wiki?curid=486137" title="Baýramaly">
Baýramaly

Baýramaly – miasto w południowo-wschodnim Turkmenistanie, w wilajecie maryjskim, położone nad rzeką Murgab, w tzw. oazie murgabskiej, 27 km na wschód od miasta Mary.
Stanowi ważny ośrodek handlowy i przemysłowy dla rolniczego obszaru uprawy bawełny. Funkcjonuje również jako uzdrowisko leczące choroby nerek i układu krążenia.
W pobliżu miasta znajduje się stanowisko archeologiczne Merw.

</doc>
<doc id="486138" url="https://pl.wikipedia.org/wiki?curid=486138" title="Ośrodek Szkolenia Nurków i Płetwonurków WP">
Ośrodek Szkolenia Nurków i Płetwonurków WP

Ośrodek Szkolenia Nurków i Płetwonurków Wojska Polskiego im. Komandora Stanisława Mielczarka w Gdyni – Garnizon Gdynia – ośrodek zajmujący się profesjonalnym przygotowaniem nurków i płetwonurków wojskowych na potrzeby SZ RP.
Założony został 1 grudnia 1964 roku w Gdyni. Powstał on na bazie działającego w latach 1945–1964 Oddziału Ratowniczego Marynarki Wojennej. Położony jest blisko portu wojennego w Gdyni-Oksywiu, przy ulicy Śmidowicza 48.

</doc>
<doc id="486140" url="https://pl.wikipedia.org/wiki?curid=486140" title="Mary">
Mary



</doc>
<doc id="486141" url="https://pl.wikipedia.org/wiki?curid=486141" title="Orzeł za najlepsze zdjęcia">
Orzeł za najlepsze zdjęcia

Laureaci Orłów w kategorii najlepsze zdjęcia:
Najczęściej nominowani (do nominacji za 2017 włącznie).
więcej niż jedna nominacja:
Najczęściej nagradzani (do nagród za 2017 włącznie).
więcej niż jedna nagroda:

</doc>
<doc id="486142" url="https://pl.wikipedia.org/wiki?curid=486142" title="Termonadruk">
Termonadruk

Termonadruk (zwany też termotransferem) – technika nadruku polegająca na termicznym wgrzaniu w materiał wcześniej przygotowanego rysunku, naniesionego przy pomocy urządzeń służących do masowego powielania typu 'ksero', bądź drukarki podłączonej do komputera, ewentualnie wycięty w formie szablonu. Jest to dość prosty w przygotowaniu sposób nadruku, który – przy małym wysiłku i niewielkich kosztach – każdy jest w stanie wykonać samodzielnie, nawet w domowych warunkach. Takiego typu pełnokolorowe nadruki można stosować na różnych podłożach.
Obraz, który chcemy przenieść kopiujemy lub drukujemy na specjalnym papierze transferowym i następnie przy użyciu urządzenia wytwarzającego temperaturę 150 °C np. żelazka czy prasy termicznej, przenosimy na żądaną powierzchnię – tkaniny, metal, szkło, porcelana.
Termonadruk pozwala na wykonanie niewielkiej ilości kopii, dlatego stał się obecnie dość popularną techniką wykorzystywaną do różnych zastosowań – idealny w przemyśle reklamowym, gdy nie jest konieczna wysoka jakość.
Prócz tradycyjnych nadruków koszulkach, czapeczkach można przenosić obrazy na podkładki pod myszy, puzzle, tworzywa sztuczne, drewno, skórę, ceramikę i szkło.
Pomimo wielu zalet nadruk ten jest dość nietrwały i łatwo ulega zniszczeniu, np. podczas prania, bądź na skutek działania czynników atmosferycznych – nie jest odporny na światło słoneczne. Dlatego nie jest polecany, jeżeli chcemy uzyskać trwały, odporny na zniszczenia efekt.
Papier do nadruku termotransferowego może być zadrukowywany technikami druku takimi jak rotograwiura, offset, sitodruk, fleksografia. farby do termotransferu są zdolne do sublimacji, dzięki temu możliwy jest termiczny transfer farby drukowej papieru do np. opakowań etykietowych.

</doc>
<doc id="486147" url="https://pl.wikipedia.org/wiki?curid=486147" title="Enjoy the Silence">
Enjoy the Silence

Enjoy the Silence – singel brytyjskiego zespołu Depeche Mode wydany 5 lutego 1990. Wydanie "podstawowe" zawierało utwory "Enjoy the Silence" i "Memphisto".
Singel okazał się dużym sukcesem wydawniczym, docierając na liście Billboardu w Wielkiej Brytanii na miejsce 6, w USA na pozycję 8. W 20. Topie Wszech Czasów Radiowej Trójki utwór zajął 35. miejsce.
W 1990 roku zespół nagrał dla France TV teledysk na tarasie widokowym południowej wieży World Trade Center. W 2004 roku pojawiła się odświeżona rockowa wersja utworu na albumie "Remixes 81 - 04".
Covery zaprezentowała m.in. fińska grupa rockowa HIM, włoska gothic metalowa Lacuna Coil (album "Karmacode" z 2006 roku), amerykańska grupa rockowa Breaking Benjamin oraz amerykańska wokalistka Tori Amos (album "Strange Little Girls"). Cover wykonany przez KI Theory został wykorzystany w trailerze ekranizacji Ghost in the Shell
W 2004 roku Depeche Mode wydało singel Enjoy the Silence '04, promujący kompilację "Remixes 81 - 04". Na płycie znalazł się remiks oryginalnej wersji piosenki, stworzony przez Mike’a Shinodę, który wstawił do utworu keyboardy, gitarę basową, gitarę elektryczną i perkusję (wszystkie instrumenty zostały nagrane i wstawione do oryginalnej wersji piosenki z 1990 roku).
W 2017 nową wersję utworu w folkowym brzmieniu nagrał zespół Tulia, wydając ją jako pierwszy singel promujący album "Tulia".
Twórcy.
W wersji z 2004 roku:

</doc>
<doc id="486148" url="https://pl.wikipedia.org/wiki?curid=486148" title="Orzeł za najlepszy montaż">
Orzeł za najlepszy montaż

Laureaci Orłów w kategorii najlepszy montaż:
Najczęściej nominowani (do nominacji za rok 2015 włącznie).
więcej niż jedna nominacja:
Najczęściej nagradzani (do nagród za 2016 włącznie).
więcej niż jedna nagroda:

</doc>
<doc id="486149" url="https://pl.wikipedia.org/wiki?curid=486149" title="William Bell">
William Bell



</doc>
<doc id="486150" url="https://pl.wikipedia.org/wiki?curid=486150" title="V.1">
V.1

V.1 – to zalecenie CCITT (obecnie ITU-T) zatytułowane: "Equivalence between binary notation symbols and the significant conditions of a two-condition code" co można przetłumaczyć jako: "Odpowiedniki (zamienniki) pomiędzy notacją binarną symboli i wyróżnione (znaczące) stany kodu dwustanowego".
Rekomendacja ta została zatwierdzona w roku 1988.
Rekomendacja ta jest jedną z serii rekomendacji ogólnych (V.1-V.8bis) definiujących sposób kodowania, szybkość przesyłania symboli, poziomy mocy sygnałów i rodzaje protokołów używanych przez modemy pracujące w sieci telefonicznej.
Linki zewnętrzne.
Zalecenie na stronach ITU-T 

</doc>
<doc id="486151" url="https://pl.wikipedia.org/wiki?curid=486151" title="Orzeł za najlepszy dźwięk">
Orzeł za najlepszy dźwięk

Laureaci Orłów w kategorii najlepszy dźwięk:
Najczęściej nominowani (do nominacji za rok 2015 włącznie).
więcej niż jedna nominacja:
Najczęściej nagradzani (do nagród za 2015 włącznie).
więcej niż jedna nagroda:

</doc>
<doc id="486154" url="https://pl.wikipedia.org/wiki?curid=486154" title="Świerzbowce">
Świerzbowce

Świerzbowce – różne gatunki roztoczy z rzędu Acarina i rodzin Sarcoptidae (Acaridae) i Psoroptidae. Wywołują świerzb. Długość ok. 0,2–0,8 mm. Samice drążą w skórze chodniki, żywią się limfą, płynami wysiękowymi i komórkami. Świerzbowce to pasożyty ptaków i ssaków, w tym człowieka, np. świerzbowiec ludzki.
Systematyka.
Należą tu następujące rodziny, rodzaje i gatunki:

</doc>
<doc id="486157" url="https://pl.wikipedia.org/wiki?curid=486157" title="Orzeł za najlepsze kostiumy">
Orzeł za najlepsze kostiumy

Laureaci Orłów w kategorii najlepsze kostiumy:
Najczęściej nominowani (do nominacji za rok 2015 włącznie).
więcej niż jedna nominacja:
Najczęściej nagradzani (do nagrody za 2015 rok włącznie).
więcej niż jedna nagroda:

</doc>
<doc id="486158" url="https://pl.wikipedia.org/wiki?curid=486158" title="Human Development Index">
Human Development Index



</doc>
<doc id="486160" url="https://pl.wikipedia.org/wiki?curid=486160" title="Dolar USA">
Dolar USA



</doc>
<doc id="486162" url="https://pl.wikipedia.org/wiki?curid=486162" title="Miasta w Turkmenistanie">
Miasta w Turkmenistanie

Według oficjalnych danych z 2006 roku w Turkmenistanie było ponad 30 miast z 8 tys. mieszkańców. Stolica kraju Aszchabad jako jedyne miasto liczyła ponad pół miliona mieszkańców. W 3 miastach liczba ludności wynosiła 100÷500 tys. W 5 miastach zamieszkiwało 50÷100 tys., a w 6 miastach liczba ludności wynosiła 25÷50 tys. Ludność miejska stanowiła 45% mieszkańców Turkmenistanu.
Największe miasta w Turkmenistanie.
Największe miasta w Turkmenistanie według liczebności mieszkańców (stan na 2006):
Alfabetyczna lista miast w Turkmenistanie.
Poniższy spis zawiera miasta w Turkmenistanie z liczbą ludności powyżej 8 tys.

</doc>
<doc id="486165" url="https://pl.wikipedia.org/wiki?curid=486165" title="Orzeł za najlepszą scenografię">
Orzeł za najlepszą scenografię

Laureaci Orłów w kategorii najlepsza scenografia:
Najczęściej nominowani (do nominacji za rok 2016 włącznie).
więcej niż jedna nominacja:
Najczęściej nagradzani (do nagród za rok 2016 włącznie).
więcej niż jedna nagroda:

</doc>
<doc id="486166" url="https://pl.wikipedia.org/wiki?curid=486166" title="Rodzina Tofu">
Rodzina Tofu

Rodzina Tofu (ang. "The Tofus", 2004-2007) – kanadyjsko-francuski serial animowany. Twórcą serialu jest Bruno Bianchi.
Opis fabuły.
Jest to opowieść o rodzinie, która propaguje zdrową żywność i ekologiczne sprzęty domowe. Akcja odbywa się w niewielkim miasteczku Beauvillage. W skład rodziny wchodzą mama, tata, dwójka dzieci: Lola i Chichi oraz babcia Buba. Lola i Chichi chcą za wszelką cenę żyć jak każda normalna rodzina, jednak rodzice próbują chronić swoje potomstwo przed „szatańskimi” urządzeniami i niezdrową żywnością. Chichi i Lola mają także inne sprawy niż ich rodzice, np. spotykanie się z Philem i Lily. Tofusowie zawsze się kłócą z rodziną Hubbubów, lecz Lola kocha ich syna, Billy'ego.
Wersja polska.
Opracowanie: na zlecenie Jetix IZ-Text Katowice
Udźwiękowienie: Suprafilm
Tekst: Natalia Bartkowska
Udział wzięli:

</doc>
<doc id="486167" url="https://pl.wikipedia.org/wiki?curid=486167" title="Orzeł za najlepszą muzykę filmową">
Orzeł za najlepszą muzykę filmową

Laureaci Orłów w kategorii najlepsza muzyka:

</doc>
<doc id="486171" url="https://pl.wikipedia.org/wiki?curid=486171" title="Robert Keohane">
Robert Keohane

Robert Keohane (ur. 3 października 1941 w Chicago) - jeden z głównych przedstawicieli amerykańskiego neoliberalizmu, profesor nauk politycznych.
Profesor stosunków międzynarodowych Princeton University.
Wraz z Josepem Nye opracowali Teorię kompleksowej współzależności w stosunkach międzynarodowych. Jest współautorem (wraz z Josepem Nye) książki "Power and Independence: World Politics in Transition".
Był redaktorem czasopisma "International Organization".

</doc>
<doc id="486172" url="https://pl.wikipedia.org/wiki?curid=486172" title="Orzeł dla najlepszego producenta">
Orzeł dla najlepszego producenta

Laureaci i nominowani do Orłów w kategorii najlepszy producent:

</doc>
<doc id="486173" url="https://pl.wikipedia.org/wiki?curid=486173" title="Kenneth Waltz">
Kenneth Waltz

Kenneth Waltz (ur. 8 czerwca 1924 w Ann Arbor, zm. 12 maja 2013 w Nowym Jorku) – amerykański naukowiec, jeden z głównych przedstawicieli amerykańskiego realizmu, twórca realizmu strukturalnego. Emerytowany wykładowca University of California w Berkeley.
Jego poglądy na temat wojen:

</doc>
<doc id="486174" url="https://pl.wikipedia.org/wiki?curid=486174" title="Orzeł za najlepszy film europejski">
Orzeł za najlepszy film europejski

Najlepszy film europejski to jedna z kategorii Polskich Nagród Filmowych. Nagroda w tej kategorii po raz pierwszy została przyznana podczas 7. ceremonii wręczenia nagród, która odbyła się 5 marca 2005 roku (nagrody przyznano za rok 2004). Pierwszym laureatem nagrody został brytyjsko-luksemburski film "Dziewczyna z perłą" w reżyserii Petera Webbera.
Nagroda w tej kategorii przyznawana jest reżyserowi nagrodzonego filmu. O nagrodę może ubiegać się jedynie film europejski (nie polski), który spełnił następujące kryteria: jest filmem pełnometrażowym (o czasie trwania powyżej 50 minut) oraz był rozpowszechniany nieprzerwanie przez co najmniej tydzień, na ogólnie dostępnych, płatnych pokazach kinowych w Polsce po raz pierwszy w czasie od 1 stycznia do 31 grudnia, w roku poprzedzającym rozdanie nagród.
Najczęściej nominowane do nagrody w tej kategorii są filmy w reżyserii Pedro Almodóvara. Spośród dwóch jego filmów, jeden "Volver" otrzymał nagrodę.

</doc>
<doc id="486175" url="https://pl.wikipedia.org/wiki?curid=486175" title="Herb Buska-Zdroju">
Herb Buska-Zdroju

Herb Buska-Zdroju – jeden z symboli miasta Busko-Zdrój i gminy Busko-Zdrój w postaci herbu.
Wygląd i symbolika.
Herb przedstawia na czerwonej tarczy herbowej złote słońce z rozchodzącymi się wokół, równomiernie rozmieszczonymi na całym obwodzie szesnastoma promieniami (na przemian prostymi i falującymi – rozpoczynając od promienia prostego, skierowanego pionowo w górę) i srebrną kulą pośrodku.
Historia.
Najstarszy zachowany wizerunek herbu to pieczęć magistratu miasta Buska, która została odciśnięta na dokumencie z 1517 roku. Słońce znajduje się w herbie miasta od XIV wieku. Wcześniej była to najprawdopodobniej monstrancja, która jest atrybutem św. Norberta. Liczba promieni zmieniała się na przestrzeni wieków – na początku słońce w herbie miało ich dwanaście. Na dokumencie z 1774 było ich osiem, zaś na dokumencie z 1779 – szesnaście. 
W statucie miasta z 2017 roku wzór herbu również przedstawia szesnaście promieni.

</doc>
<doc id="486178" url="https://pl.wikipedia.org/wiki?curid=486178" title="V.2">
V.2

V.2 - to rekomendacja CCITT (obecnie ITU-T) zatytułowana: "Power levels for data transmission over telephone lines" co można przetłumaczyć jako: "Poziomy mocy dla transmisji danych po liniach telefonicznych".
Rekomendacja ta została zatwierdzona w roku 1988.
Rekomendacja ta jest jedną z serii rekomendacji ogólnych (V.1-V.8bis) definiujących sposób kodowania, szybkość przesyłania symboli, poziomy mocy sygnałów i rodzaje protokołów używanych przez modemy pracujące na liniach telekomunikacyjnych.

</doc>
<doc id="486185" url="https://pl.wikipedia.org/wiki?curid=486185" title="Ogniwo Westona">
Ogniwo Westona

Ogniwo Westona – ogniwo galwaniczne, w którym elektrodę dodatnią stanowi rtęć, ujemną amalgamat kadmu, a elektrolitem jest nasycony wodny roztwór siarczanu kadmu.
Nad rtęcią znajduje się siarczan rtęci Hg2SO4 utarty z siarczanem kadmu CdSO4 oraz z rtęcią, w postaci tzw. pasty. W obu rurkach znajdują się także kryształy CdSO4, a całość wypełniona jest wodnym roztworem siarczanu kadmowego. W temperaturze równej 293,15 K (20 °C) siła elektromotoryczna ogniwa Westona wynosi 1,0185-1,0187 V.
Ogniwo to jest zwykle konstruowane w kształcie litery „H” z przewężeniami w połowie dolnych ramion, które zapobiegają przemieszczaniu się chemikaliów podczas transportu ogniwa.
Z ogniw tych nie należy pobierać ani też przepuszczać przez nie prądu przez dłuższy czas o natężeniu przekraczającym 1 μA. Pobór prądu o natężeniu powyżej 100 μA eliminuje ogniwo jako wzorzec napięcia. Rezystancja wewnętrzna ogniwa nie przekracza zwykle 1 kΩ. Aby zapobiec przeciążeniom ogniwa, należy zapewnić, aby rezystancja obwodu, w którym jest włączane ogniwo, nie była mniejsza niż 9 kΩ.
Ogniwo Westona było stosowane jako wzorzec jednostki miary napięcia elektrycznego, gdyż jego napięcie jest bardzo bliskie 1 V.
Chemizm reakcji.
Anodę stanowi amalgamat rtęci z kadmem, katodę metaliczna rtęć, nad którą znajduje się pasta złożona z metalicznej rtęci i siarczanu rtęci. Elektrolit stanowi nasycony roztwór siarczanu kadmu, a depolaryzatorem jest pasta siarczanu rtęci.

</doc>
<doc id="486191" url="https://pl.wikipedia.org/wiki?curid=486191" title="Paweł Moszumański">
Paweł Moszumański

Paweł Moszumański (ur. 1957 r. w Krakowie) – pianista, kompozytor i aranżer.
Życiorys.
Od 1975 r. aktywnie uczestniczył w życiu jazzowym. Współpracował z takimi instrumentalistami jak: Janusz Muniak, Jarosław Śmietana, Witold Szczurek, Jacek Kochan, Andrzej Cudzich, Paweł Dalach, Adam Kawończyk, Zbigniew Czarnecki, Ryszard Jasiński.
W 1971 roku wziął, jako muzyk, udział w inscenizacji "Wszystko dobre, co dobrze się kończy" Williama Szekspira, a później w "Dziadach" Adama Mickiewicza – obydwa spektakle w reżyserii Konrada Swinarskiego w Starym Teatrze. Od tego czasu rozpoczęła się jego przygoda z muzyką w teatrze.
Skomponował muzykę do kilkudziesięciu spektakli dla teatrów na terenie kraju oraz poza granicą.
Stale współpracuje z reżyserem Pawłem Kamzą, ale również m.in. z reż.: B. Cioskiem, A. Weltchkiem, A. Sadowskim, J. Zoniem, B. Rudnickim, I. Bielską, J. Głombem, St. Banasiem.
Skomponował kilkaset piosenek, wiele utworów na chór, zespoły kameralne i orkiestrę.
Linki zewnętrzne.
Paweł Moszumanski strona domowa

</doc>
<doc id="486196" url="https://pl.wikipedia.org/wiki?curid=486196" title="Realizm strukturalny">
Realizm strukturalny

Realizm strukturalny, neorealizm – jedna z teorii stosunków międzynarodowych, główny przedstawiciel współczesnego realizmu.
Realizm strukturalny Kennetha Waltza.
Założenia realizmu strukturalnego wyłożone zostały przez Kennetha Waltza w 1979 roku w jego książce "Theory of International Politics". Jest ona uważana za jedną z najważniejszych prac w teorii stosunków międzynarodowych.
Zamierzeniem Waltza było przeformułowanie założeń klasycznego realizmu i stworzenie teorii odpowiadającej wymogom naukowości. Taka teoria powinna (według Waltza) być pewną reprezentacją i uproszczeniem rzeczywistości, a nie tylko opisem. Powinna pozwalać na dedukcyjne wyjaśnianie zachowań jednostek, przewidywanie ich działań, wysuwanie i testowanie hipotez. Klasyczny realizm w wydaniu Hansa Morgenthau czy Reinholdta Niebuhra krytykowany był za indukcjonizm oraz oparcie się na wielu nienaukowych założeniach. Przykładowo obecność wojen w systemie międzynarodowym wywodzono ze złej natury ludzkiej.
Teoria stosunków międzynarodowych powinna być według Waltza teorią systemową tzn. opisywać wzajemne ułożenie i relacje jednostek wobec siebie i wywodzić ich zachowania z właściwości systemowych. Struktura systemu międzynarodowego składa się z trzech elementów:
Według Waltza te trzy elementy powinny pozwolić wyjaśniać istotne zachowania jednostek w systemie międzynarodowym. Inni realiści strukturalni (np. Barry Buzan) wskazują również na inne elementy (np. charakter interakcji między jednostkami).
Dwa typy realizmu strukturalnego.
W zależności od tego, czy państwa kierują się w swoim postępowaniu maksymalizacją siły, czy bezpieczeństwa, wyodrębnić można dwa podejścia – realizm defensywny i realizm ofensywny.
Realizm strukturalny defensywny.
Realizm strukturalny defensywny zakłada, że system międzynarodowy stwarza zachętę dla zachowania umiarkowanego, przewidywalnego i odpowiedzialnego. Państwa, dążąc do zapewnienia sobie bezpieczeństwa, nie będą skłonne podejmować działań ryzykownych i będą dążyć do utrzymania równowagi sił, a nie do osiągnięcia jak największej potęgi. Zdaniem realistów defensywnych, państwa kierują się raczej obawą niż wizją ewentualnych korzyści. Zarówno brak siły, jak i jej nadmiar jest niebezpieczny. Konflikty są wynikiem procesu interaktywnego, a nie odbiciem istniejącej różnicy celów, chociaż nie znaczy to, że nie występują sprzeczności interesów nie do pogodzenia. Dynamikę stosunków międzynarodowych dobrze oddaje dylemat bezpieczeństwa, który powoduje, że niezamierzonym efektem zapewnienia sobie bezpieczeństwa jest spadek poczucia bezpieczeństwa innych. Dylemat bezpieczeństwa można jednak złagodzić poprzez działania kooperatywne.
Realizm strukturalny ofensywny.
Jego twórcą jest John Mearsheimer. Realizm strukturalny ofensywny zakłada, że państwa dążą do maksymalizacji siły relatywnej zgodnie z zasadą, że „potęga zapewnia bezpieczeństwo, potęga największa jest największą gwarancją bezpieczeństwa”. Państwa dążą do maksymalizacji siły, ponieważ nigdy nie są pewne, kiedy pojawi się nowe mocarstwo. Tym samym znajdują się w pułapce zastawionej przez strukturę systemu międzynarodowego. Spotyka się również opinię, że wojny nie są wynikiem obustronnego poszukiwania bezpieczeństwa, lecz agresywnością jednej lub obu stron konfliktu. Według Mearsheimera łączne oddziaływanie pięciu czynników zmusza państwa do maksymalizacji potęgi:

</doc>
<doc id="486200" url="https://pl.wikipedia.org/wiki?curid=486200" title="Realizm ofensywny">
Realizm ofensywny



</doc>
<doc id="486201" url="https://pl.wikipedia.org/wiki?curid=486201" title="John Mearsheimer">
John Mearsheimer

John J. Mearsheimer (ur. 1947) – amerykański politolog, twórca teorii realizmu ofensywnego, wykładowca nauk politycznych na uniwersytecie w Chicago.

</doc>
<doc id="486206" url="https://pl.wikipedia.org/wiki?curid=486206" title="Gametangium">
Gametangium

Gametangium (l. mn.: "gametangia") – komórka lub wielokomórkowy narząd, w którym wytwarzane są gamety. Wyróżnia się dwa rodzaje gametangiów: 
Gametangia występują u wielu wielokomórkowych protistów oraz glonów, grzybów i na gametoficie roślin. 

</doc>
<doc id="486207" url="https://pl.wikipedia.org/wiki?curid=486207" title="Termotransfer">
Termotransfer



</doc>
<doc id="486215" url="https://pl.wikipedia.org/wiki?curid=486215" title="Paweł Wieczorkiewicz">
Paweł Wieczorkiewicz

Paweł Piotr Wieczorkiewicz (ur. 2 lipca 1948 w Warszawie, zm. 23 marca 2009 tamże) – polski historyk, sowietolog, marynista, profesor nauk humanistycznych (2004).
Życiorys.
Syn prof. Bronisława Wieczorkiewicza (1904-1974) oraz Haliny Marczak-Oborskiej (1919–1982). Jego dziadkiem od strony matki był Michał Marczak. 
Absolwent XI Liceum Ogólnokształcącego im. Mikołaja Reja w Warszawie. W 1971 ukończył studia na Wydziale Historycznym Uniwersytetu Warszawskiego (temat pracy magisterskiej: „Rosyjska cesarska marynarka wojenna 1905–1914”). Na tej uczelni uzyskał też doktorat (1976, temat: „Polityka rosyjska wobec Królestwa Polskiego w latach 1909–1914”) oraz habilitację (1993, za pracę „Wielka Czystka a Armia Czerwona”). W 2004 otrzymał tytuł naukowy profesora nauk humanistycznych. 
W latach 1985–1992 był kolejno zastępcą skarbnika, a następnie generalnym skarbnikiem Zarządu Głównego Polskiego Towarzystwa Historycznego. Członek Rady Wydziału Historycznego UW, Rady Naukowej "Polonicum" UW oraz Rady Naukowej Wydziału Krajów Rozwijających się UW. W latach 1996–2002 wicedyrektor Instytutu Historycznego UW. Był również członkiem Senatu Akademii Humanistycznej i Rady Naukowej Wydziału Historycznego tej uczelni. Przez wiele lat zajmował się także dziejami wojskowości, zwłaszcza zaś – marynarki wojennej. Współpracownik „Morza”, „Wojskowego Przeglądu Historycznego” oraz „Nowej Techniki Wojskowej”. Wieloletni członek władz Polskiego Towarzystwa Historycznego, współpracownik Wojskowego Biura Badań Historycznych. 
W 1971 został członkiem Polskiej Zjednoczonej Partii Robotniczej. Pod koniec lat 70. był II sekretarzem POP PZPR na Wydziale Historii UW. W czasie stanu wojennego nie wystąpił z partii, uważając to za pusty gest, wolał pomagać innym, np. Janowi Żarynowi. Mimo tego opowiadał się za pełną lustracją, ale ostrożnym potępianiem oraz rozróżnieniem na tych, co współpracowali lub donosili na kolegów dobrowolnie i tych zmuszonych do tego.
Autor tekstów, zarówno historycznych jak i dotyczących aktualnej debaty publicznej, w takich gazetach, czasopismach i radiu, jak np.: Rzeczpospolita, Życie Warszawy, Super Express, Mówią Wieki, Polska Zbrojna, Morze, Wojskowy Przegląd Historyczny, Nowa Technika Wojskowa, Wprost, Nasz Dziennik, Nowe Państwo, Gość Niedzielny, Polskie Radio.
Prowadził w stacji telewizyjnej „Kino Polska” cykl "Poprawka z Historii", w którym opowiadał o historycznym podłożu przedstawianych filmów. Był także komentatorem i ekspertem w programie TVP Historia. 
Był mężem Lidii Milki-Wieczorkiewicz, dyplomatki. Zmarł w nocy z 22 na 23 marca 2009 po ponad dwuletnich zmaganiach z chorobą nowotworową. 31 marca 2009 został pochowany na Cmentarzu Wojskowym na Powązkach w Warszawie (kw. A15-2-25).
Poglądy.
Prezentował zdecydowane i nie zawsze akceptowane powszechnie poglądy.
Będąc znawcą Związku Radzieckiego (konsekwentnie używającym tylko nazwy „Sowieckiego”), przeciwstawiał się usprawiedliwianiu komunizmu, Armię Czerwoną uznawał za okupacyjną, zbrodnie komunistyczne zrównywał z nazistowskimi. Publicznie przyznawał, że nie pogodził się ze stratą przez Polskę Lwowa i Wilna. Jednocześnie powstanie warszawskie określał jako zbrodnię, za którą decydenci AK zasłużyli według niego na rozstrzelanie. Krytykował też akcję „Burza”, a także polskich przywódców: marszałka Śmigłego-Rydza i generała Sikorskiego. Podejrzewał, że generał Władysław Anders w trakcie uwięzienia na Łubiance został agentem radzieckim. Jeden z najbardziej kontrowersyjnych jego poglądów dotyczył jednak stosunków polsko-niemieckich. Uważał on, że Polska powinna była pójść na układ z Trzecią Rzeszą (w kontekście propozycji Hitlera złożonej Beckowi w Berchtesgaden w styczniu 1939), zgodzić się na włączenie Gdańska do Niemiec oraz przyłączyć się po ich stronie do wojny z ZSRR.
O Davidzie Irvingu i poprawności politycznej powiedział: „"To najlepszy i najwybitniejszy znawca historii II wojny światowej. Badacz, dla którego miarodajne są źródła, a nie poglądy historiografii, opinie kolegów, czy wrzask mediów. Człowiek, któremu z racji ogromnych zasług - zebrania lub odtajnienia i udostępnienia kluczowych dokumentów III Rzeszy, czapką buty czyścić by trzeba. Historyk tej miary, że ma prawo napisać i powiedzieć wszystko. A, że do tego głosi prawdę i niektóre jego poglądy są odległe od tak ukochanego przez polską prasę wysokonakładową bajdurzenia w stylu „politycznej poprawności”. Narobił sobie oczywiście wpływowych wrogów. Posadzili go, pod najbardziej idiotycznym pretekstem Austriacy, których widoczna nadreprezentacja w najbardziej ludobójczych służbach III Rzeszy nakazywała by zdecydowanie więcej powściągliwości i godności. A czy można? W końcu Giordano Bruno wylądował na stosie"”.

</doc>
<doc id="486221" url="https://pl.wikipedia.org/wiki?curid=486221" title="Roland Napoleon Bonaparte">
Roland Napoleon Bonaparte

Roland Napoleon Bonaparte (ur. 19 maja 1858 w Paryżu, zm. 14 kwietnia 1924, tamże) – francuski książę i geograf.
Roland Bonaparte urodził się jako syn "trudnego" księcia Piotra Napoleona i prostej robotnicy paryskiej Jeanne Ruffin. W roku 1877 wstąpił do akademii wojskowej w Saint-Cyr, potem służył do chwili ogłoszenia banicji wszystkich członków byłych dynastii panujących przez władze III Republiki Francuskiej (1886) w armii francuskiej. W roku 1881 poślubił niezmiernie bogatą pannę Marie Félix-Blanc, córkę założyciela Kasyna w Monte Carlo, w roku 1882 urodziła im się jedyna córka Maria, później sławna psychoanalityczka. Matka zmarła w miesiąc po narodzinach dziewczynki.
Zabezpieczony finansowo poprzez spadek po żonie, Roland Bonaparte poświęcił się podróżom i opisywaniu spostrzeżeń zgromadzonych w różnych krajach. W Anglii badał życie uniwersyteckie, w Holandii politykę kolonialną tego kraju, w Szwecji i Norwegii interesował się antropologią mieszkańców Laponii i przemysłem rybołówczym, w Tyrolu i Szwajcarii hydrografią. Pisał także prace z dziedziny historii i zgromadził wielki księgozbiór dzieł z dziedzin geografii, historii i innych nauk.
Około roku 1900 osiadł na stałe w rodzinnym Paryżu (zezwolenie na pobyt wywalczyła mu prawdopodobnie Akademia Nauk, gdyż prawo o banicji członków byłych francuskich rodów panujących zniesiono dopiero w roku 1951) i poświęcił swój majątek popieraniu różnych inicjatyw naukowo-badawczych w dziedzinie geografii i botaniki – do dyspozycji francuskiej Akademii Nauk oddał stworzony przez siebie "Fundusz Bonaparte". Z jego środków wzniesiono w Alpach i Pirenejach stacje meteorologiczne do badania lodowców, obserwatorium na Mont Blanc, stację zoologiczną w Banyuls-sur-Mer i sfinansowano ekspedycję naukową na równik. W roku 1907 wybrano go nadzwyczajnym członkiem Akademii Nauk, w 1919 prezesem Narodowego Towarzystwa Geograficznego, a w 1922 przewodniczącym Międzynarodowego Związku Geograficznego.
Olbrzymie, zgromadzone przez Rolanda herbarium (zielnik, 2,5 mln eksponatów, 100 tys. gatunków, największy prywatny zbiór na świecie) znajduje się w zbiorach Uniwersytetu w Lyonie. W testamencie zapisał duże sumy dla wzbogacenia Biblioteki Miejskiej w Ajaccio. Z jego śmiercią wygasła w linii męskiej gałąź Lucjana Bonapartego, brata Napoleona I.
Linki zewnętrzne.
Herbier de Lyon Herbarium w Lyonie

</doc>
<doc id="486224" url="https://pl.wikipedia.org/wiki?curid=486224" title="Ron Jeremy">
Ron Jeremy

Ron Jeremy (ur. 12 marca 1953 w Nowym Jorku) – amerykański aktor, producent i reżyser filmów pornograficznych, filmowiec i komik. Od śmierci aktora porno Johna Holmesa, stał się wiodącą postacią i ikoną branży dla dorosłych. W 2002 został umieszczony na pierwszym miejscu na liście „50. największych gwiazd branży porno wszech czasów” przez periodyk Adult Video News. Jeremy został wymieniony w Księdze rekordów Guinnessa za „Najwięcej występów w filmach dla dorosłych”.
Nazywany „Jeżem”, Jeremy wystąpił również w wielu innych niż pornograficznych mediach, a reżyser Scott J. Gill nakręcił film dokumentalny o nim i jego spuściźnie, "Porn Star: The Legend of Ron Jeremy", który został wydany w 2001.
Przez lata kilkanaście kobiet publicznie oskarżyło Jeremy’ego o napaść na tle seksualnym. Kilka zarzutów dotyczy jego występów na konwentach fanów, twierdząc, że po omacku wkładał palce w uczestników bez ich zgody. W czerwcu 2020 Jeremy został oskarżony o cztery przypadki gwałtu i napaści na tle seksualnym z udziałem czterech kobiet, a w sierpniu 2020 był oskarżony o kolejne 20 przypadków gwałtu lub napaści na tle seksualnym w okresie 16 lat – 2004–2020, w których uczestniczyło 12 kobiet i 15–letnia dziewczyna. Za przestępstwa łącznie groziło mu blisko 300 lat więzienia.
Życiorys.
Wczesne lata.
Przyszedł na świat na Long Island jako Ronald Jeremy Hyatt w nowojorskiej dzielnicy Queens w rodzinie żydowskiej jako syn Arnolda Hyatta. Wychowywał się z siostrą Susan. Jego matka biegle posługiwała się językiem niemieckim i francuskim, podczas II wojny światowej zajmowała się kryptografią, zmarła w 1961 roku na chorobę Parkinsona.
W 1971 ukończył Benjamin N. Cardozo High School w Bayside w nowojorskim Queens, gdzie uczęszczał były dyrektor Centrali Wywiadu George Tenet i aktor Reginald VelJohnson. W 1976 podjął studia na wydziale pedagogiki specjalnej w Queens College i pracował w szkole z upośledzonymi umysłowo. Porzucił jednak zawód nauczyciela, aby rozpocząć legalną karierę aktorską na Broadwayu i Off-Broadwayu.
Kariera w branży porno.
W październiku 1978 jego ówczesna dziewczyna przesłała do rozpatrzenia jedno z jego zdjęć dla redakcji magazynu dla pań „Playgirl” do rubryki "Chłopak z sąsiedztwa" ("Boy Next Door"), dostał nie tylko mnóstwo listów od wielbicielek, ale także od producentów filmów pornograficznych.
Po tym jak jego babcia Rose była nękana przez potencjalnych zalotników, którzy dzwonili do niej myśląc, że się z nim kontaktują (Rose wymieniana była wówczas w książce telefonicznej jako R. Hyatt), szybko porzucił swoje nazwisko z obawy przed zawstydzeniem swojej rodziny i zaczął w branży dla dorosłych wykorzystywać swoje pierwsze i drugie imię „Ron Jeremy”. Jego pierwszym występem w kinie dla dorosłych była postać doktora Burnsa w filmie "Coed Teasers" (1978), uhonorowanym AVN Award w kategorii „Najlepsza realizacja”.
W 1979 Jeremy otrzymał pseudonim przydomek „Jeż” („The Hedgehog”), nadany mu przez aktora porno Williama „Billa” Margolda, po sytuacji na planie komediodramatu porno Sparrowhawk Productions "Gorączka olimpijska" ("Olympic Fever"), gdzie Jeremy wystąpił jako Ivan w scenie autofellatio z Laurie Smith i Seką. Kiedy Jeremy przyleciał z Nowego Jorku, aby nakręcić film, spodziewając się ciepłej kalifornijskiej pogody, miał na sobie tylko koszulkę i szorty, nie przyniósł żadnej dodatkowej odzieży. Podczas długiej jazdy motocyklem do kompleksu, położonego w pobliżu Lake Arrowhead, w górach Kalifornii, pogoda pogarszała się do zamieci, która zmroziła go do punktu bliskiej hipotermii. Po dotarciu na miejsce Jeremy natychmiast wziął gorący prysznic. Kiedy skończył, jego skóra przybrała różowawy odcień z powodu skrajnych temperatur i wszystkie włosy na jego ciele stały jak druty. Komentarz Margolda do Jeremy’ego w tym momencie brzmiał: "„Jesteś jeżem, mój przyjacielu. Chodzący, gadający jeż”".
Kolejne filmy z jego udziałem to m.in.: "Tigresses and Other Man-Eaters" (1979), "Fascination" (1980), "Bad Girls 1" (1981), "Bad Girls 2" (1983), "Snatchbuckler" (1985), "Maddams Family" (1991) w reż. Herschela Savage jako wujek Pester, "Diabeł w Miss Jones II: Diabelski plan" ("The Devil in Miss Jones II: The Devil’s Agenda", 1991) jako diabeł, "Flintbones" (1992) czy ekranizacja porno na motywach powieści Aleksandra Dumasa "Erotyczne przygody trzech muszkieterów" ("The Erotic Adventures of the Three Musketeers", 1992), gdzie wystąpił w roli kapitana. Grał też w produkcjach europejskich, w tym Prisma Cinematografica "Cicciolina e Moana „Mondiali”" (1990) jako Diego Maradona z Ciccioliną, Moaną Pozzi, Seanem Michaelsem i Roberto Malone, Mario Salieri Entertainment Group: "Arabika" (1992) jako Mossad u boku Christopha Clarka czy Private Media Group "Private Gold 66: Cadillac Highway" (2004) z Ashley Blue i Avy Scott. Został obsadzony w roli Buffalo w porno parodii "Zły Mikołaj" – "Bardzo bardzo zły Święty Mikołaj" ("Very Very Bad Santa", 2005) z udziałem Briana Surewooda i Annie Cruz.
W maju i czerwcu 2017 zdobył największą popularność w Nowym Meksyku.
Obecność w kulturze masowej.
W latach 80. był gospodarzem publicznego talk-show "Interludes After Midnight". Pełnił funkcję konsultanta przy realizacji filmów: "9 1/2 tygodnia" ("Nine 1/2 Weeks", 1985) z Kim Basinger i Mickeyem Rourke i "Boogie Nights" (1997) z Burtem Reynoldsem. Wystąpił także w małych rolach w kinowych filmach takich jak: dramat "Klub 54" ("54", 1994), dramat kryminalny "Napad" ("Killing Zoe", 1994) jako strażnik bankowy, komedia "Oszołom Show" ("Meet Wally Sparks", 1997) jako aktor porno, komedia "Orgazmo" (1997), dreszczowiec "Ronin" (1998) z Robertem De Niro, komedia "Detroit Rock City" (1999) z Edwardem Furlongiem jako klubowy striptizer MC, dramat kryminalny "Święci z Bostonu" ("Boondock Saints", 1999) z Willemem Dafoe jako pomocnik włoskiego mafiosa, "Uwikłany" ("Reindeer Games", 2000) z Benem Affleckiem i Charlize Theron w roli więźnia, melodramacie Rogera Avary’ego "Żyć szybko, umierać młodo" ("Rules of Attraction", 2002), a także "Adrenalina 2. Pod napięciem" ("Crank: High Voltage", 2009) i komedii romantycznej Julie Davis "Odnaleziona rozkosz" ("Finding Bliss", 2009) z Leelee Sobieski i Denise Richards. W grudniu 2010 pojawił się w wideo Break.com "Tron Jeremy", parodii filmu "".
W 1998 jego rapowy singiel „Freak Of The Week” z DJ Polo pozostał 27 tygodni na liście Billboard. Don Argott nagrał głos Jeremy’ego do utworów wydanych na albumie muzycznym funk "Pornosonic – Cream Streets" (1999). W 2001 został zrealizowany film dokumentalny pt. "Gwiazda porno: Legenda Rona Jeremy’ego" ("Porn Star: The Legend of Ron Jeremy"). 6 stycznia 2002 gościł w hitowym teleturnieju "Najsłabsze ogniwo" ("Weakest Link") z Garym Colemanem.
W 2004 był jedną z 30. gwiazd porno, które znalazły się książce "XXX: 30 Porn Star Photographs" fotografowane w strojach i nago przez Timothy Greenfielda-Sandersa. Portrety książki zostały zaprezentowane w kwietniu 2005 w Santa Monica i eksponowane pod koniec 2005 w galerii sztuki współczesnej w Mediolanie.
W 2006 Jeremy otworzył cykl debat o pornografii, której sprzeciwiał się pastor Craig Gross, założyciel serwisu internetowego anty-pornografii XXXchurch.com, odwiedzając różne kampusy w USA i Kanadzie w ramach „Porn Debate Tour”.
Zagrał postać Frankie’ego z tajnej organizacji wampirów działającej w Hollywood w horrorze "Sunset Society" (2018) u boku Lemmy’ego Kilmistera (Ace), Tracii Gunsa (Gage) i Jyrki 69.
Problemy z prawem.
Wiele kobiet oskarżyło Jeremy’ego o molestowanie seksualne, w tym Ginger Lynn, Jennifer Steele i Danica Dane. Organizatorzy Exxxotica ostatecznie zakazali mu występować w październiku 2017. Po kampanii w mediach społecznościowych prowadzonej przez modelkę internetową Ginger Banks, w związku z zarzutami branżowa grupa handlowa Free Speech Coalition, unieważniła nagrodę Positive Image Award przyznaną mu pierwotnie w 2009. W 2018 miał także zakaz pokazywania się na targach AVN Adult Entertainment Expo i gali wręczenia nagród AVN Awards - Oscarów branży porno.
W czerwcu 2020 prokuratura w Los Angeles wystosowała przeciwko Jeremy’emu akt oskarżenia dotyczący napaści seksualnej i gwałtu na czterech kobietach. Następnie pojawiły się koleje doniesienia, w których aż 25 kobiet twierdziło, że padło jego ofiarą. Potem pojawiło się 20 kolejnych zarzutów dotyczących 13 kobiet. Oscylują one wokół całego spektrum przestępstw seksualnych – od molestowania seksualnego, przez gwałty (w tym z użyciem przedmiotów oraz na nieletnich) po sodomię. Wiek ofiar mieści się w przedziale 15-54 lata. Pierwsze oskarżenia dotyczą 2004 roku, a ostatnie tegorocznego sylwestra. To znacząco rozszerzyło zakres jego „działalności” badany przez prokuraturę (dotąd mówiono o latach 2014-2019). Ron Jeremy przebywa obecnie w areszcie w Los Angeles, a jego kaucja wynosi aż 6 600 000 dolarów. Jeremy wypiera się wszystkich zarzutów. Jak podają zagraniczne media, jeśli oskarżenia okażą się prawdziwe, grozi mu nawet 250 lat więzienia. Do zdarzeń tych miało dojść na przestrzeni lat 2014-2019 w Zachodnim Hollywood.
17 marca 2022 proces 69–letniego Jeremy’ego został zawieszony w oczekiwaniu na badanie zdrowia psychicznego, po tym, jak doniesiono, że Jeremy jest „niespójny” i nie jest w stanie rozpoznać własnego prawnika, a następnie został przeniesiony do ośrodka zdrowia psychicznego. 
Film dokumentalny Channel 4 "Porn King: The Rise &amp; Fall of Ron Jeremy" przedstawiający historię zarzutów przeciwko Ronowi Jeremy’emu i zawierający wywiady z niektórymi rzekomymi ofiarami, w tym Ginger Banks i Tana Lee, miał premierę 15 sierpnia 2022.
Życie prywatne.
29 stycznia 2013 Ron Jeremy zgłosił się do szpitala Cedars-Sinai Medical Center w Los Angeles, uskarżając się na bóle w klatce piersiowej. Jego stan szybko się pogarszał i trafił na badania. Lekarze postawili diagnozę: tętniak w bezpośredniej okolicy serca, na drugi dzień przeszedł operację. Trzy tygodnie później został zwolniony ze szpitala.
Przyjaźnił się z Dennisem Hofem, republikańskim kandydatem i właścicielem domów publicznych w Nevadzie, który wygrał wybory do izby niższej stanowego parlamentu.

</doc>
<doc id="486228" url="https://pl.wikipedia.org/wiki?curid=486228" title="Wał Bezleśny">
Wał Bezleśny



</doc>
<doc id="486229" url="https://pl.wikipedia.org/wiki?curid=486229" title="Konwencja Ramsar">
Konwencja Ramsar



</doc>
<doc id="486231" url="https://pl.wikipedia.org/wiki?curid=486231" title="Flaga Księstwa Warszawskiego">
Flaga Księstwa Warszawskiego



</doc>
<doc id="486232" url="https://pl.wikipedia.org/wiki?curid=486232" title="Jair da Costa">
Jair da Costa

Jair da Costa (ur. 9 lipca 1940 roku w Santo André) – brazylijski napastnik. Przeszedł do Interu Mediolan w 1962 r. z klubu Portuguesa São Paulo. Jair grał w barwach Nerazzurich 10 lat, od 1962 do 1972 r. z przerwą spowodowaną transferem do Romy. Grał też w Santosie FC i Windsor Star z Kanady.
Jego sukcesy z Interem:
Po złotych latach w Interze przeniósł się do ojczyzny, a dokładniej do Santosu, by u boku najlepszego piłkarza świata, Pelé, grać do końca swej kariery. Jego ostatnim meczem w Interze, były derby Mediolanu Inter Mediolan – A.C. Milan.

</doc>
<doc id="486233" url="https://pl.wikipedia.org/wiki?curid=486233" title="Elżbieta Adamiak">
Elżbieta Adamiak



</doc>
<doc id="486236" url="https://pl.wikipedia.org/wiki?curid=486236" title="Wacky Races">
Wacky Races



</doc>
<doc id="486237" url="https://pl.wikipedia.org/wiki?curid=486237" title="Jamie Reid">
Jamie Reid

Jamie Reid (ur. 1947) – brytyjski artysta i anarchista związany ruchem sytuacjonistów. Kształcił się w John Ruskin Grammar School w Croydon.
Twórczość.
Jego dzieła tworzone z liter; wycinanych z nagłówków gazet, przypominają anonimy z żądaniem okupu. Jego styl jest nierozerwalnie związany z wizerunkiem punk rocka, szczególnie na terenie Wielkiej Brytanii.
Jego najbardziej znane prace to: okładka płyty Sex Pistols – Never Mind the Bollocks Here's the Sex Pistols, oraz okładki singli Anarchy in the UK, God Save The Queen, Pretty Vacant, i Holidays in the Sun.
W 1997, w rocznicę urodzin punk rocka, Reid stworzył serię sitodruków. Reid tworzył okładki dla Afro Celt Sound System. Styl not od porywacza powstał, gdy Jamie Reid tworzył Suburban Press, radykalny magazyn polityczny działający na przestrzeni pięciu lat.

</doc>
<doc id="486238" url="https://pl.wikipedia.org/wiki?curid=486238" title="Charles Taylor (polityk)">
Charles Taylor (polityk)

Charles Ghankay Taylor (ur. 28 stycznia 1948 w Arthington koło Monrovii) – polityk liberyjski, były prezydent i dyktator Liberii, pierwszy przywódca państwa afrykańskiego skazany przez międzynarodowy trybunał za zbrodnie wojenne i zbrodnie przeciwko ludzkości. Urząd sprawował w okresie od 2 sierpnia 1997 do 11 sierpnia 2003.
Życiorys.
Pochodzi z rodziny amerykańskich Liberyjczyków, potomków uwolnionych Murzynów amerykańskich, którzy po powrocie do Afryki w 1847 utworzyli niepodległe państwo. Matka pochodziła z miejscowego plemienia .
Urodził się w Arthington. W latach 70. XX wieku studiował ekonomię na Bentley College w Waltham. Do kraju powrócił po zamachu stanu dokonanym przez Samuela Doe’a, by stanąć na czele ministerstwa finansów Liberii.
W 1983 oskarżony o defraudację miliona dolarów uciekł do USA, gdzie został aresztowany. Po krótkim pobycie w amerykańskim więzieniu Plymouth w stanie Massachusetts uciekł na wolność. Po tym doświadczeniu powrócił do rodzimego kraju, by rozpocząć wojnę domową i odnieść sukces militarny.
W 1997 w wysoce niedemokratycznych wyborach został wybrany na prezydenta Liberii. W czasie jego rządów Liberia z jednego z najzamożniejszych krajów afrykańskich stała się państwem biednym, w którym zapanował chaos, grabież i bezprawie. Stolica kraju, Monrovia, została zrujnowana, a ludność pozbawiona energii elektrycznej, wody i poczucia bezpieczeństwa. Przez kraj przetaczały się zbrojne bandy, grabiące, gwałcące i mordujące obywateli, działające, według oskarżycieli Taylora, pod cichym przyzwoleniem czerpiącego prywatne zyski z grabieży prezydenta.
W marcu 2003 roku Sąd Specjalny dla Sierra Leone oskarżył Taylora o handel bronią i podsycanie rebelii w sąsiednich krajach. W Liberii manifestujące od 2002 roku kobiety, zrzeszone w społecznym ruchu Masowa Akcja Kobiet Liberii na rzecz Pokoju ("Women of Liberia Mass Action for Peace") doprowadziły do spotkania z Taylorem (kwiecień 2003) i wymogły na nim obietnicę podjęcia rozmów pokojowych z walczącymi stronami. Pod wpływem presji międzynarodowej do Liberii przyleciał Olusẹgun Ọbasanjọ, prezydent Nigerii, który osobiście namawiał Taylora do ustąpienia. Taylor wziął udział w pierwszych rozmowach pokojowych w czerwcu 2003 roku, po czym udał się wraz z Ọbasanjọ do Nigerii, gdzie otrzymał azyl polityczny.
W roku 2006, ulegając żądaniom prezydent Liberii Ellen Johnson-Sirleaf i naciskom USA, Nigeria ogłosiła, że cofa azyl polityczny dla Taylora, co umożliwiło jego aresztowanie przez liberyjski rząd. 28 marca 2006 Taylor zniknął ze swojej luksusowej rezydencji w Calabar, a 29 marca 2006 został aresztowany w Gamboru-Ngala. 20 czerwca 2006 przewieziono go do Hagi i postawiono przed Sądem Specjalnym dla Sierra Leone. 30 maja 2012 roku został skazany na 50 lat więzienia za zbrodnie przeciwko ludzkości i zbrodnie wojenne, których dopuścił się podczas wojny domowej w Sierra Leone (m.in. ludobójstwo, okrucieństwo wobec ludności cywilnej, praktykowanie niewolnictwa, przymusowe wcielanie do wojska dzieci).

</doc>
<doc id="486240" url="https://pl.wikipedia.org/wiki?curid=486240" title="Majer Wolanowski">
Majer Wolanowski

Majer Wolanowski (ur. 1844 w Przysusze, zm. 13 lipca 1900 w Warszawie) – polski przemysłowiec i fabrykant pochodzenia żydowskiego.
Życiorys.
W połowie XIX wieku przyjechał do Warszawy z Radomskiego, gdzie jego ojciec posiadał niewielką fabrykę okuć budowlanych. W 1858 roku założył sklep wyrobów żelaznych przy Placu Grzybowskim w Warszawie. W 1863 roku przebywał w Westfalii, poznając tamtejszy przemysł hutniczy i przetwórczy. Swą pierwszą fabrykę założył w 1874 roku przy ul. Gęsiej w Warszawie (obecnie ul. Anielewicza), produkując w niej drut, gwoździe i tekturę dachową. Surowce do produkcji sprowadzał z Nadrenii, a po sukcesywnym wprowadzaniu ceł protekcyjnych przez Rosję, korzystał z surowców nowo budowanych hut w Zagłębiu Dąbrowskim (m.in. z huty "Puszkin", późniejszej "Staszic" w Sosnowcu). Wkrótce potem przeniósł działalność do nowo zbudowanej fabryki przy ul. Gęsiej 81, rozbudowanej później na sąsiedniej posesji, przy ulicy Glinianej 5. Rozszerzył produkcję na wyroby na potrzeby kolei żelaznych, telegrafu, telefonów, a także łańcuchy, śruby i mutry. Pod koniec XIX wieku wspólnikiem Majera został jego syn Jerzy. 
W 1898 roku fabryka weszła w spółkę z konsorcjum banków i przemysłowców z Belgii, w 1899 roku, pod nazwą "Boulonneries et Trefilleries de Varsovie (ancien etablissements M. Wolanowski)" wyemitowała akcje na okaziciela ("action au porteur" - w pełni opłacone) oraz świadectwa założycielskie ("part defondateur") na łączną sumę 5500000 franków belgijskich. Zarówno ta decyzja, jak i rozwój telegrafu i kolei w Rosji doprowadziły do olbrzymiego rozwoju fabryki, zahamowanego na jakiś czas śmiercią Wolanowskiego. Sama fabryka działała do 1939 roku, w 1944 jej budynki spalono, obecnie na jej terenie stoją bloki mieszkalne, a teren dawnych hal produkcyjnych przecina ulica Esperanto.
Majer Wolanowski zmarł w wyniku następstw katastrofy kolejowej pod Warszawą (dzisiejsza dzielnica Włochy), której uczestnikiem był także pisarz Władysław S. Reymont. Reymont, jako poszkodowany w wypadku, był też świadkiem śmierci Wolanowskiego w warszawskim Szpitalu Praskim. Wolanowski pochowany został w alei głównej cmentarza żydowskiego przy ulicy Okopowej w Warszawie (kwatera 71).
Do Wolanowskiego należała jedna z najbardziej znanych warszawskich kamienic przy ul. Próżnej 14. 26 czerwca 2018 r. Hanna Gronkiewicz-Waltz poinformowała, że kamienica, po koniecznej renowacji, ma zostać nową siedzibą Teatru Żydowskiego im. Estery, Rachel i Idy Kamińskich.
Jego prawnukami byli: Lucjan Kon-Wolanowski (1920-2006), pisarz i reporter oraz Elżbieta Wassongowa (1908-2007), redaktor i tłumaczka literatury pięknej.

</doc>
<doc id="486244" url="https://pl.wikipedia.org/wiki?curid=486244" title="Uniwersytet Śląski w Opawie">
Uniwersytet Śląski w Opawie

Uniwersytet Śląski w Opawie () – jeden z młodszych uniwersytetów w Czechach; założony po upadku komunizmu w Czechosłowacji, 17 listopada 1989.
Historia.
W latach Praskiej wiosny (1968–1969) pojawiły się plany utworzenia w Opawie samodzielnego Uniwersytetu, plany te porzucono jednak po powrocie politycznej „normalności” za sprawą Gustava Husáka i powrócono do nich dopiero 20 lat później 17 listopada 1989, po zakończeniu okresu sowiecko-komunistycznych rządów. Pokonanie oporów przeciwników uniwersytetu w Opawie nie było też w 1989 r. łatwe. Dyskusje i spory trwały prawie dwa lata, a ostateczne założenie uniwersytetu odbyło się niejako w dwóch etapach. 17 września 1990 Ministerstwo Oświaty, Młodzieży i Sportu, powołało w Opawie wydziały filozoficzno-przyrodnicze i ekonomiczny w Karwinie. Pierwsi studenci rozpoczęli tam naukę 8 października 1990. A dopiero 9 lipca 1991 po uporczywych staraniach miasta Opawy czeski rząd wydał rozporządzenie o powstaniu Śląskiego Uniwersytetu z siedzibą w Opawie, które weszło w życie 28 września 1991.
Wydziały.
W Uniwersytecie w Opawie można studiować na kierunkach filozoficznych, przyrodniczych, ścisłych i ekonomicznych. W 2006 r. studiowało na nich ok. 4000 studentów w oddziałach w Opawie, Karniowie i Karwinie. Uczelnia jest również siedzibą Instytutu Fotografii Kreatywnej.

</doc>
<doc id="486258" url="https://pl.wikipedia.org/wiki?curid=486258" title="Rzeszów Staroniwa">
Rzeszów Staroniwa

Rzeszów Staroniwa – stacja kolejowa w dzielnicy Rzeszowa Staroniwie.
W roku 2017 stacja obsługiwała 20–49 pasażerów na dobę.
Opis.
Zespół stacyjno-dworcowy Rzeszów Staroniwa wybudowany został w 1891.
W 1942 ze stacji odchodziły pociągi z Żydami do obozu zagłady w Bełżcu.
Murowany budynek dworca z wiatą wzniesiony w tzw. stylu galicyjskim zachowany jest w dobrym stanie. W budynku dworca znajduje się poczekalnia, kasy (nieczynne od 12 grudnia 2004), punkt odpraw pociągów i punkt drużyn manewrowych. Stacja posiada 1 peron dla pociągów pasażerskich oraz 2 nastawnie, razem z bocznicami znajduje się tu 12 torów. Na stacji znajduje się także rampa, która obecnie służy jaka rampa wyładowcza dla magazynu z cementem, czasami z rampy korzysta także wojsko. Na terenie stacji znajduje się także budynek Polskich Linii Kolejowych Sekcji Eksploatacji w Rzeszowie.
W 2012 roku stacja została zmodernizowana. Przebudowano układ torów oraz wybudowano całkowicie od nowa jedyny peron, który posiada wiatę, miejsca siedzące oraz elementy małej architektury jak ławki, tablice informacyjne, oświetlenie. Do peronu wybudowano także dojście od strony budynku dworcowego i ulicy ks. Józefa Sondeja.
W 2013 roku rozebrano od dłuższego czasu nieczynną kładkę dla pieszych w ciągu ulicy Langiewicza.
Stacja służy jako postojowa dla pociągów towarowych. Odchodzi z niej szereg bocznic do okolicznych rzeszowskich zakładów, w tym najdłuższa i używana do dziś bocznica Elektrociepłowni i Zakładu WSK Rzeszów.

</doc>
<doc id="486262" url="https://pl.wikipedia.org/wiki?curid=486262" title="Droga wojewódzka nr 560">
Droga wojewódzka nr 560

Droga wojewódzka nr 560 (DW560) – droga wojewódzka przebiegająca w kierunku północ-południe, przez województwa kujawsko-pomorskie i mazowieckie, łącząca Brodnicę (DK15) z Bielskiem (DK60).
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
We wcześniejszych latach droga wojewódzka nr 560 była objęta ograniczeniami dopuszczalnego nacisku pojedynczej osi:

</doc>
<doc id="486266" url="https://pl.wikipedia.org/wiki?curid=486266" title="Bloch MB.131">
Bloch MB.131

Bloch MB.131 – francuski samolot bombowy i rozpoznawczy z okresu II wojny światowej produkcji zakładów lotniczych Marcel Bloch.
Historia.
MB.130.
W sierpniu 1933 roku francuskie lotnictwo zwróciło się do wytwórni lotniczych o zaprojektowanie nowego wielozadaniowego bombowca, który równocześnie mógłby spełniać role samolotu rozpoznawczego, a nawet myśliwskiego eskortującego cięższe bombowce. Miał to być samolot kategorii M4, oznaczającej czteromiejscowy samolot wielozadaniowy (M od "Multiplace de Combat"), w październiku 1933 roku zastąpionej przez kategorię BCR ("bombardement, combat, renseignement" – bombardujący, bojowy, rozpoznawczy). Jednym z opracowanych w odpowiedzi na te założenia samolotów był Bloch MB.130 wytwórni Société des Avions Marcel Bloch, poza tym konkurowały z nim samoloty Amiot 144, Potez 541, Breguet 460 i Farman 420. Samolot w pierwszej wersji MB.130A, nazwany „Guynemer”, został oblatany 8 czerwca 1934 roku w Villacoublay. Stanowił całkowicie metalowy dwusilnikowy dolnopłat, początkowo ze stałym podwoziem w masywnych owiewkach obejmujących również golenie pod gondolami silnikowymi. MB.130 był podobny do cięższego bombowca MB.210 i miał typowe cechy dla francuskich bombowców z przełomu lat 20. i 30., z kanciastym mało aerodynamicznym kadłubem o prostokątnym przekroju, z bogatym oszkleniem i wystającymi wieżyczkami. Napęd stanowiły silniki gwiazdowe Gnome-Rhône 14 Kdrs o mocy 760 KM. 3 kwietnia 1935 roku oblatano przebudowany prototyp oznaczony MB.130B, z podwoziem wciąganym w locie i silnikami GR 14 Kirs/Kjrs o mocy 870 KM. W październiku 1935 roku lotnictwo francuskie wyraziło zamiar zamówienia 40 samolotów tego typu. Mimo to, lotnictwo wkrótce doszło do wniosku, że konstrukcje powstałe według wymagań na wielozadaniowy samolot są przestarzałe i mają zbyt słabe osiągi, w następstwie czego zawiesiło zamówienie, a wytwórnia Bloch podjęła z własnej inicjatywy prace nad nowym samolotem, tym razem specjalizowanym jako rozpoznawczo-bombowy. Prototyp MB.130, ze znakami cywilnymi F-AKHS, uległ zniszczeniu w wypadku w 1937 roku.
MB.131.
Nowy samolot oznaczony jako MB.131 zachował jedynie ogólny układ poprzednika, jako dwusilnikowego dolnopłata, natomiast oprócz tego był w zasadzie nową konstrukcją. Wyróżniał się opływowym wydłużonym kadłubem ze stanowiskiem strzeleckim w zaokrąglonym przodzie i z gładkim poszyciem, mocowanym spłaszczonymi nitami, lepszym z punktu widzenia aerodynamiki. Pierwszy prototyp MB.131-01 został oblatany 12 sierpnia 1936 roku. Początkowo samolot był czteromiejscowy (kategorii RB4 – czteromiejscowy rozpoznawczo-bombowy). Testy samolotu rozpoczęto w grudniu. Lotnictwo jeszcze w 1936 roku zamówiło pierwszą serię, zastępując pierwotne zamówienie na 40 sztuk MB.130.
Podczas prób w locie wykazywał on sporo braków, które wyeliminowano w nowym prototypie, który został oblatany 5 maja 1937 roku. Załogę powiększono w nim do pięciu osób (RB5), przesunięto wieżę grzbietową i dodano dolną wysuwaną wieżę. Silniki GR 14 Kirs/Kjrs 870 KM zostały następnie zastąpione przez ulepszone Gnome-Rhône 14N 10/11 o tej samej mocy. Podczas badań pierwszego samolotu seryjnego okazało się jednak, że skomplikowanie i masa wysuwanej wieży nie kompensują zalet zmniejszenia oporu aerodynamicznego i na samolotach seryjnych zastąpiono ją przez płytką stałą gondolę z karabinem maszynowym. W latach 1936-1937 w ramach pięciu kontraktów zamówiono 142 MB.131, początkowo także w wersji MB.132, która ostatecznie nie trafiła do produkcji. Produkcję seryjną tego samolotu rozpoczęto jeszcze w tym samym roku i trwała ona do 1939 roku. Łącznie w tym okresie zbudowano 143 samoloty MB.131 (łącznie z dwoma prototypami i prototypem MB.133).
Pierwsza seria 13 samolotów została wykonana jako czteromiejscowy rozpoznawczy MB.131 R4 (nry 3–15), a dalsze pięć jako szkolny MB.131 Ins (skrót od "instruction") z podwójnymi sterownicami (nry 16–20). Również drugi prototyp został doprowadzony do standardu MB.131 Ins i przekazany lotnictwu. Od samolotu nr 21 produkowano docelową wersję bombowo-rozpoznawczą, lecz w wariancie czteromiejscowym MB.131 RB4. 
MB.132, MB 133.
Wersja MB.132 była przewidywana do zamówienia, z silnikami gwiazdowymi Hispano-Suiza 14 Aa o mocy 940 KM. Z powodu niedopracowania silników, prototyp nie został zbudowany, a zamówienia przeniesiono na wersję seryjną MB.131.
Prototyp MB.133 również był wyposażony w silniki Hispano-Suiza 14 Aa, a nadto miał podwójne usterzenie pionowe. Niedopracowanie silników opóźniło oblot maszyny, do którego doszło 1 października 1937 roku. Prędkość maksymalna wynosiła 435 km/h, lecz w tym czasie nie była to już wartość wystarczająca i samolot nie został skierowany do produkcji, a prototyp przebudowano na MB.131.
Służba.
Samoloty "Bloch MB.131" do francuskich jednostek lotniczych zaczęto dostarczać w czerwcu 1938 roku a ostatnie z nich dostarczono we wrześniu 1939 roku. Ogółem używały je grupy (dywizjony): GR I/14, GR II/14, GR I/21, GR II/22, GR I/35, GR I/36, GR II/36, GR I/55, GR II/55 i GR I/61 (druga liczba oznaczała pułk lotniczy). W chwili wybuchu II wojny światowej znajdowały się na uzbrojeniu w siedmiu dywizjonów rozpoznawczych, po 13 samolotów. Jeden znajdował się na terenie Afryki Północnej. 
Po wybuchu II wojny światowej samoloty tego typu dokonywały lotów rozpoznawczych na teren Niemiec, w czasie których ponosiły jednak spore straty. Okazało się, że osiągi samolotów, chociaż uznawanych za nowoczesne, są już niewystarczające do uniknięcia niemieckich myśliwców Messerschmitt Bf 109. 9 września 1939 roku został zestrzelony pierwszy MB.131 (nr 92), a drugi uszkodzony lądował przymusowo, oba z dywizjonu GAR 14. 17 września został zestrzelony kolejny, z GR I/22 (nr 86). Już od października 1939 roku samoloty MB.131 były więc wycofywane z jednostek bojowych i przesuwane do szkolnictwa. Dłużej zachowały je dywizjony GR I/36 i II/36. W chwili ataku niemieckiego 10 maja 1940 roku w dywizjonach rozpoznawczych znajdowało się 35 samolotów, a w jednostkach szkolnych 64. Po zawieszeniu broni we Francji znajdowały się 53 samoloty. Jedynie grupa rozpoznawcza stacjonująca w Afryce Północnej zachowała je w swoim składzie przez cały okres wojny. 
Po upadku Francji samoloty "Bloch MB.131" otrzymało lotnictwo rządu Vichy, gdzie użytkowano je w jednostka szkolnych do holowania celów lotniczych. Także w Luftwaffe zdobyczne samoloty użytkowano w tym samym celu.
Opis konstrukcji.
Samolot "Bloch MB.131" to dwusilnikowy dolnopłat o konstrukcji metalowej, podwozie chowane w locie, kabiny zakryte.

</doc>
<doc id="486271" url="https://pl.wikipedia.org/wiki?curid=486271" title="Elektrociepłownia Rzeszów">
Elektrociepłownia Rzeszów

Elektrociepłownia Rzeszów – główny producent energii cieplnej i elektrycznej dla miasta Rzeszowa i okolicy. Wybudowana w latach 1976–1983. Należy do Grupy PGE.
Historia.
W latach 1976 – 1983 trwał pierwszy etap budowy elektrociepłowni. Wybudowane zostały 4 kotły WR-25 wraz z infrastrukturą niezbędną do docelowej rozbudowy Elektrociepłowni. Inwestorem tego etapu była Wojewódzka Dyrekcja Rozbudowy Miast i Osiedli Wiejskich w Rzeszowie, a generalnym wykonawcą "ENERGOPRZEM" Przedsiębiorstwo Montażu Elektrowni w Krakowie. Użytkownikiem obiektu zostało Miejskie Przedsiębiorstwo Energetyki Cieplnej w Rzeszowie. Elektrociepłownia odtąd pokrywała 27% zapotrzebowania miasta na energię cieplną.
W roku 1983 rozpoczął się kolejny, drugi etap rozbudowy elektrociepłowni trwający do 1988. Obejmował on budowę dwóch kotłów WP-120 o łącznej mocy cieplnej 280 MW wraz z pomocniczymi obiektami, ujęcia wody na rzece Wisłok, stacji elektroenergetycznej 110/15/6 kV "Rzeszów Staromieście" z układem sieci elektrycznych, warsztatów oraz rozbudowaną bocznicę kolejową. Inwestorem drugiego etapu i przyszłym użytkownikiem obiektu został Rzeszowski Zakład Energetyczny, który przejął od MPEC Rzeszów obiekty wybudowane w okresie pierwszego etapu.
W trzecim etapie była planowana budowa dwóch bloków BC-50, które miały wytwarzać energię elektryczną i cieplną w skojarzeniu. Jednak przemiany polityczne i sytuacja gospodarcza kraju po 1989 roku uniemożliwiły realizację tej części projektu.
W kwietniu 1994 roku "Elektrociepłownię Rzeszów Sp. z o.o" wydzielono ze struktur Rzeszowskiego Zakładu Energetycznego.
1 stycznia 1997 roku elektrociepłownię przekształcono w spółkę akcyjną.
W połowie lat 90. XX wieku podjęto uchwałę o dalszej rozbudowie.
26 maja 2003 roku oddanie do użytku bloku gazowo-parowego BGP-100, poszerzyło działalność firmy o wytwarzanie energii elektrycznej w układzie skojarzonym z energią cieplną, na bazie gazu ziemnego, technologię bezpieczną dla środowiska naturalnego.
Od 1 lipca 2003 roku Elektrociepłownia Rzeszów SA prowadzi komercyjną eksploatację nowego bloku. W przekroju całego roku ponad 65% ciepła wysyłanego z elektrociepłowni do miejskiego systemu ciepłowniczego pochodzi z bloku BGP-100, natomiast wyprodukowana energia elektryczna pokrywa praktycznie w całości potrzeby miasta.
9 maja 2007 roku Elektrociepłownia Rzeszów SA weszła w skład Polskiej Grupy Energetycznej SA i od dnia 18 czerwca 2008 roku występowała pod nazwą PGE Elektrociepłownia Rzeszów S.A.
W wyniku przeprowadzonego procesu konsolidacji spółek Grupy Kapitałowej PGE od dnia 1 września 2010 roku Elektrociepłownia Rzeszów stała się oddziałem spółki PGE Górnictwo i Energetyka Konwencjonalna S.A. z siedzibą w Bełchatowie. 
24 października 2014 roku został oddany do eksploatacji nowy blok kogeneracyjny działający w oparciu o silniki spalinowe tłokowe. Zasilany gazem ziemnym, blok ma całkowitą moc elektryczną ok. 29 MWe oraz moc cieplną ok. 27 MWt. Składa się z czterech silników spalinowych tłokowych firmy Rolls-Royce, napędzających generatory elektryczne wyprodukowane przez firmę ABB. Inwestycja została wykonana przez firmę Introl SA z Katowic, a wartość projektu wyniosła 110 mln netto.
1 stycznia 2019 roku nastąpiła integracja aktywów ciepłowniczych w Grupie Kapitałowej PGE, w wyniku której 6 elektrociepłowni zostało przeniesionych z PGE Górnictwo i Energetyka Konwencjonalna do PGE Energia Ciepła. Elektrownia Rzeszów zmieniła oficjalną nazwę na PGE Energia Ciepła S.A. Oddział Elektrociepłownia w Rzeszowie.
Klub Sportowy Elektrociepłownia Rzeszów.
Przy elektrociepłowni działają sekcje siatkówki, żeglarstwa. Istniała sekcja piłki nożnej. W roku 1997 do rozgrywek ligowych w klasie C został zgłoszony piłkarski klub Elektrociepłownia Rzeszów. W roku 2005 klub awansował do rozgrywek IV ligi. W sezonie 2005/06 Elektrociepłownia na poziomie 4. ligi podkarpackiej rywalizowała m.in. z Resovią czy Stalą Mielec. Piłkarze tego zespołu występowali potem w rozgrywkach klasy okręgowej. W związku z doniesieniami o aferze korupcyjnej, w której mieli uczestniczyć działacze klubu, zakład od dnia 30 czerwca 2008 przestał sponsorować drużynę. Klub piłkarski musiał zmienić nazwę.

</doc>
<doc id="486273" url="https://pl.wikipedia.org/wiki?curid=486273" title="Władysław Kochan">
Władysław Kochan

Władysław Kochan (ur. 14 lipca 1917 w Dębicy, zm. 20 lipca 2008) – pułkownik Ludowego Wojska Polskiego, szef Oddziału IV Śledczego Głównego Zarządu Informacji LWP.
Życiorys.
Skończył gimnazjum w Dębicy, a w latach 1937–1939 studiował chemię na Politechnice Lwowskiej. Podczas II wojny światowej był robotnikiem i pomocnikiem księgowego. Służbę w organach Informacji Wojska Polskiego pełnił od grudnia 1944 r. (w tym samym czasie został członkiem PPR) zajmując kolejno stanowiska:
Tzw. komisja Mazura.
W 1956 powstała na fali "odwilży" tzw. komisja Mazura w swoim sprawozdaniu, zatwierdzonym przez Biuro Polityczne PZPR, na temat Kochana pisze:
„(...) ponosi odpowiedzialność za następujące czynności i zaniedbania:
Proces i degradacja.
Władysław Kochan był jednym z nielicznych funkcjonariuszy GZI, oskarżonych o tzw. "łamanie socjalistycznej praworządności", na podstawie ww. tajnego raportu. Najbardziej aktywnym członkiem Komisji Mazura przygotowującej raport był Adam Uziembło, przedwojenny działacz KPP, członek PPR i PZPR, wybitny oficer polityczny LWP w latach 1945–1949, oraz jeden z oskarżonych w tzw. procesach odpryskowych w sprawie TUN.
Bezpośrednio po zakończeniu III Zjazdu PZPR kończącego popaździernikową Gomułkowską odnowę w PZPR, płk Kochan został skazany w tajnym procesie (29.01-28.03.1959) przez sąd wojskowy na pięć lat więzienia. W procesie uczestniczyło 155 świadków – 3 byłych ministrów, 8 generałów i liczna rzesza pułkowników. Kochan odsiedział połowę wyroku (został aresztowany 18.06.1957, a zwolniony 20.12.1959). W 1960 płk Kochan został zdegradowany specjalnym rozkazem gen. Mariana Spychalskiego.
W połowie 2006 roku, w 52. rocznicę wyrzucenia płk Kochana z wojska przez ówczesnego pierwszego Prezydenta Polski Ludowej – Bolesława Bieruta, z inicjatywy wiceministra Ministerstwa Obrony Narodowej w rządzie Jarosława Kaczyńskiego odebrano Władysławowi Kochanowi 3 000 zł emerytury wojskowej.
Został pochowany na cmentarzu parafialnym w Dębicy.

</doc>
<doc id="486281" url="https://pl.wikipedia.org/wiki?curid=486281" title="Charles Lightoller">
Charles Lightoller

Charles Herbert Lightoller (ur. 30 marca 1874, zm. 8 grudnia 1952) – drugi oficer na RMS „Titanic”. Podczas ewakuacji do szalup wpuszczał tylko kobiety i dzieci. Znalazł schronienie na przewróconej szalupie B. Był najstarszym rangą członkiem załogi, który przeżył katastrofę statku 14 kwietnia 1912. Zeznawał potem, że „Titanic” tonął w całości, jednak dziś wiadomo, że się przełamał.
Pracę na morzu rozpoczął w lutym 1888 jako praktykant na żaglowcu „Primrose Hill”. W 1895 roku przeszedł z żaglowców na statki parowe. Płynąc na SS „Suevic” poznał swoją przyszłą żonę.
Postać Charlesa Lightollera pojawia się w filmie "Titanic" Jamesa Camerona. W rolę tę wcielił się Jonathan Phillips.

</doc>
<doc id="486282" url="https://pl.wikipedia.org/wiki?curid=486282" title="Brucyt">
Brucyt

Brucyt – rzadki minerał z gromady wodorotlenków Mg(OH)2. 
Nazwa pochodzi od nazwiska amerykańskiego mineraloga Archibalda Bruce’a (1777–1818).
Charakterystyka.
Właściwości.
Tworzy kryształy o pokroju tabliczkowym, płytkowym, łuskowym lub włosowym, niekiedy w formie romboedrów. Zwykle występuje w formie skupień zbitych. Blaszkowo – łuseczkowe agregaty przypominają wyglądem talk, włókniste są podobne do azbestu – (nemalit). Jest giętki, mało sprężysty, przezroczysty.
Występowanie.
W skałach metamorficznych powstałych w warunkach przeobrażeń kontaktowych. Spotykany jest w serpentynitach; łupkach - chlorytowych i talkowych, w dolomitach, marmurach. Tworzy się też w niskotemperaturowych utworach hydrotermalnych.
Miejsca występowania:

</doc>
<doc id="486284" url="https://pl.wikipedia.org/wiki?curid=486284" title="Grupoid">
Grupoid

Grupoid, rzadziej magma – zbiór formula_1 z określonym na nim dowolnym działaniem dwuargumentowym, czyli pewną funkcją
Zazwyczaj zamiast formula_3 stosuje się notację multiplikatywną formula_4 lub po prostu formula_5 rzadziej notację addytywną formula_6 Działanie opisywane notacją multiplikatywną nazywa się mnożeniem, a addytywną – dodawaniem. Notację i terminologię addytywną stosuje się zazwyczaj, gdy działanie grupoidu jest przemienne.
Grupoid jest algebrą formula_7 której sygnatura składa się z jednej operacji 2-arnej.
Podgrupoidy i zbiory generujące.
Niepusty podzbiór formula_8 grupoidu formula_1 nazywany jest podgrupoidem grupoidu formula_10 jeśli z formula_11 i formula_12 wynika, że
Jeśli formula_14 jest podzbiorem grupoidu formula_10 to część wspólna wszystkich podgrupoidów formula_1 zawierających formula_14 jest najmniejszym podgrupoidem grupoidu formula_1 zawierającym zbiór formula_19 grupoid ten nazywany jest podgrupiodem grupoidu formula_1 generowanym przez formula_14 i oznaczany czasem przez symbol formula_22 Na przykład w grupoidzie liczb naturalnych formula_23 z działaniem dodawania podgrupoid generowany przez {2} jest podgrupoidem liczb parzystych. W grupoidzie liczb naturalnych formula_23 z działaniem mnożenia podgrupoidem generowanym przez {2} jest podgrupoid potęg liczby 2 o wykładnikach całkowitych nieujemnych.
W grupoidzie liczb naturalnych formula_23 z działaniem dodawania zbiorem generującym formula_23 jest {1}. W grupoidzie liczb naturalnych formula_23 z działaniem mnożenia zbiorem generującym formula_23 jest zbiór liczb pierwszych. Wynika to z podstawowego twierdzenia arytmetyki.
Rząd grupoidu.
Jeśli formula_1 jest grupoidem, to moc formula_30 zbioru formula_1 nazywamy jego rzędem. Jeśli rząd grupoidu jest skończony, możemy jego działanie opisać za pomocą tablicy Cayleya. Grupoid formula_32 reszt z dzielenia przez 4 jest rzędu 4, bo formula_32 = {0, 1, 2, 3}. Grupoid przekształceń zbioru 2-elementowego (z działaniem składania przekształceń), też jest rzędu 4.
Elementy neutralne grupoidu.
W grupoidzie formula_1 element formula_35 (formula_36) nazywamy lewostronnym (prawostronnym) elementem neutralnym, jeśli dla każdego formula_37 spełniona jest równość formula_38 (formula_39). Jeśli grupoid formula_1 zawiera zarówno lewostronny element neutralny formula_41 jak i prawostronny element neutralny formula_42 to formula_43 bo formula_44 Taki element nazywamy albo obustronnym elementem neutralnym, albo po prostu elementem neutralnym. Dlatego w grupoidzie zachodzi jedna z czterech ewentualności:
Ideały grupoidu.
Jeśli formula_14 i formula_46 są podzbiorami grupoidu formula_10 to ich iloczynem formula_48 nazywamy zbiór wszystkich elementów postaci formula_49 gdzie formula_50 Jeśli formula_51 to iloczyn formula_48 zapisujemy formula_53 (odpowiednio formula_54).
Lewym (prawym) ideałem grupoidu formula_1 nazywamy taki niepusty podzbiór formula_14 zbioru formula_10 że formula_58 formula_59 Ideałem dwustronnym, albo po prostu ideałem grupoidu formula_1 nazywamy podzbiór, który jest jednocześnie prawym i lewym. Jeżeli działanie w grupoidzie jest przemienne, to każdy jego ideał jest dwustronny. W grupoidzie liczb naturalnych formula_23 z działaniem mnożenia ideałami są sumy mnogościowe zbiorów wielokrotności poszczególnych liczb
Grupoid jest swoim ideałem dwustronnym. Grupoid formula_1 nazywamy grupoidem prawostronnie pierwszym (lewostronnie pierwszym), jeśli formula_1 jest swoim jedynym prawym (lewym) ideałem. Grupoid nazywamy grupoidem pierwszym, jeśli jest swoim jedynym ideałem dwustronnym. Grupa jest grupoidem pierwszym, zarówno lewostronnie, jak i prawostronnie.
Jeśli formula_14 jest niepustym podzbiorem grupoidu formula_10 to część wspólna wszystkich ideałów (lewych, prawych lub obustronnych) zawierających formula_14 nazywamy ideałem (odp. lewym, prawym lub obustronnym) generowanym przez formula_67
Homomorfizm grupoidów.
Odwzorowanie formula_68 gdzie formula_69 i formula_70 są grupoidami nazywamy homomorfizmem grupoidów, jeśli:
Jeśli homomorfizm grupoidów jest odwzorowaniem wzajemnie jednoznacznym, to jest nazywany izomorfizmem.

</doc>
<doc id="486290" url="https://pl.wikipedia.org/wiki?curid=486290" title="Sanktuarium św. Walentego w Bieruniu">
Sanktuarium św. Walentego w Bieruniu

Sanktuarium św. Walentego – rzymskokatolickie sanktuarium znajdujące się w Bieruniu, należące do parafii św. Bartłomieja Apostoła w Bieruniu, dekanatu Bieruń i archidiecezji katowickiej.
Historia.
Sanktuarium św. Walentego, zwane przez mieszkańców Bierunia „Walencinkiem” jest kościołem drewnianym o konstrukcji wieńcowej, należy do parafii św. Bartłomieja w Bieruniu. Posiada ono wszystkie cechy charakterystyczne dla górnośląskiej drewnianej architektury kościelnej. Położone na wschodnim przedmieściu Bierunia, poza historycznymi granicami miasta, znajduje się dzisiaj na cmentarzu, który do końca XVIII w. służył za miejsce pochówku dla ludzi niegodnych pogrzebania na cmentarzu parafialnym.
Data powstania kościoła nie jest pewna. Pierwsza historyczna wzmianka o jego istnieniu pochodzi dopiero z 1628 r. i zawarta jest w sprawozdaniu wizytacyjnym ostatniego ewangelickiego dziekana pszczyńskiego Johanna Hoffmanna. Według niego sanktuarium powstało najprawdopodobniej w latach 1623–1626, gdy kościół św. Bartłomieja znajdował się w rękach protestantów (do 1645 r.). W latach 1677–1680 zastępowało kościół parafialny św. Bartłomieja, który spłonął w czasie pożaru miasta. Wtedy to rozkwitł kult świętego Walentego, który przekroczył granice parafii bieruńskiej. W 1725 r. przeprowadzono gruntowny remont tej świątyni. W 1845 r. w Bieruniu wybuchł wielki pożar, który strawił kościół parafialny i po raz kolejny życie religijne przeniesiono do „Walencinka”.
W 1929 r. sanktuarium zostało uznane za zabytek. Gruntowną renowację wnętrza przeprowadzono w 1942 r. z inicjatywy ks. Jana Trochy. 
Po II wojnie światowej bieruński „Walencinek” formalnie został otoczony prawną opieką państwa. W niedzielę dnia 2 maja 1971 r. miał miejsce pożar kościoła. Wybuchł on z powodu wadliwej instalacji elektrycznej. Pożar ugaszono, a odbudowę rozpoczęto natychmiast. Kościół jednak po raz drugi stanął w płomieniach 14 marca 1972 r. z powodu umyślnego podpalenia. Szkody były poważniejsze. Spłonął cały dach i sufit, belki stropowe nadawały się do wymiany, a ogień zajął także górne partie ścian bocznych. Prace konserwatorsko-renowacyjne i całkowita odbudowa, aby przywrócić stan sprzed pożaru zakończyły się w 1984 r. Sanktuarium posiada relikwie św. Walentego, których autentyczność potwierdzona jest dokumentem z 28 lutego 1961 r. W dniu 13 lutego 2015 r. świątynia została podniesiona do godności sanktuarium św. Walentego.
Sanktuarium należy do Szlaku Architektury Drewnianej województwa śląskiego.
Kult.
Święty Walenty jest patronem od chorób umysłowych i padaczki, których objawy powszechnie uznawane były za znamiona obłędu czy wręcz opętania. Należy zauważyć, że wtedy za opętanych uważano również: zabójców, samobójców i innych, którym właśnie jako opętanym odmawiano zwyczajnego obrzędu. Tym samym święty Walenty był najodpowiedniejszym patronem świątyni zlokalizowanej w bliskości mogił tych ludzi.
O dawnym kulcie św. Walentego w Bieruniu świadczy śpiewana do dziś pieśń: „O tym świętym Walencinie” wywodząca się ze średniowiecza. Już wtedy św. Walenty zaliczany był do czternastu Świętych Wspomożycieli. Nabożeństwo do św. Walentego jest znane na Śląsku od XVII w. Kościół od początku swego istnienia był nie tylko kościołem zastępczym, ale też miejscem ucieczki i schronienia. Wstawiennictwu św. Walentego przypisuje się ocalenie miasta od zarazy w 1831 r. Rachunki parafialne z 1720 r. ukazują jak wielkim świętem był dzień św. Walentego – wysokość kolekty świadczy o tym, że na tę okazję pielgrzymowano z całej bliższej i dalszej okolicy. W 1787 r. proboszcz ks. Jan Kanty Żychoń uzyskał z Rzymu odpust na święto św. Bartłomieja i św. Walentego. Od tego czasu odpust św. Walentego ściągał z całej okolicy tłumy ludzi. W okresie międzywojennym dzieci na tę okazję były zwalniane ze szkół, gdyż odpust jest zawsze obchodzony w dniu 14 lutego. Po wojnie powstał zwyczaj, że sumę odpustową odprawia biskup. Od 28 lutego 1961 r. kościół jest w posiadaniu relikwii św. Walentego, które corocznie całują rzesze wiernych idących na kolanach dookoła ołtarza. Pielgrzymi 14 lutego po mszach świętych przechodzą na kolanach wokół prezbiterium i całują relikwie tego świętego.
20 grudnia 2003 r. św. Walenty został ustanowiony patronem Bierunia.

</doc>
<doc id="486294" url="https://pl.wikipedia.org/wiki?curid=486294" title="Bentley University">
Bentley University

Bentley University – wyższa szkoła biznesu założona w 1917 przez Harry Bentleya w USA, od 1968 mieszcząca się przy Forest Street 175 w Waltham, w stanie Massachusetts, około 18 kilometrów na zachód od Bostonu.
Sport.
Uczelnia należy do NCAA Division II, a ściślej do Northeast Ten Conference. Jej drużyny występują w tych rozgrywkach pod nazwą Bentley Falcons.

</doc>
<doc id="486302" url="https://pl.wikipedia.org/wiki?curid=486302" title="Ślaz zaniedbany">
Ślaz zaniedbany

Ślaz zaniedbany ("Malva neglecta" L.) – gatunek rośliny, należący do rodziny ślazowatych ("Malvaceae"). Nazwy zwyczajowe: babi serek, babski chleb, guziczkowe ziele.
Rozmieszczenie geograficzne.
Jest pochodzenia irańsko-turańskiego, ale rozprzestrzenił się i poza Antarktydą występuje na wszystkich kontynentach i niektórych wyspach . W Polsce po raz pierwszy odnotowano jego występowanie w okresie kultury łużyckiej. Jest pospolity na niżu i w niższych położeniach gór, na północy Polski spotykany rzadziej. Jako relikt dawnych upraw często spotykany jest na grodziskach w Wielkopolsce. Status gatunku we florze Polski: archeofit.

</doc>
<doc id="486305" url="https://pl.wikipedia.org/wiki?curid=486305" title="Macerat">
Macerat



</doc>
<doc id="486306" url="https://pl.wikipedia.org/wiki?curid=486306" title="The Buzzcocks">
The Buzzcocks



</doc>
<doc id="486315" url="https://pl.wikipedia.org/wiki?curid=486315" title="Awangarda (wojsko)">
Awangarda (wojsko)

Awangarda (z „straż przednia”) – oddział, pododdział maszerujący przed siłami głównymi związku taktycznego (oddziału). Stanowi element ubezpieczenia ugrupowania marszowego w marszu dofrontowym.
Charakterystyka.
Awangarda, na ogół w sile wzmocnionego batalionu, jest wysyłana na odległość 20–30 km od sił głównych przy marszu dofrontowym. 
Zadaniem awangardy jest ubezpieczanie maszerującej kolumny przed uderzeniem od czoła i zapewnieniem siłom głównym dogodnych warunków do rozwinięcia się i wejścia do walki. Zależnie od sytuacji i wielkości maszerującej kolumny awangarda może stanowić od 1/4 do 1/3 sił głównych. Awangarda ubezpiecza się zazwyczaj szpicą czołową wysyłaną na odległość 5–10 km lub boczną do 5 km. Może wysłać też patrole boczne na odległość do 3 km.
Przy wykonywaniu zadania podczas marszu awangarda powinna wykonywać marsz w takim tempie, aby nie opóźniać tempa marszu sił głównych. Drobne grupy przeciwnika niszczy z marszu, przy napotkaniu większych sił dąży do uchwycenia obiektu kluczowego, częścią sił wiąże przeciwnika od czoła z jednoczesnym wykonaniem manewru oskrzydlenia lub obejścia, rozbija jego siły główne częściami oraz wychodzi na jego tyły. Dawniej używano nazwy „straż przednia”.

</doc>
<doc id="486316" url="https://pl.wikipedia.org/wiki?curid=486316" title="Buzzcocks">
Buzzcocks

Buzzcocks – brytyjska grupa punkrockowa z Manchesteru, założona przez Pete’a Shelleya i Howarda Devoto (później w Magazine) po koncercie Sex Pistols w Londynie w lutym 1976 roku. Jedna z kluczowych grup punkowych pierwszej generacji; inspiracja dla późniejszej manchesterskiej sceny muzycznej i ruchu indie.
Pete Shelley w wieku 63 lat zmarł w Tallinnie w Estonii 6 grudnia 2018 roku. Przyczyną śmierci muzyka był atak serca.

</doc>
<doc id="486317" url="https://pl.wikipedia.org/wiki?curid=486317" title="Friedrich Krupp AG">
Friedrich Krupp AG

Friedrich Krupp AG – niemiecki koncern stalowy założony w 1903 jako spółka akcyjna, będący kontynuacją przedsiębiorstwa, które w 1811 założył Friedrich Krupp. Siedziba przedsiębiorstwa znajdowała się w Essen, w Niemczech. Przedsiębiorstwo zajmowało się wydobyciem rudy żelaza, produkcją i obróbką stali, systemów transportowych, elektroniki, maszyn przemysłowych oraz uzbrojenia i amunicji.
Historia.
Od 1811 przedsiębiorstwo funkcjonowało jako odlewnia stali. W związku ze zmianami w przemyśle zapoczątkowanymi przez rewolucję przemysłową, a w szczególności w latach 1814–1825 kiedy wynaleziono parowóz i nowy środek transportu, kolej – powstał ogromny popyt na wyroby stosowane w przemyśle kolejowym. Alfred Krupp, syn założyciela, zainwestował w nowe technologie przemysłowego odlewu stali i przed 1840 uczynił firmę znaczącym producentem lokomotyw i materiałów dla kolei (np. szyn i zwrotnic). Krupp inwestował także w najnowsze technologie wytopu stali, m.in. za pomocą wysokotemperaturowych pieców fluidyzacyjnych i konwertorowego procesu Bessemera (wytop stali z surówki o niskiej zawartości siarki i fosforu). Jednocześnie kontynuowano proces przejmowania kopalń w Niemczech i we Francji, w celu zapewnienia stałych dostaw rud metali. Począwszy od 1840 Krupp zaczął produkować działa stalowe i dostarczać je armii rosyjskiej, tureckiej i pruskiej. W 1856 przedsiębiorstwo zorganizowało pierwszą w Niemczech stołówkę pracowniczą (pod nazwą „Menage”). Do 1880, wskutek niskiego popytu na wyroby niewojskowe i dzięki subsydiom rządowym, firma wyspecjalizowała się w produkcji uzbrojenia (w 1880 stanowiło ono 50% całkowitej produkcji przedsiębiorstwa). W 1892 Friedrich Alfred Krupp dokonał wrogiego przejęcia i zdobył 51% akcji Grusonwerk, dotąd skutecznie rywalizującego w produkcji wież pancernych do okrętów i fortyfikacji, powstały w wyniku tego Grusonwerk Krupp stał się największym w Niemczech producentem elementów pancernych fortyfikacji i okrętów oraz dział. Wieże produkowane w Grusonwerk miały umieszczane tabliczki „Gruson-Krupp” i były uważane za najlepsze w Europie. W 1902 roku Krupp nabył stocznię Germania.
W 1903 zakłady Kruppa zostały przekształcone w spółkę akcyjną ("Aktiengesselschaft" – AG), a tuż przed I wojną światową w koncern. W 1910 Krupp AG należał do czołówki międzynarodowych monopoli zbrojeniowych – produkował różne typy uzbrojenia dla ponad 50 państw z całego świata. W tym czasie do koncernu należało 17 wielkich pieców hutniczych, 53 pieców martenowskich, 17 walcarek oraz kilkaset kopalń węgla i rudy żelaza. W czasie I wojny światowej łączny zysk netto Krupp AG wyniósł 432 mln marek, a majątek koncernu zwiększył się w tym czasie czterokrotnie.
Po dojściu nazistów do władzy w 1933, Krupp AG do roku 1939 przekazał NSDAP ponad 12 mln marek – dzięki temu wsparciu właściciele koncernu zaczęli zajmować kluczowe stanowiska w instytucjach niemieckiej gospodarki, istotnej dla przemysłu stalowego np. Gustaw Krupp był członkiem Rady Generalnej Gospodarki oraz przewodniczącym Związku Przemysłu Niemieckiego. Jego syn, Alfried Krupp (gruppenführer SS), był członkiem Rady Zbrojeniowej i prezydium Zjednoczenia Przemysłu Węglowego. W 1939 koncern kontrolował 170 przedsiębiorstw w Niemczech oraz 60 za granicą. W czasie II wojny światowej koncern Kruppa był jednym z największych producentów uzbrojenia dla armii niemieckiej (działa, samochody ciężarowe, czołgi oraz ciągniki artyleryjskie). Jeden z zakładów Kruppa produkujących uzbrojenie, znajdujący się w Essen, od 1 stycznia 1943 do końca wojny wyprodukował 100% wszystkich dział kalibru ponad 240 mm, 25% ciężkich czołgów wyprodukowanych przez przemysł niemiecki oraz 30% dział przeciwlotniczych.
W latach 1939–1945 koncern zatrudniał ponad 250 000 ludzi i wykorzystywał na dużą skalę pracę więźniów obozów koncentracyjnych, jeńców wojennych oraz robotników przymusowych (przywożonych z krajów okupowanych). Pod koniec wojny w zakładach Kruppa pracowało 70 000 cudzoziemców i 23 000 jeńców wojennych. Wyjątkowo trudne warunki pracy spowodowały śmierć ponad 19 000 osób.
Krupp AG uczestniczył w zawłaszczaniu przedsiębiorstw w krajach okupowanych (m.in. w Polsce, Holandii, Czechosłowacji oraz Francji). Filia koncernu na okupowanej Ukrainie zajmowała się wydobyciem i wywozem rudy żelaza z kopalni w Krzywym Rogu oraz rudy manganu z kopalni w Nikopolu.
W 1944 całkowity majątek koncernu oszacowano na ponad 2 mld marek niemieckich. Do Krupp AG należało wtedy 110 wielkich przedsiębiorstw niemieckich, 41 za granicą – koncern kontrolował dodatkowo poprzez udziały 127 mniejszych firm oraz 25 za granicą. W 1945 oszacowano majątek koncernu na 1,3 mld marek – po odjęciu strat powstałych w wyniku alianckich bombardowań i demontażu części przedsiębiorstw należących do koncernu.
Po wojnie, w czasie procesów norymberskich (podczas wydzielonego tzw. "procesu Kruppa") członkowie zarządu Krupp AG (również niektórzy dyrektorzy należących do koncernu przedsiębiorstw, szefowie niektórych działów i departamentów) zostali osądzeni i skazani na kary więzienia za zbrodnie przeciwko ludzkości (poprzez uczestnictwo w procederze niewolniczej eksploatacji robotników przymusowych, uwięzieniu, morderstwach, dewastacji i grabieży terytoriów okupowanych). Alfried Krupp, ostatni przed 1945 dyrektor Krupp AG, został skazany na 12 lat więzienia i przepadek mienia.
Okres powojenny.
W 1951 Alfried Krupp został zwolniony i w 1953 wrócił na poprzednie stanowisko, ponownie obejmując kierownictwo przedsiębiorstwem. W 1967 zmarł a przedsiębiorstwo w 1968 zostało przekształcona we Friedrich Krupp GmbH ("Gesellschaft mit beschränkter Haftung" – pol. spółka z ograniczoną odpowiedzialnością), a od 1992 funkcjonowało jako Friedrich Krupp AG Hoesch-Krupp (po połączeniu z firmą Hoesch AG).
Współcześnie.
W 1999 doszło do połączenia Friedrich Krupp AG Hoesch-Krupp z największym konkurentem z branży stalowej, koncernem Thyssen AG. Powstał w ten sposób konglomerat ThyssenKrupp AG – jeden z największych światowych producentów stali i piąte co do wielkości przedsiębiorstwo na rynku niemieckim. ThyssenKrupp AG jest notowany na Frankfurckiej Giełdzie Papierów Wartościowych.

</doc>
<doc id="486318" url="https://pl.wikipedia.org/wiki?curid=486318" title="Budd Dwyer">
Budd Dwyer

Budd Dwyer, właśc. Robert Budd Dwyer (ur. 21 listopada 1939 w St. Charles w Missouri, zm. 22 stycznia 1987 w Harrisburgu w Pensylwanii) – amerykański polityk, skarbnik stanowy Pensylwanii.
W 1980 w Pensylwanii odkryto, iż urzędnicy państwowi nadpłacali podatek federalny z powodu błędów wyliczeń potrąceń. Wiele firm księgowych rywalizowało o wielomilionowe umowy w celu określenia właściwego wynagrodzenia każdego pracownika. W 1986 Dwyer został skazany za otrzymanie łapówki od firmy z Kalifornii próbującej zdobyć kontrakt. Podczas trwania procesu i po skazaniu stale twierdził, że był niewinny i że został wrobiony.
Na znak protestu 22 stycznia 1987 na konferencji prasowej popełnił spektakularne samobójstwo. Wyciągnął rewolwer Magnum 357, włożył lufę do ust i na oczach dziennikarzy pociągnął za spust. Miał żonę Joanne, syna Roba i córkę Deedee.
W filmie "Honest Man: The Life of R. Budd Dwyer" z 2010, William Smith, człowiek, którego zeznania doprowadziły do skazania Dwyera, oświadczył, że kłamał pod przysięgą, aby złagodzić własny wyrok, wyjawiając tym samym, iż oskarżenia przeciwko Dwyerowi były fałszywe, jak też głosi tytuł filmu.

</doc>
<doc id="486320" url="https://pl.wikipedia.org/wiki?curid=486320" title="Marton Csokas">
Marton Csokas

Marton Paul Csokas (ur. 30 czerwca 1966 w Invercargill) – nowozelandzki aktor telewizyjny i filmowy.
Życiorys.
Wczesne lata.
Urodził się i dorastał w Invercargill jako syn inżyniera mechanika – emigranta z Węgier i pielęgniarki – Nowozelandki, mającej korzenie angielsko-irlandzko-duńskie. Jego rodzice rozwiedli się, gdy był jeszcze niepełnoletni. Studiował na Canterbury University w Christchurch. W 1989 ukończył Nowozelandzką Szkołę Dramatyczną i związał się z grupą teatralną.
Kariera.
Debiutował na dużym ekranie rolą Dennisa w filmie sci-fi "Jack Brown Geniusz" ("Jack Brown Genius", 1994). Następnie przez dwa lata występował w nowozelandzkiej operze mydlanej "Shortland Street" (1994-96) oraz dramacie "Szukając miłości" ("Broken English", 1996) jako Darko. Odnosił także sukcesy na scenie Stronghold Theatre. Wkrótce pojawił się jako Tarlusa w serialu "Herkules" ("Hercules: The Legendary Journeys", 1996) oraz otrzymał podwójną rolę Khrafstara (1997, 1998) i Boriasa w serialu "" ("Xena: Warrior Princess", 1997–1998, 2000–2001).
Znalazł się też w obsadzie seriali telewizyjnych: "Szczury wodne" ("Water Rats", 1999), "Władca zwierząt" ("BeastMaster", 2000) jako Qord z Danielem Goddardem, "Kleopatra 2525" ("Cleopatra 2525", 2001), dramacie "Hurrah" (1998), miniserialu "Farma" ("The Farm", 2001) i thrillerze sensacyjnym na podstawie powieści Roberta Ludluma "Krucjata Bourne’a" ("The Bourne Supremacy", 2004). Widzowie podziwiali jego talent w roli tajemniczego rosyjskiego anarchisty o imieniu Yorgi, dowódcy terrorystycznej organizacji o nazwie Anarchia 99 w filmie akcji "xXx" (2002).

</doc>
<doc id="486321" url="https://pl.wikipedia.org/wiki?curid=486321" title="Góra Niemojewska">
Góra Niemojewska

Góra Niemojewska, to bezimienne wzniesienie morenowe – pagórek, położone w mieście Lututów. Wzgórze nie ma oficjalnej nazwy, podana nazwa jest potoczną nazwą używaną przez okolicznych mieszkańców. Najwyższy punkt wzniesienia jest położony 196 m n.p.m.
Położenie.
Wzniesienie to położone jest w północnej części Gminy Lututów, na wschód od wsi Zygmuntów. Wyróżnia się, gdyż okolica jest raczej płaska. Po zmianach administracyjnych w Gminie Lututów, Góra Niemojewska (i wieś Zygmuntów) przynależą do Jeżopola.
Według Regionalizacji fizycznogeograficznej Polski opracowanej przez Jerzego Kondrackiego wzniesienie położone jest w części Polski, określonej następująco:
Zagospodarowanie.
Poczynając opis od zachodniej części, na pagórku znajdują się:

</doc>
<doc id="486327" url="https://pl.wikipedia.org/wiki?curid=486327" title="PySonic">
PySonic

pySonic – międzyplatformowa biblioteka dla języka Python będąca w pełni obiektowym wrapperem biblioteki FMOD. Pakiet pySonic stworzył i rozwija Peter Parente, rozpowszechnia go na licencji MIT, jednakże sam FMOD chroniony jest inną licencją.
Cechy.
Biblioteka udostępnia nieskomplikowany i wygodny w użyciu obiektowy interfejs programistyczny. Składa się na niego kilka klas (Globals, Listener, Recorder, Reverb, Sample, Song, Source, Stream i World), a (prawie) cała funkcjonalność FMODa jest zawarta w metodach i właściwościach obiektów.
Stosując „pythonowe” (ang. "pythonic") podejście do tematu, autor starał się zawrzeć maksimum funkcjonalności, przy zachowaniu jak największej prostoty i czytelności, dzięki temu kod z użyciem pySonic powinien być zwięzły i przejrzysty.
Przykładowy kod.
Poniższy kod to przetłumaczony na język polski przykład ze strony domowej pySonic:

</doc>
<doc id="486331" url="https://pl.wikipedia.org/wiki?curid=486331" title="Osiedle Kopernika (Iława)">
Osiedle Kopernika (Iława)

Osiedle Kopernika – centralne osiedle Iławy, rozciągające się między torami kolejowymi (na północy i wschodzie) a ul. Andersa (na południu) i ul. 1 Maja na zachodzie.
Historia.
Osiedle Kopernika jest razem z osiedlem "Centrum" centrum Iławy. Stało się nim po wybudowaniu przy ulicy Sobieskiego (nieistniejącego już) domu towarowego "Nenufar" na początku lat siedemdziesiątych (lata 1972 - 1974).
W latach 1964 - 1966 prowadzono w Powiatowym Zespole Urbanistycznym prace nad studium planu szczegółowego Centrum Usługowego przy ul. Sobieskiego. Opracowanie to stało się podstawą decyzji lokalizacyjnych takich obiektów jak domy towarowe (np. "Nenufar", siedziby sądu i prokuratury, siedziby urzędu powiatowego (po likwidacji powiatu, siedziba urzędu miasta i urzędu gminy) oraz pawilonów handlowych. W kwietniu 2006 roku rozebrano budynek "Nenufaru". Na jego miejscu postawiono nowoczesne centrum handlowe Galeria Centrum otwarte w marcu 2007 roku.
Obiekty.
W obrębie osiedla znajdują się m.in.:
Ulice osiedla Kopernika.
Osiedle obejmuje ulice:
Komunikacja.
Przez teren osiedla przebiegają trasy 7 linii komunikacyjnych. Są to linie numer: 1, 2, 3, 4, 5, 7 oraz 8.
Linie biegną ulicami: Sobieskiego, Andersa i 1 Maja.

</doc>
<doc id="486332" url="https://pl.wikipedia.org/wiki?curid=486332" title="Bims">
Bims



</doc>
<doc id="486333" url="https://pl.wikipedia.org/wiki?curid=486333" title="Walcarka Assela">
Walcarka Assela

Walcarka Assela – trójwalcowa maszyna (walcarka trio) służąca do wydłużania tulei grubościennych uzyskanych na prasie. Ustawienie walców jest zbieżne lub rozbieżne. 

</doc>
<doc id="486334" url="https://pl.wikipedia.org/wiki?curid=486334" title="Willa Tugendhatów">
Willa Tugendhatów

Willa Tugendhatów w Brnie – luksusowy dom jednorodzinny, symbol architektury modernistycznej autorstwa niemieckiego architekta Ludwiga Miesa van der Rohe i Lilly Reich, wybudowany w latach 1929–1930 dla przemysłowca Fritza Tugendhata i jego żony Grety w północnej części Brna, na Morawach w Czechach.
Opis.
Budynek stanowi przykład awangardowej architektury okresu międzywojennego. Zrealizowano go w usztywnionej ścianami stalowej konstrukcji szkieletowej, co było nowością w budownictwie mieszkaniowym. Willa usytuowana jest na rozległej działce (0,73 ha) o dużym spadku terenu. Dom ma 907 m² powierzchni, a sam salon zajmuje 280 m². Architekt wykorzystał topografię i zbudował trójkondygnacyjny budynek, którego wejście od strony ulicy prowadzi na najwyższą kondygnację, niższe zaś otwierają się w stronę ogrodu. Zaaranżował wnętrze, osiągając dużo wolnej przestrzeni i dochodzącego światła. Całość wyposażenia domu zaprojektowali Mies oraz Reich. Jeden z typów foteli zaprojektowanych dla Tugendhatów jest nadal produkowany. Willa utrzymana jest w formach modernizmu i pozbawiona wszelkich ornamentów, jednak wnętrze nie pozostało surowe ze względu na użycie naturalnych materiałów wzorzystych, takich jak aragonit, trawertyn i rzadkie drewno tropikalne (głównie mahoń). Tak zwana „onyksowa ściana” (wykonana w rzeczywistości z aragonitu pochodzącego z Gór Atlas) jest częściowo półprzezroczysta i zmienia wygląd wraz ze zmianą intensywności promieni słonecznych. Dom zawiera wiele innowacji architektonicznych, które są ponadczasowe i wciąż uznawane za luksus, na przykład okna są sterowane elektrycznie i mają nietypowe wymiary, a wszystkie drzwi są wysokie i sięgają do sufitu (3,21 m), a więc robią wyjątkowe wrażenie wizualne, a także pozwalają na natychmiastowy dostęp świeżego powietrza i światła oraz poczucie wolności, godności i swobody bez żadnych barier architektonicznych. Willa została także wyposażona w nowatorski ówcześnie system klimatyzacji, ogrzewania i nawilżania powietrza. 
Dom charakteryzujący się płaskim dachem zawiera także duży taras widokowy dostępny wprost z sypialni właścicieli. Architekt stworzył wspaniały widok z willi, który stanowi także integralną część wnętrza. 
 
Koszt wybudowania willi był bardzo wysoki ze względu na niecodzienną metodę konstrukcyjną, luksusowe materiały, nowoczesną technologię ogrzewania i wentylacji itp. Ten wielki budynek łączy w sobie elegancką prostotę oraz funkcjonalność.
Historia.
Willa została wybudowana na zamówienie niemieckich Żydów Fritza i Gretę Tugendhatów. Powstała na działce podarowanej Grecie przez jej ojca, zamożnego przedsiębiorcę tekstylnego Alfreda Löw-Beera, wówczas właściciela sąsiedniej tzw. willi Löw-Beera. Firma budowlana Artura i Moritza Eislerów rozpoczęła prace latem 1929 r., a zakończyła je po 14 miesiącach.
W willi Tugendhatowie mieszkali razem z dziećmi (w tym z późniejszym filozofem Ernstem Tugendhatem) zaledwie osiem lat, bowiem w maju 1938 r. opuścili Czechosłowację w obawie przed nazistami i już nigdy do kraju nie wrócili. Pierwotnie osiedlili się w Szwajcarii, a w styczniu 1941 r. wyemigrowali do Wenezueli. Budynek został skonfiskowany przez Gestapo w 1939 r. i był wykorzystywany jako mieszkanie oraz biuro, a jego wnętrze zostało zmodyfikowane. W 1942 r. obiekt był wynajmowany na biura wytwórni samolotów Messerschmitt. W kwietniu 1945 r. w willi stacjonowali żołnierze Armii Czerwonej. Po II wojnie światowej władze Czechosłowacji wyremontowały willę w sposób oszczędnościowy przez zamurowanie niektórych przeszkleń i wprowadzenie małych okien zamiast ruchomych szklanych ścian co oszpeciło architekturę i pogorszyło jej funkcjonalność. Dom był wykorzystywany do różnorodnych celów, m.in. jako sala gimnastyczna do rehabilitacji dzieci oraz rządowy ośrodek wypoczynkowy.
8 czerwca 1992 w tym obiekcie rozpoczęły się rozmowy przedstawicieli Czech i Słowacji federacyjnej wówczas Czechosłowacji, dotyczące jej podziału na dwa niezależne państwa. Uważa się, że przełomowym momentem w tej kwestii było spotkanie z 26 sierpnia 1992, gdy Václav Klaus i Vladimír Mečiar w rozmowie w cztery oczy w ogrodzie willi Tugendhatów podjęli taką decyzję.
Obecnie budynek należy do skarbu państwa. W 2001 r. willa została wpisana - jako jedyny czeski zabytek architektury współczesnej - na listę światowego dziedzictwa UNESCO. W latach 2010–2012 została poddana kompleksowej restauracji konserwatorskiej. Budynkowi i ogrodowi przywrócono pierwotny wygląd, we wnętrzach umieszczono wierne repliki mebli.

</doc>
<doc id="486341" url="https://pl.wikipedia.org/wiki?curid=486341" title="Aleksander Ogrodnik">
Aleksander Ogrodnik

Aleksander Ogrodnik, ps. "„Szulc”" (ur. 12 grudnia 1897, zm. 1977 w Pabianicach) – kapitan piechoty Wojska Polskiego, członek Związku Walki Zbrojnej.
Życiorys.
W okresie II Rzeczypospolitej służył w 31 pułku Strzelców Kaniowskich w Sieradzu. Był tam kolejno: w latach 1921–1926 dowódcą kompanii, potem batalionu, zastępcą oficera mobilizacyjnego, a w końcu adiutantem dowódcy pułku. 3 maja 1922 roku został zweryfikowany w stopniu porucznika ze starszeństwem z dniem 1 lipca 1921 roku w korpusie oficerów piechoty. 29 kwietnia 1933 roku został awansowany na kapitana ze starszeństwem z dniem 1 stycznia 1933 roku i 68. lokatą w korpusie oficerów piechoty. Z pułkiem odbył wojnę obronną 1939, zdołał uniknąć niewoli niemieckiej i po zakończeniu działań wojennych wrócił do Sieradza.
Zaangażował się tam od razu do działalności konspiracyjnej. Komendant Okręgu Łódzkiego Związku Walki Zbrojnej, ppłk Leopold Okulicki ps. „Johan Muller”, wyznaczył go na dowódcę Obwodu Sieradzkiego z zadaniem podporządkowania sobie grup oporu w Sieradzkiem i zorganizowania placówki ZWZ na wzór wojskowy. Zaprzysiężony przez kpt. Zygmunta Waltera-Janke, przystąpił z powodzeniem do działania, angażując w konspirację dawnych podkomendnych (np. st. sierż. Juliana Karolusa, Antoniego Gasiorowskiego, plut. Erwina Lercha) oraz byłych członków Przysposobienia Wojskowego i innych organizacji paramilitarnych. Tych, którzy mieli niemieckie nazwiska, nakłaniał do przyjęcia volkslisty dla wywiadowczych potrzeb organizacji. Mimo ciężkiej zimy (1939/1940) docierał osobiście do odległych od Sieradza wsi w celu rozszerzenia działalności powierzonego mu Obwodu. Stworzył sieć placówek, mianował ich dowódców, m.in. pchor. mar. J. Okońskiego ps. „Czarny Janek” mianował komendantem II Rejonu (gm. Bogumiłów, Barczew, Majaczewice), dr. Romana Ziębę - komendantem miejskim, por. Jana Kaczmarkiewicza ps. „Janek” - komendantem Rejonu „Męka” (gm. Rossoszyca, Męka, Wojsławice). Stworzył zalążki grupy dywersyjnej i wywiadu, do zimy 1939/40 podporządkował sobie lokalne grupy Stronnictwa Narodowego z Warty, Szadku i Widawy. 22 czerwca 1940 roku został aresztowany, lecz nie rozpoznany jako oficer i członek konspiracji. Przewieziono go do obozu Sachsenhausen. Udało mu się jednak przeżyć. Po wojnie osiadł w Pabianicach, gdzie zmarł w 1977.

</doc>
<doc id="486342" url="https://pl.wikipedia.org/wiki?curid=486342" title="Myrra">
Myrra

Myrra – według mitologii greckiej i legend przekazywanych na Cyprze Myrra była córką Kinyrasa i Pafos. (Pafos to córka Pigmaliona – króla Cypru i Galatei – wyrzeźbionej przez Pigmaliona z mleczno-białego marmuru kobiety ożywionej przez Afrodytę).
Pafos chwaliła się często, że jej córka Myrra jest piękniejsza od samej Afrodyty. Bogini postanowiła pozbyć się rywalki. Sprawiła, że księżniczka zapałała kazirodczą miłością do ojca. Myrra uciekając przed gniewem ojca, wybłagała Afrodytę o pomoc. Ta zamieniła ją w krzew mirtu. Lokalni mieszkańcy często zbierali z niego brązową żywicę. Mówili, że to Myrra płacze nad swoim losem. Afrodytę zawsze coś przyciągało w ten rejon. Kiedy w poszukiwaniu nowych przygód postanowiła raz odpocząć pod tym pięknym krzewem, jego kora pękła. Krzew myrrowy ofiarował Afrodycie niemowlę – ślicznego chłopca, którym był Adonis. Wielka miłość do Adonisa kosztowała potem Afrodytę wiele cierpienia. Była to zemsta Myrry.

</doc>
<doc id="486346" url="https://pl.wikipedia.org/wiki?curid=486346" title="Bort">
Bort

Bort (boart, bortz) – drobnokrystaliczna, zanieczyszczona (nieprzezroczysta) odmiana diamentu o kolorze szarym lub czarnym. Ze względu na wykorzystanie jedynie w przemyśle nazywa się go inaczej diamentem technicznym.
Występuje w nieprzezroczystych skupieniach zbitych, kulisto-zbitych i drobnokrystalicznych. Krajem szczególnego występowania tego minerału jest Brazylia (stan Bahia), oraz Rosja, Zair, Ghana.
Wykorzystywany jest głównie w przemyśle do produkcji wierteł, ostrzy przyrządów tnących, szlifierek oraz materiałów ściernych.

</doc>
<doc id="486347" url="https://pl.wikipedia.org/wiki?curid=486347" title="Rury przewodowe">
Rury przewodowe

Rury przewodowe – rury przeznaczone są do budowy rurociągów ciśnieniowych i bezciśnieniowych do transportu wszelkiego rodzaju płynów (np. paliw płynnych, wody, pary).
Rurociągi składają się z elementów: rury, kształtek (kolanek, zwężek, trójników, weldoletów oraz kołnierzy).
Opis geometryczny dla rury:
Typowe materiały dla rur i kształtek:
Kategoria rurociągów określona przez dyrektywę ciśnieniową dzieli ona rurociągi na:

</doc>
<doc id="486350" url="https://pl.wikipedia.org/wiki?curid=486350" title="Cajg">
Cajg

Cajg (niem. "Zeug" - tkanina) – mocna tkanina bawełniana lub wełniana wykonywana w splocie skośnym łamanym. Zastosowanie tego splotu tworzy podłużne (wzdłuż osnowy) pasy. Była najtańszą tkaniną używaną na ubrania robocze. W Polsce produkowana od XVII wieku. 

</doc>
<doc id="486352" url="https://pl.wikipedia.org/wiki?curid=486352" title="Jonny Lee Miller">
Jonny Lee Miller

Jonny Lee Miller, właściwie Jonathan Lee Miller (ur. 15 listopada 1972 w Kingston upon Thames) – brytyjski aktor i producent filmowy.
Życiorys.
Wczesne lata.
Urodził się w Kingston upon Thames jako syn Anne Lee, producentki i menedżerki teatralnej BBC, oraz Alana Millera, aktora teatralnego i kierownikiem planu w BBC. Jego pradziadek ze strony matki – Edmund James Lee – występował w musicalach, a dziadek – Bernard Lee – zagrał postać M w jedenastu filmach o Jamesie Bondzie.
Kariera.
Mając 11 lat, pojawił się w miniserialu BBC Television Centre "Mansfield Park" (1983) i serialu "Jemima Shore Investigates" (1983). Uczęszczał do Tiffin Boys’ School w Kingston. Jednocześnie uczęszczał na zajęcia aktorskie do National Youth Music Theatre, występował w szkolnych przedstawieniach i grał w zespole Tiffin Swing Band. W wieku 17 lat opuścił szkołę z mocnym postanowieniem rozpoczęcia kariery aktorskiej.
Po występie w jednym z odcinków serialu "4 Play" – pt. "Itch" (1989), zagrał gościnnie w popularnym sitcomie brytyjskim "Co ludzie powiedzą?" ("Keeping Up Appearances", 1990) jako narzeczony Róży. W 1993 zadebiutował na londyńskiej scenie Bush Theatre w spektaklu "Wspaniała rzecz" ("Beautiful Thing") w roli Ste, chłopaka z sąsiedztwa, który musi ukrywać się przed sadystycznym ojcem.
Na dużym ekranie zagrał po raz pierwszy postać młodego hakera w dreszczowcu "Hakerzy" ("Hackers", 1995) u boku Angeliny Jolie i Matthew Lillarda. Zwrócił na siebie uwagę kreacją Sick Boya w dramacie "Trainspotting" (1996) z Ewanem McGregorem i Robertem Carlyle. Rola młodego małżonka romansującego ze starszą kobietą w melodramacie "Miłość po zmierzchu" ("Afterglow", 1997) otrzymał nagrodę jury na festiwalu filmowym w Fort Lauderdale na Florydzie. Kandydował do roli księcia Henry’ego w komedii romantycznej "Długo i szczęśliwie" (1998).
Jako szkocki kolarz amator Graeme Obree w dramacie biograficznym "Skrzydlaty Szkot" ("The Flying Scotsman", 2006) zdobył nominację do Nagrody Brytyjskiej Akademii Filmowej. Tytułowa rola w serialu ABC "Eli Stone" (2008–2009) przyniosła mu nominację do Nagrody Satelity. Za postać Jordana Chase’a, bardzo inteligentnego i dobrze znanego autora, mówcy motywacyjnego i głównego antagonisty piątego sezonu serialu "Dexter" (2010) był nominowany do Nagrody Gildii Aktorów Ekranowych. W 2012 został uhonorowany Laurence Olivier Award jako Wiktor Frankenstein/stwór Frankensteina w spektaklu "Frankenstein" wystawionym w Royal National Theatre. Występował jako współczesna wersja Sherlocka Holmesa w serialu kryminalnym CBS "Elementary" (2012–2019), za którą był nominowany do Nagrody Satelity (2012) i Teen Choice Awards (2012).
Życie prywatne.
28 marca 1996 ożenił się z amerykańską aktorką Angeliną Jolie, którą poznał rok wcześniej na planie filmu "Hakerzy". Po 18 miesiącach małżeństwa doszło do separacji, a 3 lutego 1999 do rozwodu. Spotykał się także z Natalie Appleton z zespołu All Saints (1999-2000), Jennifer Esposito (2000), Lisą Faulkner (2001-2002) i modelką Kate Moss (2004). W 2006 związał się z aktorką i modelką Michele Hicks, którą poślubił w lipcu 2008 w Malibu w stanie Kalifornia. Mają syna Bustera Timothy’ego (ur. 2008). W kwietniu 2018 rozwiódł się.

</doc>
<doc id="486355" url="https://pl.wikipedia.org/wiki?curid=486355" title="Cedi">
Cedi

Cedi – jednostka monetarna Ghany od 1965 r. 1 cedi = 100 pesewa.
W obiegu znajdują się:

</doc>
<doc id="486357" url="https://pl.wikipedia.org/wiki?curid=486357" title="Kręgi w zbożu">
Kręgi w zbożu



</doc>
<doc id="486362" url="https://pl.wikipedia.org/wiki?curid=486362" title="Katarzyna Wirtemberska (Bonaparte)">
Katarzyna Wirtemberska (Bonaparte)

Katarzyna (Friederike Katharina Sophie Dorothea von Württemberg) Wirtemberska (ur. 21 lutego 1783 w Petersburgu, zm. 28 listopada 1835 w Genewie) – druga żona najmłodszego brata Napoleona I, Hieronima.
Była córką księcia Fryderyka Wirtemberskiego i Augusty Karoliny Welf, księżniczki brunszwickiej. Gdy się rodziła, jej ojciec nie miał widoków na sukcesję w Wirtembergii i służył jako generał w armii carskiej. Wszystko się zmieniło w ostatnich latach XVIII wieku: zmarli jego dwa stryjowie Karol Eugeniusz, który panował 56 lat oraz Ludwik Eugeniusz, który panował dwa lata; przez kolejne 2 lata Wirtembergią rządził ojciec Fryderyka Fryderyk Eugeniusz. W 1797 roku Fryderyk został księciem Wirtembergii. Był wiernym sojusznikiem Napoleona i cesarz organizując na nowo Niemcy po rozwiązaniu Świętego Cesarstwa pozwolił mu przybrać tytuł królewski jako Fryderyk I w roku 1806. Wdzięczny za łaskę cesarską, Fryderyk wydał w roku 1807 córkę Katarzynę za cesarskiego brata, Hieronima, króla Westfalii.
Życie Katarzyny było jednym pasmem cierpień powodowanych niewiernością męża, ale zachowała wobec niego lojalność i głębokie uczucia: po upadku Napoleona, w roku 1814, powody polityczne jej małżeństwa przestały mieć ważność, król Fryderyk za wszelką cenę chciał wymóc na niej rozwód lub rozstanie z mężem, ale Katarzyna z wielką godnością odmówiła. W czasie Stu dni Napoleona Hieronim udał się z Austrii do Paryża, a Katarzyna została osadzona przez cesarza Franciszka II w areszcie domowym w Wiedniu, skąd niechętnie udała się do rodzinnej Wirtembergii, gdzie ojciec przydzielił jej zamek w Göppingen. Po Waterloo dołączył się do niej Hieronim i oboje małżonkowie znaleźli się pod obserwacją wirtemberskiej policji i w areszcie domowym. Pomógł im dopiero Klemens Metternich i umożliwił emigrację do Austrii. Napoleon pisał o niej później w pamiętnikach ze Św. Heleny:”"Ta księżniczka, przez swe szlachetne zachowanie, zapisała się własną dłonią na kartkach historii"”.
Po upadku Cesarstwa Napoleońskiego Katarzyna mieszkała wspólnie z mężem w Austrii, Italii i na koniec w Szwajcarii i poświęciła się wychowaniu swych dzieci. Miała ich czworo, z których troje dożyło dojrzałego wieku:
Potomkami Katarzyny są wszyscy dziś żyjący Bonapartowie z linii tzw. cesarskiej.

</doc>
<doc id="486364" url="https://pl.wikipedia.org/wiki?curid=486364" title="Karabin Barrett M82">
Karabin Barrett M82

Barrett M82A1 – samopowtarzalny wielkokalibrowy karabin wyborowy skonstruowany w amerykańskiej firmie Barrett we wczesnych latach 80.
Dla poprawy sztywności i zwiększenia chłodzenia lufa karabinu jest karbowana i podłużnie żłobiona. Na lufie zamontowany został dwukomorowy hamulec wylotowy zmniejszający odrzut karabinu, jego efektywność wynosi 69%. Szyna montażowa najnowszej wersji M82A3 jest zgodna ze standardem Picatinny, co pozwala na zamontowanie każdego celownika (optycznego, noktowizyjnego) zgodnego z normami NATO, dodatkowo wersję M82A3 wyposażono w kolbę z podporą tylną.
Najdalsze potwierdzone trafienia.
W roku 2012 zanotowano najdalsze potwierdzone trafienie z karabinu M82A1 wynoszące 2815 metrów. Strzał oddał stacjonujący w Afganistanie (prowincja Helmand) australijski zespół snajperski z kompanii Delta 2. pułku Commando (2 Cdo Regt) podczas działań obserwacyjnych dostrzegł oddział talibów. Jedna z wystrzelonych kul trafiła dowódcę oddziału talibów. Jest to drugi z najdalszych oddanych do tej pory skutecznych strzałów (najdalszy padł z karabinu McMillan TAC-50). Nazwisko strzelca pozostaje nieznane.

</doc>
<doc id="486365" url="https://pl.wikipedia.org/wiki?curid=486365" title="Matsumoto">
Matsumoto

 – miasto w Japonii, w prefekturze Nagano, w środkowej części wyspy Honsiu.
Położenie.
Miasto leży w zachodnio-środkowej części prefektury, graniczy z miastami:
Gospodarka.
W mieście rozwinął się przemysł jedwabniczy, chemiczny, maszynowy, elektrotechniczny oraz drzewny.
Historia.
Miasto otrzymało prawa miejskie 1 maja 1907 roku.

</doc>
<doc id="486370" url="https://pl.wikipedia.org/wiki?curid=486370" title="Marta Eggerth">
Marta Eggerth



</doc>
<doc id="486372" url="https://pl.wikipedia.org/wiki?curid=486372" title="Fils (moneta)">
Fils (moneta)

Fils (fil) – drobna jednostka monetarna niektórych państw arabskich, w tym: 

</doc>
<doc id="486373" url="https://pl.wikipedia.org/wiki?curid=486373" title="Negative">
Negative

Negative – fiński zespół glamrockowy, tworzący w języku angielskim, założony w roku 1997 w Tampere w Finlandii. Do tej pory grupa wydała sześć albumów "War of Love", "Sweet &amp; Deceitful", "Anorectic", "Karma Killer" ,"God Likes Your Style" oraz "Neon" z 2010 roku. Kontrakt płytowy Negative podpisało w 2002 z Gbfam Records z Tampere. W 2003 podpisali kontrakt z niemieckim Roudrunnerem, a obecnie trwają negocjacje z (również niemieckim) Warner Music. Na drugim albumie, zespół współpracował z fińskim muzykiem Ville Laihiala, z zespołu Sentenced, co można usłyszeć w utworze "Until You Are Mine".

</doc>
<doc id="486376" url="https://pl.wikipedia.org/wiki?curid=486376" title="Stanisław Sierla">
Stanisław Sierla

Stanisław Sierla (ur. 6 września 1929 w Chorzowie, zm. 28 października 2011 w Katowicach) – ksiądz katolicki, prałat, animator życia muzycznego, kapelan "Solidarności".
Życiorys.
Urodził się w Chorzowie. Studiował na Wydziale Teologicznym Uniwersytetu Jagiellońskiego w Krakowie. Święcenia kapłańskie przyjął 29 czerwca 1954 w Piekarach Śląskich. W latach 1954-1955 był wikarym w parafii św. Stanisława Kostki w Katowicach-Giszowcu. W latach 1955-1961 wikarym i adiutorem w parafii świętych Apostołów Piotra i Pawła w Tarnowskich Górach. W 1961 został diecezjalnym duszpasterzem akademickim i kierownikiem Diecezjalnej Poradni Życia Rodzinnego. W latach 1971-1996 był proboszczem parafii św. Michała Archanioła w Michałkowicach (dzielnica Siemianowic Śląskich). Od 1976 był dziekanem dekanatu Siemianowice Śląskie. Urząd ten spełniał przez 18 lat.
Był prekursorem piosenki religijnej w Polsce, organizatorem festiwali Sacrosong, autorem trzech śpiewników piosenek religijnych oraz budowniczym kościoła w Siemianowicach Śląskich - Bańgowie. W 1993 został laureatem nagrody im. Aleksandra Skowrońskiego za dorobek kulturowo-twórczy na Górnym Śląsku i w całej Polsce. W 1997 otrzymał tytuł Honorowego Obywatela Miasta Siemianowic Śląskich. Był autorem autobiografii "Życie darowane mi po raz drugi". Należał do Diecezjalnej Komisji Historycznej przygotowującej proces beatyfikacyjny Sługi Bożego ks. Franciszka Blachnickiego.
Zmarł 28 października 2011 roku w Domu Księży Emerytów w Katowicach, jego grób znajduje się na terenie parafii św. Michała Archanioła w Siemianowicach Śląskich - Michałkowicach.
Otrzymał honorowe obywatelstwo Siemianowic Śląskich.

</doc>
<doc id="486377" url="https://pl.wikipedia.org/wiki?curid=486377" title="Maria Beatrycze Szulgowicz">
Maria Beatrycze Szulgowicz

Maria Beatrycze Szulgowicz, właśc. Damiana Szulgowicz (ur. 1935) – polska biskupka mariawicka, ordynariuszka kustodii płockiej Kościoła Katolickiego Mariawitów w RP, od 2005 zwierzchniczka Kościoła Katolickiego Mariawitów w RP, proboszczka parafii Trójcy Przenajświętszej w Felicjanowie.
Życiorys.
Jej rodzice byli kapłanami mariawickimi pozostającymi w małżeństwie mistycznym. Według teologii Kościoła Katolickiego Mariawitów urodziła się jako dziecko „niepokalanie poczęte”.
Ukończyła studia na Wydziale Elektronicznym Politechniki Warszawskiej. Następnie poświęciła się życiu monastycznemu; w 1959 r. złożyła śluby zakonne. W 1971 ukończyła studia w sekcji starokatolickiej Chrześcijańskiej Akademii Teologicznej, broniąc pracę magisterską pt. "Ideologia mariawityzmu w listach pasterskich i odezwach arcybiskupa J.M. Michała Kowalskiego". 30 maja 1993 w uroczystość Zesłania Ducha Świętego siostry Maria Beatrycze Szulgowicz i Maria Rafaela Woińska zostały konsekrowane w Felicjanowie na nowych biskupów Kościoła i odtąd siostra Maria Beatrycze stoi na czele kustodii płockiej.
Od 1995 przełożona Katolickiego Zgromadzenia Sióstr Mariawitek Nieustającej Adoracji Ubłagania. Od 21 maja 2005 przewodnicząca Rady Przełożonych Kościoła Katolickiego Mariawitów, proboszcz parafii w Felicjanowie.

</doc>
<doc id="486379" url="https://pl.wikipedia.org/wiki?curid=486379" title="Fram">
Fram



</doc>
<doc id="486381" url="https://pl.wikipedia.org/wiki?curid=486381" title="Kucie swobodne">
Kucie swobodne

Kucie swobodne polega na kształtowaniu metalu poprzez wywieranie nacisku narzędziami powodującymi jego płynięcie w kilku dowolnych kierunkach. Kucie swobodne stosuje się przy niedużych seriach lub przy wykonywaniu odkuwek ciężkich. . Małe odkuwki wykonuje się z wsadu uprzednio walcowanego, duże z wlewków.
Kucie swobodne stosuje się w szczególności dla następujących przypadków:

</doc>
<doc id="486384" url="https://pl.wikipedia.org/wiki?curid=486384" title="La cumparsita">
La cumparsita

La cumparsita – tango napisane w 1919 roku przez 22-letniego Urugwajczyka Rodrigueza. Jest uznawane za najsłynniejsze urugwajskie tango; pierwotnie napisane jako marsz.
Z początku było grane w kawiarni La Giralda w Montevideo, Urugwaj. Jedno z pierwszych nagrań wykonała orkiestra Alonso – Minotto na stronie B płyty. Roberto Firpo dokonał aranżacji na melodię tanga i napisał trzecią część oraz dokonał pierwszego nagrania tej wersji.
Utwór został przebojem. Enrique Maroni i Pascual Contursi ułożyli do "La cumparsity" nowy tekst, nazywając ją "Si Supieras" – "Gdybyś wiedziała". Po podbiciu Buenos Aires piosenka zawojowała świat i zaczęło z nią być utożsamiane samo tango.
Gerardo Matos Rodríguez spędził w sądach dwadzieścia lat, starając się odzyskać prawa do "La cumparsity", którą sprzedał za 20 pesos. W 1948 Francisco Canaro, przewodniczący Argentyńskiego Stowarzyszenia Autorów i Kompozytorów (SADAIC), wydał orzeczenie dzielące dochody z La cumparsity.
W kulturze.
W dramacie Sławomira Mrożka „Tango” właśnie do „La cumparsita” Edek i Eugeniusz tańczą tytułowe tango.

</doc>
<doc id="486387" url="https://pl.wikipedia.org/wiki?curid=486387" title="Manuel Alonso">
Manuel Alonso

Manuel Alonso de Areyzaga (ur. 12 listopada 1895 w San Sebastián, zm. 11 października 1984 w Madrycie) – hiszpański tenisista, reprezentant w Pucharze Davisa, olimpijczyk.
Kariera tenisowa.
Praworęczny Manuel Alonso był pierwszym Hiszpanem w tenisowej czołówce światowej. W latach 20. stale mieszkał w Stanach Zjednoczonych, w związku z czym figurował w rankingach amerykańskich – w czołowej dziesiątce w latach 1925–1927, w tym jako nr 2. w 1926 roku.
Był ćwierćfinalistą mistrzostw USA czterokrotnie (1922, 1923, 1925, 1927). Brał również udział w turniejach poza USA – na Wimbledonie w 1921 roku osiągnął finał "all comers" (turnieju bez obrońcy tytułu), pokonując w półfinale Zenzō Shimizu 3:6, 7:5, 3:6, 6:4, 8:6. W finale "all comers" Alonso przegrał z Brianem Nortonem 7:5, 6:4, 5:7, 3:6, 3:6. Norton przegrał następnie we właściwym finale z ubiegłorocznym mistrzem, Williamem Tildenem.
Alonso dwukrotnie (w 1920 i 1924 roku) reprezentował swój kraj na igrzyskach olimpijskich.
Bronił również barw narodowych w Pucharze Davisa, uczestnicząc w tych rozgrywkach w latach 1921, 1922, 1924, 1925, 1931 i 1936. W edycji zawodów z 1922 roku Hiszpanie osiągnęli wspólnie z Alonso finał, w którym ulegli 4:1 Australazji. Jedyny punkt dla tenisistów z Europy zdobył Alonso pokonując w drugim meczu rywalizacji Pata O’Harę Wooda. Bilans jego występów wyniósł 11 zwycięstw i 7 porażek w singlu oraz 3 zwycięstwa i 4 porażki w deblu.
W latach 20. Alonso kilkakrotnie figurował w rankingu światowym The Daily Telegraph w czołowej dziesiątce, najwyżej w 1927 roku – nr 5. Ponadto był 8. w 1921, 1923, 1925 i 1926 roku oraz 10. w 1924 roku.
Wyniki Alonso pozostawały największymi osiągnięciami hiszpańskich graczy aż do czasu Manuela Santany, zwycięzcy Wimbledonu w 1966 roku i mistrzostw USA w 1965 roku.
W 1977 roku został uhonorowany miejscem w Międzynarodowej Tenisowej Galerii Sławy.

</doc>
<doc id="486388" url="https://pl.wikipedia.org/wiki?curid=486388" title="Fram (1892)">
Fram (1892)

Fram (norw. "Naprzód") – norweski statek zbudowany w 1892 r., przystosowany do pływania wśród lodów.
Wsławił się wyprawami do Arktyki i Antarktyki. Obecnie znajduje się w muzeum statku polarnego "Fram" w Oslo – Frammuseet.
Statek został zbudowany w 1892 roku na zamówienie podróżnika Fridtjofa Nansena i wziął udział w trzech wielkich ekspedycjach polarnych: Fridtjofa Nansena (w latach 1893–1896), Ottona Sverdrupa (1898–1902) oraz Roalda Amundsena (1910–1912).
Konstrukcja.
Nansen planując wyprawę do Arktyki przewidywał, że statek przez jakiś czas będzie dryfował wraz z lodem, wmarznięty w pole lodowe. Nie było wówczas technicznych możliwości zbudowania statku odpornego na nacisk lodu. Z tego powodu postanowił nadać "Framowi" odpowiedni kształt, powodujący wypychanie statku pod naciskiem lodu, do góry, ponad lód. Dodatkowe rozwiązania: staranne ocieplenie statku, podnoszony ster i śruba pozwoliły statkowi przetrwać podróże w lodach.
W muzeum znajduje się cały statek wraz z oryginalnym wyposażeniem z czasów wypraw polarnych.

</doc>
<doc id="486389" url="https://pl.wikipedia.org/wiki?curid=486389" title="Gajerek">
Gajerek

Gajerek - osiedle domków jednorodzinnych położone w zachodniej części Iławy. Rozciąga się między: południowym brzegiem jeziora Jeziorak a ul. Wiejską (na południu, ul. Biskupską (na zachodzie) i ul. 1 Maja (na wschodzie).
Ulice.
Osiedle obejmuje ulice:
Komunikacja.
Przez teren osiedla przebiega 7 linii komunikacji miejskiej. Są to linie numer:
Linie biegną ulicami: Biskupską, Sobieskiego, 1 Maja, Wiejską i Kwidzyńską.

</doc>
<doc id="486395" url="https://pl.wikipedia.org/wiki?curid=486395" title="Inti">
Inti



</doc>
<doc id="486397" url="https://pl.wikipedia.org/wiki?curid=486397" title="Inti (waluta)">
Inti (waluta)

Inti – dawna jednostka monetarna Peru. Obowiązywała od 1 stycznia 1986 r. do czasu reformy bankowej w 1991 r.

</doc>
<doc id="486398" url="https://pl.wikipedia.org/wiki?curid=486398" title="Jolka">
Jolka



</doc>
<doc id="486402" url="https://pl.wikipedia.org/wiki?curid=486402" title="Jolka (jacht)">
Jolka (jacht)



</doc>
<doc id="486403" url="https://pl.wikipedia.org/wiki?curid=486403" title="Sochaczew (stacja kolejowa)">
Sochaczew (stacja kolejowa)

Sochaczew – stacja kolejowa w Sochaczewie, w województwie mazowieckim, w Polsce, na międzynarodowej linii kolejowej E20 (Berlin – Kunowice – Poznań – Warszawa – Terespol – Moskwa). Według klasyfikacji PKP ma kategorię dworca regionalnego.
Pasażerowie.
W roku 2017 wymiana pasażerska wyniosła 1,46 mln osób (4 tys. dziennie), co dało jej 61. miejsce w Polsce.
W roku 2018 wymiana pasażerska wyniosła 1,5 mln osób (4,1 tys. dziennie), co dało jej 65. miejsce w Polsce.
W roku 2019 stacja obsługiwała 5,9 tys. pasażerów na dobę (łącznie 2,15 mln osób).
W roku 2020 wymiana pasażerska wyniosła 1,24 mln osób (3,4 tys. dziennie), co dało jej 52. miejsce w Polsce.
W roku 2021 wymiana pasażerska wyniosła 1,42 mln osób (3,9 tys. dziennie), co dało jej 56. miejsce w Polsce.
Historia.
W latach 1900–1902 wybudowano według projektu Czesława Domaniewskiego szerokotorową linię Kolei Warszawsko-Kaliskiej pod zarządem Towarzystwa Kolei Warszawsko-Wiedeńskiej z Warszawy Kaliskiej przez Sochaczew, Łowicz, Łódź Kaliską, Sieradz do Kalisza. W 1914 r. przebudowano rozstaw torów na normalnotorowy, w 1916 zbudowano drugi tor. W 1959 zelektryfikowano odcinek Błonie – Sochaczew. W 1961 r. zelektryfikowano następny odcinek do Kutna (elektryfikację linii E20 ukończono w 1988). W 1992 r. prozpoczęto modernizację odcinka Warszawa – Poznań mającą za zadanie przystosować trasę E20 do jazdy z prędkością 160 km/h.
W 2005 r. powstał projekt budowy kolei dużych prędkości (linia „Y”) Wrocław Główny – Kalisz – Łódź Kaliska – Warszawa Centralna pokrywająca się z przebiegiem Kolei Warszawsko-Kaliskiej.
W październiku 2015 rozpoczął się remont dworca obejmujący renowacje głównego wejścia oraz wymianę okien i drzwi w całym budynku
Budynki kolejowe.
Na terenie stacji znajduje się szereg budynków, w tym dwa zabytkowe:
Trzeci budynek wpisany do rejestru zabytków – wieża kontrolna kolei z 1905 roku, został rozebrany.

</doc>
<doc id="486406" url="https://pl.wikipedia.org/wiki?curid=486406" title="Osiedle Lubawskie (Iława)">
Osiedle Lubawskie (Iława)

Osiedle Lubawskie – osiedle domków jednorodzinnych w południowej części Iławy (dzielnica przemysłowa).
Ulice osiedla Lubawskiego.
Osiedle obejmuje ulice:
Komunikacja.
Przez teren osiedla przebiegają trasy 5 linii komunikacyjnych. Są to linie numer: 
Linie biegną ulicami: Lubawską i Długą. Przy ul. Długiej znajduje się pętla dla linii: 1, 2, 3, 5 i 8.

</doc>
<doc id="486407" url="https://pl.wikipedia.org/wiki?curid=486407" title="Kapa">
Kapa



</doc>
<doc id="486410" url="https://pl.wikipedia.org/wiki?curid=486410" title="Owocnia">
Owocnia

Owocnia ("perykarp") – część owocu, powstająca ze ściany zalążni (tj. z jednego lub wielu owocolistków). Jeżeli owocnia powstaje z zalążni dolnej jest nazywana ścianą owocu. Owocnia otacza nasiona do czasu osiągnięcia przez nie dojrzałości, a w przypadku owoców beznasiennych (partenokarpicznych) buduje cały owoc.
Ze względu na różną genezę powstania i różnorodne kierunki rozwoju ewolucyjnego sposobów rozsiewania diaspor, budowa i funkcje owocni są bardzo zmienne u różnych rodzin i rodzajów roślin. U starszych linii rozwojowych owocnia pełni często funkcję prostego pojemnika na nasiona, chroniącego je w czasie rozwoju. U wielu pełni różnorodne funkcje podczas rozsiewania nasion, przy czym w licznych grupach systematycznych obserwuje się ewolucję w kierunku jednonasienności i funkcjonowanie owocni jako diaspory zintegrowanej z nasionem.
Najczęściej owocnia składa się z trzech warstw. Zewnętrzna, egzokarp, jest cienka i składa się z pojedynczej warstwy komórek. Warstwa środkowa, mezokarp, w przypadku owoców suchych zwykle nie jest gruba, jednak w owocach mięsistych stanowi tkankę znacznej grubości. Warstwa wewnętrzna, endokarp, zwykle składa się z pojedynczej warstwy komórek, może też być wielowarstwowy. W owocach mięsistych endokarp często ulega zdrewnieniu, tworząc pestkę otaczająca nasiono. W owocach partenokarpicznych owocnia wypełnia przestrzeń zajmowaną normalnie przez nasiona i tak np. w torebkach bananów wewnętrzna część owocni zarasta wnętrze komór nasiennych, tworząc miąższ stanowiący jadalną część owocu.

</doc>
<doc id="486414" url="https://pl.wikipedia.org/wiki?curid=486414" title="Kapa (żeglarstwo)">
Kapa (żeglarstwo)



</doc>
<doc id="486419" url="https://pl.wikipedia.org/wiki?curid=486419" title="Kina">
Kina



</doc>
<doc id="486421" url="https://pl.wikipedia.org/wiki?curid=486421" title="Osiedle Lipowy Dwór (Iława)">
Osiedle Lipowy Dwór (Iława)

Lipowy Dwór – osiedle Iławy, położone w północnej części miasta, wzdłuż jeziora Jeziorak. Jest osiedlem domków jednorodzinnych.
&lt;br&gt;
Ulice Lipowego Dworu.
Osiedle obejmuje ulice:
Komunikacja.
Przez teren osiedla przebiega trasa 2 linii komunikacyjnych. Są to linie numer:
Linie biegną ulicami: Dąbrowskiego, Zalewską i Lipowy Dwór. Przy ul. Lipowy Dwór znajduje się pętla "Ogrody" dla linii nr 2.

</doc>
<doc id="486422" url="https://pl.wikipedia.org/wiki?curid=486422" title="Miriada">
Miriada

Miriada (μῡριάς, dop. μῡριάδος) – grecki liczebnik główny, oznaczający liczbę 10 000.
W liczbie mnogiej używany do wskazania bardzo dużej liczby, niepoliczalnej ilości, np. miriady gwiazd, ludzi, zwierząt.

</doc>
<doc id="486424" url="https://pl.wikipedia.org/wiki?curid=486424" title="Wody przypowierzchniowe">
Wody przypowierzchniowe

Wody przypowierzchniowe, wody hipodermiczne – wody podziemne występujące tuż pod powierzchnią Ziemi.
Zwierciadło wód przypowierzchniowych znajduje się do kilkudziesięciu centymetrów od powierzchni gruntu. Strefa aeracji często nie występuje, a jeżeli się pojawia to jest znacznie ograniczona. Wody te często nie tworzą ciągłego poziomu wodonośnego. Gromadzą się w zagłębieniach terenu, na terasach zalewowych lub w strefie przybrzeżnej jezior. Lokalnie mogą tworzyć zabagnienia. 
Wody przypowierzchniowe są silnie zależne od warunków pogodowych – opadów (są zasilane głównie przez wody opadowe) i temperatury (intensywnie odparowują). Charakteryzuje je duże zanieczyszczenie organiczne.

</doc>
<doc id="486427" url="https://pl.wikipedia.org/wiki?curid=486427" title="Kina (waluta)">
Kina (waluta)

Kina – jednostka monetarna Papui-Nowej Gwinei. Kina została wprowadzona 19 kwietnia 1975, zastępując dolary australijskie.
Kina dzieli się na 100 toea.

</doc>
<doc id="486435" url="https://pl.wikipedia.org/wiki?curid=486435" title="Osiedle Dąbrowskiego (Iława)">
Osiedle Dąbrowskiego (Iława)

Osiedle Dąbrowskiego - osiedle położone w północnej części Iławy. 
&lt;br&gt;
Ulice osiedla Dąbrowskiego.
Osiedle obejmuje ulice:
Komunikacja.
Przez teren osiedla przebiegają trasy 3 linii komunikacyjnych. Są to linie numer: 
Linie biegną ulicami: Dąbrowskiego, Zalewską i al. Jana Pawła II.

</doc>
<doc id="486436" url="https://pl.wikipedia.org/wiki?curid=486436" title="Wody gruntowe">
Wody gruntowe

Wody gruntowe – wody podziemne, zalegające na większych głębokościach niż wody przypowierzchniowe. Nie podlegają bezpośrednim wpływom czynników atmosferycznych. Wody te nie podlegają zmianom temperatury w ciągu doby, cechuje je równowaga termiczna. Temperatura ich zmienia się w zależności od pór roku. Występują poniżej wyraźnej i trwale utrzymującej się strefy napowietrzenia. Ich stan sanitarny może być zarówno dobry (zazwyczaj, gdy znajdująca się ponad zwierciadłem wód gruntowych strefa aeracji ma dużą miąższość), jak i niezadowalający (gdy wody gruntowe znajdują się płytko pod powierzchnią terenu i nie są zabezpieczone przed zanieczyszczeniem). Wody gruntowe mają znaczenie przede wszystkim dla zaopatrzenia rolnictwa w wodę. Mogą być źródłem wody dla osiedli ludzkich lub zakładów przemysłowych jedynie w szczególnie korzystnych warunkach (wody niezanieczyszczone i o dużej zasobności).
Charakterystyka.
Zasoby wody w warstwie wodonośnej są zasilane przez wody opadowe, które przenikają przez warstwy przepuszczalne dla wody i zatrzymują się ponad warstwami nieprzepuszczalnymi. Poziom wód gruntowych zależy przede wszystkim od ilości opadów atmosferycznych, ale także od ciśnienia atmosferycznego oraz jej zużywania przez człowieka. Gromadzenie się wód gruntowych wymaga dziesiątków lub setek lat; z tego względu szybkie wykorzystanie powoduje jej niedobory (powolna regeneracja). Czystość wód gruntowych może być zagrożona przez chemizację rolnictwa oraz ścieki i odpady przemysłowe.
Skład chemiczny.
Wody gruntowe zawierają następujące składniki:

</doc>
<doc id="486439" url="https://pl.wikipedia.org/wiki?curid=486439" title="Kyat">
Kyat



</doc>
<doc id="486440" url="https://pl.wikipedia.org/wiki?curid=486440" title="Swansea">
Swansea

Swansea (wym. , , co znaczy „ujście Tawe”) – miasto ze statusem "city" w południowej Walii, ośrodek administracyjny hrabstwa Swansea, historycznie w hrabstwie Glamorgan (Morgannwg). W 2011 roku hrabstwo liczyło 179 485 mieszkańców (drugie pod względem wielkości miasto Walii).
Położone jest wzdłuż wybrzeża Kanału Bristolskiego, u nasady półwyspu Gower, przy ujściu rzeki Tawe. Miasto rozwijało się głównie w XVIII i XIX wieku, stając się ważnym ośrodkiem przemysłu ciężkiego.
Swansea jest głównym centrum handlowo-usługowym południowo-zachodniej Walii. W mieście rozwija się turystyka, popularnością cieszą się plaże zatoki Swansea i półwyspu Gower. Jest także siedzibą rafinerii ropy naftowej, która przetwarza ropę docierającą rurociągiem z Milford Haven i zaopatrującą zakład petrochemiczny w Baglan (niedaleko Neath).
Historia.
Około roku 1106 Henry de Beaumont wzniósł w okolicy drewniany zamek. Budowla szybko stała się jednak celem walijskich rebelii przeciwko normańskim władzom i została zniszczona przez podwładnych Owaina Glyndŵra.
Do początku XVIII wieku Swansea było jedynie niewielkim miasteczkiem oraz portem, w czasie rewolucji przemysłowej zaczęło jednak stopniowo zyskiwać na znaczeniu. Po 1717 roku do wytopu importowanej miedzi zaczęto wykorzystywać wydobyty na miejscu węgiel, a miasto urosło na znaczeniu na tyle, że w połowie XIX wieku Giełda Metali w Swansea stała się centrum światowego handlu miedzią. Zagraniczna konkurencja doprowadziła jednak do stopniowego upadku miejscowego przemysłu.
Swansea prosperowało również jako port dla niedalekiej kopalni antracytu. W latach 40. XIX wieku wykopano kanał w celu utworzenia bardziej bezpośredniego połączenia rzeki z morzem (ominięto w ten sposób meandry) oraz wybudowano nowe doki, co ukazują mapy z tamtego okresu.
Podczas II wojny światowej miasto było intensywnie bombardowane. Centrum zostało prawie całkowicie zniszczone w 1941 roku, ucierpiał także stary kościół parafialny Najświętszej Marii Panny – został on odbudowany w 1959 roku.
Po zakończeniu konfliktu w miejscowości rozwinęła się produkcja aluminium oraz obróbka metali. Pod koniec XX wieku ważna dla miasta była także produkcja części samochodowych, produktów inżynieryjnych, tworzyw sztucznych i opakowań.
W 1969 roku Swansea uzyskało status city i niedługo po tym, w 1982, zdobyło także prawo tytułowania burmistrza „lordem majorem” ().

</doc>
<doc id="486442" url="https://pl.wikipedia.org/wiki?curid=486442" title="Loti">
Loti

Loti – jednostka monetarna Lesotho. 1 loti = 100 lisente.
W obiegu znajdują się:
W styczniu 2007 kurs wymiany euro wobec loti wynosił w przybliżeniu 1 EUR = 10,1 LSL.

</doc>
<doc id="486444" url="https://pl.wikipedia.org/wiki?curid=486444" title="Osiedle Ostródzkie (Iława)">
Osiedle Ostródzkie (Iława)

Osiedle Ostródzkie - osiedle położone we wschodniej części Iławy.
Ulice osiedla Ostródzkiego.
Osiedle obejmuje ulice:
Komunikacja.
Przez teren osiedla przebiegają trasy 4 linii komunikacyjnych. Są to linie numer:
Linie biegną ulicami: Ostródzką i al. Jana Pawła II. Przy al. Jana Pawła II znajduje się pętla dla linii nr 4.

</doc>
<doc id="486447" url="https://pl.wikipedia.org/wiki?curid=486447" title="Messa">
Messa



</doc>
<doc id="486448" url="https://pl.wikipedia.org/wiki?curid=486448" title="Polska Walcząca (czasopismo)">
Polska Walcząca (czasopismo)

Polska Walcząca – czasopismo emigracyjne (tygodnik), wydawane od 1939 do 1949.
Początkowo pismo ukazywało się we Francji w Coetquidan. Pierwszy numer ukazał się w 29 listopada 1939 w rocznicę powstania listopadowego. Po połączeniu się z pismem „Żołnierz Polski we Francji” wychodziło pod tytułem „Polska Walcząca. Żołnierz polski na Obczyźnie”. Po przegranej kampanii francuskiej 1940 pismo zostało przeniesione do Wielkiej Brytanii i ukazywało się jako „Polska Walcząca. Fighting Poland”. W czasie wydawania we Francji pismo miało charakter gazetki żołnierskiej. Po przeniesieniu do Wielkiej Brytanii zmieniło profil na bardziej uniwersalny i kierowane było do ogółu Polaków przebywających za granicą. Oficjalnym wydawcą pisma był Wydział Propagandy Ministerstwa Spraw Wojskowych.
Redaktorem naczelnym czasopisma był Tymon Terlecki. Z pismem współpracował m.in. Feliks Topolski, Karol Zbyszewski, Antoni Bogusławski, Mieczysław Grydzewski, Aleksander Janta-Połczyński, Wacław Iwaniuk, Herminia Naglerowa, Zygmunt Haupt.

</doc>
<doc id="486452" url="https://pl.wikipedia.org/wiki?curid=486452" title="Muzeum Ubezpieczeń">
Muzeum Ubezpieczeń



</doc>
<doc id="486454" url="https://pl.wikipedia.org/wiki?curid=486454" title="Carlsbad (Nowy Meksyk)">
Carlsbad (Nowy Meksyk)

Carlsbad – miasto w Stanach Zjednoczonych, w południowo-wschodniej części stanu Nowy Meksyk, w dolinie rzeki Pecos. Według spisu w 2020 roku liczy 32,2 tys. mieszkańców. 

</doc>
<doc id="486455" url="https://pl.wikipedia.org/wiki?curid=486455" title="Andrzej Piłat">
Andrzej Piłat

Andrzej Piłat (ur. 28 października 1945 w Sadłowie) – polski ekonomista i polityk, poseł na Sejm III i IV kadencji, w 1997 minister-członek Rady Ministrów.
Życiorys.
Ukończył w 1978 studia na Wydziale Ekonomicznym Wyższej Szkoły Nauk Społecznych przy KC PZPR. Działał m.in. w Związku Młodzieży Socjalistycznej i Związku Socjalistycznej Młodzieży Polskiej. Był także członkiem Polskiej Zjednoczonej Partii Robotniczej. Zajmował liczne kierownicze stanowiska w organizacjach gospodarczych i związkowych. Od 1995 był prezesem Krajowego Urzędu Pracy, później sekretarzem stanu w Kancelarii Prezesa Rady Ministrów. W lipcu 1997 został pełnomocnikiem rządu ds. usuwania skutków powodzi (od 29 lipca w randze ministra – członka Rady Ministrów) w rządzie Włodzimierza Cimoszewicza.
Sprawował mandat posła III i IV kadencji z ramienia Sojuszu Lewicy Demokratycznej, wybranego w okręgach płockich: nr 34 i nr 16. Od 2001 do 2004 był sekretarzem stanu w Ministerstwie Infrastruktury. W 2005 nie ubiegał się o reelekcję. Objął funkcję prezesa zarządu głównego Związku Zakładów Doskonalenia Zawodowego, trzykrotnie powoływany na członka Naczelnej Rady Zatrudnienia przy ministrze pracy i polityki społecznej z ramienia Krajowej Izby Gospodarczej, w IV kadencji rady został jej przewodniczącym. W 2013 i 2017 wybierany na wiceprezesa Krajowej Izby Gospodarczej na czteroletnie kadencje.
Odznaczenia.
W 1984 otrzymał Krzyż Kawalerski Orderu Odrodzenia Polski.

</doc>
<doc id="486459" url="https://pl.wikipedia.org/wiki?curid=486459" title="Osiedle Henryka Sienkiewicza (Iława)">
Osiedle Henryka Sienkiewicza (Iława)

Osiedle Sienkiewicza – osiedle Iławy, położone w zachodniej części miasta, dawnej dzielnicy willowej (do 1945 r.). Rozciąga się między: południowymi krańcami jeziora Jeziorak a zachodnim brzegiem jeziora Jeziorak Mały.
Komunikacja.
Przez teren osiedla przebiegają trasy 5 linii komunikacyjnych. Są to linie numer: 
Linie biegną ulicami: Sienkiewicza i Biskupską. Przy ul. Sienkiewicza znajduje się pętla dla linii numer 5.

</doc>
<doc id="486463" url="https://pl.wikipedia.org/wiki?curid=486463" title="Ministerstwo Rolnictwa">
Ministerstwo Rolnictwa



</doc>
<doc id="486464" url="https://pl.wikipedia.org/wiki?curid=486464" title="Vol-au-vent">
Vol-au-vent

Vol-au-vent (wym. wolowã; tłum. z fr. "lot z wiatrem") – danie kuchni francuskiej, pasztecik wykonany z ciasta francuskiego upieczonego na kształt okrągłej, pustej w środku formy, wypełnionej po upieczeniu gorącym nadzieniem. Nadzieniem jest najczęściej "ragoût" z mięsa kurczaka z pieczarkami.
Potrawa ta serwowana jest na gorąco, jako dodatek do zup albo przystawka (po zupie ale przed daniem głównym), lub jako lunch z frytkami albo chlebem. Nazwa może odnosić się również do pustego ciasteczka-babeczki. Za wynalazcę "vol-au-vent" uważa się francuskiego kucharza Carême. Nazwa "vol-au-vent", czyli "lot z wiatrem", jest związana z lekkością ciasta po jego upieczeniu.
Ma kształt "kominka", który powstaje poprzez nałożenie na siebie kilku krążków ciasta. Pierwszy ma kształt okrągły, o średnicy paru centymetrów, kolejne dwa mają dodatkowo wycięty otwór wewnątrz. Dzięki takiemu złożeniu po upieczeniu można nadziewać powstałe "kominki" różnymi rodzajami farszu. 
W sklepach są dostępne gotowe babeczki "vol-au-vent", które należy jeszcze dopiec w rozgrzanym piekarniku przez kilka minut, po uprzednim odcięciu wieczek. Następnie "kominki" nadziewa się i przykrywa wieczkami oraz ewentualnie polewa sosem. Można także wycinać "vol-au-vent" z zamrożonego ciasta po jego rozmrożeniu i rozwinięciu, które następnie piecze się w piekarniku.
Bardzo delikatna wersja małych babeczek "vol-au-vent" wypełnionych nadzieniem z kremowym, białym sosem nazywana jest po francusku "Bouchées à la Reine". Ciasto francuskie, z którego zostały upieczone "Bouchées à la Reine" jest lekkie i kruche, natomiast ciasto "vol-au-vent" jest miękkie i nasączone sosem. Przypuszcza się, że "Bouchées à la Reine" zostały wymyślone przez Marię Leszczyńską lub specjalnie dla jej gości, i dzięki niej stały się popularne. "Bouchées à la Reine" serwuje się jako przekąski na przyjęciach, gdyż można je skonsumować w dwóch lub trzech kęsach. W języku angielskim nazywane są "Queen's mouthfuls" lub "Queen's Nibbly-Bits". 
Obecnie danie to ma różne wersje (z mięsem kurczaka, cielęciną lub szynką), w których stałymi elementami pozostają: babeczki z ciasta "vol-au-vent" nakryte wieczkami, pieczarki i biały sos (beszamelowy, Allemande lub Mornay).

</doc>
<doc id="486466" url="https://pl.wikipedia.org/wiki?curid=486466" title="Język mnemoniczny">
Język mnemoniczny

Język mnemoniczny, symboliczny (ang. "mnemonic programming language") – język programowania oparty na symbolicznych, skrótowych nazwach rozkazów, które komputer tłumaczy na zrozumiały dla siebie kod maszynowy. Formaty mnemoniczne charakteryzują się tym, że są zrozumiałe dla człowieka w odróżnieniu od np. formatów binarnych. Przykładem formatu mnemonicznego są pliki HTML dla stron internetowych lub pliki SVG dla grafik. Zmiany tych plików mogą w razie potrzeby zostać dokonane za pomocą zwykłego edytora tekstów bez użycia specjalnego oprogramowania.

</doc>
<doc id="486468" url="https://pl.wikipedia.org/wiki?curid=486468" title="Franciszkańskie Studium Biblijne">
Franciszkańskie Studium Biblijne



</doc>
<doc id="486469" url="https://pl.wikipedia.org/wiki?curid=486469" title="Język nieproceduralny">
Język nieproceduralny

Język nieproceduralny (ang. "non-procedural language") – język programowania pozwalający na pisanie programów jedynie w postaci ciągłej sekwencji instrukcji (niepodzielonej na procedury).
Możliwe jest wykonywanie skoków warunkowych i bezwarunkowych oraz wykonywanie podprogramów, nie istnieje jednak pojęcie parametrów wywołania procedury, wartości zwracanej przez funkcję oraz zmiennych lokalnych i globalnych. Tworzenie współdzielonych przez wiele programów bibliotek funkcji (do powtórnego wykorzystania) oraz stosowanie takich technik programistycznych jak rekurencja jest znacznie utrudnione lub niemożliwe.
Przykładem języka nieproceduralnego jest BASIC (starsze wersje).

</doc>
<doc id="486470" url="https://pl.wikipedia.org/wiki?curid=486470" title="Język niezależny komputerowo">
Język niezależny komputerowo

Język niezależny komputerowo (ang. "computer-independent language") – język programowania, który jest zrozumiały przez komputery różnego typu bez stosowania procesu kompilacji.

</doc>
<doc id="486477" url="https://pl.wikipedia.org/wiki?curid=486477" title="Język opisu zadań">
Język opisu zadań

Język opisu zadań (ang. "job control language") – język stosowany w przygotowywaniu opisu zadania dla systemu operacyjnego. Najczęściej stosowany jest przy tworzeniu plików wsadowych.

</doc>
<doc id="486480" url="https://pl.wikipedia.org/wiki?curid=486480" title="Ryszard Czarny">
Ryszard Czarny

Ryszard Michał Czarny (ur. 13 sierpnia 1949 w Skoraszewicach) – polski nauczyciel akademicki, polityk i dyplomata, profesor nauk humanistycznych. W latach 1993–1997 senator, a w latach 1993–1995 wicemarszałek Senatu III kadencji, w latach 1995–1996 minister edukacji narodowej.
Życiorys.
Studiował na Uniwersytecie Jagiellońskim socjologię, historię sztuki, nauki polityczne i prawo, kończąc ostatni z tych kierunków. Kształcił się także na Uniwersytecie w Greifswaldzie. Doktoryzował się na UJ, w 1988 uzyskał stopień doktora habilitowanego ze specjalnością w zakresie współczesnych politycznych i ekonomicznych stosunków międzynarodowych, a rok później w zakresie organizacji i zarządzania. Pracował jako wykładowca Wyższej Szkoły Pedagogicznej w Kielcach, m.in. pełnił funkcję dziekana Wydziału Zarządzania i Administracji (1992–1996). Był także profesorem nadzwyczajnym białostockiej filii Wydziału Prawa Uniwersytetu Warszawskiego. 16 listopada 2004 otrzymał tytuł naukowy profesora nauk humanistycznych.
Przed 1990 należał do Polskiej Zjednoczonej Partii Robotniczej, był I sekretarzem na WSP. W latach 1993–1997 zasiadał w Senacie III kadencji z ramienia Sojuszu Lewicy Demokratycznej, reprezentując województwo kieleckie. Od października 1993 do marca 1995 był wicemarszałkiem Senatu. Objął następnie funkcję ministra edukacji narodowej w rządzie Józefa Oleksego (1995–1996). W Senacie był także członkiem Komisji Nauki i Edukacji Narodowej oraz Komisji Spraw Zagranicznych i Międzynarodowych Stosunków Gospodarczych.
Złożył mandat kilka miesięcy przed końcem kadencji, obejmując urząd ambasadora RP w Szwecji. W 2001 wrócił do Polski, pracował w Ministerstwie Spraw Zagranicznych. Od 17 sierpnia 2005 do 28 lutego 2007 był ambasadorem w Norwegii, akredytowanym także w Islandii. Pracował następnie jako wykładowca w Instytucie Nauk Politycznych i Stosunków Międzynarodowych Uniwersytetu Jagiellońskiego, następnie został profesorem nadzwyczajnym na Uniwersytecie Jana Kochanowskiego w Kielcach, gdzie objął kierownictwo Katedry Krajów Europy Północnej. W 2011 został członkiem Komitetu Nauk Politycznych Polskiej Akademii Nauk.
Opublikował m.in. "Regionalizm w stosunkach międzynarodowych 1945–1975. Aspekty polityczne i prawne" (1980), "Regionalizm w systemie Organizacji Narodów Zjednoczonych" (1985).
Życie prywatne.
Żonaty z Alicją, sędzią, przez pewien czas wiceprezesem Sądu Okręgowego w Kielcach. Ma syna Leszka i córkę Martę.

</doc>
<doc id="486481" url="https://pl.wikipedia.org/wiki?curid=486481" title="Język problemowy">
Język problemowy

Język problemowy (ang. "problem-oriented language") – język programowania opracowany do rozwiązywania określonego typu problemów. Przykładowo: Cobol – zastosowania ekonomiczne, Fortran – obliczenia naukowe.

</doc>
<doc id="486484" url="https://pl.wikipedia.org/wiki?curid=486484" title="Język proceduralny">
Język proceduralny

Język proceduralny (ang. "procedural language") – język programowania umożliwiający tworzenie oprogramowania w postaci programu głównego oraz wielu procedur (lub podprogramów), z których każda realizuje określoną funkcję i może być wywoływana wielokrotnie przez program główny.

</doc>
<doc id="486488" url="https://pl.wikipedia.org/wiki?curid=486488" title="Mydlnica lekarska">
Mydlnica lekarska

Mydlnica lekarska ("Saponaria officinalis" L.) – gatunek rośliny wieloletniej należący do rodziny goździkowatych. Naturalny obszar jej występowania to Europa, Azja i Afryka Północna, ale roślina rozprzestrzeniła się także w innych rejonach świata. W Polsce jest pospolita na niżu, jest też uprawiana.
Biologia i ekologia.
Bylina, hemikryptofit. Siedlisko: aluwialne tarasy, przydroża, zbocza, miedze, świetliste zarośla. Roślina ruderalna. Jest również rośliną wskaźnikową podłoża żwirowatego, kamienistego lub piaszczystego. W klasyfikacji zbiorowisk roślinnych gatunek charakterystyczny dla rzędu (O.) "Senecion fluviatilis". Przedprątne kwiaty wieczorem wydzielają zapach zwabiając motyle nocne-ćmy, które je zapylają. Kwitną od czerwca do września. Nasiona rozsiewane są przez wiatr. Roślina trująca. Duże dawki saponin zawartych w kłączach i korzeniach mydlnicy po doustnym spożyciu drażnią żołądek i jelita, powodują wymioty, biegunki. Nie wolno też okładać ran preparatami mydlnicy. Zwierzęta nie jedzą tej rośliny – jest dla nich również trująca.
Uprawa.
Jest łatwa w uprawie. Najlepiej rośnie w pełnym słońcu, na glebie o odczynie obojętnym lub zasadowym. Uprawia się ją z nasion wysiewanych jesienią, lub przez podział kłączy w rozstawie 60 × 45 cm. Roślina zwykle rozsiewa się sama i jest dość ekspansywna, dlatego też należy kontrolować jej rozrastanie się. Oprócz typowej formy uprawiane są kultywary, np. `Rosea` Plena` o średniozielonych pędach i półpełnych różowych kwiatach.

</doc>
<doc id="486492" url="https://pl.wikipedia.org/wiki?curid=486492" title="Film sensacyjny">
Film sensacyjny

Film sensacyjny – swoista odmiana rodzajowa (nie gatunek filmowy) filmu fabularnego, typ struktury dzieła filmowego rozwijanej i uzupełnianej przez różne gatunki filmowe, które można traktować jako odmiany filmu sensacyjnego; wyznacznikiem rodzajowym nie jest więc treść filmu, lecz "sposób przedstawiania wydarzeń". Utwór filmowy należący do tej odmiany ukazuje zawsze pewnego rodzaju intrygę, wątek główny przedstawia rozwój tej intrygi, fabuła najczęściej trzyma widza w napięciu emocjonalnym, jest bogata w niezwykłe wydarzenia i zaskakujące zwroty akcji. Dominuje zmienność sytuacji i relacji wzajemnych między bohaterami. Jeśli w filmie sensacyjnym występują wątki poboczne, to służą one rozwojowi intrygi i zwykle przyspieszają tok akcji i rozwój fabuły, a nigdy ich nie zwalniają. Nie występuje materiał pozafabularny (historyczny, naukowy, opisowy), mający znaczenie sam w sobie (autonomiczny względem fabuły). Film sensacyjny, rozumiany jako typ struktury, obejmuje m.in. takie gatunki filmowe, jak film szpiegowski, film gangsterski, film kryminalny, film detektywistyczny, film policyjny czy thriller, a nawet western, film wojenny czy film fantastycznonaukowy.
Pierwsze próby opisu i klasyfikacji form filmowych posługujące się pojęciami analogicznymi do pojęcia filmu sensacyjnego pochodzą z drugiego dziesięciolecia XX wieku. Vachel Lindsay, amerykański poeta i teoretyk filmu wyróżnił film sensacyjny (pod nazwą "Action Film" lub "Action Picture") jako jeden z trzech sposobów kształtowania struktury filmu (obok "Intimate Motion Picture", opartego na wyraźnym zarysowaniu postaci kilku bohaterów, odpowiadającego obecnemu pojęciu filmu obyczajowego, komedii obyczajowej czy filmu psychologicznego, oraz "Splendor Picture", opartego na scenach zbiorowych, nieraz z tłumami statystów, odpowiadającego mniej więcej obecnemu pojęciu filmu epickiego).
Od lat osiemdziesiątych XX wieku dominującą odmianą filmu sensacyjnego jest tzw. film akcji, co doprowadziło do częstego utożsamiania tych rodzajów filmu.

</doc>
<doc id="486493" url="https://pl.wikipedia.org/wiki?curid=486493" title="Język symulacyjny">
Język symulacyjny

Język symulacyjny () – język programowania przeznaczony do pisania programów z zakresu badań symulacyjnych, np. Simula, CSL, SIMON.

</doc>
<doc id="486497" url="https://pl.wikipedia.org/wiki?curid=486497" title="Jerzy Konieczny (minister)">
Jerzy Konieczny (minister)

Jerzy Marian Konieczny (ur. 12 sierpnia 1950 w Katowicach, zm. 27 lipca 2020 w Rycerce Górnej) – polski prawnik, nauczyciel akademicki i funkcjonariusz publiczny, doktor habilitowany nauk prawnych, w latach 1992–1993 szef Urzędu Ochrony Państwa, w latach 1995–1996 minister spraw wewnętrznych.
Życiorys.
Syn Wiktora i Doroty. Odbył studia chemiczne na Wydziale Matematyki, Fizyki i Chemii Uniwersytetu Śląskiego w Katowicach, uzyskując tytuł zawodowy magistra chemii. Ukończył także studia prawnicze na Wydziale Prawa i Administracji Uniwersytetu Jagiellońskiego. W 1979 uzyskał na Uniwersytecie Wrocławskim stopień naukowy doktora nauk prawnych na podstawie pracy zatytułowanej "Ekspertyza dokumentów sporządzonych pismem ręcznym na papierze syntetycznym", napisanej pod kierunkiem profesora Zdzisława Kegla. W 1990 na podstawie rozprawy pt. "Pojęcia prawdopodobieństwa ze stanowiska procesu karnego i kryminalistyki" otrzymał na Wydziale Prawa i Administracji Uniwersytetu Śląskiego stopień doktora habilitowanego nauk prawnych.
W latach 1988–1989 był kierownikiem Zakładu Kryminalistyki Instytutu Ekspertyz Sądowych w Krakowie. Od sierpnia 1990 do lutego 1991 był dyrektorem delegatury Urzędu Ochrony Państwa w Katowicach, od lutego 1991 do lipca 1992 zajmował stanowisko zastępcy szefa UOP.
Od lipca 1992 do grudnia 1993 pełnił funkcję szefa UOP. W 1994 założył agencję ochrony Konsalnet. Od 29 grudnia 1995 do 7 lutego 1996 był ministrem spraw wewnętrznych w rządzie Józefa Oleksego. W wyborach parlamentarnych w 1997 bez powodzenia ubiegał się o mandat posła na Sejm w okręgu podwarszawskim z listy Sojuszu Lewicy Demokratycznej.
Był nauczycielem akademickim w Katedrze Kryminalistyki Uniwersytetu Śląskiego w Katowicach, Krakowskiej Akademii im. Andrzeja Frycza Modrzewskiego oraz Wyższej Szkole Zarządzania i Marketingu w Warszawie, a także na Wydziale Prawa i Administracji Uniwersytetu Opolskiego.
Współautor (wraz z Andrzejem Abramskim) książki "Justycjariusze, hutmani, policjanci. Z dziejów służb ochrony porządku w Polsce" (Wydawnictwo „Śląsk”, Katowice 1988). Autor książek: "Wprowadzenie do bezpieczeństwa biznesu" (Konsalnet, Warszawa 2004) oraz "Kryminalistyka" (współautorzy: Jan Widacki i Tadeusz Widła, C.H. Beck, Warszawa 2008).
Zmarł 27 lipca 2020. Został pochowany 31 lipca 2020 na cmentarzu parafialnym w Rycerce Górnej.

</doc>
<doc id="486499" url="https://pl.wikipedia.org/wiki?curid=486499" title="Język uniwersalny">
Język uniwersalny

Język uniwersalny (ang. "universal language") – język programowania, który może być wykorzystany w różnych obszarach zastosowania, np. PL/1, C, Prolog.

</doc>
<doc id="486502" url="https://pl.wikipedia.org/wiki?curid=486502" title="Język wewnętrzny">
Język wewnętrzny



</doc>
<doc id="486504" url="https://pl.wikipedia.org/wiki?curid=486504" title="Ilir Meta">
Ilir Meta

Ilir Rexhep Meta (ur. 24 marca 1969 w Çorovodë) – albański polityk, założyciel Socjalistycznego Ruchu Integracji (LSI), deputowany, wicepremier oraz minister w różnych gabinetach, premier Albanii (1999–2002), w latach 2013–2017 przewodniczący Zgromadzenia Albanii, od 2017 do 2022 prezydent Albanii.
Życiorys.
W 1992 ukończył ekonomię polityczną na Uniwersytecie Tirańskim, odbywał też studia podyplomowe na tej uczelni. Na początku lat 90. należał do współzałożycieli organizacji FRESSH, która stała się młodzieżówką Socjalistycznej Partii Albanii. Pełnił w tej organizacji funkcje wiceprzewodniczącego (1992–1995) oraz przewodniczącego (1995–2001). W 1992 z ramienia postkomunistów po raz pierwszy uzyskał mandat deputowanego do albańskiego parlamentu. od tego czasu z powodzeniem ubiegał się o poselską reelekcję w każdych kolejnych wyborach do 2013 włącznie.
W ramach Socjalistycznej Partii Albanii pełnił funkcję członka prezydium (1993–2003), wiceprzewodniczącego (1993–1996), przewodniczącego stołecznych struktur (1997–1998) oraz sekretarza do spraw kontaktów międzynarodowych (1994–1996). W marcu 1998 został sekretarzem stanu do spraw integracji europejskiej w resorcie spraw zagranicznych. W październiku tegoż roku nowy premier Pandeli Majko powierzył mu funkcje wicepremiera oraz ministra do spraw koordynacji polityki rządu. W październiku 1999 urzędujący premier przegrał z Fatosem Nano wybory na przewodniczącego partii, po czym ustąpił ze stanowiska. Lider postkomunistów na nowego premiera rekomendował Ilira Metę, który urząd ten objął 29 października 1999. Socjaliści zwyciężyli w następnych wyborach z 2001, 12 września tegoż roku Ilir Meta utworzył swój drugi gabinet. Podał się do dymisji już pod koniec stycznia 2002 – głównie za sprawą wewnątrzpartyjnych rozgrywek inicjowanych przez Fatosa Nano; zakończył urzędowanie 22 lutego.
Gdy w lipcu 2002 na czele kolejnego rządu stanął Fatos Nano, w ramach likwidacji sporów partyjnych mianował Ilira Metę na funkcje wicepremiera oraz ministra spraw zagranicznych. Polityk zrezygnował z nich po kolejnym konflikcie w lipcu 2003. W latach 2003–2004 zasiadał w międzynarodowej komisji do spraw Bałkanów, którą kierował Giuliano Amato. We wrześniu 2004 powołał nowe ugrupowanie pod nazwą Socjalistyczny Ruch Integracji, którym kierował do 2017. Partia w wyborach w 2005 i 2009 uzyskiwała po kilka mandatów. Po drugich z tych wyborów Ilir Meta wprowadził LSI do koalicji z centroprawicową Demokratyczną Partią Albanii. W drugim gabinecie Salego Berishy był wicepremierem (od września 2009 do stycznia 2011), ministrem spraw zagranicznych (od września 2009 do września 2010) oraz ministrem gospodarki (od września 2010 do stycznia 2011). Ustąpił z funkcji rządowych w atmosferze skandalu po tym, jak jego poprzednik w resorcie gospodarki, polityk LSI Dritan Prifti, opublikował nagranie z 2010 przedstawiające, jak Ilir Meta miał naciskać w sprawach kontraktów i koncesji. Zrezygnował następnie z immunitetu poselskiego, a w 2012 został uniewinniony w postępowaniu sądowym z braku dowodów przestępstwa.
W kwietniu 2013 Ilir Meta zerwał koalicję z demokratami, podpisał też porozumienie wyborcze ze swoim byłym ugrupowaniem – socjalistami kierowanymi przez Ediego Ramę. Razem z innymi ugrupowaniami współtworzono wielopartyjną koalicję wyborczą, która zwyciężyła w wyborach parlamentarnych. 10 września 2013 lider LSI został wybrany na przewodniczącego Zgromadzenia Albanii. W marcu 2015 socjalistyczny poseł Tom Doshi publicznie oskarżył Ilira Metę o opłacenie zabójcy, który miał zamordować jego oraz innego deputowanego reprezentującego demokratów. Na poparcie rzekomych zarzutów ujawnił nagranie, na którym do przyjęcia zlecenia miał się przyznać domniemany zleceniobiorca. Sprawa od początku budziła wątpliwości co do wiarygodności oskarżeń, którym zainteresowany zaprzeczał i które nie zostały potwierdzone (sam zatrzymany mężczyzna miał podczas przesłuchania podać, że to Tom Doshi zapłacił mu za nagranie takiego wyznania).
Ilir Meta pozostał przewodniczącym parlamentu. W 2017 został wysunięty jako kandydat rządzącej koalicji na prezydenta. Demokraci zapowiedzieli bojkot tych wyborów, w związku z czym w pierwszych trzech turach (z 19, 20 i 27 kwietnia) nie przeprowadzono głosowania nad żadnym kandydatem (wymagana była wówczas większość 84 głosów w parlamencie). Został wybrany na prezydenta w czwartej rundzie z 28 kwietnia, otrzymując 87 głosów deputowanych. Zrezygnował następnie z funkcji parlamentarnych i partyjnych. Urząd prezydenta objął 24 lipca 2017.
Wiosną 2021 socjaliści zainicjowali procedurę impeachmentu, zarzucając prezydentowi naruszenie konstytucji poprzez brak neutralności w czasie kampanii przed wyborami parlamentarnymi z kwietnia tegoż roku. 9 czerwca Zgromadzenie Albanii (ustępującej kadencji) większością 104 głosów uchwaliło usunięcie z urzędu Ilira Mety, który procedurę tę uznał za bezprawną. Sprawę przekazano do Sądu Konstytucyjnego, posiadającego uprawnienie do ostatecznego zatwierdzenia tej decyzji. W lutym 2022 sąd ten uchylił decyzję parlamentu.
Ilir Meta urzędował do końca kadencji, która upłynęła 24 lipca 2022. Następnego dnia powrócił na funkcję przewodniczącego swojej formacji, która wówczas przemianowała się na Partię Wolności.
Życie prywatne.
Żonaty z polityk Moniką Kryemadhi, która przejęła w 2017 kierownictwo LSI. Ma syna Besara oraz córki Borę i Erę. Posługuje się językiem angielskim i włoskim.

</doc>
<doc id="486505" url="https://pl.wikipedia.org/wiki?curid=486505" title="Dominik Gherri">
Dominik Gherri

Kamil Dominik de Cherri - urodzony w XVIII wieku we Włoszech lekarz nadworny króla Stanisława Augusta Poniatowskiego. 
Po śmierci władcy, w 1794 roku nadano mu Brzeszcze. Sam nie miał dzieci, jego wychowanicą była Wiktoria z Kłosów Dembińska - Mieroszewska, która po śmierci Włocha w 1814 roku odziedziczyła jego majątek. Został zapamiętany jako jeden z najwybitniejszych dziedziców Brzeszcz, a jego pomnik na cmentarzu komunalnym w Brzeszczach jest sukcesywnie odnawiany.

</doc>
<doc id="486506" url="https://pl.wikipedia.org/wiki?curid=486506" title="Język zapytań">
Język zapytań

Język zapytań (ang."query language)" – język stosowany do formułowania zapytań w odniesieniu do baz danych. W odpowiedzi uzyskuje się zestawienia danych, zwane raportami. Najbardziej znane języki zapytań to SQL oraz xBase.

</doc>
<doc id="486508" url="https://pl.wikipedia.org/wiki?curid=486508" title="XBASE">
XBASE



</doc>
<doc id="486518" url="https://pl.wikipedia.org/wiki?curid=486518" title="Stary Rynek w Rzeszowie">
Stary Rynek w Rzeszowie



</doc>
<doc id="486519" url="https://pl.wikipedia.org/wiki?curid=486519" title="Bashkim Fino">
Bashkim Fino

Bashkim Muhamet Fino (ur. 12 października 1962 w Gjirokastrze, zm. 29 marca 2021 w Tiranie) – albański polityk, deputowany, minister w różnych resortach, w 1997 premier Albanii.
Życiorys.
W 1986 ukończył studia ekonomiczne na Uniwersytecie Tirańskim, kształcił się następnie z zakresu zarządzania w administracji samorządowej we Włoszech, Grecji i Finlandii. Pracował w administracji lokalnej rodzinnej miejscowości, od 1990 był dyrektorem centrum informatyzacji gospodarczej. W latach 1992–1996 sprawował urząd burmistrza rodzinnej miejscowości. Działacz postkomunistycznej Socjalistycznej Partii Albanii, w 1997 dołączył do prezydium partii.
Od 11 marca do 24 lipca 1997 sprawował urząd premiera; prezydent Sali Berisha powierzył mu kierowanie rządem jedności narodowej, powołanym w okresie kryzysu związanego z wydarzeniami tzw. albańskiej rewolucji piramidowej. Wchodził następnie w skład socjalistycznych gabinetów jako wicepremier i minister do spraw samorządu terytorialnego (1997–1998), minister do spraw samorządu terytorialnego (1999–2001), minister robót publicznych i turystyki (2001–2002) oraz minister do spraw terytorialnych i turystyki (2004–2005).
Wybierany na posła do Zgromadzenia Albanii, po raz ostatni w wyborach w 2017. Miał kandydować również w wyborach w 2021; zmarł jednak 29 marca tegoż roku na skutek COVID-19.

</doc>
<doc id="486523" url="https://pl.wikipedia.org/wiki?curid=486523" title="Gotartowice">
Gotartowice

Gotartowice (niem. "Gottartowitz") – dzielnica Rybnika, dawniej osada rolnicza. Liczba mieszkańców ok. 3300. Znajduje się tutaj lotnisko Rybnik-Gotartowice. W granicach miasta Boguszowice od 1 stycznia 1973 a Rybnika od 1975.
W latach 1954–1972 wieś należała i była siedzibą władz gromady Gotartowice.
Nazwa.
W "Liber fundationis episcopatus Vratislaviensis" spisanej w latach 1295-1305 wymienione są w zlatynizowanej formie "Gothartovitz" we fragmencie "Gothartovitz decima solvitur more polonico", jako miejscowość położona w pobliżu Rybnika, Żor i Wodzisławia. Miejscowość była wtedy osobną wsią założoną na prawie polskim "iure polonico" płacącą dziesięcinę biskupstwu wrocławskiemu i została wchłonięta przez miasto w procesach urbanizacyjnych stając się obecną dzielnicą miasta Rybnik.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Gottartowice" oraz niemiecką "Gottartowitz".
Historia.
Najdawniejszej przeszłości Gotartowic, jako małej osady rolniczej nie można przedstawić w oderwaniu od historii Śląska, ściśle zaś od księstwa raciborskiego i tzw. "państwa rybnickiego".
O dawnym rolniczym charakterze tej miejscowości świadczy herb (związany snop zboża prosto stojący na tle dwóch skrzyżowanych cepów). Nazwa tej osady wywodzi się niewątpliwie od imienia Gothard. W dokumencie księcia Przemysława na Raciborzu występował w r. 1290-1293, rycerz Gothard nazwany w 1291 r. chorążym księcia (prawdopodobny założyciel Gotartowic). W dniu 1 września 1473 r. zaświadczył Wacław – książę na Opawie i Raciborzu‚ pan na Pszczynie, że Jan Striekowski oddał mieszczanom Żor łaźnię w tym stanie, w jakim ją nabył 7 kwietnia 1448 r. od wójta. Świadkiem tej umowy był między innymi rycerz Jakub z Gotartowic. Do 1540 r. Gotartowice należały do kanclerza księstwa raciborskiego, Zygmunta Wyskota pana na Wodnikach. Od 1540 r. były posiadłością wdowy Wacława Hnedecza, córki Wacława Czarneckiego, chociaż jeszcze w 1565 r. w żorskim dokumencie można było przeczytać "Zygmunt na Gotartowicach". W roku 1652 drogą kupna Gotartowice nabył Bernard Oppersdorff, który 5 stycznia 1682 r. sprzedał "państwo rybnickie" (w tym Gotartowice) Juliannie Konstancji, wdowie po Węgierskim za 60.300 złotych tytułem przejętych długów i 40.000 zł w gotówce. Z kolei hr. Węgierska i jej syn Karol Gabriel sprzedali wsie: Gotartowice, Kłokocin i Rowień wymienionemu już hr. Oppersdorff. W latach 1700-1719 właścicielem Gotartowic był Rudolf Gaschin, a po nim Karol Węgierski. W 1788 r. król pruski Fryderyk Wilhelm II kupił "państwo rybnickie", w skład którego wchodziły także Gotartowice za 400.000 talarów i 500 dukatów kluczowego. Od 1846 do 1870 roku dzierżawił dobra gotartowickie rotmistrz Karol Zawadzki, powierzając opiekę nad nimi Karolowi Knobl. Od 1870 r. Gotartowice były w dzierżawie Maxa Knobla (występował jako rotmistrz w 1910 r.). W protokole powizytacyjnym w 1654 r. podano, że dwór gotartowicki oddawał proboszczowi z Boguszowic dziesięciny z wszystkich zbóż (dochody z czterech stawów położonych w Gotartowicach). Gotartowice posiadały w roku:
Mieszkańcy wsi w poł. XIX wieku czerpali swoje dochody z rolnictwa, wielu pracowało w lasach państwowych oraz w miejscowej hucie. Domy mieszkalne i gospodarskie były drewniane. Dopiero w 1887 r. miejscowy karczmarz Wojciech Kaczmarczyk wybudował we wsi pierwszy masywny murowany dom.
W 1792 r. nad rzeką Rudą powstały dwie fryszerki, które przeszły w tym samym roku drogą kupna na własność państwa pruskiego (fiskus). W ich organizacji brał udział radca hutniczy (niem. "Hüttenrat") Ephraim Ludwig Gottfried Abt (1752-1819). W 1796 r. z kwoty 5.000 talarów wybudowano nowe budowle (budowa mostu – 101 talarów, urządzenia hutnicze – 827 talarów). Z licytacji przeprowadzonej w 1803 r. wynika, że fryszerki gotartowickie znajdowały się w dobrym stanie. Rudę sprowadzano z Pilchowic, Piekar i Tarnowskich Gór, a częściowo dostarczała ją dolina rzeki Rudy. W 1824 r. przebudowano hutę – uruchomiono 4 fryszerki, 2 młotownie (kuźnice), wybudowano dwie masywne szopy na węgiel oraz dwa masywne domy mieszkalne dla robotników.
W nocy z dnia 25 na 26 sierpnia 1826 r. uderzył w hutę grom, który zniszczył wszystkie zabudowania. Jednak już w grudniu tego roku hutę odbudowano i oddano do użytku.
Fryszownia w Gotartowicach produkowała w latach:
Około 1865 r. należało do huty 31 gospodarstw domowych, 168 mieszkańców i 15 domów prywatnych. W roku 1864 państwowe zakłady w Rybnickiem przeszły w ręce prywatne – nabył je Izydor Mamroth. Istniały wtedy 4 zakłady hutnicze, mianowicie w Gotartowicach, Ligockiej Kuźni, Paruszowcu i Kuźni Rybnickiej. W roku 1872 zakłady te dostały się w posiadanie "Górnośląskiego Towarzystwa Akcyjnego Walcowni Żelaza". Wkrótce nabyli je na przymusowej licytacji Salamon i Kasper Lachman, którzy je prowadzili pod nazwą "Firma Lachman, zakłady hutnicze i sztancownia". W 1886 r. hutę gotartowicką nabył dzierżawca domeny państwowej i rotmistrz Max Knobl z Gotartowic. Huta została przebudowana, a następnie z dużym zyskiem sprzedana Louisowi Ricsefeldowi pod nazwą "Pierwsze Górnośląskie Zakłady Naczyń Emaliowanych". Od roku 1891 właścicielem hut była firma Bertina i Kaspra. Ludność Gotartowic była zawsze ludnością polską, brała czynny udział we wszystkich walkach narodowo – społecznych w powiecie rybnickim. W świetle urzędowej statystyki należały do najbardziej polskich wsi w Rybnickiem. Według przeprowadzonego 1 grudnia 1910 r. spisu ludności, ludność tego regionu w 88,9% posługiwała się językiem polskim. Dowodem polskości Gotartowic był plebiscyt przeprowadzony w dniu 20 marca 1921 r. Za pomocą kartki w olbrzymiej większości ludność tej miejscowości wyraziła swoje polskie credo narodowe. Na 535 ważnych kartek, 488 miało nadruk "Polska – Polen", co stanowi 91,2 proc.

</doc>
<doc id="486534" url="https://pl.wikipedia.org/wiki?curid=486534" title="Tekla Bądarzewska-Baranowska">
Tekla Bądarzewska-Baranowska

Tekla Bądarzewska-Baranowska (ur. 17 września 1823 w Warszawie lub w Mławie, zm. 29 września 1861 w Warszawie) – polska pianistka, kompozytorka salonowych utworów na fortepian, w tym "Modlitwy dziewicy", która zyskała światową sławę.
Życie i twórczość.
Tekla Bądarzewska była córką Andrzeja Bądarzewskiego, komisarza policji, burmistrza Pułtuska, i Tekli Chrzanowskiej. Za jej narodzinami w Warszawie przemawia fakt odnalezienia metryki chrztu, sporządzonej w kościele Matki Bożej Loretańskiej na Pradze. Rodzina od 1827 roku mieszkała w Warszawie. Pianistka wyszła za mąż za Jana Baranowskiego 16 maja 1852 rokualbo nieznacznie później. Była matką trojga lub pięciorga dzieci.
Skomponowała prawdopodobnie jedynie cztery utwory, choć przypisuje się jej ok. 35 miniatur. Szczególną sławę zyskała utworem "Modlitwa dziewicy". Kompozycja ukazała się drukiem w kwietniu 1851 roku w Warszawie, i już do jesieni 1856 roku druk wznowiono ośmiokrotnie. "Modlitwa dziewicy" została wydana w Berlinie i w Poznaniu w 1855 roku, a 26 września 1858 roku została przedrukowana jako dodatek nutowy do paryskiego czasopisma „Revue et Gazette musicale de Paris”. Od tego momentu utwór cieszy się ogromną popularnością wśród pianistów-amatorów. 
Interpretacje.
Utwór "Modlitwa dziewicy" wykonywany i nagrywany jest do dzisiaj. Ukazał się w co najmniej 80 wydawnictwach w różnych krajach, m.in. we Francji, Niemczech, Wielkiej Brytanii, Włoszech, Stanach Zjednoczonych, Australii.
W 1930 roku Kurt Weill wykorzystał kompozycję w operze "Rozkwit i upadek miasta Mahagonny". W roku 1993 w Korei Północnej ukazała się kaseta VHS z występem zespołu elektronicznego Pochonbo, na której została przedstawiona "Modlitwa dziewicy" w elektronicznej aranżacji. "Modlitwa dziewicy" była pierwszym polskim utworem, jaki nagrano w Skandynawii.
W 2007 w Japonii nagrano pierwszy w historii album z kompozycjami Tekli Bądarzewskiej "Spełniona Modlitwa Dziewicy". 
W roku 2012 dzięki staraniom Towarzystwa Przyjaciół Warszawy nagrano pierwszą polską płytę z muzyką Bądarzewskiej "Zapomniany dźwięk" w wykonaniu Marii Pomianowskiej i Przyjaciół, wydano także książkę Beaty Michalec "Tekla z Bądarzewskich Baranowska, autorka nieśmiertelnej La prière d’une vierge – Miejsca, czas i ludzie".
Kontrowersje.
Data urodzin.
W audycji-reportażu "Powrót zapomnianej" Katarzyny Michalak z Polskiego Radia Lublin, Beata Michalec, sekretarz Towarzystwa Przyjaciół Warszawy, twierdzi, że kompozytorka zmarła w wieku 32 lat i miała trójkę dzieci – trzy córki, dwoje zaś to dzieci jej siostry, tym samym neguje treść nekrologu zamieszczonego przez męża.
O twórczości.
W Encyklopedii Orgelbranda z 1898 roku cały wpis biograficzny o kompozytorce brzmi: „Bądarzewska Tekla, zamężna Baranowska, *1834, † 1861, słaba bardzo kompozytorka muzyczna, której ckliwa "La priere d’une vierge" zyskała ogromną popularność w całym świecie. Inne jej utwory nie miały już żadnego powodzenia”.

</doc>
<doc id="486536" url="https://pl.wikipedia.org/wiki?curid=486536" title="Bitwa pod Pruszczem Gdańskim">
Bitwa pod Pruszczem Gdańskim

Bitwa pod Pruszczem Gdańskim – starcie zbrojne, które miało miejsce pod koniec sierpnia 1460 roku.
Do nieoczekiwanego starcia w kampanii wojny trzynastoletniej roku 1460 pod Pruszczem Gdańskim doszło podczas wypadu wojsk krzyżackich z Chojnic na wspierający króla Kazimierza Jagiellończyka Gdańsk. Zaatakowani z zaskoczenia Gdańszczanie nie byli w stanie sprostać lepiej wyszkolonej armii zaciężnej zakonu i ponieśli porażkę. Część samego miasta, głównie część rzemieślnicza na przedmieściach, została ograbiona i spalona. Wyprawa ta stanowiła początek ofensywy zakonu i nieudanego przeciwdziałania mieszczan oraz pospolitego ruszenia na Pomorzu Gdańskim. Na tym terenie krzyżacka armia najemna pod dowództwem Bernarda Szumborskiego i Fritza Rawenecka zajęła Lębork, Bytów, Świecie, Łebę i Puck co znacznie poprawiło polityczne i strategiczne położenie zakonu podczas tej wojny.

</doc>
<doc id="486539" url="https://pl.wikipedia.org/wiki?curid=486539" title="Barrett M82A1">
Barrett M82A1



</doc>
<doc id="486541" url="https://pl.wikipedia.org/wiki?curid=486541" title="Zastawka">
Zastawka

Zastawka:

</doc>
<doc id="486543" url="https://pl.wikipedia.org/wiki?curid=486543" title="Dimetria">
Dimetria



</doc>
<doc id="486546" url="https://pl.wikipedia.org/wiki?curid=486546" title="Dimetria ukośna">
Dimetria ukośna

Dimetria ukośna (zwana kawalerską) – aksonometria, w której wszystkie wymiary obiektu równoległe do płaszczyzny formula_1 przedstawia się bez zmiany długości, natomiast wymiary równoległe do osi formula_2 ulegają skróceniu o połowę. Wymiary nierównoległe do osi formula_2 i płaszczyzny formula_1 ulegają skróceniu w różnym stopniu.

</doc>
<doc id="486549" url="https://pl.wikipedia.org/wiki?curid=486549" title="Gaz koksowniczy">
Gaz koksowniczy

Gaz koksowniczy – paliwo uzyskiwane przez suchą destylację węgla kamiennego w temperaturze 900–1100 °C w piecu koksowniczym, bez dostępu tlenu. Gaz koksowniczy zaliczany jest do gazów węglowych, to znaczy gazów powstających w wyniku termicznej obróbki węgla.
Produkcja.
Wysokotemperaturowe odgazowanie węgla powoduje wydzielenie wszystkich lotnych składników. Oprócz surowego gazu koksowniczego w procesie tym powstaje koks, smoła węglowa oraz woda pogazowa. Surowy gaz koksowniczy zawiera amoniak i jego pochodne oraz siarkowodór (pochodzące z rozkładu organicznych resztek zawartych w węglu). Wszystkie te niepożądane domieszki są usuwane w serii procesów oczyszczania. 
Skład chemiczny.
Zawartość składników w gazie koksowniczym jest zmienna i zależy od miejsca wydobycia węgla. 
Typowy skład gazu koksowniczego oczyszczonego jest następujący:
W skład surowego gazu koksowniczego wchodzą:
Zastosowanie.
W przeszłości gaz koksowniczy był stosowany w przedsiębiorstwach oraz w gospodarstwach domowych. Wytwarzany był zwykle lokalnie i nazywany gazem miejskim. Był rozprowadzany siecią gazową do odbiorców. Stosowany był powszechnie od drugiej połowy XIX wieku do lat 80. XX wieku. Służył do gotowania w kuchenkach gazowych, oświetlania ulic ("gaz świetlny") oraz jako paliwo w wielu procesach przemysłowych. Ze względu na wysoką toksyczność, wynikającą z dużej zawartości tlenku węgla został wycofany z użycia i zastąpiony gazem ziemnym.

</doc>
<doc id="486554" url="https://pl.wikipedia.org/wiki?curid=486554" title="Cesarze Korei">
Cesarze Korei



</doc>
<doc id="486555" url="https://pl.wikipedia.org/wiki?curid=486555" title="Sławomir Tumański">
Sławomir Tumański

Sławomir Tumański (ur. 1945) – polski elektronik, specjalista w dziedzinie czujników magnetycznych, pracownik naukowy Politechniki Warszawskiej, od roku 2000 profesor tytularny.
W roku 1970 ukończył studia na Wydziale Elektrycznym Politechniki Warszawskiej i otrzymał tytuł magistra. Następnie podjął studia doktoranckie (również na Politechnice Warszawskiej) i w roku 1975 obronił doktorat. W roku 1985 nadano mu stopień doktora habilitowanego, a w roku 1998 został profesorem nadzwyczajnym na Politechnice Warszawskiej. W roku 2000 ówczesny prezydent Rzeczypospolitej nadał mu tytuł profesora.
W roku 2002 został redaktorem naczelnym najstarszego polskiego magazynu technicznego Przegląd Elektrotechniczny. Jest członkiem IEEE oraz przewodniczącym komitetu organizacyjnego dorocznego Sympozjum Pomiarów Magnetycznych, jak również piastuje stanowisko "Associate Editor" międzynarodowego magazynu naukowego "IEEE Sensors Journal".
Jest ekspertem w dziedzinie czujników magnetycznych (w szczególności cienkowarstwowych czujników magnetorezystancyjnych) oraz pomiarach magnetycznych. Jest autorem lub współautorem kilku książek i kilkudziesięciu publikacji krajowych i zagranicznych w renomowanych magazynach naukowych.

</doc>
<doc id="486558" url="https://pl.wikipedia.org/wiki?curid=486558" title="Dekanat swarzędzki">
Dekanat swarzędzki

Dekanat swarzędzki – jeden z 43 dekanatów archidiecezji poznańskiej, którego nazwa wywodzi się od Swarzędza. Składa się z dziewięciu parafii:
Sąsiednie dekanaty 
Administracyjnie dekanat położony jest na terenie miasta Swarzędz, zachodniej i północno-wschodniej części gminy Swarzędz, a także zachodniej części gminy Kleszczewo (Tulce), zachodniej części gminy Pobiedziska (Biskupice) oraz północnej części gminy Kórnik (Żerniki).
Pierwszym dziekanem był wieloletni proboszcz parafii św. Marcina w Swarzędzu ks. kan. Henryk Mikołajczyk.

</doc>
<doc id="486559" url="https://pl.wikipedia.org/wiki?curid=486559" title="Wojna światowa">
Wojna światowa

Wojna światowa – konflikt zbrojny, w którym uczestniczy większość lub wszystkie spośród najważniejszych państw świata, a jego bitwy i kampanie toczone są na rozległym obszarze wielu kontynentów, na morzach i oceanach oraz w przestrzeni powietrznej. Wojna taka dotyka społeczeństw najsilniejszych i krajów najgęściej zamieszkałych, oraz angażuje większość zasobów ludzkich i materialnych państw w niej uczestniczących. Termin ten jest zazwyczaj stosowany w odniesieniu do dwóch wielkich konfliktów XX wieku: I wojny światowej (1914–1918) i II wojny światowej (1939–1945), jakkolwiek niektóre wcześniejsze wojny można również określić tym mianem. Funkcjonuje też pojęcie III wojny światowej, które odnosi się do hipotetycznego globalnego konfliktu w przyszłości.
Pochodzenie nazwy.
Termin "wojna światowa" powstał przypuszczalnie w początkach XX wieku w Niemczech, gdzie słowa "Weltkrieg" użył w roku 1904 pisarz August Wilhelm Otto Niemann w tytule swej antybrytyjskiej książki "Der Weltkrieg: Deutsche Träume" („Wojna światowa: niemieckie marzenia”).
Uważano wówczas, że system przeciwstawnych sobie sojuszów – z jednej strony Cesarstwo Niemieckie, Austro-Węgry i Królestwo Włoch, a z drugiej III Republika Francuska, Cesarstwo Rosyjskie i Imperium brytyjskie – będą dążyły do wywołania w niedalekiej przyszłości konfliktu. W związku z tym, że większość mocarstw posiadała wiele posiadłości zamorskich, było niemal pewne, iż będzie to konflikt globalny, a zasoby kolonii staną się kluczowym czynnikiem strategicznym. Było też jasne, że strony walczące będą atakować nawzajem swe kolonie, co znacznie powiększy teatr działań wojennych.
W innych językach również przyjął się ten termin; na przykład po francusku wojny światowe to "Guerres Mondiales"; po niemiecku "der" "Erste und Zweite Weltkrieg" (I wojna światowa nosiła w Niemczech nazwę "der Weltkrieg", jakkolwiek przed jej wybuchem określenie to odnosiło się do bliżej nieokreślonego globalnego konfliktu); po rosyjsku "мировые войны" ("mirowyje wojny"); po hiszpańsku "Guerra Mundial", po angielsku "World wars," itd.
Termin "I wojna światowa" został po raz pierwszy użyty na Zachodzie w książce "The First World War: A Photographic History", wydanej w roku 1933 przez brytyjskiego scenarzystę i weterana wojny Laurence’a Stallingsa. Ponownie termin ten pojawił się na łamach magazynu "Time" 12 czerwca 1939 roku. W tym samym wydaniu "Time" użył terminu "World War II" w odniesieniu do konfliktu, którego już się spodziewano. Prasa brytyjska po raz pierwszy użyła tego terminu w odniesieniu do trwającego już konfliktu 11 września 1939 roku.
W dwudziestoleciu międzywojennym w Polsce w odniesieniu do I wojny światowej używano najczęściej terminu "Wielka Wojna". Określenie „wojna światowa” pojawiło się dopiero w latach trzydziestych, a „II wojna światowa” w tytule wydanej w 1939 roku książki Władysława Studnickiego "Wobec nadchodzącej drugiej wojny światowej."
Wcześniejsze konflikty o zasięgu światowym.
Do końca XIX wieku termin "wojna światowa" nie był używany i nie miał praktycznego znaczenia. Mocarstwa azjatyckie, jak Indie, Chiny czy Japonia nie działały poza swym własnym terytorium. Indie już w XVI wieku stały się celem kolonizacji ze względu na ich strategiczne znaczenie jako punktu zaczepienia na morskim odpowiedniku Szlaku Jedwabnego do Indii Wschodnich i Chin, jakkolwiek i Chiny i Japonia do XIX wieku były krajami zamkniętymi i izolacjonistycznymi. Europejskie konflikty były ograniczone terytorialnie, chociaż rozmiar owych terytoriów mógł być znaczny.
Tam gdzie w wojnie brali udział tubylczy mieszkańcy innych kontynentów, traktowano ich raczej jako siły posiłkowe niż sprzymierzeńców o równorzędnym znaczeniu. Na przykład w wojnach toczonych przez Wielką Brytanię z Francją Indianie północnoamerykańscy wspomagali obie wojujące strony na własnym terytorium i nie byli wysyłani na kontynent europejski, by walczyć jako sojusznicy u boku armii któregoś z tych państw. Dla odmiany podczas obu wojen światowych XX wieku miliony żołnierzy z Afryki, Azji, Ameryki Północnej, Australii i Oceanii służyły u boku wojsk mocarstw kolonialnych w Europie i na innych teatrach działań.
Mimo to niektóre wojny stoczone przed XX wiekiem można uznać za konflikty o skali światowej, biorąc pod uwagę ich międzykontynentalny i międzykulturowy wymiar. Przykładowo:
Wojny światowe XX wieku.
Charakterystyka.
Działania obu wojen światowych toczyły się na niemal wszystkich zamieszkałych kontynentach. Wiele państw, które walczyły w czasie pierwszej wojny światowej, wzięło udział także w drugiej, choć nie zawsze po tej samej stronie. Niektórzy historycy (zwłaszcza na Zachodzie) uważają, że wojny światowe to "de facto" jedna „europejska wojna domowa” trwająca od roku 1914 do 1945. Ta koncepcja pomija jednakże wojnę na Dalekim Wschodzie, do której doszło w wyniku realizacji przez Japonię programu ekspansji terytorialnej, a która z konfliktami europejskimi nie miała wiele wspólnego.
Wojny o zasięgu światowym umożliwiały, poza czynnikami politycznymi i militarnymi, gwałtowny rozwój łączności (telegraf, radio) i komunikacji (transport morski, kolejowy i drogowy, lotnictwo). Umożliwiało to sprawne koordynowanie akcji militarnych na wielkich obszarach, a także pozwalało na szybkie i dalekie przerzucanie wojsk.
Skutki.
Dwie wojny światowe w sposób znaczący zmieniły bieg historii. Dawne europejskie imperia upadły lub zostały znacząco osłabione. Dla uniknięcia podobnych konfliktów w przyszłości zbudowano system bezpieczeństwa międzynarodowego, polepszyła się też współpraca gospodarcza i dyplomatyczna. By osiągnąć te cele powołano do życia organizacje takie jak NATO, ONZ czy UE. Wojny w znaczącym stopniu wpłynęły na życie codzienne człowieka. Wynalazki i technologie czasu wojen przyczyniły się do rozwoju i postępu w czasach pokoju (przykładowo: samolot odrzutowy, penicylina, energia jądrowa, komputer).
Skutkiem obu wojen światowych XX wieku były straty ludzkie i zniszczenia materialne na niespotykaną wcześniej skalę. Oblicza się, że czasie ich trwania śmierć poniosło od 60 do 100 milionów ludzi. Co więcej, w odróżnieniu od wszelkich poprzednich wojen, cywile ponieśli straty równe, a często nawet wyższe niż wojskowi, a w wielu wypadkach różnica między walczącymi i niewalczącymi ulegała zatarciu.
Następne wojny światowe.
Od czasu zrzucenia bomb atomowych na Hiroszmę i Nagasaki pod koniec II wojny światowej na świecie zaczęła narastać obawa przed możliwością wybuchu III wojny światowej pomiędzy supermocarstwami dysponującymi bronią jądrową. Wojna taka mogłaby doprowadzić do zniszczenia życia na ziemi lub do upadku ludzkiej cywilizacji. W 1947 roku Albert Einstein powiedział: "„Nie wiem jaką bronią będzie się walczyć w czasie III wojny światowej, ale IV wojna światowa będzie wojną na kamienie i maczugi”".
Po roku 1945 niektórzy politycy i historycy próbowali nadać nazwę „wojny światowej” rozmaitym konfliktom zbrojnym. Pomimo ich starań termin „III wojna światowa” nie został powszechnie przypisany do żadnej z wojen.
Zimna wojna
Zimna wojna (1947–1991) była okresem napięć, kryzysów (np. kryzys berliński, kryzys kubański) i rywalizacji pomiędzy państwami NATO i Układu Warszawskiego. Supermocarstwa prowadziły też wojny zastępcze na terytorium państw trzecich (wojna koreańska, południowoafrykańska wojna graniczna, wojna wietnamska). W związku z tym niektórzy proponują uznanie zimnej wojny za wojnę światową, tyle że prowadzoną poza terytorium głównych mocarstw.
I wojna w Zatoce Perskiej
I wojna w Zatoce Perskiej (1990–1991) była prowadzona na stosunkowo niewielkim terytorium (Kuwejt, Irak, Arabia Saudyjska i Izrael), ale doprowadziła do zaangażowania ponad 30 państw. Koalicja antyiracka była największym sojuszem wojskowym od czasu zakończenia II wojny światowej. Wojna ta bywa nazywana „wojną światową” pomiędzy bogatą Północą a biedniejszym Południem świata.
Wojny domowe w Kongu
W roku 1994 doszło do ludobójstwa w Rwandzie, którego konsekwencją była pierwsza (1996–1997) i druga wojna domowa w Kongu (1998–2003). Były to największe wojny w nowoczesnej historii Afryki. W drugiej wojnie domowej wzięło udział osiem państw i kilkadziesiąt ugrupowań zbrojnych. Był to też najkrwawszy konflikt od czasu zakończenia II wojny światowej. Oblicza się, że w wyniku walk, głodu i chorób śmierć poniosło ponad 5 milionów ludzi.
Z tego powodu seria wojen w Rwandzie i Kongu bywa nazywana „afrykańską wojną światową”.
Wojna z terroryzmem
Wojna z terroryzmem rozpoczęła się po zamachu z 11 września 2001 roku na Nowy Jork i Waszyngton. W ramach tej wojny doszło do inwazji międzynarodowych koalicji na Afganistan (2001) i na Irak (2003), do ciężkich walk w Pakistanie (od 2004 roku) i do interwencji przeciwko Państwu Islamskiemu w Syrii i Iraku (od 2014 roku). Termin obejmuje także operacje antyterrorystyczne prowadzone w wielu innych częściach świata. Według różnych poglądów wojna z terroryzmem jest III albo IV wojną światową (w zależności od uznania zimnej wojny za wojnę światową).

</doc>
<doc id="486560" url="https://pl.wikipedia.org/wiki?curid=486560" title="Smoła węglowa">
Smoła węglowa



</doc>
<doc id="486561" url="https://pl.wikipedia.org/wiki?curid=486561" title="Dzielnica Przemysłowa (Iława)">
Dzielnica Przemysłowa (Iława)

Dzielnica Przemysłowa - południowa część Iławy, w której znajdują się zakłady przemysłowe.
Ulice Dzielnicy Przemysłowej.
W obrębie Dzielnicy Przemysłowej znajdują się ulice:
Komunikacja.
Przez teren Dzielnicy Przemysłowej przebiegają trasy 5 linii komunikacyjnych. Są to linie numer: 
Linie biegną ulicą Lubawską.

</doc>
<doc id="486562" url="https://pl.wikipedia.org/wiki?curid=486562" title="Dimetria prostokątna">
Dimetria prostokątna

Dimetria prostokątna – aksonometria, w której wszystkie wymiary obiektu równoległe do płaszczyzny formula_1 przedstawia się bez zmiany długości, natomiast wymiary równoległe do osi formula_2 ulegają skróceniu o połowę. Wymiary, które nie są równoległe do osi formula_2 ani do płaszczyzny formula_1 ulegają skróceniu w różnym stopniu. Jest to ogólnie przyjmowana zasada, aczkolwiek dokładnie na osiach formula_5 formula_6 formula_7 powinny być skrócenia odpowiednio: 0,47:0,94:0,94.
Kąty między osiami wynoszą: 131.5°, 131.5°, 97°.

</doc>
<doc id="486563" url="https://pl.wikipedia.org/wiki?curid=486563" title="Mary (Turkmenistan)">
Mary (Turkmenistan)

Mary (do 1937 roku Merw) – miasto w południowo-wschodnim Turkmenistanie, nad rzeką Murgab, w pobliżu jej delty ginącej w piaskach pustyni Kara-kum. Główny ośrodek tzw. oazy murgabskiej. Współrzędne geograficzne: . Ludność: ok. 209 tys. (2012). Mary jest czwartym pod względem liczby ludności miastem kraju. Jest ośrodkiem administracyjnym wilajetu maryjskiego.
Miasto zostało założone w 1884 w odległości kilku kilometrów od ruin starszego miasta Merw. Było ono ważnym ośrodkiem na jedwabnym szlaku, a w połowie XII wieku było nawet największym miastem świata z ludnością szacowaną na około 200 tys. W 1999 ruiny Merw zostały wpisane na listę światowego dziedzictwa UNESCO.
Współczesne Mary powstały jako rosyjski ośrodek administracyjny i wojskowy w tej części Azji Środkowej. Rozwinęły się w czasach Związku Radzieckiego jako ośrodek przetwarzania bawełny, uprawianej dzięki intensywnemu nawadnianiu. W 1968 w pobliżu miasta odkryto znaczące złoża gazu ziemnego, który przetwarza się na miejscu. Powstała tutaj wielka elektrownia cieplna opalana gazem. Mary jest również ważnym ośrodkiem handlowym produktów rolniczych.
Rozwój Mary wynika również z korzystnego położenia na skrzyżowaniu ważnych szlaków transportowych: wodnych (rzeka Murgab i Kanału Karakumskiego), drogowych (połączenia drogowe na zachód do stolicy Aszchabadu, na północ do Türkmenabatu i na południe przez Serhetabatu do granicy z Afganistanem) i kolejowych (na zachód do stolicy, na północ do Türkmenabatu i na południe do przygranicznego miasta Serhetabat). W mieście znajduje się również port lotniczy.

</doc>
<doc id="486565" url="https://pl.wikipedia.org/wiki?curid=486565" title="Premierzy Koreańskiej Republiki Ludowo-Demokratycznej">
Premierzy Koreańskiej Republiki Ludowo-Demokratycznej



</doc>
<doc id="486578" url="https://pl.wikipedia.org/wiki?curid=486578" title="Gruba Kaśka">
Gruba Kaśka

Gruba Kaśka – ujęcie wody w Warszawie i budynek studni miejskiej w korycie rzeki Wisły, która pompuje wodę z systemu poddennych drenów do mieszczącej się na Saskiej Kępie Stacji Uzdatniania Wody (SUW) „Praga” Zakładu Centralnego należącego do Miejskiego Przedsiębiorstwa Wodociągów i Kanalizacji (MPWiK). Nadmiar wody z Grubej Kaśki kierowany jest na drugą stronę rzeki do Stacji Uzdatniania Wody (SUW) „Filtry” tego samego zakładu.
Jest jedynym obiektem w Europie położonym w nurcie rzeki, wykorzystującym naturalny proces infiltracji.
Opis.
Gruba Kaśka została wzniesiona w 1964. W 2002 została wyremontowana wizualnie i technicznie oraz zwiększono jej przepustowość. Oddano ją ponownie do użytku w styczniu 2003 r. Pobiera wodę z 15 promieniście ułożonych drenów, które znajdują się ok. 6 metrów pod dnem i 300-metrowym rurociągiem pompuje ją na brzeg. Rurociąg ten znajduje się w podwodnym tunelu, którym obsługa może także dostać się z praskiego brzegu do wnętrza budowli.
Historia.
Ujęcia infiltracyjne zawsze budowane były na lądzie. Metodę pobierania wody spod dna rzeki opracował inż. Włodzimierz Skoraszewski. Jej przewaga nad filtrami w brzegach polega na tym, że na nieuregulowanej rzece występuje zjawisko stałego przesuwania się rumowiska dennego. Zapewnia to ujęciom stałą, naturalną wymianę złoża. W Warszawie dodatkowo dwa Chude Wojtki, kręcące się stale w okolicach Grubej Kaśki i położonych wyżej dwóch ujęć brzegowych, strugami wody pod ciśnieniem spłukują wierzchnią, najbardziej zanieczyszczoną warstwę. Nurt Wisły nanosi wtedy kolejną warstwę.
Rozruch Grubej Kaśki nastąpił 22 września 1964.

</doc>
<doc id="486580" url="https://pl.wikipedia.org/wiki?curid=486580" title="System (film)">
System (film)

System (ang. "The Net") – amerykański film z 1995 roku.
Fabuła.
Angela Bennett jest ekspertem komputerowym, spędza całe dnie na rozmowach internetowych. Gdy dostaje dyskietkę, za której pomocą można się dostać do każdego, nawet najbardziej zabezpieczonego serwera na świecie, jej życie wywraca się do góry nogami. Jej miejsce w pracy zajmuje inna, podszywająca się pod nią kobieta, dom zostaje sprzedany, a samą Angelę ściga policja.

</doc>
<doc id="486585" url="https://pl.wikipedia.org/wiki?curid=486585" title="Murgab (rzeka)">
Murgab (rzeka)

Murgab (t. Murghab, ros. "Мургаб") – rzeka w Azji Centralnej, płynąca przez terytorium Afganistanu i Turkmenistanu. Jej długość wynosi 978 km, a powierzchnia dorzecza – 46,9 tys. km².
Źródła rzeki znajdują się w północnym Afganistanie w górach Safed Koh. Rzeka płynie w kierunku północno-zachodnim w naturalnym obniżeniu pomiędzy górami Turkistan i Safed Koh. Na terytorium Turkmenistanu Murgab tworzy niewielką deltę ginącą w piaskach pustyni Kara-kum.
Wody rzeki Murgab wykorzystywane są do nawadniania. Na rzece Murgab powstało kilka sztucznych zbiorników wodnych, z których największy, Sary-Jazyński, zajmuje powierzchnię 46 km² i gromadzi 239 mln m³ wody. Murgab połączona jest z rzekami Amu-darią i Tedżenem poprzez Kanał Karakumski. W dolinie rzeki Murgab zbudowana została droga i linia kolejowa.
Ważniejsze miasta nad Murgabem to Mary i Baýramaly, położone w tzw. oazie murgabskiej.

</doc>
<doc id="486588" url="https://pl.wikipedia.org/wiki?curid=486588" title="Ucho środkowe">
Ucho środkowe

 
Elementy składowe ucha środkowego.
Ucho środkowe – niewielka przestrzeń w czaszce wypełniona powietrzem, wchodząca w skład ucha. Jego zadaniem jest mechaniczne wzmocnienie i doprowadzenie fal dźwiękowych do ucha wewnętrznego (poprzez okienko owalne). Część drgań przechodzi też bezpośrednio na okienko okrągłe. W skład ucha środkowego wchodzi błona bębenkowa, jama bębenkowa z trzema kosteczkami słuchowymi oraz trąbka Eustachiusza, a także powierzchnia zewnętrzna okienka owalnego.

</doc>
<doc id="486592" url="https://pl.wikipedia.org/wiki?curid=486592" title="Maria Grazia Cucinotta">
Maria Grazia Cucinotta

Maria Grazia Cucinotta (ur. 27 lipca 1968 w Mesynie na Sycylii) – włoska aktorka filmowa, producentka i modelka. Ma na koncie kilkadziesiąt ról filmowych i telewizyjnych, znana jest z występów w filmach "Listonosz" oraz "Świat to za mało".
Życiorys.
Jej ojciec był listonoszem, a matka gospodynią domową. W dzieciństwie cierpiała na dysleksję, z powodu czego miała problemy w szkole. Kiedy miała 16 lat zaczęła pracować jako modelka. W 1987 wzięła udział w konkursie piękności Miss Włoch. Początkowo pracowała w Mediolanie, jednak później przeniosła się do Rzymu. Zainspirowana filmem "Słodkie życie" Federico Felliniego marzyła karierze aktorki. W 1987 otrzymała rolę w programie telewizyjnym "Idietro tutta!" Renza Arbore w telewizji Rai 2. W Rzymie kontynuowała karierę modelki oraz rozpoczęła naukę aktorstwa i dykcji. W kolejnych latach występowała w filmach reklamowych i programach telewizyjnych. Zagrała również w teledysku do piosenki „Diamante” Zucchero. Na początku lat 90. zaczęła dostawać pierwsze role filmowe (w filmach "Vacanze di Natale 90" i "Viaggio d’amore"), rozpoczęła również naukę angielskiego.
Międzynarodową rozpoznawalność przyniósł jej film "Listonosz" (1994), w reżyserii Michaela Radforda. Do roli w tym filmie została zaangażowana przez Massima Troisiego, współautora scenariusza i odtwórcę roli tytułowej. Cucinotta wcieliła się w barmankę Beatrice Russo, w której zakochany jest tytułowy listonosz, Mario, który by zdobyć jej serce, korzysta z pomocy słynnego chilijskiego poety Pablo Nerudy (w tej roli Philippe Noiret). Film okazał się dużym sukcesem komercyjnym i artystycznym, był m.in. nominowany w pięciu kategoriach (w tym za najlepszy film) do Oscara w 1996.
W kolejnych latach Cucinotta grała głównie we włoskich filmach kinowych i produkcjach telewizyjnych, a także w hiszpańskim horrorze "Dzień Bestii" (1995) w reżyserii Álexa de la Iglesii. Jej pierwszym występem w kinie anglojęzycznym była rola Gabrielli w filmie "Brooklińczycy" ("A Brooklyn State of Mind"), gdzie partnerowała m.in. Vincentowi Spano i Danny’emu Aiello. Za tę rolę otrzymała nominację w kategorii Najlepsza Aktorka na New York International Independent Film &amp; Video Festival. Wystąpiła także w głównej roli w filmie Ugo Chitiego "La seconda mogile" (1998).
Zagrała w filmie "Świat to za mało" (1999) z serii o Jamesie Bondzie. Zabiegała o główną rolę Elektry King, ale reżyser Michael Apted uznał, że jej angielski jest za słaby. Rolę Elektry King zagrała ostatecznie Sophie Marceau, a Cucinotta otrzymała drugoplanową rolę zabójczyni Giulietty da Vinci „Cigar Girl”. Pojawiła się także gościnnie w serialach "Wildside" i "Rodzina Soprano" oraz u boku m.in. Woody’ego Allena w "Darze z nieba" (2000). Dwukrotnie wcieliła się w postać Marii Magdaleny w produkcjach telewizyjnych: "Maria Magdalena" (2000) oraz "" (2001).
Od 2005 łączy pracę aktorską z działalnością producencką. Pierwszym filmem, który współprodukowała był "Wszystkie niewidzialne dzieci" (2005), w którym także pojawiła się w roli epizodycznej. W 2006 założyła w Rzymie firmę producencką Seven Dreams Productions. Od tego czasu wyprodukowała kilkanaście filmów, w większości z nich również grała. Ma na koncie także użyczenie głosu postaci w serialu animowanym "Simpsonowie" (zarówno w wersji anglo- jak i włoskojęzycznej). Była współscenarzystką filmu "Diabelskie sztuczki" (2010), w którym zagrała jedną z głównych ról. W 2011 zadebiutowała jako reżyserka krótkometrażowym filmem "Il Maestro", za który otrzymała Srebrną Wstęgę – Nagrodę Krajowego Włoskiego Syndykatu Dziennikarzy Filmowych dla Najlepszego Nowego Reżysera. W tym samym roku wystąpiła obok Anthony’ego Hopkinsa w horrorze Rytuał. W 2011 otrzymała także Premio America – nagrodę Fundacji Włochy-USA.
W 2009 powierzono jej prowadzenie ceremonii otwarcia i zamknięcia 66. Międzynarodowego Festiwalu Filmowego w Wenecji. W 2014 zaprezentowała album ze zdjęciami Douglasa Kirklanda "Come una pin up", na których wystąpiła w stylizacjach nawiązujących do lat 50. Dochód z albumu został przekazany na cele charytatywne. Pełniła honory ambasadora wystawy światowej Expo 2015 w Mediolanie.
Wizerunek publiczny.
Jest określana jako „ucieleśnienie włoskiej piękności” oraz „symbol włoskiego piękna”. W przeszłości była nazywana „naturalną spadkobierczynią” Sophii Loren i Giny Lollobrigidy. Przez kilkanaście lat za jej wizerunek publiczny odpowiadał Giorgio Armani. Cucinotta preferuje ubrania włoskich projektantów. Publicznie lubi odważne kreacje: "Zawsze staram się nosić coś, co pokazuje mój dekolt, nogi, ale nie lubię być wulgarna. (...). Kiedy masz ciało, nie musisz go pokazywać za każdym razem". Odmawia także grania nago w filmach, z tego powodu odrzuciła propozycje występów m.in. w filmie o Austinie Powersie i "Adwokacie diabła".
Od wielu lat angażuje się we wsparcie organizacji walczących z homofobią oraz deklaruje poparcie dla związków osób tej samej płci: "Wierzę, że tam, gdzie jest prawdziwa miłość, tam wolność wyboru powinna być dana wszystkim. (...). Kiedy dwie dorosłe osoby decydują się żyć razem, powinny mieć do tego prawo i do tego, by kochać się nawzajem". W 2013 wystąpiła w roli „matki chrzestnej” festiwalu Gay Pride w Palermo.
Wspiera także różnego rodzaju inicjatywy humanitarne i dobroczynne, m.in. organizację Susan G. Komen walczącą z rakiem piersi, a także organizacje walczące z przemocą domową, działające na rzecz praw kobiet i dzieci. Jest ambasadorem Światowego Programu Żywnościowego ONZ na rzecz walki z głodem na świecie.
Deklaruje, że jest katoliczką, jednak nie uczestniczy regularnie we mszach.
Życie prywatne.
7 października 1995 w San Gemini wzięła ślub z przedsiębiorcą Giuliem Violatim. Mają córkę Giulię (ur. 2001). Pod koniec lat 90. mieszkała w Los Angeles, skąd w 2001 powróciła na stałe do Rzymu.

</doc>
<doc id="486594" url="https://pl.wikipedia.org/wiki?curid=486594" title="Czas zabijania (film 1996)">
Czas zabijania (film 1996)

Czas zabijania (oryg. "A Time to Kill") – amerykański dramat z 1996 roku w reżyserii Joela Schumachera, zrealizowany według powieści Johna Grishama o tym samym tytule.

</doc>
<doc id="486595" url="https://pl.wikipedia.org/wiki?curid=486595" title="Hotbird">
Hotbird



</doc>
<doc id="486598" url="https://pl.wikipedia.org/wiki?curid=486598" title="D12">
D12

D12 – amerykańska grupa muzyczna powstała w 1996 roku w Detroit z inicjatywy rapera Deshauna "Proof" Holtona. Zespół powołany został mając na celu zrzeszanie okolicznych raperów. "Proof" do współpracy zaprosił takich raperów jak Bizarre, Eminem, Kuniva, Swift oraz Kon Artis. Zespół znany jest również pod nazwą The Dirty Dozen (ang. parszywa dwunastka) – czyli 6 członków zespołu i alter ego każdego z nich.
Założeniem pomysłodawcy była pomoc w "wybiciu się" reszcie w przypadku, gdy któremuś z członków zespołu uda się odnieść sukces komercyjny. Pierwszym członkiem grupy, który odniósł sukces był Eminem, który został zauważony przez Dr. Dre, po czym podpisał kontrakt z Aftermath/Interscope. Tuż po debiucie solowym rapera zatytułowanym "The Slim Shady LP", raper wraz z D12 wydał w 2001 roku album pt. "Devil's Night", który odniósł komercyjny sukces osiągając kilkusettysięczny nakład. 27 kwietnia 2004 roku D12 wydało swój drugi studyjny album "D12 World". 21 maja 2008 roku grupa wydała mixtape "Return of The Dozen Vol. 1".
4 marca 2010 rozpoczęły się prace nad trzecim studyjnym albumem D12 "Natural Born Killers". W kwietniu 2011 do składu D12 dołączył Fuzz Scoota. 12 kwietnia 2011 roku został wydany mixtape pt. "Return of The Dozen Vol. 2".
Kon Artis i Bizzare opuścili zespół w 2012 lecz wrócili w 2014
Na dziesiątej płycie Eminema pojawił się numer "Stepping stone", w którym rozlicza się z D12, jednocześnie twierdząc na koniec, że to koniec grupy. Wielu też twierdzi, że grupa rozpadła się po śmierci Proofa.

</doc>
<doc id="486608" url="https://pl.wikipedia.org/wiki?curid=486608" title="Granatnik M203">
Granatnik M203

M203 – granatnik podwieszany do karabinu M16 lub karabinka M4.
Jest to broń jednostrzałowa miotająca 40 mm granaty. Minimalna bezpieczna odległość od celu wynosi 30 m. Maksymalny zasięg – 400 m. Granatnik przeznaczony jest do niszczenia celów powierzchniowych (skupisk piechoty), fortyfikacji oraz lekko opancerzonych pojazdów. M203 zastąpił granatnik M79 w latach 70. XX wieku. M203 okazał się bronią udaną, ale nie pozbawioną wad. Największymi wadami był zawodny bezpiecznik, oraz sposób ładowania. Zawodność bezpiecznika powodowała, że broń była przenoszona niezaładowana, co opóźniało oddanie pierwszego strzału. M203 jest ładowany po przesunięciu lufy do przodu i trudno załadować go nabojami z granatami o dużej długości (np. oświetlającymi). Dlatego obecnie testowany jest granatnik podwieszany XM320, który ma zastąpić M203.

</doc>
<doc id="486614" url="https://pl.wikipedia.org/wiki?curid=486614" title="Pajsa">
Pajsa

Pajsa () – drobna moneta w Indiach, Nepalu i Pakistanie, stanowiąca 1/100 rupii. W języku hindi, Dari i innych językach, słowo "paisa" często oznacza pieniądze lub gotówkę. Średniowieczne szlaki handlowe, które obejmowały Morze Arabskie między Indiami, regiony arabskich i Afrykę Wschodnią wykorzystywały indyjską i arabską walutę na tych obszarach, gdzie słowo Pesa jako odniesienie do pieniędzy w językach Afryki wschodniej takich jak suahili pochodzi z tego okresu.

</doc>
<doc id="486618" url="https://pl.wikipedia.org/wiki?curid=486618" title="Władcy Maroka">
Władcy Maroka

Dynastia Marynidów.
"Do 1248 dynastia szejków o lokalnej władzy w południowo-wschodnim Maroku:"
Sułtani Maroka (1248–1465).
W latach 1465–1472 okres anarchii
Dynastia Wattasydów.
"Do 1459 roku dynastia wezyrów:"
Sułtani Maroka (1472–1549).
"od 1549 – dynastia Saadytów"
Dynastia Saadytów.
"Do 1549 roku dynastia szejków o lokalnej władzy w południowym Maroku"
Sułtani Maroka (1549–1659).
"Od 1608 roku dynastia podzielona na dwie linie o lokalnej władzy:"
Dynastia Alawitów.
"Do 1666 dynastia władała tylko Tafilalt w południowym Maroku"

</doc>
<doc id="486620" url="https://pl.wikipedia.org/wiki?curid=486620" title="Metasekwoja">
Metasekwoja

Metasekwoja ("Metasequoia") – rodzaj roślin z rodziny cyprysowatych. Obejmuje jeden gatunek współczesny – metasekwoję chińską. Opisano szereg gatunków wymarłych jednak nie stwierdzono istotnej zmienności przynajmniej pod względem morfologicznym i rośliny tego rodzaju zachowały się w postaci mało zmienionej w całym zapisie kopalnym. 
Rodzaj opisany został w 1941 roku jako wymarły ("Metasequoia" Miki, Jap. J. Bot. 11: 261. post Mar. 1941) na podstawie znalezionych w Chinach plioceńskich skamieniałości. Dwa lata później w Chinach odnaleziono drzewa pasujące do opisów form wymarłych z tego rodzaju. W efekcie rodzaj "Metasequoia" w 1948 opisany został ponownie, tym razem z nowo odkrytą metasekwoją chińską jako gatunkiem typowym. Skamieniałości tego rodzaju, często wcześniej mylone z rodzajami sekwoja ("Sequoia") i cypryśnik ("Taxodium") znajdowane są w skałach datowanych od kredy późnej (cenoman, ok. 95 MLT) do wczesnego miocenu (ok. 15 MLT).
Systematyka.
Powiązania filogenetycznie między trzema współczesnymi rodzajami podrodziny "Sequoioideae" są niejasne i rozmaicie przedstawiane. Część analiz genowych świadczy o tym, że kladem bazalnym w obrębie tej grupy jest rodzaj metasekwoja, według innych mamutowiec, czasem więc relacja przedstawiana jest w formie politomii.
We florze współczesnej znany jest tylko jeden gatunek z tego rodzaju. W materiale kopalnym na podstawie zróżnicowania morfologicznego wyróżniono w sumie ponad 20 gatunków, przy czym w większości przypadków opisane różnice są drobne i współcześnie nie uznawane za usprawiedliwiające wyróżnianie odrębnych gatunków. Akceptuje się jako uzasadnione wyróżnianie trzech gatunków wymarłych. 

</doc>
<doc id="486622" url="https://pl.wikipedia.org/wiki?curid=486622" title="Pieczęć stanowa Tennessee">
Pieczęć stanowa Tennessee

Uchwalona 6 lutego 1796 roku w Konstytucji stanu Tennessee, jednak dopiero 25 września 1801 roku jej wygląd został ujednolicony. Liczba "XVI" przypomina, że był to szesnasty stan przyjęty do Unii. Pług, pszenica, bawełna i napis "rolnictwo" odzwierciedlają gospodarkę i ciężką pracę. Niżej widzimy łódź, symbolizującą handel z wykorzystaniem rzek Tennessee, Cumberland i Missisipi. Umieszczono też datę wpisania pieczęci do konstytucji stanowej (6 lutego 1796 roku). Obecny wygląd pieczęci został unormowany dopiero w 1987 roku. 

</doc>
<doc id="486629" url="https://pl.wikipedia.org/wiki?curid=486629" title="Pycha">
Pycha

Pycha – pojęcie i postawa człowieka, charakteryzująca się nadmierną wiarą we własną wartość i możliwości, a także wyniosłością. Człowiek pyszny ma nadmiernie wysoką samoocenę oraz mniemanie o sobie. Gdy jest wyniosły, towarzyszy mu zazwyczaj agresja.
W wielu przypadkach pycha oraz wyniosłość są spowodowane wysokimi osiągnięciami we własnym życiu lub niepowodzeniami w czyimś życiu.
Biblia.
W Piśmie Świętym pycha i wyniosłość przedstawione są jako poważne wady charakteru i grzech prowadzący do upadku:
Ludzie pyszni uznani są za złe towarzystwo:
Pychę potępiał wiele razy Jezus Chrystus:
Kościół katolicki.
W Kościele katolickim pycha (łac. "superbia") należy do siedmiu grzechów głównych. Nadmierna wiara w siebie, swoje możliwości, stanowi obrazę Boga i jego łaski. Zbyt wysoka samoocena jest w tym przypadku prawdopodobnie kompensacją wcześniejszego poczucia zranienia i poniżenia, o których jednak nie chce się pamiętać. Uważa się, że jest to grzech, z którego powstają wszystkie inne.
Jak pisze Faustyna Kowalska w swoim Dzienniczku: "„Dziś powiedział mi Pan: Wiele razy chciałem wywyższyć Zgromadzenie to, lecz nie mogę dla pychy jego. Córko moja, wiedz o tym, że duszom pysznym nie udzielam swych łask, a nawet udzielone odbieram”".
Świadkowie Jehowy.
Świadkowie Jehowy mają za obowiązek wystrzegać się pychy (w tym rasizmu i innych form niewłaściwej dumy) – „Każdy, kto ma pychę w sercu, budzi w Jehowie obrzydzenie. Bądź pewny, że nie uniknie kary.” (Przysłów 16:5, "NW"), natomiast mają przejawiać jej przeciwieństwo – pokorę.

</doc>
<doc id="486634" url="https://pl.wikipedia.org/wiki?curid=486634" title="Graf Hamiltona">
Graf Hamiltona



</doc>
<doc id="486638" url="https://pl.wikipedia.org/wiki?curid=486638" title="Grzegorz Knapski">
Grzegorz Knapski

Grzegorz Knapski, Knapiusz, Cnapius (ur. 1564 w Grodzisku Mazowieckim, zm. 12 listopada 1638 w Krakowie) – polski jezuita, nauczyciel w kolegiach jezuickich, filolog, leksykograf, paremiograf, poeta i dramatopisarz.
Życiorys.
Ponieważ „Knapski” jest prawdopodobnie konwencjonalną rekonstrukcją nazwiska, nie wcześniejszą jak z XVII wieku, to – podając za Brücknerem – uznać można, że jego prawdziwe nazwisko brzmiało „Knap”. Knapski urodził się w Grodzisku Mazowieckim za czym przemawia większość źródeł, w tym sporządzane na podstawie nieistniejących już dzisiaj ksiąg kościelnych zapiski grodziskiego proboszcza, księdza Bojanka.
Knapski był ponoć synem sukiennika, należał do stanu mieszczańskiego. Uczył się w szkołach w Warszawie, a od 1582 w Kolegium Jezuitów w Pułtusku. Przez krótki czas przebywał w Wilnie i Braniewie. W 1585 przyjął śluby zakonne u jezuitów w Kaliszu i został nauczycielem w tamtejszym kolegium. Od 1587 uzupełniał wiedzę z zakresu filozofii w Poznaniu i Pułtusku. W latach 1594–1598 odbył czteroletni kurs teologii w Wilnie. Tam też w 1595 napisał po łacinie i wystawił tragedię „Philopater”, a w rok później drugą „Felicitas”. W 1598 został prefektem szkół w Poznaniu. Wtedy otrzymał święcenia kapłańskie. W latach 1603–1613 przebywał w Lublinie, ale także w Poznaniu i Krakowie. W 1604 napisał i wystawił w obecności biskupa krakowskiego Bernarda Maciejowskiego tragedię pt. "Eutropius". W okresie 1614-1617 mieszkał we Lwowie i Jarosławiu.
Tylko niektóre pisane po łacinie utwory Knapiusza i wystawiane na scenie konwiktowej, zachowały się w rękopisach. Autor ten znał również znakomicie grekę i pisał w tym języku wiersze. Sławę zdobył dzięki pracom leksykograficznym, a przede wszystkim trzytomowym słownikiem "Thesaurus Polonolatinograecus seu Promptuarium linguae Latinae et Graecae", powstałym w latach 1621-1632 i przedrukowywanym wielokrotnie w całości lub fragmentach aż do końca XVIII w. Wydanie pierwsze wyszło w Krakowie (u Cezarego) w 1621, wydanie drugie w 1643 (tamże) z poprawkami i uzupełnieniami.
Tom pierwszy pracy obejmuje część polsko-łacińską, drugi (najczęściej wznawiany) – łacińsko-polską, trzeci zawiera przysłowia i nosi tytuł: "Adagia Polonica, Przysłowia polskie wybrane, zdania moralne i powiedzenia dowcipne, przyzwoite, po łacinie i grecku odtworzone, którym, zwłaszcza ciemniejszym, przydano światła i wyjaśnienia z różnych pisarzy i w ogóle zaprawiono je różnorodnemi wiadomościami naukowemi".
Pracę nad przysłowiami prowadził Cnapius w latach 1617–1630 i zamieścił w "Thesaurusie" jako uzupełnienie dwóch pierwszych tomów w zakresie zwrotów frazeologicznych i idiomatycznych. W tej dziedzinie wzorował się na paremiologach zagranicznych, takich jak Erazm z Rotterdamu i Paolo Manuzio – zbieraczach powiedzeń i przysłów łacińskich i greckich – ale w odniesieniu do języka polskiego była to praca pionierska. Miał wprawdzie poprzednika, Salomona Rysińskiego, którego wymienił (bezimiennie) we wstępie, zaznaczając że ze zbiorów jego korzystał, ale któremu zarzucał spisywanie przysłów nieprzyzwoitych i nieprecyzyjne dobieranie odpowiedników łacińskich. Tom "Adagia" obejmuje kilkanaście tysięcy haseł ułożonych alfabetycznie, przy czym hasłom głównym towarzyszą objaśnienia oraz ich wersje regionalne. Komentarze haseł sprowadzają się do wyjaśnienia sensu przysłów, ich znaczenia obiegowego, a także – czasami – znaczenia pierwotnego. "Adagia" są pierwszą próbą naukowego opracowania przysłów polskich, nie wykorzystaną jednak przez jego następców.
„Skarbiec polsko-łacińsko-grecki” był największym dziełem leksykografii staropolskiej, aż do momentu wydania słownika Lindego i miał duży wpływ na kształtowanie się norm językowych i ortograficznych w XVII i XVIII wieku w Polsce oraz wpływ na słownikarstwo litewskie, łotewskie i rosyjskie. Jego tom pierwszy wznawiany był do 1793 aż 35 razy.

</doc>
<doc id="486639" url="https://pl.wikipedia.org/wiki?curid=486639" title="Parafia Najświętszego Serca Pana Jezusa w Mysłowicach">
Parafia Najświętszego Serca Pana Jezusa w Mysłowicach

Parafia Najświętszego Serca Pana Jezusa – rzymskokatolicka parafia znajdująca się w Mysłowicach. Parafia należy do dekanatu mysłowickiego w archidiecezji katowickiej.
Starania o nowy kościół.
W połowie XIX w. dotychczasowy kościół parafialny Narodzenia Najświętszej Maryi Panny w Mysłowicach był zbyt mały dla rozwijającego się liczebnie miasteczka. Mógł pomieścić jedynie 800 ludzi, a parafia mysłowicka w 1858 r. liczyła już 9 000 wiernych. Planowany w tym roku remont kościoła Narodzenia MMP, proboszcz i zarząd kościelny wykorzystali do poruszenia w rozmowach z patronem, protestantem, członkiem rodziny Thiele-Winkler sprawy budowy nowego kościoła. Patron oświadczył gotowość dotowania budowy nowego kościoła pod warunkiem, że stary kościół zostanie odstąpiony protestantom. Ks. proboszcz Leopold Markiefka zgodził się na ten warunek. Pojawił się jednak problem, gdyż parafianie nie mieli zamiaru oddać kościoła protestantom. Patron wycofał się więc z obietnicy dotowania budowy nowego kościoła. Proboszcz L. Markiefka zmarł 29 marca 1859 r., a jego następca ks. Troska nie posunął sprawy budowy kościoła, w swoim testamencie pozostawił 400 talarów, jako wsparcie dla niej. Następca ks. Troski, ks. Eduard Kleemann, zaczął zbierać fundusze i dokładał wszelkich starań, aby nowy kościół został jednak wybudowany. Między innymi to było powodem, że nie dopuścił w 1872 r. do oddzielenia Brzezinki od Mysłowic i przeszkodził w budowie nowego kościoła w Brzezince. Liczył na to, że ofiary i podatki z Brzezinki zostaną przeznaczone na budowę kościoła w Mysłowicach. Sprawa budowy została odłożona z powodu wybuchu kulturkampfu.
Budowa.
Po osłabnięciu polityki kulturkampfu, ks. Eduard Kleemann, 28 lipca 1881 r. przesłał władzom rejencji opolskiej uchwałę zarządu kościelnego i wniosek o zapomogę z państwowych funduszy. Władze rejencji odmówiły. Ks. Kleemann mimo to podjął pierwsze starania; zlecił architektowi Bergerowi w Bytomiu zrobienie planów architektonicznych kościoła. Architekt przygotował projekt kościoła w stylu neogotyckim, którego budowa miała kosztować 260 000 marek niemieckich. W październiku 1883 r. projekt architektoniczny wraz z uchwałą zarządu został przesłany patronowi. Patron zwlekał z wywiązaniem się z obowiązku wspomagania finansowego budowy kościoła. Dopiero w 1887 r. pod presją władz rejencji opolskiej zgodził się na dofinansowanie. Budowa kościoła została zakończona w 1891 r. 17 września 1891 r. kościół został poświęcony przez ks. dziekana Józefa Michalskiego z Lipin, a latem 1895 r. kościół został konsekrowany przez biskupa wrocławskiego kardynała Georga Koppa.
Kościół, architektura i wystrój wnętrza.
Kościół jest zbudowany z czerwonej cegły. Jest budowlą neogotycką, trójnawową z 70-metrową wieżą. Wystrój wnętrza projektował i wykonał Zygmunt Greinert. Wewnątrz kościoła, w nawie głównej i prezbiterium, uwagę przyciągają figury 12 apostołów. Polichromie przedstawiają postacie 10 aniołów trzymających symbole męki Jezusa. Pod sklepieniem, w krzyżowych nawach, znajdują się obraz Serca Pana Jezusa i obraz Serca Matki Boskiej. Na polu krzyżujących się sklepień umieszczono wizerunki świętych: Jana Chrzciciela, św. Barbary, św. Teresy, św. Franciszka z Asyżu, św. Józefa, św. Anny, św. Stanisława Kostki i św. Jerzego. W latach 1971-1975 przebudowano prezbiterium oraz założono pod sklepieniem metalową siatkę ochronną w celu ochrony kościoła przed szkodami górniczymi. Podczas tego remontu freski zostały zamalowane, kościół uzyskał jednolity kolor ścian.
Wieża.
Wieża ma wysokość około 70 metrów. Na 25 metrze wieży znajduje się kwadransowy zegar niemiecki. Pierwsze dzwony znajdowały się na wieży po wybudowaniu kościoła. W 1928 r. ks. Teofil Bromboszcz ufundował 3 nowe dzwony "Serce Jezusa" o wadze 2100 kg, "Matka Boża" o wadze 450 kg, oraz "Stanisław" o wadze 300 kg. W czasie wojny Niemcy przetopili 5 dzwonów na cele wojenne, zostawiając jeden, najmniejszy, który znajduje się na wieży do dzisiaj. Nowe dzwony zamontowano dopiero w 1978 roku. Dzwony te noszą nazwy św. Jan Chrzciciel - patron miasta, św. Małgorzata i św. Barbara. Na wieży znajdują się także elektryczne kuranty, które wygrywają pieśni kościelne co godzinę od g. 7.00 do g. 21.00, a także po uroczystych i świątecznych mszach.
Terytorium parafii.
Zaraz po erygowaniu parafii pod koniec XIX w. parafia obejmowała rozległy teren, miejscowości odległe o kilka kilometrów od kościoła. Miejscowości leżące wówczas na obszarze parafii to: Mysłowice, Piasek, Brzęczkowice, Słupna, Brzezinka, Nikiszowiec, Janów, Giszowiec, Wilhelmina, Stawiska. Z roku na rok ten teren się zmniejszał. W 1900 r. w Brzezince powstała się osobna parafia i do niej przyłączono okoliczne dzielnice. Na Nikiszowcu także w początkach XX wieku powstała parafia. W 1934 r. parafia liczyła około 27 tys. wiernych. W kolejnych latach powstawały kolejne parafie w Brzęczkowicach, Janowie Miejskim i Bończyku. W 1980 r. powstała parafia św. Krzyża, która objęła część starego miasta i Piasek.
Obecnie parafia obejmuje część centralna miasta, osiedla Skotnica, Szopena, Klachowiec, Rymera. Mimo iż Parafia obecnie obejmuje najmniejszy teren z wszystkich parafii w dekanacie, mieszka tutaj największa liczba ludzi - 16 tys. Parafia NSPJ, graniczy z Parafią: Św. Krzyża (Piasek), Ścięcia Św. Jana Chrzciciela (Bończyk), Niepokalanego Poczęcia NMP i Św. Maksymiliana Kolbego (Janów-Miejski), MB Bolesnej (Brzęczkowice), Św. Jana Chrzciciela (Niwka) - Diecezja Sosnowiecka, Św. Jadwigi Śląskiej (Szopienice) i Św. Anny (Nikiszowiec).
Grupy i stowarzyszenia parafialne.
Akcja Katolicka, Apostolstwo Dobrej Śmierci, Stowarzyszenie Rodzin Wielodzietnych, Stowarzyszenie Rodzin Katolickich, Ruch Domowego Kościoła - Oaza Rodzin, Straż Honorowa NSPJ, Bractwo Szkaplerza Świętego, III Zakon Franciszkański, Koło Misyjne, Legion Maryi, Odnowa w Duchu Świętym, Klub Seniora, Chór Parafialny im. Św. Grzegorza, Ruch Światło-Życie, Dzieci Maryi, Służba Liturgiczna, Schola młodzieżowa, Ochronka, Zespół Charytatywny, Żywy Różaniec.

</doc>
<doc id="486641" url="https://pl.wikipedia.org/wiki?curid=486641" title="Witold Karczewski">
Witold Karczewski

Witold Andrzej Karczewski (ur. 30 sierpnia 1930 we Lwowie, zm. 22 czerwca 2008 w Warszawie) – polski lekarz neurofizjolog, profesor nauk medycznych, przewodniczący Komitetu Badań Naukowych (1991–1995).
Życiorys.
Ukończył studia w Akademii Medycznej w Warszawie. Obronił następnie doktorat i habilitację. W 1971 otrzymał tytuł naukowy profesora, objął stanowisko profesora nadzwyczajnego, a w 1979 został profesorem zwyczajnym.
Przez wiele lat pełnił funkcję kierownika Zakładu Neurofizjologii. Zajmował także stanowisko zastępcy dyrektora w Centrum Medycyny Doświadczalnej i Klinicznej Polskiej Akademii Nauk. W PAN wchodził też w skład Komitetu Etyki w Nauce Polskiej.
W latach 1953–1981 należał do Polskiej Zjednoczonej Partii Robotniczej, później pozostał bezpartyjny. W latach 80. wspierał opozycję demokratyczną, działał w niejawnym Społecznym Komitecie Nauki. W 1980 znalazł się wśród założycieli Towarzystwa Popierania i Krzewienia Nauk, przez rok był jego wiceprezesem, a po ponownym rozpoczęciu działalności w 1989 przez trzy lata prezesem. Był członkiem Polskiej Akademii Umiejętności. Po 1990 był też ekspertem Światowej Organizacji Zdrowia, przewodniczącym rady Polskiej Fundacji Upowszechniania Nauki, członkiem różnych zespołów doradczych w Ministerstwie Nauki i Szkolnictwa Wyższego.
Od 1991 do 1995 sprawował urząd przewodniczącego Komitetu Badań Naukowych, wchodził w skład rządu Hanny Suchockiej i Waldemara Pawlaka.
Został pochowany na Cmentarzu Komunalnym na Powązkach (kwatera AIII kolumbarium-6–34).
Odznaczenia.
Odznaczony m.in. Krzyżem Kawalerskim oraz Krzyżem Komandorskim Orderu Odrodzenia Polski.

</doc>
<doc id="486645" url="https://pl.wikipedia.org/wiki?curid=486645" title="Michel Vauzelle">
Michel Vauzelle

Michel Vauzelle (ur. 15 sierpnia 1944 w Montélimar) – francuski polityk i prawnik, były minister sprawiedliwości.
Życiorys.
Z wykształcenia prawnik. Ukończył m.in. Instytut Nauk Politycznych w Paryżu. Praktykował jako adwokat. W połowie lat 70. przystąpił do Partii Socjalistycznej.
W latach 1986 i w 1988 był wybierany do Zgromadzenia Narodowego. W okresie 1992–1993 zajmował stanowisko ministra sprawiedliwości w rządzie Pierre’a Bérégovoy. Przegrał w swoim okręgu w 1993, by powrócić do niższej izby parlamentu cztery lata później. W 2002 ponownie bez powodzenia ubiegał się o reelekcję. W 2005 publicznie nawoływał do głosowanie na „nie” w referendum w sprawie przyjęcia tzw. Konstytucji dla Europy.
Po raz czwarty posłem został w wyniku wyborów w 2007, kiedy to pokonał deputowanego UMP. Utrzymał go także w 2012.
W 1998 objął urząd przewodniczącego rady regionu Prowansja-Alpy-Lazurowe Wybrzeże (reelekcja w 2004 i w 2010), sprawował go do 2015. W 2004 został wiceprezesem stowarzyszenia regionów we Francji ("Association des régions de France"). Pełnił w przeszłości funkcję mera (1995–1998) i następnie zastępcy burmistrza (1998–2001) Arles. Przez 24 lata był radnym tej miejscowości. Od 1992 do 1997 pełnił funkcję wiceprzewodniczącego rady departamentu Delta Rodanu.

</doc>
<doc id="486647" url="https://pl.wikipedia.org/wiki?curid=486647" title="Reprezentacja Republiki Federalnej Niemiec w piłce nożnej">
Reprezentacja Republiki Federalnej Niemiec w piłce nożnej



</doc>
<doc id="486648" url="https://pl.wikipedia.org/wiki?curid=486648" title="Elizabeth Ross">
Elizabeth Ross



</doc>
<doc id="486650" url="https://pl.wikipedia.org/wiki?curid=486650" title="Dobijakowate">
Dobijakowate

Dobijakowate ("Ammodytidae") – rodzina morskich ryb okoniokształtnych.
Występowanie: Ocean Arktyczny, Indyjski, Spokojny i Atlantycki. W polskich wodach Morza Bałtyckiego występuje dobijak i tobiasz.
Klasyfikacja.
Rodzaje zaliczane do tej rodziny :
"Ammodytes" — "Ammodytoides" — "Bleekeria" — "Gymnammodytes" — "Hyperoplus" — "Lepidammodytes" — "Protammodytes"

</doc>
<doc id="486658" url="https://pl.wikipedia.org/wiki?curid=486658" title="Mandy Bright">
Mandy Bright

Mandy Bright (ur. 12 kwietnia 1978 w Budapeszcie) – węgierska aktorka i reżyserka filmów pornograficznych. 
Kariera.
W roku 2001, w wieku 22 lat zadebiutowała w branży porno w produkcji gonzo "Beautiful Girls 4" Christopha Clarka. Występowała także w filmach włoskich, w tym "Opętana seksem" ("Visioni di sesso", 2002). Podjęła współpracę z Private. Pojawiła się jako Syria w pełnometrażowej porno-parodii "Gladiatora" - trylogii Antonio Adamo (2002): "Private Gold 54: Gladiator 1", "Private Gold 55: Gladiator 2 - In the City of Lust" i "Private Gold 56: Gladiator 3 - Sexual Conquest" z Toni Ribasem (Maxximus), Ritą Faltoyano (Domitilla), Steve Holmes (senator Falcus), Davidem Perry (Marcus) i Karlem Benem (Jailer). 
Wzięła też udział w komediodramacie "Mix" (2004) jako Dóri i grze wideo "All Star Strip Poker" (2006).
W 2004 otrzymała nagrodę AVN dla "najlepszej zagranicznej aktorki roku". W 2009 roku podczas Venus Berlin została uhonorowana nagrodą Erotixxx Award dla najlepszej międzynarodowej aktorki.
Pracowała również dla takich wytwórni jak Anabolic, Metro, Red Light District, Wicked Pictures, Evil Angel i New Sensations. Współpracowała z reżyserami, m.in. z Toni Ribasem "110% Natural 2" (2001), Christophem Clarkiem w "Euro Angels Hardball 16: Anal Training" (2002) i "Euro Domination 6" (2006), a także z Rocco Siffredim w "Rocco: Animal Trainer 22" (2006). Następnie Mario Salieri zaangażował ją do roli maniaczki seksualnej, która ze Steve’em Holmesem napada na kobiety, by nakłonić do seksu w filmach takich jak "Sex Dangerous: La Bestia in Gabbia" (2008), "Maniac Show" (2008), "Udręka młodej matki i opiekunki do dziecka" ("Supplizio di Giovane Madre e di una Baby Sitter", 2009), "Sevizie ad una Casalinga" (2009), "Incubo al Cimitero" (2009) i "Deprawacja bestii" ("Depravazione Bestiale", 2009). 
Wśród jej ekranowych partnerów byli m.in.: Belladonna, Dora Venter, Rita Faltoyano, Sandra Romain, Sophie Evans, Tarra White, Brian Surewood, David Perry, Erik Everhard, Frank Gun, Frank Major, Horst Baron, Jean Valjean, Karl Ben, Manuel Ferrara, Mark Davis, Max Cortés, Mick Blue, Nacho Vidal, Rocco Siffredi, Scott Nails, Steve Hooper, Titus Steel i Toni Ribas.
W 2013 wycofała się z branży porno. Zagrała w 369 filmach, a jako reżyserka nagrała 12 filmów, w tym "Evil Nurse", "Fetish Fantasy", "Phetish Phantasy" i "To Be My Girl". 

</doc>
<doc id="486659" url="https://pl.wikipedia.org/wiki?curid=486659" title="Izydor Matuszewski">
Izydor Matuszewski

Izydor Matuszewski (ur. 4 listopada 1942 w Myczkowie) – duchowny rzymskokatolicki, paulin, dwukrotny przeor klasztoru paulinów na Jasnej Górze oraz dwukrotny generał Zakonu Świętego Pawła Pierwszego Pustelnika.
Życiorys.
Ojciec Izydor Matuszewski pochodzi z archidiecezji przemyskiej. Do Zakonu Paulinów wstąpił w 1960, składając 2 lutego 1963 profesję zakonną. Następnie odbył studia filozoficzno-teologiczne w Wyższym Seminarium Duchownym Zakonu Paulinów na Skałce w Krakowie. Święcenia kapłańskie otrzymał z rąk biskupa Tadeusza Szwagrzyka na Jasnej Górze, 21 czerwca 1973.
Jako młody zakonnik prowadził działalność duszpasterską z młodzieżą w Kaplicy Św. Józefa na Halach przy Jasnej Górze. W międzyczasie studiował na Akademii Teologii Katolickiej w Warszawie, gdzie uzyskał tytuł magistra teologii z zakresu homiletyki.
W dniu 4 sierpnia 1975 został mianowany kustoszem Sanktuarium jasnogórskiego. Po dwóch latach został przeniesiony do pracy duszpasterskiej w parafii do Oporowa, a po następnych dziewięciu miesiącach decyzją władz Zakonu, 28 marca 1978 powrócił na Jasną Górę, by ponownie pełnić funkcję kustosza Sanktuarium do dnia 6 maja 1996, kiedy to został mianowany na 92. z kolei przeora klasztoru jasnogórskiego. Zastąpił na tym stanowisku o. Szczepana Kośnika. Z początkiem kadencji ofiarował on 19 października 1997 do sali sejmowej dębowo-hebanowy krzyż pochodzący z Jasnej Góry. W maju 1999, decyzją generała Zakonu o. Stanisława Turka został ponownie mianowany na drugą kadencję. Urząd przeora pełnił przez 6 lat. W tym okresie przeprowadzono na Jasnej Górze wiele prac konserwatorskich, remontowych i inwestycyjnych, dla których jako przeor pozyskał licznych sponsorów.
9 marca 2002 został nowym, 85. z kolei generałem Zakonu Paulinów, zastępując w tej godności o. Stanisława Turka. Wyboru dokonała Kapituła Generalna Zakonu Paulinów. Podczas tej kadencji gościł on na Jasnej Górze 26 maja 2006 pielgrzymującego papieża Benedykta XVI. 25 lutego 2008 ponownie wybrano go na generała paulinów. W dniu 2 lipca 2011 brał on udział w uroczystości rekoronacji Cudownej Figury Matki Bożej w Sanktuarium Matki Bożej Leśniowskiej Patronki Rodzin dokonanej przez abp. Stanisława Nowaka, ofiarując perłowy różaniec Jana Pawła II z Jasnej Góry jako wotum do biżuterii nowych koron. Funkcję Przełożonego Generalnego o. Izydor pełnił do następnej Kapituły wyborczej, kończąc urzędowanie 1 marca 2014. W dniu 6 marca 2014, Kapituła Generalna wybrała na generała dotychczasowego Wikariusza Generalnego Zakonu, o. Arnolda Chrapkowskiego.

</doc>
<doc id="486660" url="https://pl.wikipedia.org/wiki?curid=486660" title="Anthony Ashley-Cooper (3. hrabia Shaftesbury)">
Anthony Ashley-Cooper (3. hrabia Shaftesbury)

Anthony Ashley Cooper, 3. hrabia Shaftesbury (ur. 26 lutego 1671, zm. 4 lutego 1713) – brytyjski arystokrata, filozof i etyk.
Elementy biograficzne.
Edukacja trzeciego hrabiego Shaftesbury nadzorowana była przez jego dziadka, Anthony Ashleya Coopera, pierwszego księcia Shaftesbury, i on właśnie polecił Johnowi Locke’owi zająć się wnuczkiem. Trzeci książę Shaftesbury służył w brytyjskim parlamencie oraz w Izbie Lordów, stan jego zdrowia jednak zmusił go do porzucenia kariery politycznej w wieku 30 lat. Jego najważniejsze prace powstały w latach 1705–1710; zbiór esejów "Characteristics" był, do końca XIX wieku, jednym z fundamentalnych tekstów poświęconych etyce w filozofii brytyjskiej.
Ogólna postawa filozoficzna.
Anthony Ashley Cooper był pod filozoficznym wpływem Johna Locke’a, który był przez kilka lat sekretarzem lorda – wpływ ten jednak nie oznaczał zaakceptowania przez niego wszystkich poglądów mistrza, zwłaszcza tych na istnienie „idei wrodzonych” ('). Lord Shaftesbury sprzeciwiał się także kartezjańskiemu dowodowi na istnienie ('), gdyż wydawało mu się wystarczającym zaufanie w tej dziedzinie zdrowemu rozsądkowi (""). Teoriom Hobbesa i Locke’a, głoszącym względność norm etycznych i twierdzącym, że moralność oparta jest na interesie i zależy od okoliczności, Shaftesbury przeciwstawial swą koncepcję moralności absolutnej.
Postawę Shaftesbury’ego charakteryzowała teleologia, przekonanie o celowości świata i o jego harmonii, a w nim o celowości życia człowieka, którego obserwacja dostarcza wiedzę na temat owego celu. Spłycaniem wizji człowieka było, według lorda, rozważanie na jego temat poza tym konkretnym kontekstem, a winnymi tego spłycania są, m.in., Locke i Kartezjusz.
Filozofia moralna.
W traktacie pt. "" ("Charakterystyki ludzi, obyczajów, opinii i czasów", 1711) Shaftesbury analizuje cele, do których realizacji dąży jednostka w społeczeństwie. Rozważając poszczególne czyny i namiętności ludzkie, znajdujemy, że niektóre z nich są dobre, a inne — złe. Które z nich uważamy za dobre, a które za złe? Shaftesbury sądził, że postępku, który przypadkowo okazał się pożyteczny dla społeczeństwa, w wypadku gdy motywem jego była korzyść osobista, nie można uważać za dobry. Tak więc dla Shaftesbury’ego intencja moralna była ważniejsza od następstw uczynku. Shaftesbury uważał za cnotliwego tylko takiego człowieka, który, dokonując jakiegoś czynu, nie bierze pod uwagę swych interesów osobistych. Następstwa czynu nie mają żadnego znaczenia, jeśli chodzi o jego ocenę moralną. 
Twierdził, że teologiczna koncepcja dobra jest samolubna, interesuje ją bowiem spodziewana po śmierci nagroda. Wtedy tylko, twierdzi Shaftesbury, można mówić o prawdziwej cnocie, gdy posiada się pewnego umiłowania wobec dobrych rzeczy, związanego wyłącznie z ich dobrem samym w sobie. Jednym z obiektów krytyki filozofa był społeczny kontrakt oparty na postulatach pielęgnowania egoizmu promowany przez Hobbesa. Celem edukacji moralnej nie jest, według brytyjskiego filozofa, automatyczne reagowanie na strach przed karą, ale wychowanie w człowieku bezinteresownej miłości dla najwyższego dobra, wykształcenie „zmysłu moralnego” (""). Najpoważniejszym współczesnym krytykiem filozofii moralnej lorda Shaftesbury był Bernard de Mandeville, który zarzucał jej zbytni idealizm, nieprzystający do rzeczywistości, oraz bronił ludzkich przywar jako czynników spajających społeczeństwo. W swojej "Bajce o pszczołach" Mandeville wręcz oświadczał, że jego punkt widzenia jest przeciwstawny punktowi widzenia Shaftesbury’ego.

</doc>
<doc id="486661" url="https://pl.wikipedia.org/wiki?curid=486661" title="Hiszpańskie buty">
Hiszpańskie buty

Hiszpańskie buty – narzędzie tortur w formie imadła zamkniętego w drewnianym lub metalowym pudełku. Kiedy dokręcano śrubę, miażdżyła stopę.
„Buty” mogły też zawierać kolce. Popularność zdobyły dzięki prostocie, niewymagającej większych kwalifikacji kata.
W innej wersji tortury polegały na wkładaniu nogi ofiary do metalowego buta (najczęściej coś na wzór pantofla) i podgrzewaniu go.

</doc>
<doc id="486662" url="https://pl.wikipedia.org/wiki?curid=486662" title="M203">
M203



</doc>
<doc id="486666" url="https://pl.wikipedia.org/wiki?curid=486666" title="Michał Strąk">
Michał Strąk

Michał Stanisław Strąk (ur. 14 listopada 1944 w Korytnicy) – polski polityk ruchu ludowego, politolog, poseł na Sejm II kadencji. minister-szef Urzędu Rady Ministrów w latach 1993–1995.
Życiorys.
W 1967 ukończył studia na Wydziale Filologii Polskiej na Uniwersytecie Warszawskim. W 1980 uzyskał stopień doktora nauk politycznych na Wydziale Dziennikarstwa i Nauk Politycznych Uniwersytetu Warszawskiego.
Po ukończeniu studiów pracował jako dziennikarz Agencji Wydawniczej RUCH, a następnie jako redaktor Polskiej Federacji DKF. Od 1969 był etatowym pracownikiem Naczelnego Komitetu Zjednoczonego Stronnictwa Ludowego, gdzie pełnił funkcję kierownika działu. W latach 1974–1989 sprawował funkcję zastępcy dyrektora Instytutu Kultury. Od 1989 do 1991 kierował gabinetem ministra stanu w Kancelarii Prezydenta. Przez kolejne dwa lata pracował w Kancelarii Sejmu jako doradca Klubu Parlamentarnego Polskiego Stronnictwa Ludowego.
Od 1971 należał do ZSL, w 1990 wstąpił do PSL: pełnił funkcje członka Rady Naczelnej i zastępcy sekretarza Naczelnego Komitetu Wykonawczego. W latach 1993–1997 był posłem na Sejm II kadencji. W rządzie Waldemara Pawlaka (1993–1995) pełnił funkcję ministra-szefa Urzędu Rady Ministrów. Od 1997 kilkakrotnie bez powodzenia kandydował do parlamentu oraz do sejmiku mazowieckiego. 
Od kwietnia 1995 do kwietnia 2001 zasiadał w KRRiT. W październiku 2003 został dyrektorem Biblioteki Publicznej m.st. Warszawy, podległej kierowanemu przez Adama Struzika zarządowi województwa mazowieckiego. W 2012 został doradcą ministra pracy i polityki społecznej Władysława Kosiniaka-Kamysza.
Autor książek i tekstów na temat społecznych problemów wsi i ekonomiki kultury. W 2010 został uhonorowany tytułem „Zasłużony Dla Powiatu Węgrowskiego”.

</doc>
<doc id="486667" url="https://pl.wikipedia.org/wiki?curid=486667" title="Sophie Evans">
Sophie Evans

Sophie Evans, właśc. Zsófia Szabó (ur. 20 lutego 1976 w Segedynie) – węgierska aktorka filmów pornograficznych. Zagrała w ponad 300 filmach. W 2001 na międzynarodowym festiwalu filmów erotycznych w Barcelonie otrzymała nagrodę dla najlepszej aktorki, a 2003 zdobyła nagrodę publiczności.
Życiorys.
Wczesne lata.
Urodziła się w Szeged w rodzinie chrześcijańskiej jako jedna z dwóch córek pary biologów. W połowie lat 80. jej rodzice uzyskali granty badawcze na Uniwersytecie Tennessee; matka z badań biomedycznych, a ojciec z biologii molekularnej i genetyki. Przez trzy lata wraz z rodzicami i siostrą mieszkała w Stanach Zjednoczonych. W 1990 rodzina powróciła do Budapesztu. Po ukończeniu liceum, Sophie Evans studiowała psychologię na Uniwersytecie w Budapeszcie. Mając 18 lat zaczęła pracować jako kelnerka i pozowała jako fotomodelka reklamująca bieliznę. Podczas letnich wakacji dorabiała w Atenach w Grecji w klubie ze striptizem. W 1994 spędziła sześć miesięcy w klubie w Toronto i Windsor w Kanadzie, gdzie dorabiała jako tancerka urozmaicająca imprezy striptizem. W 1997 przeniosła się do Asturii w Hiszpanii. Studiowała aktorstwo w Centro de Estudios de las Artes Cinematográficas y Escénicas w Barcelonie.
Kariera.
W wieku 21 lat w towarzystwie przyjaciela, węgierskiego fotografa László Farkasa, wyjechała do Barcelony, gdzie występowała w Sala Bagdad z Ramónem Nomarem zarabiając 900 euro tygodniowo. Zadebiutowała w filmowej branży porno pod pseudonimem Leslie. Riccardo Billi i Luca Damiano zaangażowali ją do pastiszu tragedii Oscara Wilde’a "Salome" – International Film Group (IFG) "Salomé" (1997), gdzie grali także: Roberto Malone (Herod), Ramón Guevara (Jan), Toni Ribas (żołnierz rzymski), Nacho Vidal (żołnierz rzymski) i Remigio Zampa (Tygellinus). Następnie u Joe D’Amato wzięła udział w wysokobudżetowej produkcji "Goya, naga Maja" ("Goya, la Maja desnuda", 1997) o obrazie hiszpańskiego malarza Francisco Goyi "Maja naga". Już pod pseudonimem Sofie Evans wystąpiła w roli Romay w horrorze Ángel Mory "GoreX: The Zombi Horror Picture Show" (1997). 
Podczas Festival Internacional de Cine Erótico de Barcelona (FICEB) poznała José Maríę Ponce’a Berenguera i jego partnerkę, Maríę Bianco, którzy zaangażowali ją do filmów: "Perras callejeras" (1998), "Perras callejeras 2: La venganza de Johnny" (1998) i "Ruta 69" (2001). Grała w realizacjach Conrada Syna: "Nikitax: licencia para follar" (1999), "Hardtaxi" (1999), "La follera mayor" (1999), "La doncella caliente" (1999) i "Les exxcursionistes calentes" (1999).
Brała udział w sesjach „Hustler” i „Penthouse”.
Obecność w kulturze masowej.
Luis García Berlanga zaangażował ją do roli nudystki w komediodramacie "Paryż-Timbuktu" ("París Tombuctú", 1999) u boku Michela Piccoliego. Pojawiła się też w dramacie "Dziwka" ("The Life: What’s Your Pleasure?", 2004) według powieści Isabel Pisano z udziałem Daryl Hannah, Denise Richards i Joaquima de Almeidy, hiszpańskiej komedii "Głupia miłość" ("Amor idiota", 2004) z Santim Millánem, melodramacie "Biutiful" (2010) u boku Javiera Bardema i komedii "No lo llames amor... llámalo X" (2011) z Adrianą Ozores.
Życie osobiste.
Podczas pracy na planie filmowym poznała swojego przyszłego męża katalońskiego aktora porno Toniego Ribasa, z którym wzięła ślub 19 grudnia 1998 w Sant Boi de Llobregat. W 2005 doszło do rozwodu.

</doc>
<doc id="486672" url="https://pl.wikipedia.org/wiki?curid=486672" title="Franowo">
Franowo

Franowo – część Poznania, położona na obszarze dwóch jednostkek pomocniczych: Osiedle Chartowo i Osiedle Antoninek-Zieliniec-Kobylepole.
Historia.
Franowo zostało włączone w granice Poznania w czasie okupacji hitlerowskiej – w 1942. Wtedy wybudowano tu od podstaw kolejową stację rozrządową (patrz: "Komunikacja").
Charakter.
Obecnie ze starszych zabudowań pozostało małe osiedle domów jednorodzinnych, sąsiadujące z Wielkopolską Gildią Rolno-Ogrodniczą. Cieki wodne przepływające niegdyś przez teren Franowa – Piaśnica i Żegrzynka – zostały skanalizowane (głównie przy budowie ul. Krzywoustego oraz dalszej zabudowy przemysłowo-handlowej).
W 1980 uruchomiono na Franowie (przy ulicy Szwajcarskiej) duży browar, należący obecnie do Kompanii Piwowarskiej. W latach 90. XX wieku oraz od 2000 r. rozwinął się poważny ośrodek handlowy tej części miasta – powstało wiele sklepów wielkopowierzchniowych, takich jak: IKEA, centrum M1 oraz Franowo Park.
Transport.
Transport miejski.
Franowo posiada komunikację autobusową z centrum miasta – znajdują się tutaj pętle dla linii autobusowych i tramwajowych obsługiwanych na zlecenie Zarządu Transportu Miejskiego. Na terenie Franowa znajduje się także zajezdnia tramwajowa.
Transport kolejowy.
Istnieje również stacja kolejowa Poznań Franowo, będąca główną stacją towarową Poznania. Została ona zbudowana podczas II wojny światowej przez Niemców. Rozbudowano ją po wojnie i od tego czasu należała zawsze do najbardziej obciążonych na polskiej sieci kolejowej. Połączona systemem łącznic pozwala na prowadzenie ruchu towarowego z pominięciem stacji Poznań Główny. W przyszłości, w ramach Poznańskiej Kolei Metropolitalnej, planowane jest stworzenie przystanku "Poznań Franowo" dla pociągów pasażerskich.

</doc>
<doc id="486678" url="https://pl.wikipedia.org/wiki?curid=486678" title="Henryk Chmielak">
Henryk Chmielak

Henryk Chmielak (ur. 1948 w Szczecinie) – polski ekonomista i polityk, były wiceminister i p.o. ministra finansów.
Życiorys.
Ukończył studia na Wydziale Ekonomiki Produkcji Szkole Głównej Planowania i Statystyki. Uzyskał stopień doktora nauk ekonomicznych.
W latach 1971–1981 był pracownikiem Wyższej Szkoły Nauk Społecznych przy KC PZPR. W 1981 został wykładowcą SGPiS. Od 1986 do 1991 pracował w Komisji Planowania przy Radzie Ministrów. W rządzie Tadeusza Mazowieckiego był podsekretarzem stanu w CUP. W 1991 został wiceprezesem Komitetu ds. Radia i Telewizji. Od 1993 do 1994 pełnił funkcję sekretarza stanu w Ministerstwie Finansów, a w okresie od 8 lutego do 28 kwietnia 1994 był kierownikiem resortu w rządzie Waldemara Pawlaka.
W 1996 został wiceprezesem Banku Unii Gospodarczej. Od 1997 do 1999 był prezesem Polisy Życie. Następnie do 2007 pełnił funkcję prezesa zarządu PTE Ergo Hestia.

</doc>
<doc id="486680" url="https://pl.wikipedia.org/wiki?curid=486680" title="Księżniczka Marsa">
Księżniczka Marsa

Księżniczka Marsa (ang. "A Princess of Mars") – pierwsza część cyklu science fantasy o przygodach Johna Cartera na Marsie. Powieść napisał Edgar Rice Burroughs, a po raz pierwszy została wydana w 1912.
Treść.
John Carter walczący w randze kapitana kawalerii po stronie Południa w amerykańskiej Wojnie Domowej, po zakończeniu wojny wyrusza wraz z przyjacielem na poszukiwanie złota. W trakcie tych poszukiwań w bliżej niewyjaśnianych okolicznościach zostaje przeniesiony na Marsa. Dzięki mniejszej grawitacji Marsa zyskuje przewagę nad tubylcami, którzy mają rzadsze kości i mięśnie dostosowane do grawitacji Marsa. Te atuty pozwalają mu uniknąć śmierci z rąk tubylców – Tharków (zielonych olbrzymów o sześciu kończynach). W trakcie okazuje się jednak, że na Marsie żyje więcej ras rozumnych – w tym bardziej humanoidalne. John Carter zakochawszy się w księżniczce jednej z tych ras, wyrusza na jej ratunek.

</doc>
<doc id="486681" url="https://pl.wikipedia.org/wiki?curid=486681" title="Ostroszowate">
Ostroszowate

Ostroszowate (Trachinidae) – rodzina morskich ryb okoniokształtnych (Perciformes).
Występowanie.
Wschodni Ocean Atlantycki, Morze Śródziemne i Morze Czarne.
Klasyfikacja.
Rodzaje zaliczane do tej rodziny :
"Echiichthys" - "Trachinus"

</doc>
<doc id="486682" url="https://pl.wikipedia.org/wiki?curid=486682" title="Liv Kristine">
Liv Kristine

Liv Kristine Espenæs (w latach 2003-2016 jako Liv Kristine Espenæs Krull), znana po prostu jako Liv Kristine (ur. 14 lutego 1976 w Stavanger) – norweska wokalistka i autorka tekstów. Była członkini zespołu Theatre of Tragedy. W latach 2003-2016 solistka grupy Leaves’ Eyes, w której współpracowała wraz ze swoim ówczesnym mężem Alexandrem Krullem – wokalistą zespołu Atrocity.
W latach 2003-2016 była żoną Alexandra Krulla. Dnia 6.06.2021 ponownie wyszła za mąż za Michaela Hansena.
Siostra Liv Kristine, Carmen Elise Espenæs jest wokalistką zespołu Midnattsol.
Teledyski.
Zespół Liv Kristine

</doc>
<doc id="486693" url="https://pl.wikipedia.org/wiki?curid=486693" title="Paszczękowate">
Paszczękowate

Paszczękowate, pożeraczowate (Chiasmodontidae) – rodzina morskich ryb okoniokształtnych (Perciformes).
Zasięg występowania.
Ocean Atlantycki.
Cechy charakterystyczne.
Ciało wydłużone, bez łusek. Bardzo duży otwór gębowy z ostrymi zębami umożliwia połknięcie ofiary znacznych rozmiarów. U gatunków z rodzaju "Pseudoscopelus" obecne są narządy świetlne.
Większość paszczękowatych to ryby głębinowe. Najbardziej znanym przedstawicielem jest okoń głębinowy ("Chiasmodon niger") nazywany również pożeraczem czarnym z powodu swojego ubarwienia i zdolności do połykania ofiary większej od siebie. Jego brzuch po rozciągnięciu staje się niemal przezroczysty.
Klasyfikacja.
Rodzaje zaliczane do tej rodziny:
"Chiasmodon" — "Dysalotus" — "Kali" — "Pseudoscopelus"
Linki zewnętrzne.
Opis rodziny wg Fishbase.org (j.angielski)

</doc>
<doc id="486697" url="https://pl.wikipedia.org/wiki?curid=486697" title="Słoweńskie monety euro">
Słoweńskie monety euro

Awersy słoweńskich monet euro
1 stycznia 2007 roku Słowenia przyjęła euro jako pierwsze z dziesięciu nowych państw Unii Europejskiej. Monety dla tego kraju są bite w Finlandii.

</doc>
<doc id="486700" url="https://pl.wikipedia.org/wiki?curid=486700" title="Twierdzenie o trzech prostopadłych">
Twierdzenie o trzech prostopadłych

Twierdzenie o trzech prostopadłych – twierdzenie stereometrii: Jeżeli prosta b jest rzutem prostokątnym prostej a na daną płaszczyznę, to prosta c leżąca w tej płaszczyźnie jest prostopadła do prostej a wtedy i tylko wtedy, gdy jest prostopadła do b.
Rysunek jest ilustracją twierdzenia: proste x i y nie są prostopadłe do a, bo nie są prostopadłe do b, która jest rzutem a na płaszczyznę. Prosta c jest prostopadła do a, bo jest prostopadła do b.

</doc>
<doc id="486704" url="https://pl.wikipedia.org/wiki?curid=486704" title="Java Message Service">
Java Message Service

JMS (Java Message Service) – standardowy zestaw interfejsów i modeli asynchronicznego przesyłania komunikatów w języku programowania Java. Specyfikacja JMS jest darmowa i przygotowana przez firmę Sun. Istnieje kilka implementacji tego standardu.

</doc>
<doc id="486705" url="https://pl.wikipedia.org/wiki?curid=486705" title="Java Messaging Service">
Java Messaging Service



</doc>
<doc id="486709" url="https://pl.wikipedia.org/wiki?curid=486709" title="Dupnica (ujednoznacznienie)">
Dupnica (ujednoznacznienie)



</doc>
<doc id="486712" url="https://pl.wikipedia.org/wiki?curid=486712" title="Mido">
Mido

Ahmed Hossam Hussein Abdelhamid (arab. أحمد حسام حسين عبد الحميد) (ur. 23 lutego 1983), bardziej znany jako Mido – egipski piłkarz występujący na pozycji napastnika, a także trener.
Kariera klubowa.
Zamalek i Gent.
Mido urodził się w Kairze, zaś swoją piłkarską karierę rozpoczął w 1999 roku w Zamalek SC, klubie egipskiej Premier League. W ciągu czterech spotkań, w których wystąpił udało mu się zdobyć trzy gole, czym zwrócił na siebie uwagę belgijskiego klubu KAA Gent, do którego ostatecznie trafił w 2000 roku. Podczas swojego pierwszego i zarazem ostatniego sezonu w Belgii udało mu się zdobyć nagrodę Belgijskiego Hebanowego Buta.
Ajax Amsterdam.
W 2001 roku Mido trafił do klubu holenderskiej Eredivisie, Ajaxu Amsterdam. Po starciu z jednym z obrońców podczas spotkania Pucharu UEFA z Apollonem Limassol Egipcjanin doznał wstrząsu mózgu. Powrócił dopiero na wygrany 5-1 ligowy mecz z SC Heerenveen. Jednakże w spotkaniu z FC Twente został wyrzucony z boiska za kopnięcie rywala, zaś później otrzymał karę dyskwalifikacji na okres trzech spotkań. Ponownie w barwach Ajaxu wystąpił w ligowym starciu z Vitesse Arnhem, gdy został wprowadzony na plac gry w 75. minucie. W marcu 2002 roku nie znalazł się w kadrze na prestiżowe spotkanie z Feyenoordem, ponieważ między nim a menadżerem klubu Ronaldem Koemanem doszło do konfliktu i Mido postanowił wyjechać do Kairu na krótki urlop. W finale pucharu Holandii przeciwko FC Utrecht Egipcjanin pokonał bramkarza rywali, zaś Ajax wygrał samo spotkanie dzięki czemu sezon 2001/02 zakończył z dubletem (puchar plus mistrzostwo).
Pozostałe kluby.
1 marca 2003 został wypożyczony na cztery miesiące do hiszpańskiej Celty Vigo. Po powrocie z wypożyczenia podpisał kontrakt z Olympique Marsylia. Kwota transferu wynosiła 12 milionów euro. W nowym klubie zadebiutował w spotkaniu przedsezonowym z Dinamem Bukareszt. Pierwsze ligowe spotkanie zagrał natomiast 2 sierpnia. W sezonie 2003/04 zagrał jeszcze w 21 meczach. Następnie, w sierpniu 2004 przeszedł do AS Roma. We włoskiej drużynie wystąpił tylko w 8 spotkaniach, został więc wypożyczony do Tottenhamu Hotspur. W nowym klubie zadebiutował 5 lutego w meczu z Porsmouth, w którym strzelił dwie bramki. Gdy zakończył się czas wypożyczenia Tottenham wykupił Egipcjanina za kwotę 4,5 miliona funtów. W sezonie 2006/07 Mido nie wychodził zbyt często w wyjściowej jedenastce. Zagrał tylko w 12 ligowych meczach. 16 sierpnia za sumę 6 milionów funtów został kupiony przez Middlesbrough. O pozyskanie Mido starał się także Birmingham City i Sunderland. W ekipie "Boro" zadebiutował 18 sierpnia w meczu z Fulham, w którym strzelił bramkę. Mido w tym klubie zagrał w 26 meczach, w których zdobył sześć bramek, po czym, w styczniu 2009 roku został wypożyczony do Wigan Athletic. W drużynie tej zadebiutował 28 stycznia w zremisowanym 1:1 spotkaniu z Liverpoolem. W meczu tym Mido zdobył także bramkę. Po rozegraniu 12 ligowych spotkań, po sezonie Mido wrócił do Middlesbrough, które spadło w tym czasie z Premier League. W letnim okienku transferowym Mido powrócił do El Zamalek na zasadzie wypożyczenia. Następnie w ostatniej chwili przed zamknięciem zimowego okienka transferowego 01.02.2010 został po raz kolejny wypożyczony przez Middlesbrough, tym razem do West Ham United.
Kariera reprezentacyjna.
W reprezentacji swojego kraju Mido zadebiutował 6 stycznia 2001 w wygranym 2-1 meczu z Zjednoczonymi Emiratami Arabskimi. W 50. minucie tego pojedynku zdobył swojego pierwszego gola w kadrze. Rok później Mahmoud El-Gohary powołał go na Puchar Narodów Afryki. Egipt na tym turnieju dotarł do ćwierćfinału, w którym przegrał 1-0 z Kamerunem a sam Mido zagrał w czterech spotkaniach zdobywając przy tym jedną bramkę (w wygranym 2-1 meczu z Zambią). Dwa lata później został powołany przez Mohsena Salaha do składu na następny Puchar Narodów Afryki. Na tunezyjskich boiskach "Faraonowie" nie zdołali wyjść z grupy zajmując w niej trzecią lokatę a wychowanek Zamaleku zagrał we wszystkich trzech meczach swej ekipy. Mido wystąpił także w Pucharze Narodów Afryki, który odbywał się w jego ojczyźnie, wówczas selekcjonerem kadry był Hassan Shehata. Na tej imprezie Egipcjanie zostali Mistrzem Afryki a sam Mido wystąpił w czterech spotkaniach swojej ekipy, strzelając w nich jednego gola (w wygranym 3-0 meczu z Libią). Łącznie w barwach narodowych wystąpił 50 razy i 19 razy wpisał się na listę strzelców.

</doc>
<doc id="486713" url="https://pl.wikipedia.org/wiki?curid=486713" title="Płytka madreporowa">
Płytka madreporowa

Płytka madreporowa – płytka sitowa z licznymi otworami, element szkieletu większości szkarłupni (Echinodermata). U większości współcześnie żyjących gatunków jest usytuowana na wierzchołku grzbietowej, aboralnej strony ciała, jedynie u wężowideł znajduje się po stronie oralnej. Płytka łączy układ wodny (ambulakralny) ze środowiskiem zewnętrznym. W zbliżeniu przypomina korale madreporowe, stąd jej nazwa.

</doc>
<doc id="486714" url="https://pl.wikipedia.org/wiki?curid=486714" title="Układ wodny">
Układ wodny



</doc>
<doc id="486715" url="https://pl.wikipedia.org/wiki?curid=486715" title="Intonacja (muzyka)">
Intonacja (muzyka)

Intonacja – określenie to w muzyce ma trzy znaczenia:

</doc>
<doc id="486716" url="https://pl.wikipedia.org/wiki?curid=486716" title="JTT Computer">
JTT Computer

JTT Computer Spółka Akcyjna – byłe przedsiębiorstwo informatyczne z siedzibą we Wrocławiu założone w 1990 roku, jeden z wiodących polskich producentów komputerów klasy PC.
Przedsiębiorstwo zajmowało się m.in. produkcją komputerów na potrzeby szkół. Pod koniec lat 90., ze względu na niekorzystne opodatkowanie sprzętu komputerowego produkowanego w kraju a sprzedawanego szkołom, JTT sprzedawała swoje komputery do firm za granicą, a następnie odkupowała go od tych firm i sprowadzała z powrotem do Polski. Zgodnie z obowiązującym wówczas prawem taka transakcja była opodatkowana stawką 0% podatku VAT, o czym informowało Ministerstwo Edukacji:
Urzędnicy skarbowi uznali to jednak za działanie sprzeczne z prawem. Spółka została zmuszona do zapłaty 10 milionów złotych podatku i kar, a jej zarządowi postawiono zarzut działania na szkodę Skarbu Państwa.
Po trwającym cztery lata procesie w kolejnych instancjach, w roku 2003 Naczelny Sąd Administracyjny uznał, że zarząd JTT nie naruszył prawa i nakazał zwrócenie spółce całej kwoty nienależnego podatku wraz z odsetkami.
Przez okres do wydania i uprawomocnienia się tego postanowienia spółka JTT nie była w stanie normalnie funkcjonować. Pakiet akcji spółki, wniesiony do funduszu MCI Management SA w 1998 roku, został sprzedany (po decyzji organów skarbowych o obowiązku zapłaty podatku) ze stratą 10 milionów złotych. Pomimo korzystnego orzeczenia Naczelnego Sądu Administracyjnego, w połowie 2004 zarząd JTT ogłosił upadłość – spółka nie odzyskała już kondycji wystarczającej do kontynuowania działalności.
W listopadzie 2006 sąd we Wrocławiu orzekł, że fundusz MCI ma prawo do 38,5 mln zł odszkodowania od Skarbu Państwa za straty, jakie poniósł przy sprzedaży akcji JTT w związku z niezgodną z prawem decyzją organów skarbowych, przychylając się tym samym do żądania MCI. Wyrok nie jest prawomocny, przedstawiciel Skarbu Państwa zamierza wnieść sprzeciw.
W 2006 roku Ministerstwo Finansów opublikowało „Białą księgę JTT Computer i Optimus SA” wyjaśniającą – z pozycji administracji publicznej – sprawy JTT, Optimus oraz Romana Kluski.
W 2011 roku sąd apelacyjny prawomocnym wyrokiem przyznał MCI odszkodowanie w wysokości 28,9 mln zł (46 mln wraz z odsetkami) za "„doprowadzenie do upadłości na skutek błędnych i podejmowanych z naruszeniem prawa decyzji organów podatkowych”".
Wyrok ten został jednak uchylony przez Sąd Najwyższy i sprawa trafiła do ponownego rozpoznania do Sądu Apelacyjnego we Wrocławiu, który ponownie zasądził od Skarbu Państwa kwotę 28,8 mln złotych z odsetkami ustawowymi. Ten wyrok SN uchylił w marcu 2014.

</doc>
<doc id="486721" url="https://pl.wikipedia.org/wiki?curid=486721" title="Biblioteka taśmowa">
Biblioteka taśmowa

Biblioteka taśmowa (ang. "tape library", "tape silo" lub "tape jukebox") – urządzenie organizujące pracę biblioteki taśmowej przez automatyczne wyszukiwanie i kompletowanie składowanych zasobów danych w systemie komputerowym. Dane rzadko używane przenoszone są na wolniejsze, lecz pojemniejsze nośniki danych; na najszybszych nośnikach przechowywane są tylko dane najczęściej odczytywane i modyfikowane.

</doc>
<doc id="486722" url="https://pl.wikipedia.org/wiki?curid=486722" title="Intonacja (językoznawstwo)">
Intonacja (językoznawstwo)

Intonacja – w trakcie wypowiadania tekstu nadawanie mu pewnego rodzaju melodii, poprzez zmianę modulacji głosu, w celu wyrażenia emocji lub tylko dla oddania specyficznego charakteru danej wypowiedzi. 
Intonacja umożliwia rozpoznanie zakończenia zdań i fraz, a także pomaga rozróżnić zdania pytające, rozkazujące i oznajmujące. Z formalnego punktu widzenia intonacja jest jedną z dominant segmentacyjnych tekstu. Tzw. porządek intonacyjny dysponuje dwoma intonemami - antykadencyjnym (wznoszącym) i kadencyjnym (opadającym). Na ton modalny mają wpływ emocje. Osoba przygnębiona bądź zdezorientowana zazwyczaj używa niższego tonu. Ekscytacja i radość są natomiast często okazywane przy użyciu wyższego tonu. 
Intonacja w językach tonalnych.
W językach tonalnych istotną rolę odgrywa intonacja poszczególnych samogłosek morfemu – jest ona jedną z cech fonologicznych relewantnych (samogłoski wypowiadane z różną intonacją stanowią realizację różnych fonemów). Najczęściej spotykane rodzaje tonów (sposobów intonowania samogłosek), to:

</doc>
<doc id="486723" url="https://pl.wikipedia.org/wiki?curid=486723" title="Jukebox">
Jukebox



</doc>
<doc id="486726" url="https://pl.wikipedia.org/wiki?curid=486726" title="Dupnica">
Dupnica

Dupnica () – miasto w zachodniej Bułgarii, w obwodzie Kiustendił, w masywie Riła. Siedziba administracyjna gminy Dupnica. Według danych Narodowego Instytutu Statystycznego w Bułgarii z 31 grudnia 2011 miasto liczyło 33205 mieszkańców.
Historia.
W latach 1948-1950 miasto nosiło nazwę Stanke Dimitrow (Станке Димитров). Od 1950 r. do 1952 r. – Marek (Марек). W latach 1952-1993 ponownie obowiązującą nazwą miasta było Stanke Dimitrow.

</doc>
<doc id="486729" url="https://pl.wikipedia.org/wiki?curid=486729" title="Dupnitsa">
Dupnitsa



</doc>
<doc id="486730" url="https://pl.wikipedia.org/wiki?curid=486730" title="K6-III">
K6-III



</doc>
<doc id="486731" url="https://pl.wikipedia.org/wiki?curid=486731" title="Kabel koncentryczny">
Kabel koncentryczny

Kabel koncentryczny (ang. "coaxial cable", zwany także kablem współosiowym) – rodzaj kabla elektrycznego składający się z wewnętrznego przewodnika otoczonego współosiowym przewodzącym przewodnikiem, pełniącym rolę ekranu. Przewodniki oddzielone są dielektrykiem, często przewodnik zewnętrzny też jest powleczony dielektrykiem.
Określenie „koncentryczny” odnosi się do wspólnej osi geometrycznej wewnętrznego przewodnika i zewnętrznej osłony. Kabel koncentryczny został wynaleziony przez angielskiego inżyniera i matematyka Olivera Heaviside’a, który opatentował go w 1880 roku.
Kabel koncentryczny różni się od innych kabli osłonowych, ponieważ wymiary kabli są kontrolowane, aby zapewnić precyzyjny, stały odstęp między przewodnikami, który jest niezbędny do skutecznego działania jako linii transmisyjnej.
Budowa.
Kabel koncentryczny zbudowany jest z:
Zazwyczaj ekran jest utrzymywany w potencjale uziemienia, a napięcie przenoszące sygnał jest przyłożone do środkowego przewodu. Zaletą współosiowej konstrukcji jest to, że pola elektryczne i magnetyczne są ograniczone do dielektryka z małym wyciekiem poza osłonę. Natomiast, na zewnątrz kabla, pole magnetyczne i elektryczne są w dużym stopniu chronione przed zakłóceniami sygnałów wewnątrz kabla. Kable o większej średnicy oraz kable z wieloma osłonami mają mniejszy wyciek (straty). Dzięki tej właściwości kabel koncentryczny jest dobrym wyborem do przenoszenia słabych sygnałów, które nie mogą tolerować zakłóceń ze strony otoczenia lub silniejszych sygnałów elektrycznych, gdy nie wolno dopuścić do wypromieniowania, ani sprzężenia z sąsiednimi strukturami, czy obwodami.
Kable koncentryczne dzieli się według ich impedancji falowej:
Zastosowanie.
Kabel koncentryczny jest używany jako linia transmisyjna sygnałów o częstotliwościach radiowych. Jedną z zalet użycia kabla koncentrycznego w porównaniu do innych rodzajów linii transmisji radiowej jest to, że w przypadku idealnego kabla koncentrycznego pole elektromagnetyczne przenoszące sygnał istnieje tylko w przestrzeni między przewodem wewnętrznym i zewnętrznym. Dzięki tej właściwości kabel koncentryczny można stosować obok metalowych obiektów takich jak rynny bez strat mocy występujących w innych typach linii przesyłowych. Co więcej, kabel koncentryczny zapewnia ochronę sygnału przed zewnętrznymi zakłóceniami elektromagnetycznymi.
Dzięki swej budowie kable koncentryczne są odporniejsze na zakłócenia w stosunku do kabli symetrycznych. Stosuje się je do przesyłania sygnałów sinusoidalnych oraz cyfrowych w zakresie 20 Hz – 15 GHz.
Powszechne wykorzystanie: 
Parametry.
Przy wyborze kabla koncentrycznego brane są pod uwagę: wymiary, przenoszona częstotliwości, tłumienie, możliwość przenoszenia mocy, elastyczność, wytrzymałość oraz koszt. Przewód wewnętrzny może być lity lub żyłowy. Żyłowy jest bardziej elastyczny. Aby uzyskać lepszą wydajność wysokich częstotliwości, przewód wewnętrzny może być posrebrzany. Stalowy przewód pokryty miedzią jest często używany jako przewód wewnętrzny do kabli stosowanych w przemysłowej telewizji kablowej.
Wiele konwencjonalnych kabli koncentrycznych wykorzystuje pleciony drut miedziany tworzący ekran. Dzięki temu kabel może być elastyczny, ale oznacza to również, że w warstwie ochronnej są luki, a wewnętrzny wymiar osłony zmienia się nieznacznie, ponieważ splot nie może być płaski.
W celu uzyskania lepszej wydajności ekranowania, w niektórych kablach występuje ekran dwuwarstwowy. Ekran może być dwoma warkoczami, natomiast obecnie bardziej powszechne jest użycie cienkiej folii okrytej oplotem z drutu. Niektóre kable mogą być oblekane w więcej niż dwie warstwy ekranu, takie jak „quad-shield”, która charakteryzuje się wykorzystaniem przemiennie warstwy folii i plecionki, niektóre ekrany są solidną metalową rurą.
Inne projekty ekranów, uzyskują lepszą wydajność kosztem elastyczności. Kable tego typu nie mogą być silnie zginane, ponieważ ekran będzie się załamywać, powodując straty w kablu. Jeśli używany jest ekran foliowy, to mały przewodnik druciany, stanowiący część folii sprawia, że lutowanie zakończenia ekranu jest łatwiejsze.
Złącza.
Końce kabli koncentrycznych zwykle zakończone są złączkami. Złącza koncentryczne są zaprojektowane w taki sposób, aby utrzymywać współosiowy kształt w całym połączeniu i mają taką samą impedancję jak dołączony kabel. Do łączenia kabli koncentrycznych stosuje się złącza typu BNC, TNC, N, F, SMA, RP-SMA oraz inne złącza koncentryczne.

</doc>
<doc id="486732" url="https://pl.wikipedia.org/wiki?curid=486732" title="Nóżki ambulakralne">
Nóżki ambulakralne

Nóżki ambulakralne – zakończenia rozgałęzień układu ambulakralnego (wodnego) szkarłupni (Echinodermata). Są pokryte nabłonkiem pochodzenia ektodermalnego, mogą być zaopatrzone w przyssawki. W poszczególnych gromadach szkarłupni pełnią różne funkcje: narządów ruchu, narządu czepnego, służą do zdobywania pokarmu. Rozgwiazdom służą do przemieszczania się i do oddychania. U wężowideł są narządami zmysłu dotyku i chemicznego. Ruch wszystkich nóżek jest skoordynowany.

</doc>
<doc id="486733" url="https://pl.wikipedia.org/wiki?curid=486733" title="Układ zbiorowy pracy">
Układ zbiorowy pracy

Układ zbiorowy pracy – uregulowane działem jedenastym Kodeksu pracy porozumienie normatywne, zawierane pomiędzy pracodawcą (pracodawcami) albo organizacjami pracodawców a organizacją związkową albo organizacjami związkowymi.
Układy mogą określać szerzej i korzystniej uprawnienia pracownicze uregulowane powszechnie w kodeksie lub innych przepisach. Nie mogą natomiast zawierać przepisów mniej korzystnych dla pracownika niż przepisy prawa pracy.

</doc>
<doc id="486734" url="https://pl.wikipedia.org/wiki?curid=486734" title="Kabel światłowodowy">
Kabel światłowodowy

Kabel światłowodowy (ang. "Optical fiber cable") – kabel zawierający jedno lub więcej włókien szklanych prowadzących impulsy światła. 
W telekomunikacji wykorzystuje się zwykle światło podczerwone. Kable utworzone z włókien szklanych są odporne na zakłócenia elektromagnetyczne i mają dużą przepustowość. Przy ich użyciu można osiągać szybkości przesyłania do 100 Gb/s (ok. 12,5 GB/s); najszybsze systemy światłowodowe mogą prowadzić sygnał rzędu kilku Tb/s. Kłopot konstrukcyjny sprawia tylko stosunkowo duży promień zgięcia światłowodu. Musi wynosić on kilka centymetrów, aby było możliwe właściwe wewnętrzne odbijanie i rozchodzenie się światła, a samo włókno nie uległo uszkodzeniu.
Włókno światłowodowe jest z reguły pokryte warstwą polimeru. Jest to tak zwane pokrycie pierwotne, zabezpieczające włókno przed wpływem otoczenia. Włókno z pokryciem pierwotnym może być chronione przez kolejne warstwy. Utworzona w ten sposób konstrukcja nosi nazwę kabla światłowodowego.
Budowa.
Struktura kabla światłowodowego zależy od planowanego rejonu instalacji, zasięgu i występujących zagrożeń.
Kategorie kabli.
Istnieje wiele kryteriów podziału kabli światłowodowych. Wybrane kryteria:
Materiał:
Jednomodowe i wielomodowe (ta cecha zależy również od długości użytej fali). Wszystkie odmiany plastikowe są wielomodowe.
Grubość rdzenia i płaszcza. Najpopularniejsze rozmiary:
Światłowody wielomodowe można podzielić na skokowe i gradientowe (lepsze). Znakomita większość obecnie używanych światłowodów szklanych to światłowody gradientowe, zaś wśród światłowodów plastikowych dominują skokowe.
Wiele typów światłowodów zostało znormalizowanych przez następujące ciała: TIA, ITU, ISO.
Same kable dzieli się m.in. na zewnętrzne (OSP – OutSide Plant) i do stosowania w pomieszczeniach (premises cables). Kable zewnętrzne mogą być zbrojone dla ochrony przed gryzoniami, dodatkowo wzmacniane dla uzyskania zwiększonej odporności na naciąganie, wersje podwodne. 
Kable hybrydowe – w jednym kablu są włókna jednomodowe i wielomodowe.
Kable kompozytowe – w jednym kablu są światłowody i przewody elektryczne (zasilające, lub sygnałowe – np. HDTV1053, lub RCC45).

</doc>
<doc id="486737" url="https://pl.wikipedia.org/wiki?curid=486737" title="Córka proboszcza">
Córka proboszcza

Córka proboszcza (ang. "A Clergyman’s Daughter") – powieść George’a Orwella, wydana w roku 1935. Główną bohaterką jest panna Dorothy Hare, tytułowa córka proboszcza, która doznaje nagłego ataku amnezji. Najbardziej ekstremalna w formie powieść Orwella; jeden z rozdziałów napisany jest w formie dramatu. Sam Orwell uważał powieść za nieudaną, zlecając nawet, aby po jego śmierci jej nie wznawiać

</doc>
<doc id="486738" url="https://pl.wikipedia.org/wiki?curid=486738" title="Zbiór otwarto-domknięty">
Zbiór otwarto-domknięty

Zbiór otwarto-domknięty – podzbiór przestrzeni topologicznej, który jest jednocześnie zbiorem otwartym i domkniętym.

</doc>
<doc id="486740" url="https://pl.wikipedia.org/wiki?curid=486740" title="Eufeme (księżyc)">
Eufeme (księżyc)

Eufeme (Jowisz LX) – mały księżyc Jowisza. Został odkryty przez grupę astronomów z Uniwersytetu Hawajskiego pod przewodnictwem Scotta Shepparda. Zalicza się go do grupy Ananke.
Jest jednym z 23 księżyców Jowisza odkrytych w 2003 roku, po 24 latach od chwili przelotu przez system tej planety sondy Voyager 2. Do 2019 roku nosił oznaczenie tymczasowe S/2003 J 3, jego nazwa została wyłoniona w głosowaniu. Mityczna Eufeme była personifikacją dobrej wróżby, pochwały, oklasków i tryumfalnych okrzyków, a przy tym wnuczką Zeusa.

</doc>
<doc id="486742" url="https://pl.wikipedia.org/wiki?curid=486742" title="Licencja dostępu jednoczesnego">
Licencja dostępu jednoczesnego

Licencja dostępu jednoczesnego () – licencja na oprogramowanie oparta na liczbie osób jednocześnie korzystających z oprogramowania, przy czym nieistotne jest to, które imiennie osoby uruchamiają je w danym momencie, w przeciwieństwie do licencji stanowiskowej, gdzie osoby są wymienione imiennie. Każda osoba powyżej zakupionego limitu, która zechce skorzystać z oprogramowania, otrzyma komunikat o zabronionym dostępie i będzie musiała czekać na opuszczenie puli przez jednego z użytkowników.

</doc>
<doc id="486747" url="https://pl.wikipedia.org/wiki?curid=486747" title="Licencja stanowiskowa">
Licencja stanowiskowa

Licencja stanowiskowa () – licencja na oprogramowanie oparta na liczbie użytkowników mających dostęp do oprogramowania. Przykładowo, licencja na 100 użytkowników oznacza, że do 100 imiennie wymienionych osób może używać zakupione oprogramowanie. Administracja licencjami odbywa się przez specjalne zabezpieczenie katalogu zawierającego oprogramowanie.

</doc>
<doc id="486749" url="https://pl.wikipedia.org/wiki?curid=486749" title="Alawici (dynastia)">
Alawici (dynastia)



</doc>
<doc id="486750" url="https://pl.wikipedia.org/wiki?curid=486750" title="Sandżak">
Sandżak

Sandżak (, ) – region geograficzno-historyczny na pograniczu Serbii i Czarnogóry. Głównym miastem jest Novi Pazar. Region jest zamieszkany przez liczną mniejszość boszniacką.
Sandżak to również nazwa potoczna dzisiejszego okręgu w Serbii – "Raszka".
Etymologia nazwy.
Nazwa krainy Sandżak pochodzi od tureckiego słowa Sancak będącego określeniem prowincji Imperium Osmańskiego. W dosłownym tłumaczeniu nazwa ta oznacza sztandar. Przed Turkami w Europie region ten nosił nazwę Raszka, która w serbskiej części używana jest również dzisiaj. Obecnie nazwa Sandżak nie jest oficjalną nazwą żadnej jednostki administracyjnej ani w Serbii ani w Czarnogórze.
Historia.
Na terytorium Raszki powstało pierwsze państwo serbskie, utworzony w VIII wieku gród Ras, który był stolicą Serbii do połowy XIII wieku. Do początku XX wieku Sandżak Nowopazarski wchodził w skład Imperium Osmańskiego. W roku 1878 w wyniku ustaleń kongresu berlińskiego został wraz z Bośnią i Hercegowiną okupowany przez wojska austro-węgierskie. W 1908 roku wraz z aneksją Bośni i Hercegowiny wojska Franciszka Józefa opuściły to terytorium. W wyniku pierwszej i drugiej wojny bałkańskiej w latach 1912–1913 Sandżak został podzielony pomiędzy Serbię a Czarnogórę.
Po I wojnie światowej obszar Sandżaku został włączony do Królestwa Serbów Chorwatów i Słoweńców. We wczesnych latach istnienia państwa lokalna społeczność muzułmańska często padała ofiarami represji ze strony Serbów i Czarnogórców, co było przyczyną ich stałej emigracji w kierunku Bośni oraz Turcji.
Podczas II wojny światowej terytorium Sandżaku znalazło się kolejno pod okupacją włoską i niemiecką. W regionie działały grupy partyzanckie zarówno Czetników, jak również komunistycznych partyzantów Tity oraz oddziałów Milicji Muzułmańskiej pomiędzy którymi dochodziło do walk.
Od 1991 Boszniacy dążą do uzyskania autonomii. W październiku 1991 roku miało miejsce referendum w sprawie nadania regionowi autonomii.
Po demokratyzacji życia społecznego w Serbii w 2000 roku etniczni Boszniacy zaczęli stopniowo silniej uczestniczyć w życiu politycznym m.in. Rasim Ljajić został ministrem ds. praw człowieka i mniejszości narodowych w Serbii i Czarnogórze.
Demografia/Ludność.
Sandżak jest regionem zróżnicowanym etnicznie. Według spisów powszechnych w Serbiioraz Czarnogórze z 2011 roku liczebność populacji regionu szacowana jest na ok. 390 000 osób, z których większość stanowią Boszniacy (48,4%), kolejne grupy etniczne stanowią Serbowie (33,9%), Czarnogórcy (7,25%), muzułmanie (6,11%) oraz Albańczycy (1,04%).

</doc>
<doc id="486752" url="https://pl.wikipedia.org/wiki?curid=486752" title="Sandžak">
Sandžak



</doc>
<doc id="486753" url="https://pl.wikipedia.org/wiki?curid=486753" title="Dozowanie oprogramowania">
Dozowanie oprogramowania

Dozowanie oprogramowania, także licznikowanie oprogramowania () – ograniczanie liczby użytkowników uruchamiających dane oprogramowanie z centralnego miejsca na serwerze, wynikające z umowy licencyjnej.

</doc>
<doc id="486758" url="https://pl.wikipedia.org/wiki?curid=486758" title="Licznikowanie oprogramowania">
Licznikowanie oprogramowania



</doc>
<doc id="486763" url="https://pl.wikipedia.org/wiki?curid=486763" title="Türkmenabat">
Türkmenabat

Türkmenabat (do 1924 i 1927–1940 Czardżuj, później Czardżou, "Çärjew", ) – miasto we wschodnim Turkmenistanie przy granicy z Uzbekistanem, położone na lewym brzegu Amu-darii (naprzeciw ujścia jej dopływu Zerawszan) na wysokości 187 m n.p.m. Współrzędne geograficzne: . Ludność: 253,3 tys. (2009). Türkmenabat jest drugim pod względem liczby ludności miastem kraju. Jest ośrodkiem administracyjnym wilajetu lebapskiego.
Miasto zostało założone w 1886 podczas budowy kolei transkaspijskiej. Jeszcze do lat 30. XX wieku było niewielkim miasteczkiem. Korzystne położenie geograficzne oraz żyzność ziem nad Amu-Darią przyczyniły się do rozwoju miasta jako ważnego ośrodka handlowego i przemysłowego. Rozwinął się tutaj głównie przemysł spożywczy i włókienniczy (bawełna, jedwab, wyprawianie skórek karakułów).
W Türkmenabacie działa port rzeczny oraz niewielki port lotniczy, obsługujący głównie połączenie krajowe. Miasto jest ważnym węzłem kolejowym – ma połączenia z Turkmenbaszi (przez Mary, Aszchabad i Balkanabat), z Taszkentem w Uzbekistanie (przez Bucharę) oraz z Urgenczem (Uzbekistan) i Taszauzem.
Około 70 km na południe od miasta znajduje się pustynny rezerwat Repetek, w którym żyją m.in. warany szare (turkm. "zemzen").
Nazwa miasta Türkmenabat oznacza „miasto Turkmenów”.

</doc>
<doc id="486764" url="https://pl.wikipedia.org/wiki?curid=486764" title="Turkmenabat">
Turkmenabat



</doc>
<doc id="486765" url="https://pl.wikipedia.org/wiki?curid=486765" title="Czardżou">
Czardżou



</doc>
<doc id="486766" url="https://pl.wikipedia.org/wiki?curid=486766" title="Channallabes apus">
Channallabes apus

Channallabes apus – gatunek ryby sumokształtnej z rodziny długowąsowatych (Clariidae). Dorasta do około 33 centymetrów. Żyje w błotnistych bagnach Konga i Angoli.
Głównym składnikiem diety "Channallabes apus" są żyjące na lądzie chrząszcze.
Naukowcy mają nadzieję, że odkrycie pozwoli zrozumieć ewolucję od morskich ryb do lądowych czworonogów w okresie dewońskim. "Channallabes apus" jest podobny do ówczesnych ryb, jest prawdopodobnie brakującym ogniwem pomiędzy zwierzętami morskimi i lądowymi. Sposób polowania tego gatunku jest prawdopodobnie zbliżony do metod wczesnych kręgowców.

</doc>
<doc id="486769" url="https://pl.wikipedia.org/wiki?curid=486769" title="Platforma (geologia)">
Platforma (geologia)

Platforma – fragment skorupy ziemskiej zbudowany ze starokrystalicznego podłoża pokrytego (płyta), lub nie (tarcza), młodszymi, fanerozoicznymi osadami.
W wyniku podniesienia się skorupy ziemskiej następuje regresja morza. Jeżeli po ustąpieniu morza warstwy skał osadowych zachowały swoje pierwotne, poziome ułożenie tworzy się platforma, a skorupa ziemska ma budowę płytową. Znaczy to, że warstwy nadal leżą poziomo, a ku górze występują skały coraz młodsze.
Rodzaje platform.
Wyróżniamy dwa rodzaje platform:

</doc>
<doc id="486771" url="https://pl.wikipedia.org/wiki?curid=486771" title="Cruiser">
Cruiser

Cruiser – typ motocykla, stworzony do turystyki, charakteryzujący się niskim położeniem siedzenia kierowcy, kierownicą wydłużoną ku tyłowi motocykla (co powoduje wyprostowaną pozycję kierującego), brakiem rozbudowanej karoserii (silnik jest dobrze widoczny). Motocykle tego typu najczęściej wyposażone są w silnik w układzie widlastym, mają też wiele elementów chromowanych. Wśród właścicieli motocykli tego typu popularne jest montowanie do nich dodatkowych akcesoriów np. lightbar, sissybar, sakw, szyb, gmoli itp.

</doc>
<doc id="486778" url="https://pl.wikipedia.org/wiki?curid=486778" title="Balkanabat">
Balkanabat

Balkanabat (Балканабат; dawniej Nebit Dag, "Nebitdağ", "Небит-Даг") – miasto w zachodnim Turkmenistanie, położone na pustynnym terenie u podnóża gór Wielki Bałchan na wysokości 17 m n.p.m. Znajduje się w odległości około 600 km na zachód od stolicy kraju Aszchabadu. Ludność: 120,8 tys. (2011). Balkanabat jest piątym pod względem liczby ludności miastem kraju. Jest ośrodkiem administracyjnym wilajetu balkańskiego.
Powstało w 1933 w związku z rozpoczęciem eksploatacji ropy naftowej. W 1946 otrzymało prawa miejskie. W zamyśle było ono założone jako miasto dla pracowników przemysłu naftowego i siedziba głównych turkmeńskich instytucji naftowych. Ponadto w mieście rozwinął się przemysł chemiczny, metalowy, spożywczy, materiałów budowlanych oraz dywanowy.
Miasto położone jest na trasie kolei transkaspijskiej łączącej nadkaspijskie miasto Turkmenbaszy ze stolicą Aszchabadem i dalej ze wschodnią częścią kraju.
Obecna nazwa miasta nawiązuje do nazwy masywu górskiego Wielki Bałchan. Poprzednia nazwa oznaczała w języku turkmeńskim „naftowa góra”.

</doc>
<doc id="486779" url="https://pl.wikipedia.org/wiki?curid=486779" title="Wilhelm Apolinary Kostrowicki">
Wilhelm Apolinary Kostrowicki



</doc>
<doc id="486780" url="https://pl.wikipedia.org/wiki?curid=486780" title="Nebit Dag">
Nebit Dag



</doc>
<doc id="486781" url="https://pl.wikipedia.org/wiki?curid=486781" title="Wilhelm Kostrowicki">
Wilhelm Kostrowicki



</doc>
<doc id="486782" url="https://pl.wikipedia.org/wiki?curid=486782" title="Nebitdağ">
Nebitdağ



</doc>
<doc id="486786" url="https://pl.wikipedia.org/wiki?curid=486786" title="Don Revie">
Don Revie

Donald George Revie OBE (ur. 10 lipca 1927 w Middlesbrough, zm. 26 maja 1989 w Edynburgu) – angielski piłkarz grający na pozycji napastnika i trener piłkarski. Był twórcą potęgi Leeds United na przełomie lat 60. i 70. Z klubem tym dwukrotnie sięgnął po Puchar Miast Targowych, poprzednika Pucharu UEFA, dwa razy zdobył mistrzostwo kraju, a także doprowadził do finału Pucharu Zdobywców Pucharów. Od 1974 do 1977 roku pełnił obowiązki selekcjonera reprezentacji Anglii.
Kariera piłkarska.
Był cenionym piłkarzem ligowym, sześciokrotnym reprezentantem Anglii. Urodził się w Middlesbrough, a piłkarską przygodę zaczynał w Leicester City, w którego barwach grał przez pięć sezonów. Później był zawodnikiem Hull City, Manchesteru City, z którym w 1956 roku sięgnął po Puchar Anglii, Sunderlandu i Leeds United, gdzie rozpoczął także pracę szkoleniową.
Sukcesy piłkarskie.
W reprezentacji Anglii rozegrał 6 meczów.
Kariera szkoleniowa.
Zaraz po zakończeniu sportowej kariery, objął posadę pierwszego trenera w Leeds United. Mimo słabych początków, wkrótce klub awansował do elity Premier League i rozpoczął walkę o najważniejsze trofea na arenie międzynarodowej. W 1967 roku awansował do finału Puchar Miast Targowych, poprzednika Pucharu UEFA, w którym uległ w dwumeczu (0:2, 0:0) jugosłowiańskiemu Dinamo Zagrzeb. Rok później drużyna w niemal niezmienionym składzie (z bramkrzem Garethem Sprake'iem, stoperem Jackiem Charltonem, kapitanem Billym Bremnerem na czele) w finale tych samych rozgrywek zwyciężyła Ferencvárosi TC (1:0, 0:0). W najważniejszym meczu PMT Leeds grało jeszcze w roku 1971 i wówczas dzięki bramkom strzelonym na wyjeździe ograli Juventus F.C. (0:0, 2:2, 1:1), w którym brylował młody Fabio Capello. W 1973 roku podopieczni Reviego, jako zdobywcy Pucharu Anglii, brali udział w Pucharze Zdobywców Pucharów, gdzie również doszli aż do finału. Jednak tym razem okazali się gorsi od Milanu. Revie jako pierwszy szkoleniowiec w historii doprowadził klub to tytułu najlepszej drużyny Anglii. Do dziś zespół z Elland Road ma w swojej kolekcji zaledwie trzy mistrzostwa kraju, dwa z nich są zasługą Reviego.
Z takim dorobkiem wydawał się naturalnym kandydatem na następcę Alfa Ramseya w reprezentacji Anglii. I rzeczywiście pod koniec 1974 roku, po rezygnacji Ramseya i krótkiej, tymczasowej kadencji Joe Mercera został wybrany na selekcjonera kadry. Celem nadrzędnym był awans do Mistrzostw Europy 1976. Mimo iż Anglicy wygrali większość meczów, to w tym najważniejszym ulegli 1:2 Czechosłowacji i na turniej pojechali następcy Josefa Masopusta. Pod koniec 1976 roku "Synowie Albionu", nadal z Reviem na czele, rozegrali trzy spotkania w kwalifikacjach do Mundialu 1978. Dwa z nich – z Finlandią wygrali, w ostatnim przegrali z Włochami. Pół roku później reprezentacja przygotowywała się do meczów rewanżowych na tournée w Ameryce Południowej, gdzie towarzysko grała z Brazylią, Argentyną i Urugwajem. Tuż po ostatnim meczu Revie niespodziewanie złożył dymisję. Jak się okazało otrzymał korzystniejsza finansowo propozycję ze Zjednoczonych Emiratów Arabskich.
W kraju rozpętała się medialna burza. Czołowe dzienniki nawoływały FA o nałożenie dożywotniej dyskwalifikacji na trenera, a niektóre zastanawiały się nawet, czy nie dałoby się odebrać mu angielskiego obywatelstwa. Reviego dotknął też ostracyzm środowiska piłkarskiego, najgłośniej przeciw jego decyzji protestował opiekun Nottingham Forest Brian Clough. Ostatecznie szefowie federacji ograniczyli się do wydania oświadczenia, w którym potępiali zachowanie szkoleniowca i zapowiedzieli jak najszybsze znalezienie jego następcy.
Revie nigdy później nie pracował w żadnym angielskim klubie. Po czteroletniej przygodzie z reprezentacją ZEA, trenował drużyny w Arabii Saudyjskiej i Egipcie.
W 1987 roku doznał wylewu krwi do mózgu. Zmarł dwa lata później w Edynburgu. Miał 61 lat.

</doc>
<doc id="486787" url="https://pl.wikipedia.org/wiki?curid=486787" title="Maski wstydu">
Maski wstydu

Maski wstydu – narzędzia tortur stosowane w dawnej Europie, głównie w Niemczech, za wykroczenia błahe z współczesnej perspektywy.
Zakładano je ofiarom zakutym w dyby, obwożonym po mieście w klatkach lub czasem puszczanym na wolność. Miały wiele różnych form, zależnie od przewinienia, przykładowo:
Choć mogą wydawać się komiczne, to w rzeczywistości były przyczyną cierpienia utrudniając odżywianie i oddychanie, uniemożliwiając normalne życie.

</doc>
<doc id="486793" url="https://pl.wikipedia.org/wiki?curid=486793" title="Haller">
Haller

osoby
inne

</doc>
<doc id="486794" url="https://pl.wikipedia.org/wiki?curid=486794" title="Daszoguz">
Daszoguz

Daszoguz (turkmeń. "Daşoguz" / Дашогуз, dawniej Taszauz) – miasto w północnym Turkmenistanie przy granicy z Uzbekistanem. Położone jest na Nizinie Turańskiej, na obszarze tzw. Oazy Chorezmijskiej na wysokości 88 m n.p.m. Znajduje się w odległości około 460 km na północ od stolicy kraju – Aszchabadu. Ludność: 141,8 tys. (1995). Daszoguz jest trzecim pod względem liczby ludności miastem kraju. Jest ośrodkiem administracyjnym wilajetu daszoguskiego.
Demografia.
Taszauz powstało pod koniec XIX wieku jako chiwańska twierdza na granicy z Turkmenistanem. W 1873 trafiło pod administrację Rosji. W latach 1920–1924 wchodziło w skład Chorezmijskiej Ludowej Republiki Radzieckiej. W 1924 obok starego osiedla założono nowe miasto, które rozwijało się dynamicznie po wybudowaniu linii kolejowej Kungrad-Türkmenabat. Rozwinął się tutaj przemysł spożywczy, bawełniany i maszynowy. Miasto posiada port lotniczy.
W pobliżu miasta znajduje się miasto Köneürgenç, wpisane na listę światowego dziedzictwa UNESCO.

</doc>
<doc id="486797" url="https://pl.wikipedia.org/wiki?curid=486797" title="Moratorium">
Moratorium

Moratorium (łac. "moratorius", zwlekający) – zawieszenie, tymczasowe wstrzymanie. Pojęcie stosowane najczęściej w znaczeniu prawniczym: zawieszenie obowiązku świadczeń płatności, np. odsetek kredytu, zmiana formy zapłaty lub terminu. Uzgodnione prawnie na czas określony z powodu wyjątkowych okoliczności.
W erystyce: zawieszenie dyskusji w sytuacji, gdy żadna ze stron sporu nie jest w stanie przekonać do swoich poglądów drugiej strony.
Kara śmierci.
Moratorium nazywa się też zawieszenie orzekania i wykonywania kary śmierci. Obowiązuje m.in. w Rosji oraz w niektórych stanach USA.
W Polsce od 1988 obowiązywało faktyczne moratorium na wykonywanie kary śmierci (nie zostało ono wydane przez żaden konstytucyjny organ władzy publicznej). Przekształciło się ono w moratorium ustawowe po wejściu w życie ustawy z 12 lipca 1995 r. o zmianie Kodeksu karnego, Kodeksu karnego wykonawczego oraz o podwyższeniu dolnych i górnych granic grzywien i nawiązek w prawie karnym. Kodeks karny z 1997 r. nie przewiduje kary śmierci.

</doc>
<doc id="486801" url="https://pl.wikipedia.org/wiki?curid=486801" title="Hossan Ahmed Mido">
Hossan Ahmed Mido



</doc>
<doc id="486802" url="https://pl.wikipedia.org/wiki?curid=486802" title="Flaga Wojwodiny">
Flaga Wojwodiny

Flaga Wojwodiny jest oparta na fladze Serbii. Na serbskiej fladze, wszystkie trzy pasy mają identyczną szerokość, podczas gdy na fladze Wojwodiny, środkowe, granatowe pole jest znacznie szersze. Kolorystyka flagi symbolizuje związek Serbii i Wojwodiny.
Trzy żółte gwiazdy w centrum flagi reprezentują Baczkę, Banat i Srem, trzy mniejsze regiony składające się na Wojwodinę.

</doc>
<doc id="486805" url="https://pl.wikipedia.org/wiki?curid=486805" title="Ahmed Hossam Mido">
Ahmed Hossam Mido



</doc>
<doc id="486807" url="https://pl.wikipedia.org/wiki?curid=486807" title="Formamid">
Formamid

Formamid – organiczny związek chemiczny z grupy amidów, pochodzący od kwasu mrówkowego i będący najprostszym przedstawicielem tej klasy związków. Stosowany jest w syntezie organicznej jako rozpuszczalnik oraz plastyfikator.
Otrzymywanie.
W przeszłości formamid otrzymywany był dwustopniowo: najpierw w wyniku reakcji kwasu mrówkowego z amoniakiem otrzymywano mrówczan amonu, który następnie ogrzewano:
Obecnie przemysłowa metoda otrzymywania formamidu oparta jest na amonolizie mrówczanu metylu:

</doc>
<doc id="486809" url="https://pl.wikipedia.org/wiki?curid=486809" title="Stridor">
Stridor

Stridor – świst krtaniowy, który wskazuje na zawirowania przepływu powietrza przez częściowo zwężone drogi oddechowe znajdujące się poza klatką piersiową.
Łacińskie słowo "stridulus", od którego pochodzi nazwa świstu krtaniowego oznacza świszczący dźwięk.
Wrodzone nieprawidłowości budowy dróg oddechowych (głównie laryngomalacja) są odpowiedzialne za 87% przypadków stridoru występującego u niemowląt i dzieci.
Przypisy.
 

</doc>
<doc id="486812" url="https://pl.wikipedia.org/wiki?curid=486812" title="Podział administracyjny Turkmenistanu">
Podział administracyjny Turkmenistanu

W podziale administracyjnym Turkmenistanu wydzielanych jest 5 wilajetów (turkmeń. "welayat", l.mn. "welayatlar") i jedno miasto wydzielone Aszchabad na prawach wilajetu.

</doc>
<doc id="486814" url="https://pl.wikipedia.org/wiki?curid=486814" title="Kwas nadtlenodisiarkowy">
Kwas nadtlenodisiarkowy

Kwas nadtlenodisiarkowy ("kwas nadsiarkowy"), – nieorganiczny związek chemiczny z grupy kwasów tlenowych. Otrzymywany przez elektrolityczne utlenianie kwasu siarkowego na elektrodach platynowych. Sole tego kwasu to "nadsiarczany" (np. nadsiarczan amonu).

</doc>
<doc id="486818" url="https://pl.wikipedia.org/wiki?curid=486818" title="Chyrzyno">
Chyrzyno

Chyrzyno (niem. "Kietzerbusch") – osada w Polsce położona koło Kostrzyna nad Odrą w województwie lubuskim, w powiecie słubickim, w gminie Górzyca.
W latach 1975–1998 miejscowość administracyjnie należała do województwa gorzowskiego. 
Od 11 czerwca 1905 r. przejeżdżała przez osadę kolej wąskotorowa z Kostrzyna do Krzeszyc, a w następnych latach przedłużona do Rudnicy. Po II wojnie światowej linia została przebudowana na standardową szerokość torów (1435 mm); w pocz. XXI w. linię kolejową (tory i podkłady) rozebrano.
Obecnie na terenie osady mieści się siedziba dyrekcji Parku Narodowego Ujście Warty oraz działającego przy nim centrum edukacji przyrodniczej. Przed wjazdem do Kostrzyna a w granicach osady znajduje się stacja paliw Shell. Częściowo już na terenie Kostrzyna nad Odrą znajduje się posterunek odgałęźny Chyrzyno. Osada położona jest przy drodze krajowej nr 22.

</doc>
<doc id="486819" url="https://pl.wikipedia.org/wiki?curid=486819" title="Graf mieszany">
Graf mieszany

Graf mieszany – graf, który w teorii grafów definiowany jest jako zbiory tworzące uporządkowaną trójkę. Pierwszy z nich zawiera wierzchołki grafu, drugi składa się z krawędzi nieskierowanych mających postać par nieuporządkowanych oraz trzeci obejmujący krawędzie skierowane czyli pary uporządkowane.
Definicja matematycznie mówi, że graf mieszany "G" to uporządkowana trójka "G":=("V","E","A") spełniająca następujące warunki:
Graf mieszany jest połączeniem grafu nieskierowanego oraz skierowanego.
Zwykle zakłada się, że zbiory "V", "E", "A" są skończone. Wiele twierdzeń teorii grafów poprawnych dla skończonej ilości krawędzi i wierzchołków okazuje się nieprawdziwa dla grafów nieskończonych.

</doc>
<doc id="486820" url="https://pl.wikipedia.org/wiki?curid=486820" title="Beata Wyrąbkiewicz">
Beata Wyrąbkiewicz

Beata Wyrąbkiewicz (ur. 16 stycznia 1972 w Toruniu) – polska aktorka dubbingowa, musicalowa, teatralna, a także filmowa.
Życiorys.
Związana z teatrami Studio Buffo i Roma. Grała główną rolę Anki w musicalu "Metro" w reżyserii Janusza Józefowicza. W latach 90. XX w. śpiewała w programie MdM Manna i Materny. W 2000 roku została wydana płyta "Grosz do Grosza "z udziałem Beaty Wyrąbkiewicz, Anny Mamczur i Barbary Melzer z niektórymi piosenkami, wykonywanymi w tym programie.
Pojawiała się też jako wokalistka w niektórych odcinkach programu Telewizyjnej Dwójki Bezludna Wyspa.
Od 2002 roku jest jedną z wokalistek w koncertach Kwartetu "Szafa Gra", gdzie wykonuje covery znanych piosenek. Oprócz tego występuje czasem gościnnie na innych koncertach. 15 marca 2003 roku wystąpiła w spektaklu "Mandarynki i pomarańcze". W 2012 roku występowała w spektaklu "I tak cię kocham" jako Lili.
Piosenki w jej wykonaniu można usłyszeć na kilku składankowych płytach ze Studia Buffo oraz związanych z musicalami, w których występowała.
Nagrała kilka płyt dla dzieci związanych z programami "Mama i ja" oraz "Domisie". Oprócz tego jej piosenki są na kilku innych płytach dla dzieci, między innymi z serii "Wesołe Podwórko "oraz "Pioseneczki Jedyneczki". Wzięła udział w nagraniu słuchowisk, zawartych na dwóch płytach, pod tytułem "Tam, gdzie mieszkają bajki." Nagrała również kilka audiobooków dla dzieci.
Swój talent do udawania głosu małego dziecka wykorzystuje w dubbingu do animacji, w latach 1992–2000 użyczała głosu kukiełce Margolci w programie "Mama i ja". W 1999 roku występowała w programie dla dzieci "Lato z Kąfacelą" w dwóch rolach jako Margolcia i we własnej osobie. Od 2014 roku znów podkłada głos pod tę postać w programie "Margolcia i Miś zapraszają dziś", a także od 2019 roku w programie "Przyjaciele Misia i Margolci". Pojawiała się również w niektórych odcinkach programu "Jedyneczka", wykonując część piosenek będąc jednocześnie prowadzącą ten program, a także wcielała się w różne postacie w programie "Bajeczki Jedyneczki". W latach 2004-2018 występowała jako Pysia w programie telewizyjnym "Domisie" oraz w spektaklach teatralnych dla dzieci "Domisie" (dawniej Teatr Palladium i Teatr Kamienica, obecnie jedynie imprezy okolicznościowe) i "Wielka Przygoda Małej Księżniczki" (dawniej Teatr „Capitol” i imprezy okolicznościowe).
Od 2016 roku pojawia się w niektórych odcinkach dwóch produkcji TVP – "Czytanie przed spaniem" oraz "W krainie baśni".
31 stycznia 2011 roku ponownie zagrała główną rolę Anki w "Metrze" z okazji 20-lecia musicalu. W 2013 roku wzięła udział w nagraniu charytatywnego teledysku "Realicja: Magia Świąt". 4 czerwca 2014 zagrała jedną z pobocznych ról w spektaklu "Metro dla Alicji", zorganizowanym w celu zebrania pieniędzy dla Alicji Borkowskiej, artystki z pierwszej obsady, która przeszła udar mózgu.
Ma córkę Zofię, która urodziła się w 2005 roku.
Polski dubbing.
Poniższy spis zawiera tylko wybrane role dubbingowe Beaty Wyrąbkiewicz.
Filmy i seriale.
Beata Wyrąbkiewicz od 2001 roku podkłada głos w głównej roli "Barbie" w każdym filmie o tej postaci, wykonując również większość piosenek:

</doc>
<doc id="486828" url="https://pl.wikipedia.org/wiki?curid=486828" title="Las świetlisty">
Las świetlisty

Las świetlisty – las występujący w klimacie podzwrotnikowym. Lasy te odznaczają się wysoką przejrzystością (duże odległości między poszczególnymi drzewami). Składają się z drzew zarówno liściastych, jak i iglastych, zrzucających liście w czasie suszy. Najczęściej składają się z dębów korkowych, cedrów, pinii, sosen, cyprysów.
Typowym przykładem są australijskie eukaliptusy, które ustawiają pionowo swoje blaszki liściowe, co mimo zwartego drzewostanu powoduje, że dno lasu jest całkowicie prześwietlone.

</doc>
<doc id="486831" url="https://pl.wikipedia.org/wiki?curid=486831" title="Mocarstwo">
Mocarstwo

Mocarstwo – państwo, które ze względu na swój potencjał militarny oraz ekonomiczny (produkt krajowy brutto) odgrywa ważną rolę na świecie i potęgą, a zarazem siłami wpływów przewyższa inne państwa, wykazuje odpowiednią rolę, kreuje w znacznym stopniu stosunki międzynarodowe we wszelkich dziedzinach, posiada znaczne możliwości wewnętrzne (militarne, ekonomiczne etc.), w obu tych sferach wyraźnie górujące nad innymi państwami.
Tytuł mocarstwa odnosi się do wpływów zagranicznych danego państwa, często uwarunkowanych decyzjami polityki międzynarodowej kraju. Do mocarstw nie są więc zaliczane państwa stosujące politykę izolacjonizmu, samowystarczalności lub szerokiej neutralności, nawet jeśli posiadają siłę militarną i ekonomiczną porównywalną do mocarstw.
Typologia.
Hierarchia mocarstw świata – 4 kategorie (w oparciu m.in. o teorię zmiany siły):
Mocarstwa historyczne.
W literaturze przedmiotu spotkać można następujące rozróżnienia między powyższymi kategoriami mocarstw w kolejnych latach:
Witold Orłowski stosuje powyższe kategorie mocarstw i dowodzi, że w XX w. istniały następujące mocarstwa:
Główne mocarstwa świata w latach 1700–2020
Angielski geograf Peter J. Taylor opisał geopolityczne porządki światowe jako względnie stabilne podziały władzy politycznej w skali globalnej. Uporządkował on państwa świata – i ich „kody geopolityczne” – w trójstopniowej hierarchii.
Następnie dokonał periodyzacji XX wieku według porządków geopolitycznych. Przejście od porządku światowego w którym hegemonem była Wielka Brytania nastąpiła w latach 1904–1907. Dezintegracji hegemonii brytyjskiej towarzyszył awans Niemiec i Stanów Zjednoczonych do rangi mocarstw światowych. I i II wojna światowa były wojnami o schedę po Imperium Brytyjskim. Stany Zjednoczone w 1945–1947 stały się hegemonem światowym, lecz wyzwanie rzucił im ZSRR po czym nastąpiło przejście do geopolitycznego porządku światowej zimnej wojny, który załamał się w latach 1989–1991, kiedy to USA pozostały najpotężniejszym państwem świata.
Amerykański politolog Randall L. Schweller, profesor Uniwersytetu Stanu Ohio, twórca „teorii równowagi interesów” wyróżnił dwie kategorie mocarstw:
1. bieguny (ang. "poles") – są to państwa które mają potencjał militarny wyższy od połowy potencjału militarnego najsilniejszego państwa w systemie
2. mniejsze mocarstwa (ang, "Lesser Great Powers").
Podobny podział przyjęto sporządzając listę głównych mocarstw i pretendentów do hegemonii globalnej w latach 1895–1985.
Najsilniejsze mocarstwa świata.
Według kryterium siły państwa Handbook of War Studies Two wyróżnił w 1980 roku, okresy dominacji danego mocarstwa. Jest to państwo które w danym okresie dysponowało najwyższym wskaźnikiem siły opartym o czynniki ekonomiczne, demograficzne i militarne.
Wielka Szachownica.
Zbigniew Brzeziński w swojej koncepcji Wielkiej Szachownicy dzieli mocarstwa działające na obszarze Eurazji na następujące grupy. W roku 1997 sytuacja wyglądała następująco:
1. Stany Zjednoczone – jedyny globalny hegemon.
2. Globalni gracze prowadzący zaangażowaną, aktywną politykę. Należeli do nich – Francja, Niemcy, Rosja, Chiny, Indie.
3. Państwa bardzo ważne, ale mniej aktywne na arenie globalnej (ściśle regionalne): Wielka Brytania, Japonia, Indonezja.
Oprócz tych typów mocarstw zaliczył do grupy też inne ważne państwa określane jako „sworznie geopolitycznie” ("geopolitical pivots"), o których statusie decyduje położenie geograficzne oraz zasoby surowców: Turcja i Iran – które również same starają się prowadzić aktywną politykę geostrategiczną, lecz mają ograniczone możliwości, oraz Ukraina, Azerbejdżan, Korea Południowa.
"Przeczytaj również: Siła państwa"
Cztery piętra siły globalnej.
Podobną jak Coehen typologię zastosował Samuel P. Huntington, według, których w 1999 r. porządek świata wyglądał następująco:
1. Mocarstwo światowe – USA, zajmujące czołową pozycję we wszystkich dziedzinach (ekonomicznej, wojskowej, dyplomatycznej, ideologicznej, technologicznej i kulturalnej) i jako jedyny kraj mające globalne interesy.
2. Mocarstwa regionalne – dominujące w ważnych strefach, których interesy i możliwości nie mają jednak zasięgu globalnego:
3. Drugorzędne mocarstwa regionalne – o mniejszych wpływach, znajdujące się w konflikcie z dominującymi mocarstwami regionalnymi:
4. Na najniższym poziomie znalazły się wszystkie inne państwa, przy czym niektóre z nich są całkiem ważne, ale w globalnej strukturze mocarstwowej nie odgrywają roli porównywanej z krajami z trzech pierwszych pięter.
Hierarchia pięciu rang.
Saul Coehen opisał system międzynarodowy z roku 2003 również jako hierarchię 5 rang państw:
1. Mocarstwa globalne
2. Mocarstwa regionalne – o wpływach regionalnych, dzielą się na trzy kategorie:
2.1. "wysoka:" – możliwość ingerencji poza własnym regionem:
2.2. "środkowa:" Indonezja, Pakistan, Egipt, Korea Południowa, Tajwan, Meksyk, Wietnam
2.3. "niska:" Irak, Polska, Algieria, Tajlandia, Argentyna, Ukraina
3. Potencjalni rywale mocarstw regionalnych: Arabia Saudyjska, Etiopia, Kuba, Angola, Syria, Chile, Kolumbia, Wenezuela, Libia, Korea Północna, Malezja, Zimbabwe, Wybrzeże Kości Słoniowej, Węgry
4. Państwa mające wpływ jedynie na bezpośrednich sąsiadów – np. Sudan, Ekwador, Zambia, Maroko, Tunezja
5. Państwa mające znaczenie marginalne (skupione jedynie na własnych sprawach wewnętrznych) – np. Nepal
Megaprzestrzenie.
Koncepcja „megaprzestrzeni” (ang. "megaspaces"), zaproponowana została przez Prof. Antoniego Kuklińskiego w ramach cyklu badań nad rozwojem regionalnym i regionalnym porządkiem świata w XXI wieku. Autor koncepcji wskazał na atrybuty obszarów geograficznych pozwalające na definiowanie ich mianem megaprzestrzeni, obejmujące m.in. potencjał demograficzny, gospodarczy, polityczny, naukowy, kulturowy, czy militarny, rozpoznawany wyraźnie w skali globalnej. Funkcję megaprzestrzeni spełniały w 2004 roku: USA, Unia Europejska, Chiny i Indie, do tego grona niektórzy badacze dodają również Rosję, Indie i Brazylię.
Trójpłaszczyznowa szachownica.
Joseph Nye – amerykański politolog i pracownik instytucji związanych z polityką międzynarodową opisał relacje międzynarodowez roku 2010 jako „trójpłaszczyznową szachownicę”:
1. W wymiarze geostrategicznym główną rolę pełniły Stany Zjednoczone jako supermocarstwo, pozostali to wielkie mocarstwa o aspiracjach globalnych np.: Unia Europejska, Chiny, Rosja, Japonia czy Indie.
2. W wymiarze geoekonomicznym: główną rolę odgrywała triada: Stany Zjednoczone – Unia Europejska – Azja Wschodnia (Chiny i Japonia), pozostali to transnarodowe korporacje lub międzynarodowe instytucje finansowe.
3. „Miękka siła” ("soft power") – główną rolę odgrywa triada: Unia Europejska – Japonia – USA, pozostałymi są: transnarodowe korporacje, międzynarodowe instytucje finansowe, ugrupowania religijne oraz organizacje pozarządowe.
Znaczenie Stolicy Apostolskiej.
Szczególną rolę – jeśli chodzi o pozycję w stosunkach międzynarodowych w przybliżeniu równą wielkim mocarstwom – odgrywa Stolica Apostolska/Watykan, dzięki międzynarodowemu znaczeniu papieża jako głowy Kościoła Rzymskokatolickiego, a także wpływowej dyplomacji.
Status mocarstwa według organizacji międzynarodowych.
Stali członkowie RB ONZ.
Na podstawie art. 23 i 27 Karty Narodów Zjednoczonych status mocarstwa przysługuje stałym członkom Rady Bezpieczeństwa ONZ mającym prawo weta:
Jawne zabiegi o uzyskanie podobnego uprzywilejowania prowadzą od lat 90. XX wieku: Niemcy i Japonia, jako państwa przegrane w II wojnie światowej.
G-13.
Innym gremium zrzeszającym kraje określane mianem mocarstw jest G8+5, zwana inaczej G-13. W jej skład wchodzą państwa uczestniczące w obradach grupy G8 – 8 najbardziej wpływowych państw świata:
oraz 5 wschodzących potęg gospodarczych:

</doc>
<doc id="486834" url="https://pl.wikipedia.org/wiki?curid=486834" title="Mistrzostwa Świata Mężczyzn w Curlingu 2005">
Mistrzostwa Świata Mężczyzn w Curlingu 2005

Mistrzostwa Świata Mężczyzn w Curlingu 2005 odbyły się w dniach 2 – 10 kwietnia w kanadyjskiej Victorii (Kolumbia Brytyjska). Po raz pierwszy od 1975 roku MŚ Mężczyzn i MŚ Kobiet zostały rozdzielone na dwie osobne imprezy.

</doc>
<doc id="486838" url="https://pl.wikipedia.org/wiki?curid=486838" title="Katedra Wniebowzięcia Najświętszej Maryi Panny w Gorzowie Wielkopolskim">
Katedra Wniebowzięcia Najświętszej Maryi Panny w Gorzowie Wielkopolskim

Katedra pw. Wniebowzięcia Najświętszej Maryi Panny w Gorzowie Wielkopolskim – najstarsza świątynia w mieście, wzniesiona jako miejski kościół parafialny pod koniec XIII w. na planie pseudobazylikowego korpusu trzynawowego z wieżą przy elewacji zachodniej oraz zakrystią w kształcie prostokąta przy elewacji północnej.
Historia.
Pierwotnie kościół był pod wezwaniem "Maryi Panny i Jedenastu Tysięcy Świętych Dziewic". Początkowo patronat nad kościołem sprawowało miasto, od 1299 kapituła kolegiaty w Myśliborzu, a następnie zakon krzyżacki oraz elektorzy brandenburscy. Od 1537 do 1945 roku świątynia była kościołem ewangelickim.
Zgodnie z założeniami tradycji chrześcijańskiej prezbiterium jest zwrócone ku wschodowi, skąd w dniu Sądu ostatecznego przybędzie Chrystus, główne wejście natomiast znajduje się zawsze od zachodu, naprzeciw ołtarza głównego.
Pierwotny kształt korpusu kościoła z końca XIII wieku zmienił się w nieznaczny sposób. W 1489 roku dobudowano prezbiterium, a w 1621 roku nadbudowano wieżę i otrzymała hełm w stylu barokowym. Bardziej znaczące zmiany w strukturze świątyni miały miejsce w jej wnętrzu. Pierwotnie liczba ołtarzy w świątyni wynosiła siedemnaście. Postulaty zwolenników reformacji doprowadziły do likwidacji szesnastu z nich. Z czasów średniowiecznych pozostały zaledwie nieliczne rzeźby. Ponieważ od końca XVI w. kościół był świątynią luterańską, jej wnętrze uległo znacznej transformacji. W latach 1953–1956 ponownie dostosowano go do potrzeb liturgii katolickiej.
Kościół ustanowiono katedrą 12 grudnia 1945 i zaczął pełnić rolę martyrium. Znajdują się tam groby m.in. biskupów Wilhelma Pluty i Teodora Benscha.
W roku 1982 katedra stanowiła centrum wydarzeń Gorzowskiego Sierpnia.
W 1997 wizytę w katedrze złożył Jan Paweł II. Modlił się wówczas przy grobie bpa Wilhelma Pluty.
1 lipca 2017 w wieży katedralnej wybuchł pożar. Tymczasowo ściągnięto iglicę i hełm. W wyniku pożaru na czas remontu świątynia została zamknięta dla wiernych. 1 lutego 2021 bp Tadeusz Lityński przewodniczył w budynku katedry gorzowskiej pierwszej mszy świętej po pożarze.
Wyposażenie.
Najcenniejszym elementem wyposażenia katedry jest renesansowo-manierystyczny ołtarz główny w formie tryptyku (pierwotnie poliptyku) z ok. 1600 r. W predelli ołtarza przedstawiona została scena „ostatniej wieczerzy”, powyżej scena Ukrzyżowania, a w zwieńczeniu rzadko spotykana scena z Jonaszem w paszczy wieloryba. Skrzydła boczne zawierają figury dwunastu apostołów, pochodzące we wcześniejszego ołtarza.
Najstarszym piętnastowiecznym elementem wyposażenia świątyni jest późnogotycka Grupa Ukrzyżowania, usytuowana na belce tęczowej.
W katedrze znajduje się obraz Wniebowzięcie Matki Boskiej z kościoła Wniebowzięcia Najświętszej Marii Panny w Buczaczu.
Na zewnętrznych murach kościoła (od strony południowej) zachowały się wgłębienia po użyciu świdra ogniowego, którym krzesano ogień podczas uroczystości kościelnych.
W drzwiach zachodniego portalu dostrzec można liczne gwoździe (ćwieki) wbite w nie przez uczestników zbiórki na rzecz wdów i sierot po poległych w czasie I wojny światowej (przeprowadzono ją w 1917 r.).
Na wieży wiszą cztery dzwony: Modlitewny 4000 kg, Wiara 1300 kg, Nadzieja 1200 kg i Miłość 1100 kg. Ważą razem ok. 7500 kg. Odlane zostały w 1921 roku w firmie ludwisarskiej Heinricha Ulricha i Friedricha Weulego w Apoldzie.
Do 2017 roku wisiał także dzwon o imieniu "Ave Maria", który waży 135 kg i powstał w 1498 roku. Obecnie jest eksponatem w muzeum gorzowskim. Dzwon został w 1708 roku uderzony przez piorun i uszkodzony na długości kilkudziesięciu centymetrów. Na dodatek stracił kabłąk, od tej pory dzwon jest niemy.
Katedra gorzowska posiada największe organy na ziemi gorzowskiej. Składają się z 2,3 tys. piszczałek.

</doc>
<doc id="486840" url="https://pl.wikipedia.org/wiki?curid=486840" title="Gabriel Podoski">
Gabriel Podoski

Gabriel Jan Podoski herbu Junosza (ur. 17 marca 1719 w Podosiu, zm. 3 kwietnia 1777 w Marsylii) – arcybiskup gnieźnieński i prymas Polski, konsyliarz Rady Nieustającej od 1776 roku, prepozyt krakowskiej kapituły katedralnej w latach 1754-1767, opat komendatoryjny paradyski, tyniecki i miechowski w 1775 roku, kapelan konwentualny maltański "ad honorem" (w zakonie po 1745 roku).
Życiorys.
Był synem Mikołaja Podoskiego i Marianny z Rokitnickich. Po nauce w Kolegium Jezuitów w Braniewie, w 1739 rozpoczął wraz z bratem Franciszkiem studia w kolegium pijarów w Rzymie. W 1742 uzyskał niższe święcenia duchowne, został doktorem obojga praw na Akademii Krakowskiej. 28 lipca 1743 przyjął święcenia kapłańskie. Złośliwi utrzymywali, że wtedy odprawił jedyną mszę w swoim życiu podczas prymicji. Prowadził świecki tryb życia, ubierając się po francusku i otaczając kobietami (prawdopodobnie był ateistą).
Był stronnikiem Augusta III (pełnił funkcję kanclerza królewiczów Franciszka Ksawerego i Karola Krystiana). W 1757 został pisarzem wielkim koronnym. W 1759 został referendarzem wielkim koronnym. Był wrogiem Familii i Stanisława Augusta Poniatowskiego. Po prawdopodobnym otruciu przez Rosjan prymasa Władysława Łubieńskiego został w 1767 z poparciem Rosji jego następcą, stając się bezwolnym narzędziem w rękach posła rosyjskiego
Nikołaja Repnina. Ten miał odsłonić prawdziwe zamiary Katarzyny II wobec nowego prymasa: "Trzeba, żebyś wkrótce został kardynałem, a potem papieżem, choćby to miało kosztować imperatorową 2 miliony dukatów".
Od 1767 był członkiem loży masońskiej pod Cnotliwym Sarmatą. Był jednym z przywódców konfederacji radomskiej. W 1768 przyczynił się do uchwalenia przez sejm delegacyjny praw kardynalnych, i uczynienia z Rzeczypospolitej formalnego protektoratu rosyjskiego. 24 marca 1768 na Radzie Senatu głosował za wezwaniem wojsk rosyjskich w celu stłumienia konfederacji barskiej. W 1771 wycofał się z życia politycznego, swoje obowiązki państwowe przekazując biskupowi kujawskiemu Antoniemu Ostrowskiemu. Wyjechał z kochanką do Gdańska, a stamtąd do Marsylii, gdzie oboje zmarli w 1777 na skutek zatrucia pokarmowego. Trumnę do czasu pogrzebu złożono w kościele miejscowego opactwa. Szesnaście lat później zabalsamowane zwłoki Gabriela Podoskiego zostały przez rewolucjonistów wrzucone do wody w Starym Porcie.
W 1760 odznaczony Orderem Orła Białego, kawaler rosyjskiego Orderu św. Andrzeja Apostoła Pierwszego Powołania w 1768. W 1768 roku odznaczony rosyjskim Orderem św. Aleksandra Newskiego.

</doc>
<doc id="486841" url="https://pl.wikipedia.org/wiki?curid=486841" title="Dekanat przeźmierowski">
Dekanat przeźmierowski

Dekanat przeźmierowski – jeden z 43 dekanatów archidiecezji poznańskiej, składa się z dziewięciu parafii: 
Dekanat sąsiaduje z dekanatami:
Administracyjnie dekanat położony jest na terenie gminy Tarnowo Podgórne, południowej części gminy Rokietnica oraz w północno-zachodniej części dzielnicy Poznań-Jeżyce.

</doc>
<doc id="486843" url="https://pl.wikipedia.org/wiki?curid=486843" title="Maria Podskarbi-Hebisz">
Maria Podskarbi-Hebisz

Maria Podskarbi-Hebisz (ur. 1951 w Lamkach) – polska rzeźbiarka i pedagog, dr hab. nauk o sztukach pięknych.
Życiorys.
Ukończyła Państwowe Liceum Sztuk Plastycznych w Poznaniu i Państwową Wyższą Szkołę Sztuk Plastycznych we Wrocławiu. Profesor nadzwyczajny na Uniwersytecie im. Adama Mickiewicza w Poznaniu.
Zorganizowała ponad trzydzieści wystaw indywidualnych (m.in. w Monachium, Wałbrzychu i Krakowie) oraz uczestniczyła w blisko stu wystawach zbiorowych. Najważniejsze z nich: Begegnungen auf der Documenta 11 w Kassel (2002), Biennale Twórczości Nauczycieli w Warszawie (nagrodzona, 1987), Prezentacja Sztuki Środowiska Poznańskiego w Bilbao (1994), Międzynarodowe Sympozjum "Porcelana Inaczej" w Wałbrzychu i Wrocławiu. Jest twórczynią pracowni "Jaskinia Sztuki" w Ostrowie Wielkopolskim.
Jej prace znajdują się w kolekcjach prywatnych, zbiorach muzealnych i instytucjach państwowych w Polsce, Niemczech, Francji, Holandii, Chinach, Stanach Zjednoczonych i Korei Południowej.

</doc>
<doc id="486857" url="https://pl.wikipedia.org/wiki?curid=486857" title="Q. Taniec śmierci">
Q. Taniec śmierci

Q. Taniec śmierci (org. "Q") – powieść Luthera Blissetta (pseudonim zbiorowy) wydana po raz pierwszy we Włoszech w 2000 roku. Przez kilka lat została przetłumaczona na wiele języków, także na polski ukazując się nakładem Wydawnictwa Albatros w marcu 2005 roku w tłumaczeniu Jana Jackowicza.
We wszystkich wydaniach, książka opatrzona jest klauzulą o pozwoleniu na kopiowanie i powielanie do celów niekomercyjnych.
Tłem akcji są zapoczątkowane w I połowie XVI wieku konflikty religijne spowodowane wystąpieniem Marcina Lutra. Główny bohater znajduje się w centrum dziejących się w Europie wydarzeń poczynając od wywieszenia 95 tez w Wittenberdze zwiastujących protestantyzm, przez wojnę chłopską w Niemczech oraz dalsze konflikty uznane przez Kościół katolicki jako działania heretyków. Angażuje się w sprawy ruchu anabaptystów w Münster uchodząc jako nieliczny z życiem. Na jego oczach i przy jego udziale rodzi się reformacja.
Wybrane postacie historyczne występujące w powieści:
Powieść ukazała się w dwóch wersjach o oraz .

</doc>
<doc id="486861" url="https://pl.wikipedia.org/wiki?curid=486861" title="Kazimierz Rymarkiewicz">
Kazimierz Rymarkiewicz

Kazimierz Rymarkiewicz (ur. 24 kwietnia 1859 w Kaliszu, zm. 24 marca 1918 w Warszawie) – polski prawnik, sędzia, adwokat, działacz społeczny, kulturalny i oświatowy.
Życiorys.
Kazimierz Rymarkiewicz był synem Józefa Benedykta Rymarkiewicza, lekarza, doktora medycyny i chirurgii, działacza społecznego, i Anny Elżbiety z domu Karsch. W 1857 Rymarkiewiczowie sprowadzili się do Kalisza, gdzie w latach 1859–1867 Józef zajmował stanowisko zastępy, a następnie lekarza naczelnego Szpitala Św. Trójcy, a od 1873 do śmierci (1898) lekarza naczelnego Szpitala Starozakonnych. Rymarkiewiczowie zajmowali mieszkanie w domu przy ul. Warszawskiej nr hip. 65 (obecnie w tym miejscu wznosi się dom przy ul. Zamkowej 8), w którym prowadzili dom otwarty, gdzie spotykała się inteligencja kaliska (a także warszawska). Tam też urodził się Kazimierz; miał dwie siostry, Marię Anielę (ur. 1857) i Zofię Bibiannę (ur. 1866). 
Ukończył Męskie Gimnazjum Klasyczne w Kaliszu, a następnie podjął studia prawnicze kolejno na uniwersytetach w Petersburgu i w Warszawie, po ukończeniu których wrócił do Kalisza i rozpoczął aplikanturę w miejscowym sądzie okręgowym. W latach 1889–1907 był sędzią przysięgłym w Sądzie Okręgowym w Kaliszu, następnie adwokatem (patronem) tego sądu.
9 listopada 1906 na łamach dziennika „Gazeta Kaliska” ogłosił artykuł programowy „Muzeum w Kaliszu”, w którym nawoływał m.in. do wzmożenia społecznych wysiłków na rzecz utworzenia Muzeum Ziemi Kaliskiej; artykuł ten ukazał się na niespełna dwa tygodnie przed zebraniem założycieli muzeum, które odbyło się 20 listopada w gmachu Kaliskiego Towarzystwa Muzycznego.
Był redaktorem informacyjno-literackiego „Kalendarza na Szkołę Rzemiosł w Kaliszu”, wydawanego w latach 1907–1911, dochód z którego przeznaczony był na kapitał założycielski przyszłej szkoły rzemieślniczej (jednak Szkołę Rzemieślniczo-Przemysłową zdołano w Kaliszu otworzyć dopiero w 1929).
Od 1915 pełnił funkcję członka Najwyższego Trybunału Królestwa Polskiego. Był delegatem do komisji mającej za zadanie opracować status samorządu dla miast Królestwa Polskiego.
Prezes kaliskiego oddziału Towarzystwa Popierania Przemysłu i Handlu. Współtworzył (i był pierwszym prezesem) Publicznej Biblioteki im. Adama Mickiewicza w Kaliszu.

</doc>
<doc id="486862" url="https://pl.wikipedia.org/wiki?curid=486862" title="Reprezentacja RFN w piłce nożnej">
Reprezentacja RFN w piłce nożnej



</doc>
<doc id="486863" url="https://pl.wikipedia.org/wiki?curid=486863" title="Feliks Krawiec">
Feliks Krawiec

Feliks Józef Krawiec (ur. 16 lipca 1906 w Granowcu k. Odolanowa, zm. 9 września 1939 pod Łęczycą) – polski botanik.
Syn Józefa, nauczyciela, i Weroniki z Lehmannów, brat Bernarda. Uczeń Gimnazjum Męskiego w Ostrowie i Gimnazjum św. Marii Magdaleny w Poznaniu. W 1933 r. uzyskał doktorat z botaniki na Uniwersytecie Poznańskim.
Od 1934 był współpracownikiem Komisji Fizjograficznej Polskiej Akademii Umiejętności.
Czołowy polski badacz roślin zarodnikowych. Zapoczątkował wydawanie "Lichenotheca polonica". Działacz na rzecz ochrony przyrody. Współpracował m.in. z prof. Adamem Wodziczką. Współautor wydanego w 1938 r. monograficznego dzieła "Pomniki i zabytki przyrody Wielkopolski".
Od 1926 roku studiował botanikę na UP. Od 1929 roku pracował jako asystent w kat. Syst. i Geogr. Rośl. UP, a następnie w kat. Bot. Og. Doktoryzował się w 1933 roku, do habilitacji miał przystąpić w końcu 1939 na podst. pracy: „Stosunki geobotaniczne Płaskowyżu Staniszewskiego na Pojezierzu Kaszubskim”.
Zapoczątkował publikacje wydawnictw zielników wydając dwa zeszyty Lichenotheca Polonica z terenu Wielkopolski, za co otrzymał brązowy medal dla wychowanków UP.
W 1936 otrzymał srebrny medal za działalność naukową.
Ogółem opublikował 48 prac, w rękopisach pozostawił 7.
Poległ w czasie kampanii wrześniowej 9 IX 1939 pod Łęczycą. Jego ciało spoczywa w grobie (dokładnie w którym nie wiadomo) na cmentarzu w Tumie pod Łęczycą. Informuje o tym obeliski i wymienione imię i nazwisko pod numerem 70.

</doc>
<doc id="486864" url="https://pl.wikipedia.org/wiki?curid=486864" title="Jan II Aragoński">
Jan II Aragoński

Jan II Aragoński (ur. 29 czerwca 1398 w Medina del Campo, zm. 20 stycznia 1479) – król Aragonii, Sardynii i Korsyki (1458–1479) i Nawarry (1425–1479), hrabia Barcelony. Był synem Ferdynanda I i jego żony Eleanory z Alburquerque.
Poślubił Blankę I, królową Nawarry, córkę Karola III. Mieli razem 4 dzieci:
Później Jan poślubił Joannę Enríquez, z którą miał trójkę dzieci:
Ze związków pozamałżeńskich Jan II doczekał się kilkorga dzieci:
To dzięki Janowi doszło też do małżeństwa Ferdynanda i Izabeli Kastylijskiej, które połączyło państwa hiszpańskie, Kastylię i Aragonię, w jedno wspólne państwo, które dało początek nowożytnej Hiszpanii.

</doc>
<doc id="486869" url="https://pl.wikipedia.org/wiki?curid=486869" title="Htaccess">
Htaccess



</doc>
<doc id="486875" url="https://pl.wikipedia.org/wiki?curid=486875" title="Reprezentacja ZEA w piłce nożnej">
Reprezentacja ZEA w piłce nożnej



</doc>
<doc id="486877" url="https://pl.wikipedia.org/wiki?curid=486877" title="Radiometria">
Radiometria

Radiometria (z łac. "radius" "promień", "metreo" "mierzę") – dział fizyki i metrologii zajmujący się ilościowymi pomiarami energii promieniowania i wielkości fizycznych z nią związanych. Zbliżoną dziedziną jest fotometria, która również zajmuje się pomiarami energii promieniowania, ale jedynie w aspekcie wpływu na wrażenia wzrokowe w oku ludzkim (z uwzględnieniem czułości spektralnej oka).
Zastosowania.
Meteorologia.
W meteorologii przykładem instrumentu mierzącego irradiancję promieniowania słonecznego jest pyranometr, natomiast pyrgeometr mierzy irradiancję promieniowania podczerwonego (ziemskiego). Przykładem instrumentu mierzącego radiancję promieniowania słonecznego jest sunfotometr, instrument tego typu jest używany do oceny ilości pyłów zawieszonych w atmosferze, oceny ilości pary wodnej w atmosferze, lub oceny ilości ozonu. Radiometry używane są także w meteorologii satelitarnej w tzw. problemach teledetekcji.
Chemia.
Metody radiometryczne w chemii analitycznej są oparte na pomiarach energii promieniowania α, β lub γ wysyłanego w czasie przemian nuklidów, które mogą być spontaniczne lub wymuszone. Reakcje wymuszone przebiegają, gdy w wyniku zderzeń i absorpcji innych cząstek niosących energię w postaci pędu i masy utworzy się układ w stanie wzbudzonym, który rozpada się na produkty.
Radiometryczne techniki analityczne:
Inne zastosowania.
Radiometria jest podstawą wielu dziedzin nowoczesnych metod pomiarowych oraz wielu technik grafiki komputerowej (wykorzystywanych m.in. w produkcji filmów). Radiometria jest używana w teledetekcji atmosfery ziemskiej i powierzchni ziemi z satelitów, jest używana do pomiarów różnych wielkości wtórnych (otrzymanych na podstawie pomiaru strumienia promieniowania) – takich jak ilość ozonu czy pary wodnej w atmosferze, charakteryzacji strefy eufotycznej w oceanie (np. koncentracji fitoplanktonu) i w wielu zastosowaniach fizyki.

</doc>
<doc id="486879" url="https://pl.wikipedia.org/wiki?curid=486879" title="Rozchodnik wielki">
Rozchodnik wielki

Rozchodnik wielki, rozchodnikowiec wielki ("Sedum maximum" L.) – gatunek rośliny należący do rodziny gruboszowatych. Występuje w niemal całej Europie (bez krańców zachodnich – Portugalii, Wysp Brytyjskich i Islandii), poza tym w Azji Mniejszej i zachodniej Syberii. W Polsce rozpowszechniony w całym kraju. Rośnie na suchych murawach i przydrożach.
Biologia i ekologia.
Bylina, geofit, hemikryptofit. Kwitnie od lipca do września. Związana z sucholubnymi murawami o dużej przepuszczalności wody, porastającymi wapienne zbocza oraz okolice piarżysk. Występuje w górach do wysokości 1800 m n.p.m. Rośnie na glebach suchych, kamienistych, piaszczystych chętnie z zawartością wapnia. Rozchodnik wielki jest sukulentem, rośnie na podłożu suchym o dużej przepuszczalności, dlatego ze względu na niedobory wody przystosował się do trudnych warunków, gromadząc zapasy wody w liściach i łodygach.
Roślina żywicielska dla gąsienic motyli: niepylaka apollo i modraszka orion.
Obecność w kulturze.
Rozchodnik cieszył się dużą popularnością wśród górali pienińskich. Wierzono, że jego korzeń zawieszony między łopatkami na nitce lub rzemyku chroni przed bólami reumatycznymi. W dzień św. Jana zrywano roślinę i wieszano między powałą a belkami. Jeśli ziele długo pozostawało zielone, wróżyło to domownikom długie życie i pomyślność.

</doc>
<doc id="486882" url="https://pl.wikipedia.org/wiki?curid=486882" title="Analizator gazu alfa-jonizujący">
Analizator gazu alfa-jonizujący

Analizator gazu alfa-jonizujący – przyrząd wykorzystujący emisję i pochłanianie cząstek α w celu wykazywania różnic w składzie dwóch mieszanin gazowych (wzorcowej i badanej). Zbudowany jest z dwóch oddzielnych komór jonizacyjnych, źródła (źródeł) promieniowania i części rejestrującej. Jedną z komór, hermetyczną, wypełnia mieszanka wzorcowa, czyli o znanym składzie. Drugą, mieszanina badana. Wyjścia komór pracują w układzie kompensacyjnym, tzn. prąd rejestrowany jest równy zeru, gdy oba gazy są jednakowe – obie komory są jonizowane tak samo przez cząstki α. Gdy zmieni się skład mieszanki badanej, zmieni się także wielkość jonizacji powodowanej przez cząstki α, a to pociągnie za sobą wygenerowanie sygnału przez układ kompensacyjny (prądy jonizacji z komór nie będą sobie równe).
Analizatory takie najczęściej służą do wykrywania dymu, lub innych gazów (np. metanu) w powietrzu. Najczęściej stosowanym źródłem cząstek α jest radioizotop Ameryk-241.

</doc>
<doc id="486883" url="https://pl.wikipedia.org/wiki?curid=486883" title="Agresja przeniesiona">
Agresja przeniesiona

Agresja przeniesiona - wyraz przeniesienia agresji z obiektu niedostępnego na obiekt dostępny.
Przykład: Żołnierz (człowiek) rozczarowany zachowaniem kolegów, przełożonych, zły na samego siebie, zachowuje się agresywnie wobec osób przypadkowych.

</doc>
<doc id="486884" url="https://pl.wikipedia.org/wiki?curid=486884" title="Herb Tykocina">
Herb Tykocina

Herb Tykocina – jeden z symboli miasta Tykocin i gminy Tykocin w postaci herbu.
Wygląd i symbolika.
Herb przedstawia w polu czerwonym złotą głowę tura.
Historia.
Herb Tykocina przyjęty w 1990 r. przedstawiał głowę tura złotą w polu czerwonym na tarczy polskiej. Nad tarczą korona w kształcie bramy miejskiej obronnej z blankami i dewizą "A.D. 1425" (Anno Domini 1425 - rok nadania praw miejskich). Wokół tarczy dewiza łacińska: "Insigne Civitatis Tykocinensis". 
W związku z uwagami Komisji Heraldycznej zaprojektowano nowy herb, który umieszczony został na tarczy gotyckiej typu hiszpańskiego, głowa tura została obwiedziona liniami konturowymi oraz zrezygnowano z dewizy. Usunięto również wizerunek bramy miejskiej, gdyż miasto nigdy nie było otoczone jakimikolwiek obwarowaniami. Nowy wzór herbu przyjęto 6 marca 2020 roku.

</doc>
<doc id="486887" url="https://pl.wikipedia.org/wiki?curid=486887" title="Rdzeń (językoznawstwo)">
Rdzeń (językoznawstwo)

Rdzeń (niekiedy także pierwiastek; por. ) – główny morfem wyrazu, który pozostaje po oddzieleniu od niego wszystkich afiksów.
Na przykład w wyrazie "przedszkolny" rdzeniem jest fragment -"szkol"-. Jest w nim też obecny prefiks (przedrostek) "przed"- oraz sufiksy (przyrostek): słowotwórczy – "n" (tworzący przymiotniki) oraz fleksyjny – "y" (ten ostatni zwany jest także końcówką fleksyjną). Z powyższego widać, że rdzeń nie musi swoją formą odpowiadać wolno stojącemu wyrazowi.
Istnieją wyrazy, które składają się z więcej niż jednego rdzenia – nazywa się je złożeniami. Np. wyraz "szkolno-wychowawczy" oparty jest na dwóch rdzeniach: "szkol"- oraz -"chow"-.
Rdzeń nie zawsze jest tożsamy z tematem słowotwórczym. Na przykład w wyrazie "przymrozek" wyróżnia się rdzeń -"mroz"-, tematem słowotwórczym jest zaś cząstka "przymroz"-.

</doc>
<doc id="486888" url="https://pl.wikipedia.org/wiki?curid=486888" title="Augustine">
Augustine

Augustine – stratowulkan znajdujący się na wyspie Augustine, położonej w Zatoce Cooka na południowym wybrzeżu Alaski, 280 kilometrów na południowy zachód od Anchorage.
Augustine znajduje się na utworzonej ze skał wulkanicznych, niezamieszkanej wyspie o długości 12 km i szerokości 10 km. Stożek wulkaniczny, znajdujący się w centralnej części wyspy, ma wysokość 1260 m n.p.m. i zbudowany jest z warstw materiału wulkanicznego pozostawionego przez historyczne i prehistoryczne erupcje. Większość widocznych skał wulkanicznych stanowią nieregularne bloki andezytów, zazwyczaj niewielkich rozmiarów.
Od lipca 2005 zaczęto obserwować ponowny wzrost aktywności wulkanu, której szczyt przypadł na okres od stycznia do lutego 2006, kiedy to odnotowano kilka erupcji oraz wysoką aktywność sejsmiczną przejawiającą się lokalnymi wstrząsami w liczbie do 70 dziennie.
Aktywność Augustine jest stale monitorowana przez Obserwatorium Wulkaniczne na Alasce ("Alaska Volcano Observatory"), a obraz z ok. 30 kamer umieszczonych na wulkanie jest transmitowany za pomocą sieci Internet.
Ostatnie poważne erupcje.
27 marca 1986 erupcja popiołów wulkanicznych zakłóciła ruch powietrzny na lotnisku w Anchorage.
W połowie grudnia 2005 Augustine rozpoczął emisję pióropuszy pary nasyconej dwutlenkiem siarki i popiołów wulkanicznych oraz działalność sejsmiczną, przejawiającą się setkami niewielkich trzęsień ziemi, sygnalizującą zbliżającą się erupcję.
11 stycznia 2006 miała miejsce dwukrotna erupcja Augustine o godz. 13.44 i 14.13 UTC.
W dniach 13–14 stycznia 2006 nastąpiła seria erupcji, z których najdłuższa trwała 44 minuty. W efekcie wybuchu wulkanu do stratosfery wyrzucona została chmura pyłu na wysokość powyżej 9000 metrów.
17 stycznia 2006 odnotowano trzęsienie ziemi połączone z erupcją pyłu, który uniósł się na wysokość 13,6 km.
28 stycznia 2006 nastąpiła kolejna seria czterech erupcji o sile i skutku zbliżonym do serii z 13–14 stycznia 2006.

</doc>
<doc id="486891" url="https://pl.wikipedia.org/wiki?curid=486891" title="Baan Company">
Baan Company



</doc>
<doc id="486893" url="https://pl.wikipedia.org/wiki?curid=486893" title="Hotel „Pod Trzema Koronami” w Toruniu">
Hotel „Pod Trzema Koronami” w Toruniu

Hotel „Pod Trzema Koronami” w Toruniu (obecnie pod nazwą „Trzy Korony”) – jeden z najstarszych do dziś działających hoteli w Toruniu.
Lokalizacja.
Hotel znajduje się na terenie Zespołu Staromiejskiego, przy Rynku Staromiejskim 21.
Historia.
Kamienica została zbudowana ok. 1480 roku, w XIX w. została poważnie przebudowana (m.in. nadbudowano ją o jedno piętro), fasada została przywrócona w 1960 roku. W kamienicy tej 16 grudnia 1875 roku zostało powołane Towarzystwo Naukowe. Na fasadzie można oglądać tablicę pamiątkową, upamiętniającą pobyt w hotelu Królowej Marysieńki, Augusta II Mocnego i Piotra Wielkiego.

</doc>
<doc id="486894" url="https://pl.wikipedia.org/wiki?curid=486894" title="Pod jednym dachem">
Pod jednym dachem

Pod jednym dachem (czes. "Chalupáři") – popularny w latach 70. i 80. jedenastoodcinkowy serial komediowy produkcji czechosłowackiej. Znakomitą większość zdjęć zrealizowano w miejscowości Višňová (powiat Przybram).
Tytułową piosenką filmu była "Když máš v chalupě orchestrion" w wykonaniu Waldemara Matuški.
Opis fabuły.
Zabawna historia dwóch starszych panów - Evžena (wdowca, rewizora na rencie inwalidzkiej z powodu nadmiernej nerwowości) i Bohumila (konserwatora), którym przyszło zamieszkać pod jednym dachem starej chałupy w małej, fikcyjnej wsi Czereśniowa, 80 km od Pragi. Jednym z głównych tematów ich sporów jest zabytkowa szafa grająca (orchestrion). Film posiada również miłosną intrygę – obydwaj panowie wpadają w oko mieszkającej w sąsiedztwie pani Fuchsowej.

</doc>
<doc id="486895" url="https://pl.wikipedia.org/wiki?curid=486895" title="Ron Jeffery">
Ron Jeffery

Ron Jeffery (ur. 6 września 1917 w Londynie, zm. we wrześniu 2002 w Auckland) – żołnierz brytyjskiego wywiadu MI6 i Armii Krajowej, pisarz.
Życiorys.
Dostał się do niemieckiej niewoli we Francji w 1940 r., dwukrotnie próbował ucieczki z obozu jenieckiego, w 1941 r. ostatecznie przedostał się do okupowanej Polski. Tu nawiązał kontakt z podziemiem, w AK przyjął pseudonimy „Józef Kawala”, „Stanisław Jasiński”, „Sporn”, „Botkin”. Dzięki świetnej znajomości wielu języków, zwłaszcza niemieckiego, był niezwykle przydatny dla Komendy Głównej. Został kurierem AK do Wiednia, Pragi, Budapesztu, Berlina i Hamburga. Brał również udział w likwidowaniu kolaborantów i drukowaniu bibuły.
Był łącznikiem wywiadu brytyjskiego ze sztabem pułkownika Smysłowskiego, sondując możliwość jego współpracy z aliantami. Brytyjczycy planowali wówczas dokonanie zamachu na Hitlera, wykorzystując kontakty dowództwa ROA w niemieckim sztabie generalnym. W lutym 1944 r. w mundurze niemieckiego oficera Abwehry przez Niemcy, Danię, Norwegię i Szwecję przedostał się do Londynu, by osobiście dać świadectwo okrucieństw niemieckich w okupowanej Polsce.
Był jednym z najbardziej wartościowych agentów brytyjskich II wojny światowej. Jako kurier brytyjski w okupowanej Polsce posiadł wprost nieocenioną wiedzę dla swojego rządu, który sceptycznie odnosił się do raportów polskiego podziemia, uważając je za stronnicze. Anthony Eden i Winston Churchill chcieli koniecznie się z nim spotkać, jako kurierem, który przekazałby im wiadomości z pierwszej ręki z okupowanej Polski. Nagle wszystko się zmieniło. Został zdyskredytowany przez sowieckich agentów ulokowanych w wywiadzie brytyjskim (Kim Philby), którzy skutecznie podważyli jego wiarygodność. Szczególnie nie spodobała się jego zwierzchnikom sprawa zbrodni katyńskiej, którą Jeffery ujawniał wszystkim. Trafił za to do obozu karnego, gdzie zmuszony był czyścić latryny. W tym czasie Wielka Brytania starała się zachować jak najlepsze stosunki ze Związkiem Radzieckim, dla dobra sojuszu poświęcając sprawę Polski. Po wojnie wyemigrował do Nowej Zelandii, gdzie wydał swoje wspomnienia "Red Runs the Vistula" ("Wisła jak krew czerwona").
W uznaniu jego zasług dla Polski dowódca AK gen. Tadeusz Bór-Komorowski nadał mu w 1943 r. Krzyż Walecznych. Nadano mu też Krzyż Armii Krajowej. W 1995 r. prezydent Lech Wałęsa udekorował go Krzyżem Komandorskim Orderu Zasługi Rzeczypospolitej Polskiej.

</doc>
<doc id="486897" url="https://pl.wikipedia.org/wiki?curid=486897" title="Złożenia">
Złożenia



</doc>
<doc id="486907" url="https://pl.wikipedia.org/wiki?curid=486907" title="Tłoczenie (obróbka plastyczna)">
Tłoczenie (obróbka plastyczna)

Tłoczenie – szereg różnorodnych procesów obróbki plastycznej realizowanych głównie na zimno i stosowanych do rozdzielania, kształtowania i łączenia materiałów w postaci blach, folii i płyt (metalowych lub niemetalowych).
Tłoczenie przeprowadza się za pomocą przyrządów zwanych tłocznikami, przeważnie na prasach mechanicznych lub hydraulicznych. Ponieważ jeden z wymiarów (grubość) półwyrobu jest istotnie mniejszy od dwóch pozostałych – stan naprężenia (poza pewnymi wyjątkami) można uważać za płaski.
Procesy tłoczenia, podczas których nie dochodzi do rozdzielania materiału stanowią oddzielną grupę (tzw. tłoczenie – kształtowanie). Szczegółową klasyfikację i nazwy poszczególnych procesów tłoczenia rozróżnia przede wszystkim występujący stan naprężenia.
Tłoczenie.
To obróbka plastyczna na zimno lub gorąco obejmująca:
płyt, blach, folii, czyli przedmiotów o małej grubości (w stosunku do innych wymiarów).

</doc>
<doc id="486909" url="https://pl.wikipedia.org/wiki?curid=486909" title="Antracyt (miasto)">
Antracyt (miasto)

Antracyt (ukr. "Антрацит", do 1962 "Bokowo-Antracyt", ros. "Антрацит") – miasto na Ukrainie w obwodzie ługańskim, położone w Donieckim Zagłębiu Węglowym.
Historia.
Miasto posiada prawa miejskie od 1938.
Od 2014 roku znajduje się pod kontrolą Ługańskiej Republiki Ludowej.
Gospodarka.
Ośrodek wydobywczy węgla kamiennego, powstały z połączenia kilku osiedli górniczych, nadto przemysł maszynowy, lekki oraz materiałów budowlanych.

</doc>
<doc id="486910" url="https://pl.wikipedia.org/wiki?curid=486910" title="Wzgórze Niemojewskie">
Wzgórze Niemojewskie



</doc>
<doc id="486911" url="https://pl.wikipedia.org/wiki?curid=486911" title="Haubicoarmata 25-funtowa">
Haubicoarmata 25-funtowa

Haubicoarmata 25-funtowa () – haubicoarmata brytyjska kalibru 87,6 mm, która weszła na wyposażenie armii brytyjskiej tuż przed wybuchem II wojny światowej. Podstawowe działo polowe armii Wielkiej Brytanii i jej dominiów oraz armii sojuszniczych organizowanych w Wielkiej Brytanii podczas wojny. Istniały dwa zasadnicze modele dział 25-funtowych: wczesny mniej liczny Mark I, powstały przez modyfikację dział 18-funtowych (18/25-pounder), oraz podstawowy Mark II. Uznawana jest za jedno z najlepszych dział kiedykolwiek zbudowanych – w służbie brytyjskiej pozostała aż do końca lat pięćdziesiątych. Niewielkie ilości tej broni były używane w celach szkoleniowych aż do 1967, a armie wielu krajów Wspólnoty Narodów używały ich jeszcze dłużej. „25-funtówka” została wycofana ze służby z powodu standaryzacji broni i amunicji NATO.
Historia.
Nowa broń powstała w wyniku długotrwałych badań, prowadzonych od lat 20., mających na celu zastąpienie używanych przez armię brytyjską w czasie I wojny światowej 18-funtowych dział polowych (84 mm) i haubic 4,5-calowych (114 mm) przez jedną broń będąca w stanie prowadzić ogień bezpośredni jak działo polowe i pośredni, stromotorowy, jak haubica, używając pocisków o kalibrze pomiędzy 3,5 i 4 cala (90 do 100 mm) i ważących około 30 funtów (14 kg). Na początku lat 30. zamierzano wybrać kaliber 3,7 cala (94 mm), jednakże następnie dla oszczędności w 1934 roku postanowiono modyfikować istniejące już działa 18-funtowe, co wymusiło zmniejszenie kalibru do 3,45 cala (87,6 mm). Otrzymane w ten sposób nowe działo wystrzeliwało 25-funtowe pociski (11,35 kg), stąd w lutym 1938 otrzymało oficjalne oznaczenie Ordnance QF, 25-pounder (dosłownie: "uzbrojenie szybkostrzelne 25-funtowe").
Pierwotnie modyfikowano do nowego standardu działa 18-funtowe Mk IV, które zostały przekalibrowane na 3,45 cala (87,6 mm), tworząc działo 25-funtowe QF Mark I (Mk I), przyjęte oficjalnie do uzbrojenia 26 sierpnia 1936. Potocznie określane było jednak jako działo 18/25-funtowe. Zachowało ono zamek śrubowy, tak jak oryginał. Zmodernizowano łoże, dodając koła pneumatyczne, umożliwiające holowanie armaty przez ciągnik artyleryjski (zmodernizowane łoża oznaczono dodatkową literą P). Stare łoże skrzynkowe jednak nie pozwoliło na uzyskanie wymaganej donośności (osiągano do 11.800 jardów). Opracowano nowsze łoże dwuogonowe Mk VP (oznaczenia modelu – Mark – dla łoża i armaty były niezależne od siebie), jednakże wojsko chciało możliwości prowadzenia dookolnego ostrzału i dlatego prowadzono również prace nad całkiem nowym działem.
Nowo opracowane w II połowie lat 30. działo otrzymało oznaczenie Mark II. W odróżnieniu od poprzedniego modelu miało pionowy zamek klinowy. Opracowano dla niego nowe jednoogonowe łoże skrzynkowe, umożliwiające duży kąt podniesienia, które w położeniu bojowym mogło opierać się na charakterystycznej platformie w formie szprychowego koła o dużej średnicy, z zębami zagłębiającymi się w ziemię. Platforma była opuszczana spod łoża i następnie armata była na nią wciągana, opierając się na niej kołami. Umożliwiało to obrót działa w zakresie 360°. Łoże, jak i lufa, istniało w kilku odmianach, oznaczanych odrębnymi symbolami Mark. W samej Wielkiej Brytanii powstało co najmniej 12 253 dział Mk II, głównie w zakładach Vickersa w Newcastle. Ich produkcję podjęto także w Kanadzie i Australii.
W odróżnieniu od armaty 18-funtowej, która używała amunicji zespolonej, haubicoarmata 25-funtowa używała amunicji rozdzielnego ładowania. Kompletny nabój składał się z pocisku i osobno ładowanej łuski, w której umieszczano do trzech dostępnych ładunków prochowych w woreczkach, tworząc ładunek 1, 2 lub 3 (najsilniejszy). Przy pełnym ładunku numer 3 donośność wynosiła 10 790 m. Pomimo zastosowania amunicji składanej, działo miało dużą szybkostrzelność, a przy tym zachowano możliwość zmiany masy ładunku miotającego, a tym samym odległości strzału. Dodatkowo opracowano specjalny ładunek "supercharge", zwiększający maksymalną donośność działa do 12 253 m, co jednak wymusiło dodanie w późniejszych modelach armaty hamulca wylotowego (od 1942). Z działa można było wystrzeliwać pociski burzące, dymne, przeciwpancerne, oświetlające i zapalające.
25-funtówka miała zarówno celownik teleskopowy do prowadzenia ognia na wprost, jak i standardowy celownik do prowadzenia ognia pośredniego. Obsługa działa była chroniona dużą tarczą pancerną.
Amunicja.
Podstawowym typem amunicji używanej przez haubicę były pociski odłamkowo-burzące (HE), ale opracowano także amunicję oświetlającą, dymną, zapalającą, oraz specjalne pociski przeznaczone do rozrzucania ulotek propagandowych. Podstawowym pociskiem był burzący HE Mk 1D. Do strzelania ogniem bezpośrednim używane były zazwyczaj 20-funtowe (9 kg) pociski przeciwpancerne (AP), w późniejszym okresie zastąpione nowszymi pociskami przeciwpancernymi z czepcem balistycznym (APCBC). Pociski przeciwpancerne dzięki mniejszej masie mogły być wystrzeliwane z dodatkowym ładunkiem "supercharge", a po wprowadzeniu od 1942 roku hamulców wylotowych także z dalszym ładunkiem uzupełniającym, co pozwoliło na zwiększenie przebijalności. Prowadzono także prace nad amunicją z ładunkiem kumulacyjnym (HEAT), które jednak zostały przerwane po wejściu do służby armaty 17-funtowej jako dedykowanego działa przeciwpancernego.
Służba.
Haubicoarmata 25-funtowa służyła na wszystkich frontach II wojny światowej. Była podstawowym działem polowym brytyjskich dywizji. Każda dywizja piechoty posiadała trzy pułki (regimenty) artylerii liczące łącznie 72 armaty. Każdy z pułków posiadał trzy dywizjony, z których każdy liczył dwie baterie po cztery działa. Każda dywizja pancerna posiadała jeden pułk (regiment) artylerii o identycznej strukturze organizacyjnej. Do holowania działa używane były przede wszystkim kołowe ciągniki artyleryjskie 4x4 FAT (Field Arillery Tractor), nazywane też Quad od napędu na cztery koła. W większości wersji wyróżniały się one skośnie ściętym dachem z tyłu. Podstawowym pojazdem tej klasy był Morris C8 FAT, w mniejszej liczbie Guy Quad Ant. W późniejszym okresie liczne były kanadyjskie ciągniki Quad programu CMP: Ford FGT i Chevrolet CGT. Dla Indii produkowany był ciągnik Karrier. Początkowo, do wprowadzenia ciągników o napędzie 4x4, działa były holowane przez gąsienicowe ciągniki Light Dragon Mk IID i kołowe 6x4 Morris CDSW.
Działa Mark I zaczęły wchodzić na uzbrojenie brytyjskich jednostek od 1938 roku. Zostały użyte bojowo po raz pierwszy podczas kampanii francuskiej, w składzie Brytyjskiego Korpusu Ekspedycyjnego. Większość wyprodukowanych dział została wówczas utracona, jedynie część wróciła do Anglii. Było to jedyne większe brytyjskie użycie bojowe dział Mark I. Aż 704 armaty zostały zdobyte przez wojska niemieckie. Działa te zostały wcielone do niemieckiej służby jako 8.76 cm FK 281(e) lub 282(e), dla wersji odpowiednio z łożami Mk IVP lub Mk VP. Jednostki niemieckie wyposażone w te armaty stacjonowały w rejonie Normandii w czasie operacji Overlord i przynajmniej kilkakrotnie doszło do pojedynków artyleryjskich wojsk angielskich i niemieckich wyposażonych w ten sam typ armaty (chociaż innego modelu).
Od kwietnia 1940 roku na uzbrojenie zaczęły wchodzić armaty podstawowego modelu Mark II. Pierwsze ich użycie bojowe miało miejsce podczas kampanii norweskiej, przez 203. Baterię 51. Pułku. Działa te zostały jednak 31 maja 1940 porzucone w Norwegii. Na dużą skalę działa 25-funtowe zostały następnie użyte podczas walk w Afryce Północnej. Używano ich wówczas także do walki z czołgami, aczkolwiek nie były one najlepsze do tego celu, a amunicja przeciwpancerna była nieliczna. Bardziej efektywne natomiast były przy strzelaniu skoncentrowanym ogniem pośrednim do skupisk czołgów na większych odległościach. Między innymi, działa te masowo były wykorzystane do nawał artyleryjskich podczas bitwy o El-Alamejn. 
Następną wielką kampanią, w której działa 25-funtowe brały udział, była kampania w Normandii i na zachodzie Europy. Kluczem do sukcesu i reputacji tych dział było sprawne dowodzenie i sieć obserwatorów artyleryjskich, pozwalających na szybkie przywołanie i skoncentrowanie na celu ognia całego pułku 24 dział, lub nawet trzech pułków.
Po II wojnie światowej, działa 25-funtowe były używane przez siły brytyjskie podczas wojny koreańskiej w latach 1950-1953, a następnie walk z partyzantami na Malajach.
Ostatnie użycie bojowe działa 25-funtowego przed żołnierzy brytyjskich (Special Air Service) miało miejsce 19 lipca 1972 podczas walk w Mirbacie w Omanie.
Poza armią brytyjską, działa te były używane bojowo m.in. przez Indie i Pakistan aż do wojny między tymi państwami w latach 1970-1971. 
W Wojsku Polskim stanowiła uzbrojenie pułków artylerii dywizji piechoty i dywizji pancernych:
Armata znalazła także zastosowanie jako uzbrojenie samobieżnych dział polowych Sexton i Bishop.
Modele produkcyjne.
Oprócz oznaczeń samego działa (modele Mark I i Mark II), osobne oznaczenia Mark nosiły odmiany luf i łoża. 
Mark I.
Ordnance, Quick Firing 25-pounder Mark I (QF 25-pdr Mk.I) – pierwsza wersja armaty, która weszła do służby w drugiej połowie lat 30. jako przekalibrowana armata 18-funtowa Mk IV, określana także mianem armaty 18/25-funtowej. Stosowano trzy rodzaje łoża: Mk IIITP i Mk IVP, wywodzące się z armaty 18-funtowej, z ogonem skrzynkowym, oraz nowe Mk VP z dwoma rozchylanymi ogonami i tarczą zagiętą po bokach. Łoże Mk VP zapewniało kąt ostrzału w poziomie 50° i w pionie od -5° do 37,5°. Ogółem zmodernizowano ok. 1000 dział Mk I.
Mark II.
Podstawowa wersja armaty Ordnance, QF 25-pdr Mk.II. Produkowana była z 6 modelami lufy ("barrel") i 3 głównymi modelami łoża ("carriage"). Pierwszą wersją lufy była Mk I. Główną odmianą lufy była Mk II, ze zmienionym zamkiem, produkowana także w Kanadzie pod oznaczeniem C Mk II. W 1944 roku wprowadzono lufę Mk III, w której ulepszono komorę nabojową, zapobiegając samoczynnemu wysuwaniu się pocisku przy dużym kącie pochylenia armaty. Były one produkowane też w Kanadzie jako C Mk III. Późniejsze wersje Mk IV i Mk VI (z 1964 roku) wprowadziły ulepszenia zamka. 
Dla działa Mark II powstały nowe typy łoża, wszystkie jednoogonowe z obrotową opuszczaną platformą. Pierwszym modelem był Mark I Carriage, z platformą No.9 o dużej średnicy. Drugi model łoża Mk II był węższy, opracowany pod kątem użycia w dżungli, i miał platformę No.22 o mniejszej średnicy. Trzeci model Mark III wywodził się z modelu I, lecz miał platformę No.22 i dodatkowy zawias w tylnej części ogona, pozwalający na zwiększenie kąta podniesienia działa (w takim położeniu ogon schodził do ziemi pod większym kątem, a jego tylna część leżała płasko na ziemi, platforma wówczas nie mogła być używana). Po wejściu do służby większej liczby 17-funtowych armat przeciwpancernych opracowano Mark 5 Carriage, z którego prawnie nie można już było prowadzić ognia bezpośredniego, ale pozwalał on na większy kąt podniesienia działa i zwiększał kąt ostrzału z pozycji poziomej.
Do działa używano dwóch modeli przodka, będącego zarazem jaszczem: przedwojenny No.24 i najszerzej używany No.27. Oba mieściły po 32 naboje, lecz No.27 był większy, przenosił więcej akcesoriów, i można było na nim przewozić platformę do strzelania, jeśli nie używano jej z działem. Dwa przodki spięte razem pełniły rolę jaszcza dostarczającego amunicję.
Short, Mark I.
Ordnance QF 25-pounder Short (Aust) Mark I znana także jako "Baby" 25 pdr to australijska lżejsza wersja tego działa, zaprojektowana do działań w dżungli. Model australijski miał krótszą lufę i zamontowany był na lżejszym podwoziu Carriage Light (Aust) Mark I lub Mark II. "Baby" 25 pdr używane było w południowo-wschodniej Azji i na wyspach Pacyfiku w czasie drugiej wojny światowej. Armata mogła być holowana przez małe pojazdy (nawet samochody terenowe typu jeep), można ją było także rozłożyć na 13 stosunkowo małych i lekkich części.

</doc>
<doc id="486912" url="https://pl.wikipedia.org/wiki?curid=486912" title="Oznaczenia artylerii brytyjskiej">
Oznaczenia artylerii brytyjskiej

Oznaczenia i skróty związane z bronią artyleryjską produkowaną i używaną przez wojsko brytyjskie w okresie I i II wojny światowej.
BL.
Breech Loading – ładowanie odtylcowe (np. haubica BL 9.2″). Oznaczenia dział z zamkiem śrubowym, w których pocisk i ładunek miotający były ładowane do komory nabojowej osobno.
cwt.
"Hundredweight", cetnar angielski, jednostka wagi wynosząca 50,80234544 kg, w oznaczeniach angielskiej broni artyleryjskiej zazwyczaj oznacza masę lufy.
HA.
High Angle - oznaczenie Marynarki Królewskiej na armaty przeciwlotnicze, oznacza, że lufa armaty może być podnoszona pod kątem większym niż 50°
HA/LA.
High Angle/Low Angle - oznaczenie Marynarki Królewskiej na armatę uniwersalną, zazwyczaj były to armaty przeciwlotnicze HA zdolne także do prowadzenia ognia przeciwko okrętom lub celom naziemnym. 
LA.
Low Angle - oznaczenie Marynarki Królewskiej na armatę przystosowaną wyłącznie do strzelania do celów okrętów lub celów naziemnych.
ML.
Muzzle Loading – dosłownie "ładowanie lufą", "ładowanie odprzodowe", w czasie I i II wojny światowej to oznaczenie było używane wyłącznie dla moździerzy.
QF.
Quick Firing – dosłownie "szybkostrzelne", oznaczenie dla wszystkich dział zasilanych amunicją scaloną lub półscaloną, gdzie –podobnie jak w przypadku ręcznej broni palnej – komorę nabojową uszczelnia łuska naboju, a nie zamek śrubowy jak w przypadku armat BL.
QF SA.
Quick Firing Semi Automatic - oznaczenie Marynarki Królewskiej na armatę używającą amunicję scaloną z zamkiem półautomatycznym, po oddaniu strzału zamek sam otwierał się i wyrzucana jest z niego automatycznie łuska.

</doc>
<doc id="486913" url="https://pl.wikipedia.org/wiki?curid=486913" title="Parafia św. Urbana w Paniówkach">
Parafia św. Urbana w Paniówkach

Parafia św. Urbana – parafia rzymskokatolicka w Paniówkach, w dekanacie Knurów, w archidiecezji katowickiej.
Historia.
Przed powstaniem parafii w Paniówkach, wierni uczęszczali do kościoła parafialnego w Paniowach. Ten z kolei od XVI wieku był kościołem filialnym parafii w Bujakowie. Starania o budowę własnego kościoła w Paniówkach rozpoczęły się w 1909 r. Wtedy to Joanna Schaffgotsch, dziedziczka dóbr w Paniowach, Paniówkach i Chudowie zapisała w testamencie 1500 ówczesnych marek dla kościoła w Paniówkach i Bujakowie.
W 1922 r. parafię w Bujakowie objął ks. Franciszek Górek, który trzy lata później wydał oficjalną zgodę na wydzielenie filii Paniowy – Paniówki z parafii w Bujakowie. Właściciel gruntu, na którym stoi obecnie kościół spółka Godula z Rudy – Chebzia w 1934 r. odstąpiła bezpłatnie 2,1 ha gruntu pod kościół, cmentarz oraz plebanię w Paniówkach. 11 marca 1935 r. powołano Komitet Budowy Kościoła w Paniówkach, na którego czele stanął ks. Plewnia, proboszcz z Paniów. Projekt budowy kościoła w stylu romańskim opracował budowniczy Alfred Pruszowski z Kończyc, który przejął także nadzór nad budową. Poświęcenia kamienia węgielnego dokonał 17 maja 1936 roku ks. infułat Wilhelm Kasperlik. Ponieważ koszt całego przedsięwzięcia opiewał na około 170 tys. zł. budowę trzeba było realizować wysiłkiem społecznym. Płacono tylko murarzom i cieślom. Część wyposażenia kościelnego pochodzi z darowizn parafian: ks. Franciszek Górek podarował ociosany kamień na cokół, deski oraz eternit na cały dach, ktoś inny ofiarował krzyż na wieżę, a stolarz z Wirku – 20 ławek.
Uroczyste poświęcenie nowej świątyni nastąpiło 26 listopada 1936 r. 28 grudnia 1945 r. dekretem biskupa Stanisława Adamskiego powołano kurację Paniówki, przyłączając do niej również parafię Chudów. Patronem parafii został wybrany św. Urban I, papież. Jako patron winnic jest powiązany z rolnictwem, co najprawdopodobniej mogło wpłynąć na ten wybór.
Potrzeba utworzenia plebanii pojawiła się w 1936 r. Początkowo nowa parafia nie miała przydzielonego własnego księdza. Jednak kiedy w parafii Paniowy pojawił się wikary, został on przeniesiony do Paniówek. Tu zamieszkał u jednego z mieszkańców. Po zakończeniu wojny wznowiono starania o budowę plebanii. Poświęcenie probostwa odbyło się 2 grudnia 1951 r. W latach 1983–1986 trwała budowa ośrodka katechetycznego. W 1990 r. do użytku oddano Dom Przedpogrzebowy.
Współczesność.
Obecnie w Paniówkach znajduje się budynek kościoła, wybudowanego w stylu neoromańskim, cmentarz, plebania, a w trakcie budowy jest Park Joanny, nazwany na cześć Joanny Schaffgotsch, fundatorki kościoła w Paniówkach. Park ten jest budowany, podobnie jak wcześniej sam kościół, wysiłkiem społecznym.
W parafii Paniówki działają liczne grupy religijne, między innymi młodzież oazowa, Dzieci Maryi, Grupa Modlitewna o. Pio, Żywy Różaniec. Przy parafii działają także chór parafialny „Cecylia” oraz zespół młodzieżowy „Cantavi”.
Liczebność i obszar parafii.
Ulice należące do parafii.
27 Stycznia, Brzozowa, Dębowa, Dworska, Działkowa, Gliwicka, Klonowa, Kłodnicka, Krótka, Leśna, Ogrodowa, Piaskowa, Powstańców Śl., Słoneczna, Skotnicka, Sosnowa, Swobody, Wiśniowa, Wodna, Wolności, Zabrska, Zamkowa, Zwycięstwa.
Kościoły i kaplice mszalne.
Kościół św. Urbana w Paniówkach
Cmentarze.
Cmentarz parafialny przy ul. Zabrskiej w Paniówkach.
Księgi metrykalne.
Parafia prowadzi księgi chrztów, ślubów i zgonów od 1936 roku.

</doc>
<doc id="486916" url="https://pl.wikipedia.org/wiki?curid=486916" title="Podział administracyjny Malediwów">
Podział administracyjny Malediwów

Malediwy składają się z 26 naturalnych atoli, które podzielone są na 21 jednostek administracyjnych: 19 atoli administracyjnych i dwóch miast - stołecznego Male oraz Addu.
Nazwą każdego z atoli administracyjnych jest nazwa litery alfabetu thaana:

</doc>
<doc id="486919" url="https://pl.wikipedia.org/wiki?curid=486919" title="Toyama">
Toyama

 – miasto w Japonii, ośrodek administracyjny prefektury Toyama, w środkowej części wyspy Honsiu ("Honshū"), port nad zatoką Toyama (Morze Japońskie).

</doc>
<doc id="486920" url="https://pl.wikipedia.org/wiki?curid=486920" title="Gifu">
Gifu

 – miasto w Japonii, ośrodek administracyjny prefektury Gifu, na wyspie Honsiu, na północ od Nagoi. 
Położenie.
Miasto leży niemal w centrum Japonii, około 250 km na zachód od Tokio i 140 km na wschód od Osaki. Położone jest w północnej części równiny Nōbi, przez którą przepływają rzeki: Nagara, Kiso, Ibi (zwane łącznie: „trzema rzekami Kiso”, gdyż w swoim dolnym biegu na przemian łączą się i rozdzielają). 
Najwyższym szczytem, usytuowanym w środku miasta, jest wzgórze Kinka (dawniej Inaba) o wysokości 329 m n.p.m. 
Gospodarka.
W mieście rozwinął się przemysł włókienniczy, chemiczny, maszynowy, lotniczy, papierniczy, szklarski oraz rzemieślniczy.

</doc>
<doc id="486921" url="https://pl.wikipedia.org/wiki?curid=486921" title="Live and Murderous in Chicago">
Live and Murderous in Chicago

Live and Murderous in Chicago – pierwsze koncertowe DVD zespołu Papa Roach, wydane w 2005 roku. Zostało nagrane podczas koncertu w Chicago.

</doc>
<doc id="486922" url="https://pl.wikipedia.org/wiki?curid=486922" title="Małgorzata Szumowska">
Małgorzata Szumowska

Małgorzata Szumowska (ur. 26 lutego 1973 w Krakowie) – polska reżyserka, scenarzystka i producentka filmowa.
W 1998 ukończyła studia w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi. Zadebiutowała w 2000 roku filmem "Szczęśliwy człowiek", lecz jej pierwszym obficie nagradzanym filmem w Polsce były na poły autobiograficzne "33 sceny z życia" (2008). W ciągu dalszej swojej kariery filmowej Szumowska zasłynęła z reżyserii takich filmów jak "W imię..." (2013), "Body/Ciało" (2015) oraz "Twarz" (2018), które były nagradzane na Międzynarodowym Festiwalu Filmowym w Berlinie. Wyprodukowała również film "Antychryst" (2009) w reżyserii Larsa von Triera. Powtarzającą się tematyką w filmach Szumowskiej jest wyrażana przez jej bohaterów potrzeba miłości, a zarazem konfrontacja z chorobą i śmiercią bliskich.
Życiorys.
Młodość i wykształcenie.
Małgorzata Szumowska urodziła się 26 lutego 1973 roku w Krakowie, jako córka pisarki Doroty Terakowskiej i dziennikarza Macieja Szumowskiego, siostra reżysera filmów dokumentalnych Wojciecha Szumowskiego oraz przyrodnia siostra dziennikarki i pisarki Katarzyny T. Nowak. Rodzice Szumowskiej prowadzili otwarty dom, przyjmując do siebie członków krakowskiej bohemy artystycznej. Przyszła reżyserka źle wspominała atmosferę rodzinną (ojciec był alkoholikiem, matka wpajała jej lęk przed anoreksją), nie lubiła też Krakowa jako miasta: „To miasto mnie przeraża. Całe to środowisko, w którym obracali się moi rodzice. Total mieszczańskie przy pozorach wyluzowania i szaleństwa”.
Jest absolwentką V Liceum Ogólnokształcącego im. Augusta Witkowskiego w Krakowie. W 1998 ukończyła studia na Wydziale Reżyserii Filmowej i Telewizyjnej Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi. Wcześniej pod presją rodziców podjęła studia na Uniwersytecie Jagiellońskim, gdzie uczyła się historii sztuki. Debiut w sztuce filmowej umożliwił jej Wojciech Jerzy Has, który zdaniem Szumowskiej „nie cierpiał [...] płytkiego realizmu. [...] Żądał, by się uwolnić od banału publicystki, nie trzymać się realizmu jak matczynej spódnicy, nie bać się metafory, a narrację traktować «jako rzecz wtórną»”.
Kariera filmowa.
Pełnometrażowy debiut Szumowskiej, "Szczęśliwy człowiek" (2000), stanowił przedmiot takiej świadomej stylizacji. Głównym tematem filmu jest wegetacja ubogich krakowskich mieszczan, syna (Piotr Jankowski) oraz matki (Jadwiga Jankowska-Cieślak), którzy prowadzą grę opartą na kłamstwach i prowadzącą do tragicznych wydarzeń. "Szczęśliwy człowiek" był negatywnie odbierany w Polsce, gdzie recenzenci oskarżali Szumowską o „kiczowatą” symbolikę oraz „telenowelowe rozwiązania fabularne”. Pomimo skromnego sukcesu festiwalowego filmu powściągliwie do "Szczęśliwego człowieka" odnieśli się również anglosascy krytycy, którzy doceniali wprawdzie urodę zdjęć, ale odbierali film jako przejaw ponuractwa. Niemniej jednak, jak twierdziła Deborah Young z „Variety”, film stanowił dziką kartę dla reżyserki, która w późniejszych swoich filmach miała zostać zaakceptowana w zachodnim obiegu festiwalowym.
Kolejny film Szumowskiej, "Ono" (2004), został nakręcony w polsko-niemieckiej koprodukcji i portretował losy matki zmagającej się z niechcianą ciążą. Robert Koehler z „Variety” komentował "Ono" jako przykład filmu, który nie definiując się jako jawnie feministyczny, mógł zostać zrealizowany tylko z żeńskiego punktu widzenia. W międzyczasie na karierę Szumowskiej wpłynęła tragedia rodzinna. W krótkim odstępie czasowym Szumowska doświadczyła śmierci swoich rodziców: Doroty Terakowskiej i Macieja Szumowskiego. Próbę przepracowania owej traumy reżyserka podjęła w filmie "33 sceny z życia" (2008), również zrealizowanym w polsko-niemieckiej koprodukcji. W rolę ekranowej artystki doświadczającej podobnej traumy wcieliła się Julia Jentsch. Tadeusz Sobolewski na łamach „Gazety Wyborczej” twierdził, że "33 sceny z życia" to „jeden z najwybitniejszych polskich obrazów ostatnich lat, mówiących własnym głosem”. Zarazem ów film okazał się wielkim wydarzeniem festiwalowym, dzięki któremu Szumowska zdobyła szereg nagród, w tym Złotą Kaczkę dla najlepszego filmu oraz nagrodę za reżyserię na Festiwalu Polskich Filmów Fabularnych.
Na fali sukcesu "33 scen z życia" Szumowska związała się z duńską wytwórnią Zentropa prowadzoną przez Larsa von Triera. W 2009 roku wyprodukowała film w reżyserii tegoż, "Antychrysta", dzięki czemu w rewanżu Zentropa dofinansowała produkcję kolejnego jej pełnometrażowego utworu, "Sponsoringu" ("Elles", 2011). Główna bohaterka filmu, pracownica magazynu dla pań (Juliette Binoche), prowadzi reportaż o prostytucji wśród studentek. "Sponsoring" podzielił krytyków, którzy jako wady utworu Szumowskiej wskazywali przerost publicystycznej treści i jednoznaczne przesłanie, ale doceniali rolę Binoche oraz partnerujących jej Joanny Kulig i Anais Demoustier.
Międzynarodowe uznanie przyniósł Szumowskiej "W imię..." (2013). Grany w tym filmie przez Andrzeja Chyrę ksiądz stopniowo odkrywa w sobie pociąg homoseksualny do jednego z wychowanków zakładu poprawczego. Choć część recenzentów w filmie Szumowskiej dopatrywała się błędów scenariuszowych oraz niezręcznego potraktowania drażliwej kwestii homoseksualizmu w Kościele, "W imię" zapewnił Szumowskiej kolejną nagrodę za reżyserię w Gdyni oraz nagrodę środowisk LGBT na Berlinale.
Kolejny film Szumowskiej, "Body/Ciało" (2015), okazał się jednym z najważniejszych utworów w karierze reżyserki. Prowokacyjna przypowieść o prokuratorze (Janusz Gajos), który wespół z chorą na anoreksję córką próbuje odnaleźć sens życia po śmierci żony i zasięga porady u parapsycholog (Maja Ostaszewska), została ciepło przyjęta przez polską widownię i otrzymała Złote Lwy w Gdyni. Anna Tatarska z portalu Onet pisała, iż "Body/Ciało" było dla niej pierwszym niepretensjonalnym filmem Szumowskiej: „Zniknęła drażniąca powaga przekonanego o swojej wyjątkowości buntownika idealisty, pojawił się luz”. "Ciało" doceniła również krytyka zagraniczna, nie okazując wszelako entuzjazmu, a Szumowska za reżyserię filmu została uhonorowana Srebrnym Niedźwiedziem na Berlinale.
W 2018 roku na Berlinale Szumowska zaprezentowała kolejny film o tematyce „cielesnej” – "Twarz", który zapewnił jej kolejnego Srebrnego Niedźwiedzia. Utwór Szumowskiej stanowił satyrę na współczesną Polskę na przykładzie losów robotnika (Mateusz Kościukiewicz), który po nieszczęśliwym wypadku na budowie olbrzymiego posągu Chrystusa przechodzi operację transplantacji twarzy i spotyka się z niechęcią otoczenia. "Twarz" odczytywano jednak przede wszystkim jako drwinę z polskiej mentalności, czego wyrazem była na przykład początkowa scena wdzierania się tłumu rozebranych klientów, skuszonych osobliwą promocją, do galerii handlowej. Części krytyków taka satyra się nie podobała. Niekiedy "Twarz" niepochlebnie porównywano do filmów Patryka Vegi; Krzysztof Varga w „Gazecie Wyborczej” opisywał film jako „przepełniony pogardą dla ludu”, Łukasz Adamski z portalu wPolityce.pl zarzucał reżyserce „prymitywne szyderstwo”, a Przemysław Dobrzyński z portalu Spider’s Web pisał, iż Szumowska stworzyła „nieprzyjemną farsę o tym, jaka to zła i zacofana jest polska wieś, szczególnie, jak przygląda się jej z Placu Zbawiciela czy Potsdamer Platz w Berlinie z grupką oderwanych od życia hipsterów”.
W 2019 roku ukończony został kolejny film Szumowskiej, "Córka boga" ("The Other Lamb)", który rok później miał premierę na platformie dystrybucyjnej Netflix. Główna bohaterka filmu wyprodukowanego w Irlandii i Belgii, żyjąca w patriarchalnej wspólnocie rządzonej przez kapłana-despotę, z czasem podważa sens odprawianych przezeń rytuałów. "The Other Lamb" na ogół interpretowano jako wyrazisty feministyczny manifest; w Stanach Zjednoczonych dzieło Szumowskiej odbierano pozytywnie, aczkolwiek w Polsce recenzje były bardziej powściągliwe. Kolejny film Szumowskiej, "Śniegu już nigdy nie będzie" (2020) o ukraińskim masażyście (Alec Utgoff), który staje się powiernikiem swoich klientów z klasy średniej, został zakwalifikowany do konkursu głównego na Międzynarodowym Festiwalu Filmowym w Wenecji. Film ten był także polskim kandydatem do Oscara w kategorii filmu międzynarodowego, lecz ostatecznie nie otrzymał nominacji.
W 2022 miał premierę jej kolejny anglojęzyczny film, "Infinite Storm". Utwór był oparty na prawdziwej historii, którą opisał dziennikarz „Reader's Digest” Ty Gagne w artykule "High Places: Footprints in the Snow Lead to an Emotional Rescue". "Infinite Storm" opowiadał historię samotnej wspinaczki na Górę Waszyngtona w Stanach Zjednoczonych, podczas której główna bohaterka – pielęgniarka i przewodniczka górska, Pam Bales (Naomi Watts) – musi zmierzyć się z burzą śnieżną i ryzykując własne życie, pomaga obcej osobie spotkanej na szlaku. Film zadebiutował na 10. miejscu amerykańskiego "box office'u", będąc tym samym pierwszym filmem współfinansowanym przez polskie instytucje, któremu udało się tego dokonać. Recenzje "Infinite Storm" zarówno w Polsce, jak i w Stanach Zjednoczonych były jednak chłodne. Michael O'Sullivan z „Washington Post” pisał, iż "Infinite Storm" to „wstrząsająca historia o przetrwaniu, której pozbawiono energii na potrzeby uzyskania melodramatycznego poklasku [widowni], który wydaje się – choć rzeczywisty – niezasłużony”. Michał Piepiórka w recenzji dla „Czasu Kultury” szedł dalej, twierdząc, że „artystyczne decyzje polskiej reżyserki zaczynają jawić się jako coraz bardziej desperackie. Jakby za wszelką cenę chciała przetrwać na wymagającym rynku światowego kina”.
Poza reżyserią.
W 2016 roku zasiadała w jury konkursu głównego na 66. MFF w Berlinie, któremu przewodniczyła wtedy amerykańska aktorka Meryl Streep.
W 2018 roku była członkiem jury na 75. MFF w Wenecji pod przewodnictwem meksykańskiego reżysera Guillermo del Toro.
Jest członkinią Gildii Reżyserów Polskich.
Życie prywatne.
W 2001 roku wzięła ślub z operatorem filmowym Michałem Englertem. Rozwiodła się z nim po śmierci obojga rodziców. Jej kolejnym partnerem był montażysta filmowy Jacek Drosio, z którym ma syna Macieja.
W 2011 roku wyszła za mąż za aktora Mateusza Kościukiewicza, z którym ma córkę Alinę.
Poglądy.
Małgorzata Szumowska deklarowała w 2015 roku, że „nie mam skrystalizowanych poglądów i dlatego nie umiem wyrażać jednoznacznych opinii [...] Terroryści mordują redakcję «Charlie Hebdo», a dzieci muzułmanów, których ściągnięto do Francji jako tanią siłę roboczą, nie mają pracy. Życie stało się brutalne i nie pozwala na łatwe odpowiedzi”. W lipcu 2017 roku została sojuszniczką osób LGBT, biorąc udział w akcji „Ramię w ramię po równość” Kampanii Przeciw Homofobii. Szumowska deklarowała, iż: „Ważne jest to, żeby w takim kraju jakim jest Polska i w czasach w jakich aktualnie żyjemy [2017], wypowiadać swoje zdanie publicznie i po prostu bronić praw osób LGBT”. Wystąpiła również w kampanii Anji Rubik #sexedpl, nagrywając krótki film poruszający temat masturbacji.
Styl filmowy.
Małgorzata Szumowska twierdziła, że znajduje się pod wpływem twórczości swojego mentora Wojciecha Jerzego Hasa, a także Kazimierza Karabasza. Ironicznie wykorzystywała również ikonografię zapożyczoną z filmów Krzysztofa Kieślowskiego, nawiązując do jego sposobu portretowania kobiet w "Dekalogu" oraz trylogii "Trzy kolory." Zdaniem Magdaleny Podsiadło reżyserka "Body/Ciała" czyni swoje bohaterki „ostentacyjnie niemodnymi, wychudzonymi i aseksualnymi, a także przypisuje im irracjonalność i rozchwianie psychiczne. Tak przygotowany zestaw cech kobiecych reżyserka waloryzuje w filmie pozytywnie, przezwyciężając wpisaną do niego mizoginię i kpiąc ze stereotypowego podziału na racjonalnych mężczyzn i histeryczne kobiety”. Piotr Pławuszewski zauważa dwa motywy przewijające się przez twórczość Szumowskiej: potrzebę miłości, która skutkuje jednak cierpieniem bohaterów i w skrajnych przypadkach doprowadza do ich wyniszczenia; a także konieczność zmierzenia się z poważną chorobą i śmiercią bliskich, która wpisana jest w ludzkie doświadczenie.
Janusz Wróblewski i Barbara Kaczmarczyk z „Polityki” twierdzili, że Szumowska jest „artystką przekorną, ostentacyjnie łamiącą granice tego, co uchodzi za przyzwoite, powszechnie ustalone i niepodlegające społecznej dyskusji. Jej podejście do kwestii ostatecznych, wizje dojrzewania, macierzyństwa, homoseksualizmu kłócą się z potocznym wyobrażeniem, wielu drażnią i oburzają”. Jakub Popielecki z portalu Filmweb podsumowywał jej twórczość następująco: „Szumowska jest reżyserką intuicyjną, emocjonalną – stąd biorą się największe zalety i wady jej filmów. W poszukiwaniu ekranowej atrakcji często traci ona twórcze skupienie, co prowadzi ją na manowce banału czy nawet kiczu”. Marta Kąsiel natomiast kontrowała, iż „filmy Szumowskiej jeszcze nie osiągają poziomu arcydzieł. Jednakże stale są zauważane na arenie międzynarodowej i co najważniejsze: są godną wizytówką naszego kraju”.
Wyróżnienia i odznaczenia.
Postanowieniem prezydenta RP Bronisława Komorowskiego z 16 czerwca 2015 została odznaczona Złotym Krzyżem Zasługi "za zasługi dla kultury polskiej". 2 listopada 2015 została wyróżniona Srebrnym Medalem „Zasłużony Kulturze Gloria Artis”. W 2020 miesięcznik „Twój Styl” wyróżnił Szumowską jako jedną z sześciu „Kobiet 30-lecia”, obok Ireny Eris, Janiny Ochojskiej, Doroty Soszyńskiej, Olgi Tokarczuk i Martyny Wojciechowskiej.

</doc>
<doc id="486923" url="https://pl.wikipedia.org/wiki?curid=486923" title="Ichinomiya">
Ichinomiya

 – miasto w Japonii, w prefekturze Aichi, w środkowej części wyspy Honsiu. Miasto często też nazywane jest Owari Ichinomiya w celu uniknięcia pomyłek z innymi miejscowościami o podobnej nazwie. "Ichinomiya" znaczy „pierwszy chram” w danej prowincji ("ichinomiya" to historyczne określenie chramów shintō o najwyższej randze w określonym regionie. Od wielu z nich pochodzą nazwy geograficzne).
Położenie.
Miasto położone jest w zachodniej części prefektury Aichi i przez rzekę Kiso graniczy z prefekturą Gifu. Leży na równinie między Gifu od północy i Nagoją od południa. Graniczy z miastami: Kōnan, Iwakura, Kitanagoya, Haruhi-chō i Inazawa w prefekturze Aichi i Hashima, Kakamigahara, Kasamatsu, Ginan w prefekturze Gifu.
Gospodarka.
W mieście rozwinął się przemysł maszynowy, metalowy, chemiczny oraz włókienniczy.
Transport.
Kolejowy.
Przez miasto przebiega linia Meitetsu oraz główna magistrala JR Tokaidō.
Populacja.
Zmiany w populacji Ichinomiyi w latach 1970–2015:

</doc>
<doc id="486924" url="https://pl.wikipedia.org/wiki?curid=486924" title="Last Resort">
Last Resort

Last Resort – pierwszy singel z debiutanckiej płyty zespołu Papa Roach "Infest" z 2000 roku. 
Wokalista grupy i zarazem autor tekstu utworu, Jacoby Shaddix, poruszył w nim doświadczenie, które przeżył w wieku 17 lat, gdy jeden z jego najlepszych przyjaciół usiłował popełnić samobójstwo (słowa piosenki zostały napisane z punktu widzenia tej osoby).

</doc>
<doc id="486925" url="https://pl.wikipedia.org/wiki?curid=486925" title="Hiratsuka">
Hiratsuka

 – miasto w Japonii, w prefekturze Kanagawa, w środkowej części wyspy Honsiu. Hiratsuka jest jednym z .
Położenie.
Miasto leży w centrum prefektury Kanagawa nad zatoką Sagami. Graniczy z:
Historia.
1 kwietnia 1889 roku, po restauracji Meiji, w powiecie Ōsumi powstało miasteczko Hiratsuka (chō). 1 kwietnia 1896 roku miejscowość stała się częścią powiatu Naka. 1 kwietnia 1932 roku Hiratsuka otrzymała prawa miejskie.
Gospodarka.
W mieście rozwinął się przemysł włókienniczy, gumowy, samochodowy oraz ceramiczny.
Populacja.
Zmiany w populacji Hiratsuki w latach 1970–2015:

</doc>
<doc id="486926" url="https://pl.wikipedia.org/wiki?curid=486926" title="Numazu">
Numazu

 – miasto w Japonii, w prefekturze Shizuoka, w środkowej części wyspy Honsiu, nad zatoką Suruga (Ocean Spokojny).
W mieście rozwinął się przemysł metalowy, maszynowy, odzieżowy, chemiczny oraz rybny.

</doc>
<doc id="486928" url="https://pl.wikipedia.org/wiki?curid=486928" title="Lothar Heimberg">
Lothar Heimberg



</doc>
<doc id="486930" url="https://pl.wikipedia.org/wiki?curid=486930" title="Ulica Czarnowiejska w Krakowie">
Ulica Czarnowiejska w Krakowie

 Ulica Czarnowiejska – ulica w Krakowie, której kontynuacją jest ulica Nawojki, przecinająca Aleje Trzech Wieszczów, za skrzyżowaniem z ulicą Michałowskiego przechodząca w ulicę Dolnych Młynów.
Nazwa ulicy wywodzi się od Czarnej Wsi, która leżała na zachód od miasta. Pierwszy zapis o niej pochodzi z 1326 r. Zachowało się też wiele dokumentów mówiących o "Czarnych Ogrodach": stąd pochodziły najlepsze warzywa, sprzedawane na krakowskim Rynku, uprawiano tu nawet tytoń. Od 1673 r. Czarna Wieś stała się częścią przedmieścia Garbary. W dokumentach zanotowano, iż w 1869 r. Czarna Wieś razem ze swoim przysiółkiem Kawiory liczyła 490 mieszkańców i 39 domów. Czarna Wieś została włączona do Krakowa w 1910 r.

</doc>
<doc id="486933" url="https://pl.wikipedia.org/wiki?curid=486933" title="Francis Buchholz">
Francis Buchholz

Francis Buchholz (ur. 19 lutego 1954 w Hanowerze) – niemiecki muzyk rockowy, basista; w latach 1973-1992 grał w zespole Scorpions. Nagrał z nimi m.in. takie utwory jak „Wind of Change” czy „Send Me an Angel”.
Buchholz karierę muzyczną rozpoczął w zespole Dawn Road, w którym udzielali się również Uli Jon Roth, Jurgen Rosenthal oraz Achim Kirschining. W 1973 roku wraz z Rothem i Rosenthalem dołączył do Scorpions. W 1992 roku Buchholz został wyrzucony ze względu na malwersacje finansowe, jakich się dopuścił. Sprawa ta znalazła się w sądzie w Teksasie. Na miejsce Buchholza przybył Ralph Rieckermann.

</doc>
<doc id="486934" url="https://pl.wikipedia.org/wiki?curid=486934" title="Herman Rarebell">
Herman Rarebell

Herman Rarebell (właściwie Hermann Erbel, ur. 18 listopada 1949 w Schmelz) – niemiecki perkusista, muzyk zespołu Scorpions w latach 1977–1995, a także MSG.
W składzie Scorpions nagrał 8 płyt, których był również współautorem jako kompozytor i autor tekstów. Obecnie szef założonej w 1995 wytwórni muzycznej "Monaco Records". Komponuje i nagrywa. Jest jedynym muzykiem, który będąc pełnoprawnym członkiem zespołu Scorpions wydał solowy album (pod szyldem Herman Ze German &amp; Friends).

</doc>
<doc id="486936" url="https://pl.wikipedia.org/wiki?curid=486936" title="Ralph Rieckermann">
Ralph Rieckermann

Ralph Rieckermann (ur. 8 sierpnia 1962 w Lubece, Niemcy) – niemiecki muzyk, były basista zespołu Scorpions. Zastąpił on Francisa Buchholza w 1992 roku. Opuścił zespół w 2003 roku.
Twórca muzyki filmowej.

</doc>
<doc id="486940" url="https://pl.wikipedia.org/wiki?curid=486940" title="Ulica Dajwór w Krakowie">
Ulica Dajwór w Krakowie

 Ulica Dajwór – ulica w Krakowie w dzielnicy I, na Kazimierzu.
Niegdyś był to podmiejski folwark, który w 1640 wydzierżawił Marcin Dajwór. Droga do folwarku, biegnąc wzdłuż murów Kazimierza od strony wschodniej, stopniowo zmieniała nazwę na "drogę do Dajwora". Mimo że w XIX w. regulując tę część miasta nazwano tę drogę ul. Wałową, jednak ludzie dalej nazywali ją Dajwór. Tak już zostało. Znajdowała się tu cegielnia, sławna z wyrobu znakomitych dachówek. Ulicą przebiega torowisko tramwajowe.

</doc>
<doc id="486947" url="https://pl.wikipedia.org/wiki?curid=486947" title="Mury miejskie w Poznaniu">
Mury miejskie w Poznaniu

Mury miejskie Poznania – zespół budowli obronnych wzniesionych w celu ochrony średniowiecznego miasta lokacyjnego przed ingerencją zewnętrzną.
Historia.
Obwarowania drewniano ziemne zaczęły być budowane wokół miasta, wkrótce po lokacji w 1253 roku. Pierwsza wzmianka o istnieniu murów obronnych pochodzi z 1297 roku, w której Władysław Łokietek zwolnił kościół poznański z obowiązków ciążących na mieszczanach poza trzymaniem straży na murach. Przypuszczać można, że mury zostały wzniesione około 1280 roku. Do końca XIII wieku istniał już pełny obwód muru długości 2300 kroków (ok. 1725 m), wysokości ok. 7 m (baszty muru wewnętrznego miały 11 m), posiadający 32 wykusze. Zbudowany został z cegły na podstawie kamiennej.
Po 1431 roku na większości obwodu fortyfikacje wzmocniono drugim murem – zewnętrznym, wyposażonym w półkoliste baszty zwane armatnimi, przystosowane do broni palnej. W XVII w. średniowieczne mury straciły swoje znaczenie w związku z rozwojem artylerii. W czasie potopu Szwedzi wznieśli ziemne fortyfikacje bastionowe, a coraz bardziej zaniedbane mury zaczęto obudowywać budynkami mieszkalnymi. W wyniku budowy kościoła jezuickiego, który stanął częściowo w dawnej fosie, rozebrano fragment południowego odcinka murów. W latach 1701-1712 wzniesiono nowy mur bardziej na południe z charakterystycznymi kluczowymi otworami strzelniczymi. Po zajęciu miasta przez Prusaków w 1793 r. nakazano rozbiórkę murów. Obiekty, które przetrwały, rozebrano na początku XX w. lub w czasie okupacji hitlerowskiej. Do dnia dzisiejszego zachowała się tylko Baszta Katarzynek. W czasie odgruzowywania Poznania po II wojnie światowej natrafiono w podwórzu kamienicy przy ul. 23 Lutego na pozostałości baszty armatniej, które zakonserwowano i wyeksponowano. W 2001 r. rozpoczęto badania archeologiczne które odsłoniły wewnętrzny i zewnętrzny mur miejski na odcinku między basztą armatnią a pozostałościami Bramy Wronieckiej. Po trwających ponad 5 lat pracach w 2008 roku otwarto tam ścieżkę turystyczną. Pozostały też fragmenty muru zewnętrznego wraz z Furtą Zamkową u stóp Zamku Królewskiego.
Bramy.
W murze istniały 4 bramy:
oraz 3 mniejsze furty:
Na terenie obecnego szpitala im. Strusia znajdowała się – jedyna tak wysoka – 30 metrowa baszta zwana Wieżą Zegarną lub Czerwoną Wieżą.
Wykusze.
Począwszy od Bramy Wodnej dookoła miasta zgodnie z ruchem wskazówek zegara.
Upamiętnienie.
W sierpniu 2013 w chodnikach na terenie Starego Miasta wmurowano 17 tablic pamiątkowych upamiętniających przebieg murów i informujących o poszczególnych ich elementach. Tablice zamontowano na ul. Wodnej, Woźnej, Wielkiej, Dominikańskiej, Szewskiej, Wronieckiej, 23 Lutego, Paderewskiego, Szkolnej, Wrocławskiej i na Skwerze Wilhelmiego. Wykonała je odlewnia Stanisława Maryańskiego, a inicjatorem był Zarząd Dróg Miejskich. Mury wchodzą w skład zabytków i atrakcji trasy turystycznej Traktu Królewsko-Cesarskiego.

</doc>
<doc id="486949" url="https://pl.wikipedia.org/wiki?curid=486949" title="Narciarstwo alpejskie na Zimowych Igrzyskach Olimpijskich 1956">
Narciarstwo alpejskie na Zimowych Igrzyskach Olimpijskich 1956

Konkurencje narciarstwa alpejskiego podczas Zimowych Igrzysk Olimpijskich 1956 we włoskim ośrodku narciarskim Cortina d’Ampezzo rozgrywane były od 27 stycznia do 3 lutego 1956 roku. Wszystkie konkurencje, zarówno szybkościowe, jak i techniczne odbyły się w Cortinie d’Ampezzo. Były to jednocześnie 14. Mistrzostwa świata w narciarstwie alpejskim.
Klasyfikacja medalowa.
Klasyfikacja nie uwzględnia wyników kombinacji.

</doc>
<doc id="486957" url="https://pl.wikipedia.org/wiki?curid=486957" title="Legitymacja procesowa">
Legitymacja procesowa

Legitymacja procesowa – oznacza wynikające z przepisów prawa materialnego bądź prawa procesowego uprawnienie do uczestniczenia w konkretnym postępowaniu cywilnym w charakterze powoda (legitymacja czynna) lub pozwanego (legitymacja bierna) lub dokonania określonej czynności procesowej.
Brak legitymacji biernej nie stanowi przesłanki do odrzucenia pozwu, lecz do oddalenia powództwa. Legitymacja procesowa należy do przesłanek materialnych, przez które należy rozumieć okoliczności stanowiące w świetle norm prawa materialnego warunki poszukiwania ochrony prawnej na drodze sądowej. Legitymacja procesowa jest przesłanką merytoryczną, o której istnieniu przesądzają przepisy prawa materialnego, mające zastosowanie w konkretnym stanie faktycznym, nie zaś przepisy procesowe, jej brak nie prowadzi do odrzucenia pozwu, lecz do oddalenia powództwa.

</doc>
<doc id="486959" url="https://pl.wikipedia.org/wiki?curid=486959" title="Międzynarodowe prawo kosmiczne">
Międzynarodowe prawo kosmiczne

Prawo kosmiczne – dział prawa międzynarodowego zajmujący się wykorzystywaniem i użytkowaniem przestrzeni kosmicznej i ciał niebieskich. Za najważniejszą umowę międzynarodową w obrębie prawa kosmicznego uważa się "Układ o zasadach działalności państw w zakresie badań i użytkowania przestrzeni kosmicznej łącznie z Księżycem i innymi ciałami niebieskimi" (zwany też w skrócie Traktatem o przestrzeni kosmicznej) z 1967 roku.
Prawo kosmiczne tworzone jest przez Komitet do spraw Pokojowego Wykorzystania Przestrzeni Kosmicznej (ang. "Committee on the Peaceful Uses of Outer Space") założonego w 1959 roku rezolucją 1472 (XIV) Zgromadzenia Narodów Zjednoczonych z 12 grudnia. Sekretariatem Komitetu jest Biuro NZ ds. przestrzeni kosmicznej ("United Nations Office for Outer Space Affairs"). Do Komitetu należy 65 członków w tym Polska.
Do podstawowych umów międzynarodowych dotyczących przestrzeni kosmicznej należą:
W ramach RWPG powstało "Porozumienie o współpracy w dziedzinie badań i wykorzystania przestrzeni kosmicznej w celach pokojowych" sporządzone w Moskwie 13 lipca 1976 r.
Opracowano także wiele zasad prawnych traktujących między innymi o wykorzystaniu przestrzeni kosmicznej, wykorzystania energii nuklearnej w przestrzeni kosmicznej, wykorzystywania sztucznych satelitów, współpracy wszystkich państw w dziedzinie badania i wykorzystywania kosmosu.
Przestrzeń kosmiczna jest dobrem wspólnym i może być użytkowana tylko w celach pokojowych. Państwa ponoszą międzynarodową odpowiedzialność za swą działalność w kosmosie, między innymi za obiekty tam wysłane. Konwencja z 1972 roku przyjmuje zasadę odpowiedzialności absolutnej państwa wypuszczającego obiekt kosmiczny za szkodę wyrządzoną na powierzchni ziemi lub statkowi powietrznemu. Państwo, które poniesie szkodę lub którego obywatele lub osoby prawne poniosą szkodę, może przedstawić roszczenie o odszkodowanie.
Zakazane jest przez prawo międzynarodowe zakładanie baz wojskowych, fortyfikacji, przeprowadzania manewrów wojskowych, wypróbowania jakichkolwiek rodzajów broni na ciałach niebieskich (układ o zakazie prób broni nuklearnej w atmosferze, w przestrzeni kosmicznej i pod wodą z 5 sierpnia 1963 r., rozszerzony w traktacie z 1967 roku o zakaz wprowadzania na orbity okołoziemskie obiektów przenoszących broń jądrową lub jakiekolwiek inne rodzaje broni masowego rażenia). Normy regulujące zasady współpracy państw w kwestii ratownictwa uznają kosmonautów za wysłanników ludzkości i nakazują udzielenia im wszelkiej możliwej pomocy (umowa o ratowaniu kosmonautów, powrocie kosmonautów i zwrocie obiektów wypuszczonych w przestrzeń kosmiczną podpisana w 1968 roku).
Ogólnie przyjęte jest, że przestrzeń kosmiczna rozpoczyna się od 90 do 100 km od powierzchni Ziemi, ponieważ najniższe punkty orbit sztucznych satelitów Ziemi położone są właśnie na wysokości około 90 km (linia Kármána).
W ramach międzynarodowego prawa kosmicznego zawiera się także współpraca międzynarodowa dotycząca telekomunikacji oraz teledetekcji (Międzynarodowy Związek Telekomunikacyjny – ITU). Globalny system łączności satelitarnej zapewniają: Międzynarodowa Organizacja Łączności Satelitarnej powstała na podstawie umowy podpisanej w 1964 roku w Waszyngtonie – INTELSAT, INMARSAT – Międzynarodowa Organizacja Morskiej Łączności Satelitarnej.
Sztuczne satelity Ziemi mogą być też wykorzystywane w meteorologii (WMO – Światowa Organizacja Meteorologiczna), geodezji czy kartografii.
W 1973 roku Międzynarodowy Związek Telekomunikacyjny uznał częstotliwości radiowe i orbitę geostacjonarną za ograniczone zasoby naturalne, które muszą być wykorzystywane efektywnie i ekonomicznie.

</doc>
<doc id="486961" url="https://pl.wikipedia.org/wiki?curid=486961" title="Giovanni Pietro Carafa">
Giovanni Pietro Carafa



</doc>
<doc id="486965" url="https://pl.wikipedia.org/wiki?curid=486965" title="Jan Gasztołd">
Jan Gasztołd

Jan Gasztołd"" herbu Abdank (łac. "Johannes Gastoldi," ur. 1393 w Wilnie, zm. 1458 tamże) – bojar wielkolitewski, adoptowany podczas unii horodelskiej (1413), członek rady hospodarskiej Wielkiego Księstwa Litewskiego (1430–1455), namiestnik smoleński (1436), marszałek dworski (1426), wojewoda trocki (1440–1443), wojewoda wileński (1443–1458).
Życiorys.
W 1413 roku podczas unii horodelskiej doszło do przyjęcia przez polskie rodziny szlacheckie, bojarów litewskich wyznania katolickiego (tzw. adopcja herbowa). Jednym z ważniejszych dowodów tamtego wydarzenia jest istniejący do dziś dokument, do którego przyczepione są pieczęcie z wizerunkami herbów szlacheckich.Z dokumentu dowiadujemy się o istnieniu Jana Gasztołda, który został adoptowany przez przedstawicieli Awdańców.
W 1422 roku był starostą dorsuńskim, od 1426 do 1431 r. pełnił urząd marszałka dworskiego w. ks. lit Witolda, a od śmierci Witolda – na dworze Świdrygiełły. Po rozłamie w obozie Świdrygiełły przeszedł na stronę Zygmunta Kiejstutowicza. Brał udział w podpisaniu unii grodzieńskiej w 1432 roku, a następnie unii trockiej w 1433 roku. Jeszcze w tym samym roku w zamian za poparcie, z rąk Zygmunta Kiejstutowicza zostało mu nadane miasto Tykocin wraz z przyległymi wioskami (26 wsi na Podlasiu). W 1436 r. został namiestnikiem smoleńskim. W 1444 roku wyparł z Mielnika i Drohiczyna stronników księcia mazowieckiego, Bolesława IV warszawskiego i odzyskał Podlasie dla Kazimierza Jagiellończyka.
Jan był przeciwnikiem udziału Litwy w wojnie trzynastoletniej. Przewodził grupie niechętnych Polsce magnatów, którzy uniemożliwili Kazimierzowi IV użycie sił litewskich dla wsparcia Związku Pruskiego.
W 1456 r. uczestniczył w próbie obalenia wielkiego księcia litewskiego Kazimierza Jagiellończyka.
Życie prywatne.
Według badań genealogicznych Marka Minakowskiego, rodzicami Gasztołda była nieznana z imienia Buczacka i Andrzej Gasztołd. Jan natomiast miał być czterokrotnie żonaty, z pierwszego ślubu z nieznaną z imienia i nazwiska wybranką miał dwójkę dzieci, Aleksandrę i Jerzego. Z drugą małżonką, nieznaną z imienia Zadorą, wziął ślub około roku 1410. Z trzecią żoną, księżną Elżbietą Drucką, ożenił się około roku 1430, z tego małżeństwa mieli trójkę dzieci: Marcina, Marię i Wojciecha. Ostatnie małżeństwo miał zawrzeć około roku 1445 z nieznaną z nazwiska Dorotą.

</doc>
<doc id="486966" url="https://pl.wikipedia.org/wiki?curid=486966" title="Perspektywa z dwoma punktami zbiegu">
Perspektywa z dwoma punktami zbiegu

Perspektywa z dwoma punktami zbiegu – zwana także perspektywą skośną. Dokładne przedstawienia uzyskuje się dzięki metodzie rzutowania z planów, stosowanej przez architektów. Niezależnie od stopnia skomplikowania planu, czy elewacji bocznych budynku, zostaje zachowana zasada umieszczania obiektu w perspektywie skośnej według podstawowego rzutowania – rzutowania izometrycznego.

</doc>
<doc id="486967" url="https://pl.wikipedia.org/wiki?curid=486967" title="Drużba (prasa)">
Drużba (prasa)

Drużba. Pismo dlö polscich Kaszëbów - kaszubskojęzyczny dodatek do "Gazety Gdańskiej" zainicjowany i redagowany przez Aleksandra Majkowskiego.

</doc>
<doc id="486969" url="https://pl.wikipedia.org/wiki?curid=486969" title="Perspektywa dwoma punktami zbiegu">
Perspektywa dwoma punktami zbiegu



</doc>
<doc id="486970" url="https://pl.wikipedia.org/wiki?curid=486970" title="Ulica Długa w Krakowie">
Ulica Długa w Krakowie

Ulica Długa – ulica w Krakowie w dzielnicy I, na Kleparzu.
Historia.
Ulica ta w dokumentach wymieniana była już przed 1690, a ukształtowała się w średniowieczu. Jest ona częścią średniowiecznego traktu Sławkowskiego, a jej historycznym przedłużeniem jest ulica Śląska. Początkowo szlak ten sięgał tylko do ul. Pędzichów, a dalej przebiegał wśród błoń, obok miejskich szubienic. Okolica, gdzie dziś kończy się ul. Długa, na XVIII-wiecznych mapach oznaczona jest jako Świnia Krzywda. W XIX wieku ulica była zabudowana parterowymi domkami. Obecna zabudowa pochodzi sprzed I wojny światowej.
W 2010 r. ulica została gruntownie odnowiona. Zmodernizowano całą ulicę wraz z torowiskiem tramwajowym i chodnikami. Przebudowano również skrzyżowania z ulicami Basztową i Szlak oraz odcinek torowiska od wylotu ul. Długiej do ul. Kamiennej. Wymieniono oświetlenie i wybudowano zatoki parkingowe. Koszt remontu – 20,7 mln zł.
Zabudowa.
W 1904 r. rozpoczęto budowę domu nr 1; była to reprezentacyjna siedziba krakowskiej Izby Handlowej i Przemysłowej, która zawiązała się 14 listopada 1850 r. Przedtem był tu placyk miejski oraz niewielka posiadłość Łysakowskich – zajazd z pokojami gościnnymi i stajniami dla koni. „Łysoń” uważany był za jeden z większych zajazdów krakowskich. Na jego miejscu został zbudowany z surowej cegły dwupiętrowy gmach Izby w stylu gdańskim, według planów Tadeusza Stryjeńskiego i Franciszka Mączyńskiego. Zakończony jest wieżą, na której widnieje zegar, a na szczycie – globus, stąd dom nazywany jest „Pod Globusem”. Parter od 1913 r. zajmowała sławna, największa w mieście, firma papiernicza: Fabryczny Skład Papieru Regina Aleksandrowicz i Synowie; jej poprzednia siedziba była przy Rynku Kleparskim.
Dom nr 5 to tzw. Dom Pod Głowami – przykład historyzmu. Nad bramą wejściową domu nr 5 znajduje się orzeł z rozpiętymi skrzydłami, a nad oknami – kartusze z plastycznie wymodelowanymi głowami Stefana Czarnieckiego, Juliana Ursyna Niemcewicza, Tadeusza Kościuszki, Hugona Kołłątaja. W domu tym mieszkał Gustaw Ehrenberg.
Kamienica nr 31 (na rogu z ul. Pędzichów) to tzw. Dom Turecki zwieńczony trzema wieżyczkami-minaretami.
Kamienica nr 42 (na rogu z ul. Słowiańską) to siedziba Stowarzyszenia Siemacha. Już w 1886 r. ks. Kazimierz Siemaszko otworzył tutaj „dom schronienia i dobrowolnej pracy dla biednych opuszczonych chłopców”, przemianowany po jego śmierci w 1904 r. na Zakład Wychowawczy im. ks. Siemaszki.

</doc>
<doc id="486971" url="https://pl.wikipedia.org/wiki?curid=486971" title="Perspektywa z trzema punktami zbiegu">
Perspektywa z trzema punktami zbiegu

Perspektywa z trzema punktami zbiegu – efekt pojawia się, gdy będąc blisko budynku spojrzy się na jego wierzchołek. Ściany budynków widziane z bliska zdają się zbiegać pod kątem ku środkowi widzianego obrazu. Linie zbiegają się w miarę oddalania od obserwatora. Ten kierunek także podlega prawom rządzącym perspektywą. Dodatkowy, trzeci punkt zbiegu pojawia się w miejscu, gdzie przetną się linie będące przedłużeniem ścian budynku.

</doc>
<doc id="486977" url="https://pl.wikipedia.org/wiki?curid=486977" title="Lotosowce">
Lotosowce

Lotosowce ("Nelumbonales" Willk. &amp; Lange) – rząd roślin wodnych wyróżniany w niektórych systemach klasyfikacyjnych roślin okrytonasiennych (np. w systemie Reveala 1994–1999 i 2007 oraz w systemie Takhtajana 1997). Obejmuje zawsze tylko jedną rodzinę jedną rodzinę – lotosowatych. W innych systemach zakładających mniejsze rozdrabnianie rang taksonomicznych (np. APG II z 2003 i APweb od 2001) lotosowate łączone są z siostrzanymi rodzinami (srebrnikowate i platanowate) w rząd srebrnikowców. 
Systematyka.
System Reveala (1994–1999).
Klasa: "Piperopsida"
System APG II (2003).
Rząd nie wyróżniony. Rodzina lotosowatych, po odkryciu jej pokrewieństwa z platanowatymi "Platanaceae" oraz srebrnikowatymi "Proteaceae" umieszczona została we wspólnym z tymi taksonami rzędzie srebrnikowców "Proteales".

</doc>
<doc id="486978" url="https://pl.wikipedia.org/wiki?curid=486978" title="Perspektywa z jednym punktem zbiegu">
Perspektywa z jednym punktem zbiegu

Perspektywa z jednym punktem zbiegu – jest to najprostsza perspektywa linearna. Wszystkie linie równoległe do siebie, prostopadłe do płaszczyzny obrazu, wydają się zbiegać w jednym punkcie na horyzoncie.
Poniższy obraz J. M. Williama Turnera prezentuje perspektywę z co najmniej dwoma punktami zbieżności -
horyzont z drogą na obrazie zbiegają się (poza ramą obrazu) po obu stronach. Świadczy to o optycznej lub geometrycznej świadomości malarza. 

</doc>
<doc id="486980" url="https://pl.wikipedia.org/wiki?curid=486980" title="Ulica Dominikańska w Krakowie">
Ulica Dominikańska w Krakowie

 Ulica Dominikańska – ulica w Krakowie łącząca plac Dominikański poprzez Planty z ulicą św. Gertrudy.
Uliczka powstała w 1824 roku po zlikwidowaniu przykościelnego cmentarza i zburzeniu murów obronnych, kiedy zaczęto wytyczać Planty. Pierwszą linię tramwajową otwarto tu 17 stycznia 1913 roku.
Przy ulicy stoi kościół św. Trójcy z klasztorem Dominikanów. Przez ulicę przebiega trasa Małopolskiej Drogi św. Jakuba z Sandomierza do Tyńca.

</doc>
<doc id="486989" url="https://pl.wikipedia.org/wiki?curid=486989" title="Mury obronne w Poznaniu">
Mury obronne w Poznaniu



</doc>
<doc id="486998" url="https://pl.wikipedia.org/wiki?curid=486998" title="Izydor Gulgowski">
Izydor Gulgowski

Izydor Gulgowski, także Ernst Seefried-Gulgowski (ur. 4 kwietnia 1874 w Iwicznie, zm. 22 września 1925, pochowany we Wdzydzach) - nauczyciel, współzałożyciel Kaszubskiego Towarzystwa Ludoznawczego w Kartuzach, poeta kaszubski, dziennikarz, publicysta, porucznik Wojska Polskiego, współtwórca wraz z żoną Teodorą pierwszego skansenu na ziemiach polskich we Wdzydzach.

</doc>
<doc id="486999" url="https://pl.wikipedia.org/wiki?curid=486999" title="Gorzów Wielkopolski (stacja kolejowa)">
Gorzów Wielkopolski (stacja kolejowa)

Gorzów Wielkopolski – stacja kolejowa w Gorzowie Wielkopolskim, znajduje się w województwie lubuskim, w Polsce. Położona jest w centrum miasta nad Wartą, przy ul. Dworcowej. Według klasyfikacji PKP jest dworcem regionalnym.
Historia.
Dworzec w Gorzowie otwarty został 12 października 1857 roku. W 1899 r. oddano do użytku 6-przęsłowy most na rzece Warcie, dzięki któremu do miasta wprowadzono linię kolejową z Międzyrzecza, a sama stacja stała się ważnym węzłem kolejowym. W 1912 r. uruchomiono kolejne połączenia: do Myśliborza oraz Sulęcina. Dwa lata później zakończono budowę dwutorowej estakady wzdłuż Warty, dzięki której linia kolejowa została przeniesiona ponad poziom ulic, a sam dworzec został przebudowany. 
W latach 1896–1914 dwa razy w tygodniu trasę Paryż/Ostenda – Liege – Hanower – Berlin – Gorzów – Chojnice – Królewiec – Eydtkuhnen – Wilno – St. Petersburg pokonywał luksusowy pociąg ekspresowy „Nord Ekspress". Po roku 1914 jego trasa została skrócona do Królewca.
W 1972 kursowały pociągi Gorzów - Poznań przez Zieleniec, Skwierzynę, Wierzbno, Międzychód, Rokietnicę. 1 sierpnia 1991 zamknięto dla ruchu pasażerskiego odcinek Gorzów - Myślibórz, a 30 maja 1992 odcinek Gorzów Zieleniec - Chyrzyno. W 2011 wysunięto projekt przekształcenia tych linii w ścieżki rowerowe, choć jeszcze w 2009 na nieczynnej linii do Myśliborza kursowały pociągi towarowe z kruszywem do budowy drogi S3.
W związku z EURO 2012, wcielono w życie plan modernizacji i rewitalizacji dworca. W wakacje 2009 r. w budynku od strony zewnętrznej wykonano liczne prace: wymianę stolarki okiennej i drzwiowej, ocieplenie budynku oraz pomalowanie w ciepłe niebiesko-czerwone barwy. Pod koniec lutego 2010 r. zakończył się remont hali dworca. Zainstalowano ogrzewanie podłogowe oraz przechowalnię bagażu. Kasy biletowe całkowicie zmieniły swój wygląd. Sufit zmieniono na podwieszany. Prace łącznie pochłonęły 1,5 mln zł, a wraz z tymi na zewnątrz budynku – 2 mln 800 tys. zł.
Oficjalne ponowne otwarcie dworca miało miejsce 16 marca 2010.
Do 1990 roku oraz w latach 2009-2011 do dworca kursowały linie tramwajowe nr 4 i 5.
W lipcu 2011 r. rozpoczął się remont najważniejszego peronu na stacji – numer 1. W ramach prac peron został podwyższony, wyłożony kostką brukową i bordowymi płytami. Wymienione zostały również tory w obrębie peronu. Uruchomiono także windę, pasażerską, koszt jej remontu to 100 tys. zł. W ramach tych prac nie zostanie jednak zmodernizowane przejście podziemne. Wszystkie prace na peronie finansowane są w ramach remontu linii kolejowej Gorzów Wlkp. – Kostrzyn, częściowo finansowanej z lubuskiego RPO oraz środków własnych PKP PLK i zakończyły się w 2011 r.
10 sierpnia 2011 r. PKP PLK wraz ze szczecińskim Biurem Projektowo-Konsultingowym "BPK" podpisało umowę na studium wykonalności modernizacji estakady kolejowej w Gorzowie Wielkopolskim. Koszt opracowania wynosi ponad milion złotych i jest finansowany ze środków Funduszu Kolejowego oraz środków własnych PKP PLK. Jest to pierwszy krok do remontu najdłuższego zabytku techniki w Polsce, który od dłuższego czasu jest w złym stanie technicznym. 
14 października 2016 została podpisana umowa na remont estakady w Gorzowie Wielkopolskim połączona z przebudową stacji Gorzów Wielkopolski o wartości 111 mln złotych z przedsiębiorstwem Intercor. Zakres prac na stacji obejmuje odnowienie tunelu kolejowego oraz 2 peronu stacji.
20 kwietnia 2017 peron nr 1 dworca w Gorzowie został zamknięty w związku z przebudową estakady kolejowej. Pociągi jadące od strony Kostrzyna zatrzymywały się na peronie 4. Obsługę połączeń kolejowych od strony Krzyża przejął nowo wybudowany przystanek Gorzów Wielkopolski Wschodni.
W czerwcu 2018 w holu dworca zamontowano pierwszy w Gorzowie automat do sprzedaży biletów na pociągi Polregio i PKP Intercity.
W kwietniu 2020 na stacji zamontowano elektroniczne wyświetlacze systemu informacji pasażerskiej produkcji KZŁ Bydgoszcz. Wyświetlacze zostały zamontowane w holu dworca, na peronach 1, 2 i 4 oraz w tunelu łączącym perony.
Pasażerowie.
W roku 2017 wymiana pasażerska wyniosła 2–3 tys. dziennie.
W roku 2018 stacja obsługiwała 2–3 tys. pasażerów na dobę.
W roku 2019 wymiana pasażerska wyniosła 876 tys. osób (2,4 tys. dziennie).
W roku 2020 wymiana pasażerska wyniosła 549 tys. osób (1,5 tys. dziennie).
W roku 2021 wymiana pasażerska wyniosła 694 tys. osób (1,9 tys. dziennie).

</doc>
<doc id="487001" url="https://pl.wikipedia.org/wiki?curid=487001" title="BL">
BL

Geokodowanie:

</doc>
<doc id="487003" url="https://pl.wikipedia.org/wiki?curid=487003" title="QF">
QF



</doc>
<doc id="487006" url="https://pl.wikipedia.org/wiki?curid=487006" title="Ville Laihiala">
Ville Laihiala

Ville Laihiala (ur. 13 czerwca 1973) – fiński muzyk.
Zamieszkały w fińskim mieście Oulu. Od 1996 do 2005 był wokalistą fińskiej grupy heavymetalowej Sentenced. W 2000 powołał do życia gothic metalową grupę Poisonblack, gdzie był gitarzystą. Nawiązał w niej współpracę z Juha-Pekka Leppäluoto z fińskiej grupy Charon. W 2005 współpracował także z fińskim zespołem Negative, wspólnie z wokalista tej grupy, Jonne Aaron, zaśpiewał w utworze „Until You Are Mine”, na albumie "Sweet &amp; Deceitful". Ville mierzy 191 cm wzrostu.

</doc>
<doc id="487011" url="https://pl.wikipedia.org/wiki?curid=487011" title="Zofia Fischer-Malanowska">
Zofia Fischer-Malanowska

Zofia Fischer-Malanowska (ur. 4 sierpnia 1934 w Goworowie) – ekolog, prof. zwyczajny.
II wojnę światową przeżyła w Warszawie. Ukończyła studia na Wydziale Nauk Biologicznych Uniwersytetu Warszawskiego (1957), pracowała następnie w Instytucie Biologii Doświadczalnej PAN im. Marcelego Nenckiego jako pracownik naukowo-badawczy (1957-1973), a następnie zastępca dyrektora. Pełniła tę funkcję w późniejszym Instytucie Ekologii PAN (do 1982 r.). Jest profesorem zwyczajnym od 1990.
Podczas podróży do Dagestanu, w sierpniu 1999, jako dyrektor Międzynarodowego Centrum Ekologii PAN (Dziekanów Leśny), została uprowadzona razem z docent Ewą Marchwińską-Wyrwał (ówczesnym dyrektorem Instytutu Ekologii Terenów Uprzemysłowionych w Katowicach) przez separatystów czeczeńskich – wahhabitów, wyznawców radykalnego nurtu w islamie, zarabiających na życie porywaniem ludzi i żądaniem za nich okupu. Przetrzymywana następnie do marca 2000 w Czeczenii. Swój pamiętnik z tamtych wydarzeń opublikowała w 2000 r. W tym samym roku objęła Katedrę Ekologii Krajobrazu na Wydziale Matematyczno-Przyrodniczym Katolickiego Uniwersytetu Lubelskiego Jana Pawła II, gdzie pracuje do dziś.
Jest autorką wielu prac z zakresu bioenergetyki i ekologii. Była m.in. członkiem Międzynarodowego Towarzystwa Ekologicznego INTECOL (od 1979).

</doc>
<doc id="487014" url="https://pl.wikipedia.org/wiki?curid=487014" title="Anaerob">
Anaerob

Anaerob (gr. "an" – przedrostek oznaczający przeczenie; "aer" – powietrze; "bio" – żyję), beztlenowiec, anaerobiont, anoksybiont – organizm rozwijający się w warunkach beztlenowych.
Wyróżnia się:
Do anaerobów należy wiele gatunków bakterii, grzybów, bezkręgowców, pierwotniaków i robaków pasożytniczych. Do anaerobów zagrażających człowiekowi należą bakterie tężca i jadu kiełbasianego.

</doc>
<doc id="487015" url="https://pl.wikipedia.org/wiki?curid=487015" title="Michael Holt (snookerzysta)">
Michael Holt (snookerzysta)

Michael Holt (ur. 7 sierpnia 1978 roku w Nottingham) snookerzysta angielski. Plasuje się na 36 miejscu pod względem zdobytych setek w profesjonalnych turniejach, ma ich łącznie 231.
Pseudonim "The Hitman". Swoją profesjonalną karierę rozpoczął w 1996 roku. W sezonie 2004/2005 zajął 29 miejsce w rankingu - co dało mu prawo startu w Mistrzostwach świata w roku 2006 w Sheffield, gdzie odpadł w pierwszej rundzie z Peterem Ebdonem. Największym sukcesem Holta było dojście do ćwierćfinałów podczas turnieju UK Championship w roku 1999. Najwyższy break Holta to 145 punktów podczas UK Championship w 2005 roku. Jego przeciwnikiem był wtedy Ricky Walden. Znany z zabawnych min przedstawiających jego zagrania. Młodszy brat Michaela, Matthew Holt gra w zespole rockowym "The Kull" na gitarze basowej.
Prowadzi na stronie Światowego Związku Snookera swój oficjalny blog "The Hitman diary".

</doc>
<doc id="487017" url="https://pl.wikipedia.org/wiki?curid=487017" title="Czesław Janicki">
Czesław Janicki

Czesław Andrzej Janicki (ur. 19 lipca 1926 w Korytnicy, zm. 29 grudnia 2012 w Poznaniu) – polski naukowiec, zootechnik, nauczyciel i wykładowca akademicki, profesor nauk rolniczych, minister rolnictwa i wicepremier (1989–1990), poseł na Sejm X kadencji.
Życiorys.
Młodość.
W czasie II wojny światowej od lipca 1944 pracował jako robotnik przymusowy w Gądkach koło Poznania przy kopaniu okopów strzeleckich i rowów przeciwczołgowych. Od sierpnia tego samego roku był przez trzy miesiące więziony w obozie karno-śledczym w Żabikowie. 5 stycznia 1945 przeniesiony do prac przy kopaniu okopów pod Wieluniem.
Po wojnie skończył Szkołę Rolniczą w Bojanowie (1947). W 1951 zdał dodatkowo egzamin z przedmiotów pedagogicznych w Liceum Pedagogicznym w Krotoszynie. Był nauczycielem i kierownikiem gospodarstwa w Szkole Rolniczej w Psarach; rozpoczął też działalność w Polskim Stronnictwie Ludowym. W kwietniu 1950 został aresztowany przez funkcjonariuszy Urzędu Bezpieczeństwa pod bezpodstawnym zarzutem sabotażu – był więziony w Krotoszynie do marca następnego roku, a następnie przeniesiony do pracy w Liceum Rolniczym w Wolsztynie. W tej szkole pracował w latach 1951–1955 (do czasu zmiany jej specjalizacji), po czym został zatrudniony w Technikum Rolniczym w Koźminie Wielkopolskim (mieszkał tam wraz z rodziną do 1969).
Równolegle z pracą pedagogiczną studiował w Szkole Głównej Gospodarstwa Wiejskiego w Warszawie (1952–1956; studia inżynierskie) i Wyższej Szkole Rolniczej w Poznaniu (magisterium w 1964).
Działalność naukowa.
Po skończeniu studiów magisterskich rozpoczął pracę naukową. W 1967 uzyskał stopień naukowy doktora na podstawie pracy zatytułowanej "Zmienność składników białkowych mleka krów w chłopskich oborach zarodowych bydła biskupińskiego". W październiku 1968 jego promotor, profesor Witold Folejewski, zaproponował mu pracę na uczelni. Od 1 września 1969 zajmował w Wyższej Szkole Rolniczej w Poznaniu stanowisko adiunkta w Katedrze Genetyki i Podstaw Hodowli Zwierząt. Zajmował się genetycznym doskonaleniem wydajności i jakości mleka krów, prowadził zajęcia dydaktyczne ze studentami. W 1973 uzyskał stopień doktora habilitowanego, a w 1987 otrzymał tytuł profesora nauk rolniczych. Jest autorem publikacji na temat leczenia bydła mlecznego.
Działał w Polskim Towarzystwie Nauk Weterynaryjnych, Polskim Towarzystwie Zootechnicznym im. Michała Oczapowskiego oraz Poznańskim Towarzystwie Przyjaciół Nauk. W latach 1975–1977 był przewodniczącym koła Polskiego Towarzystwa Zootechnicznego przy Akademii Rolniczej w Poznaniu. W 1997 został odznaczony Honorową Odznaką PTZ.
W okresie 1978–1984 zajmował stanowisko prodziekana Wydziału Zootechnicznego, a w latach 1981–1990 – kierownika Katedry Genetyki i Podstaw Hodowli Zwierząt. W 1984 został prorektorem uczelni, jednak po nowelizacji ustawy o szkolnictwie wyższym w 1985 minister odwołał go z tego stanowiska – był uznany za „nie nadającego się do socjalistycznego wychowania studentów”. Pracę naukową i dydaktyczną przerwał okres kilkuletniej aktywności politycznej. Po jego zakończeniu na początku lat 90. wrócił do pracy naukowej.
W Katedrze Genetyki i Podstaw Hodowli Zwierząt Czesław Janicki kierował badaniami nad doskonaleniem użytkowości mlecznej bydła w drodze krzyżowania z bydłem rasy holsztyńsko-fryzyjskiej. Był autorem publikacji "Hodowla zwierząt" (Wydawnictwa Radia i Telewizji, Warszawa 1973) oraz "Związek beta-laktoglobulin z niektórymi cechami użytkowości mlecznej krów" (Wydawnictwo Uczelniane Akademii Rolniczej, Poznań 1973). W 1990 był promotorem dwóch prac doktorskich – "Próba analizy oceny wartości hodowlanej buhajów szacowanej metodą równoczesnego porównania (CC) w oparciu o stada testowe i stada wielkostadnej hodowli zarodowej" Ireneusza Dymarskiego oraz "Szacowanie korelacji genetycznych i odziedziczalności cech mleczności bydła czarno-białego" Tomasza Szwaczkowskiego.
Działalność społeczna i polityczna.
Był długoletnim działaczem Zjednoczonego Stronnictwa Ludowego, od 1990 krótko należał do Polskiego Stronnictwa Ludowego. W wyborach w 1989 uzyskał mandat posła na Sejm kontraktowy w okręgu Poznań-Stare Miasto (mandat nr 305). Wybrany został w drugiej turze głosowania z 18 czerwca 1989, pokonując w ponownym głosowaniu Dobrochnę Martin. Pod koniec kadencji należał do Parlamentarnego Klubu Chrześcijańsko-Ludowego, związanego z Polskim Forum Ludowo-Chrześcijańskim „Ojcowizna”. Jako poseł pracował m.in. w Komisji Łączności z Polakami za Granicą oraz dwóch komisjach nadzwyczajnych.
Podczas formowania rządu Tadeusza Mazowieckiego ZSL chciało, aby ministrem rolnictwa został Kazimierz Olesiak. Nowy premier odrzucał jednak kandydaturę osoby ściśle związanej z gabinetem Mieczysława Rakowskiego. W rezultacie wybór padł na Czesława Janickiego, mającego poglądy bliższe „Solidarności”. W konsekwencji 12 września 1989 Czesław Janicki został wicepremierem oraz ministrem rolnictwa, leśnictwa i gospodarki żywnościowej w rządzie Tadeusza Mazowieckiego (od 20 grudnia 1989 był wicepremierem oraz ministrem rolnictwa i gospodarki żywnościowej). Pod koniec urzędowania w resorcie doszło do nasilonych protestów rolników. 27 czerwca 1990 grupa rolników rozpoczęła okupację budynku ministerstwa. Dwa dni później w godzinach porannych premier podjął decyzję w sprawie szturmu Policji. Czesław Janicki sprzeciwił się tej decyzji, co doprowadziło między nim a Tadeuszem Mazowieckim do sporu. 6 lipca Czesław Janicki został odwołany ze stanowiska. Tymczasowym kierownikiem resortu został Mieczysław Stelmach. 14 września 1990 premier mianował na urząd ministra Janusza Bylińskiego. W 1991 Czesław Janicki nie ubiegał się o poselską reelekcję.
Odznaczenia, wyróżnienia i upamiętnienie.
Postanowieniem z 26 lipca 2012, "za wybitne zasługi na rzecz budowy demokratycznego państwa polskiego, za osiągnięcia w działalności państwowej, publicznej i naukowo-dydaktycznej", został odznaczony przez prezydenta Bronisława Komorowskiego Krzyżem Komandorskim Orderu Odrodzenia Polski. Dekoracja odbyła się 11 listopada 2012.
Odznaczony również Krzyżem Oficerskim Orderu Odrodzenia Polski (1989), Medalem Komisji Edukacji Narodowej (1984) i Medalem 40-lecia Polski Ludowej (1984).
10 maja 2016, podczas uroczystości z udziałem m.in. Grzegorza Skrzypczaka i wdowy po profesorze, odsłonięto tablicę pamiątkową ku jego czci na terenie Muzeum Narodowego Rolnictwa i Przemysłu Rolno-Spożywczego w Szreniawie.
Życie prywatne.
Syn Andrzeja i Agnieszki. W 1952 Czesław Janicki ożenił się z Cecylią Adamczewską; miał dwie córki: Ewę i Barbarę; mieszkał w Poznaniu.
Pochowany na cmentarzu parafialnym św. Jana Vianneya w Poznaniu (kwatera św. Barbary–31–6).

</doc>
<doc id="487021" url="https://pl.wikipedia.org/wiki?curid=487021" title="Portret">
Portret

Portret, podobizna, konterfekt (fr. "portrait"; łac. "protrahere" – wydobyć na światło dzienne, wyjawiać, pokazać; "contrafacere" – naśladować) – artystyczny wizerunek (malarski, rzeźbiarski, graficzny, rysunkowy) konkretnej osoby lub grupy osób, ukazujący zewnętrzne podobieństwo oraz niekiedy cechy charakteru portretowanych.
Typy portretów.
Pomijając sposób wykonania (np. portret rysunkowy), styl (np. portret renesansowy) czy też materiał (np. płótno), biorąc pod uwagę różne kryteria, rozróżniamy wiele typów portretu.
Ze względu na upozowanie głowy:
Ze względu na ujęcie postaci:
Ze względu na liczbę osób:
Ze względu na okoliczności powstania:
Ze względu na pozycję społeczną modela:
Ze względu na przeznaczenie i funkcję:
Ze względu na metodę tworzenia:
Ze względu na czynniki specyficzne:
Od portretu należy odróżnić studium fizjonomiczne (malowniczy wizerunek charakterystycznej postaci), które ukazuje nie konkretną osobę, lecz określony typ ludzki, np. pobożną staruszkę, urodziwą młodą kobietę, melancholijnego starca, mężnego szlachcica w fantazyjnym stroju itp. (tzw. "tronies"). Także uogólnione wizerunki danej profesji, przedstawienia różnych zawodów (uczony w pracowni, malarz w atelier, kupiec w kantorze itp.), nie muszą być portretami i są wtedy zaliczane do tematyki rodzajowej.
Światło, techniki.
Atmosferę dzieła określa wybór konkretnej techniki, np.:
Oświetlenie wpływa na wygląd portretowanej osoby, np.:

</doc>
<doc id="487023" url="https://pl.wikipedia.org/wiki?curid=487023" title="Pięciornik kurze ziele">
Pięciornik kurze ziele

Pięciornik kurze ziele ("Potentilla erecta") – gatunek byliny należący do rodziny różowatych ("Rosaceae" Juss.). Nazwy zwyczajowe: pięciornik kurzyślad, kurze ziele, panieński korzeń, pięciornik czteropłatkowy, pięciornik leśny. Rodzime obszary jego występowania to Europa i Azja, rozprzestrzenił się również w Ameryce Północnej. W Polsce jest pospolity na całym obszarze.
Biologia i ekologia.
Rośnie w świetlistych lasach liściastych i iglastych, zarówno na glebach suchych jak i na wilgotnych, a nawet na mokrych. Występuje także na miedzach, torfowiskach, pastwiskach. Hemikryptofit występujący zarówno na niżu, jak i wysoko w górach do wysokości 2500 m n.p.m. W Tatrach maksymalnie do 1568 m n.p.m. Wymaga jednak gleb próchniczych i kwaśnych.
Roślina kwitnie od czerwca do października, zapylana jest przez błonkówki. Kłącze zawiera dużo garbników (do 20%), z których 90% to pochodne katechiny. Ponadto zawiera saponiny, fenolokwasy, czerwień tormentilową, kwasy organiczne, żywice i inne. W klasyfikacji zbiorowisk roślinnych gatunek charakterystyczny dla klasy (Cl.) "Nardo-Callunetea".
Zmienność.
Tworzy mieszańce z pięciornikiem rozścielonym.

</doc>
<doc id="487025" url="https://pl.wikipedia.org/wiki?curid=487025" title="Snobol">
Snobol

Snobol (String Oriented Symbolic Language) – język programowania zaprojektowany specjalnie do przetwarzania napisów. Obecnie pojęcie Snobol obejmuje rodzinę języków programowania, wśród których wyróżnia się język "Snobol4" (number 4).
Źródła i rozwinięcie Snobola.
Snobol wywodzi się częściowo z
Snobol powstał w "Bell Telephone Laboratories" w 1962 r. Pierwsza jego realizacja została stworzona na maszynie IBM 7090. Około 1965 roku powstał Snobol3. Dalsze prace nad rozwojem Snobola doprowadziły do powstania w 1968 r. języka "Snobol4".
Rozwój idei zawartych w języku Snobol oraz ukierunkowanie prac na większą uniwersalność doprowadziły do powstania nowych języków takich jak Icon.
Dialekty języka Snobol.
Język "Snobol4" doczekał się kilku implementacji różniących się między sobą w szczegółach realizacji. Warto tu wymienić następujące wersje:
Program w języku Snobol.
Program komputerowy w języku Snobol4 składa się z ciągu instrukcji zakończonego instrukcją end, która równocześnie pełni funkcję etykiety dla skoku. Instrukcje rozdzielone są separatorem (średnik lub znak końca wiersza). Kontynuacja instrukcji w kolejnym wierszu wymaga aby pierwszy znak linii kontynuacyjnej był znakiem „+” lub „.”. Komentarzem jest linia rozpoczynająca się od znaku „*”.
Instrukcja w języku "Snobol4" ma postać:
 etykieta reguła skok
"Instrukcja przypisania" ma postać znaną z ogólnych języków programowania:
WCZYTAJ WIERSZ=INPUT :F(WCZYTAJ)
"Instrukcja uzgadniania z wzorcem" ma postać:
PRZEDMIOT WZORZEC: S(etykieta1) F(etykieta2)
Jej działanie polega na przeglądaniu łańcucha PRZEDMIOT w poszukiwaniu wystąpienia WZORCA i wykonaniu skoku do etykiety1, gdy WZORZEC zostanie znaleziony (instrukcja kończy się sukcesem) lub etykiety2, gdy WZORZEC nie zostanie znaleziony (uzgodnienie zawodzi).
"Instrukcja zamiany" łączy w sobie działanie dwu powyższych i na postać:
PRZEDMIOT WZORZEC=PODMIOT: S(etykieta1) F(etykieta2)
w której znalezienie wzorca spowoduje w łańcuchu PRZEDMIOT jego zastąpienie łańcuchem PODMIOT.
"Wyrażenie" to dowolne poprawne w Snobolu wyrażenie.
Typy danych.
We wczesnych wersjach Snobola jedynym typem danych był napis (łańcuch) i nawet operacje arytmetyczne były wykonywane na liczbach pamiętanych w postaci napisów.
W "Snobol4" dostępne są typy danych:
Programista może wyprowadzać własne typy danych.
Składnia.
Składnia języka Snobol znacząco odbiega od składni „typowych” języków programowania wysokiego poziomu i ma wiele „udziwnień” powodujących często błędy wśród programistów przyzwyczajonych do tradycyjnego zapisu programu, np.
W Snobolu można definiować podprogramy w postaci funkcji.
Procesor Snobola.
Procesor Snobola to aparat uzgadniania. Aby skutecznie pisać programy w tym języku należy zrozumieć działanie aparatu przeszukiwania wzorca i sposoby jego sterowania. Aparat ten jest analogiczną procedurą do działania aparatu wnioskowania w języku Prolog.
Tak więc podobnie jak w Prologu program jest tłumaczony na kod wewnętrzny "procesora Snobola", a nie na kod wewnętrzny maszyny. W implementacjach kompilatorów procesor jest włączany do kodu wynikowego i interpretuje swój język wewnętrzny będący wynikiem translacji "kodu źródłowego w Snobolu" na "kod wewnętrzny procesora Snobola". Działanie procesora Snobola opiera się o predykaty, tzn. funkcje, które mogą bądź generować sukces (powodzenie), bądź mogą zawodzić. Dostępne są również predykaty standardowe, którymi można wpływać na przebieg procesu uzgadniania. Istnieje tu więc pewna analogia do aparatu wnioskowania Prologu.
Snobol zawiera mechanizm automatycznej regeneracji pamięci dynamicznej.
Słowa kluczowe.
W Snobolu "słowa kluczowe" zapewniają dostęp do informacji "procesora Snobola", przy czym program może je jedynie odczytywać, nie można przypisywać im nowych wartości z wyjątkiem kilku zmiennych systemowych.
Implementacja dla komputera Odra 1305.
W Polsce zrealizowano dystrybucję "Spitbol"a dla komputerów Odra 1305 w "Instytucie Fizyki Uniwersytetu Jagiellońskiego" pracującą pod systemem GEORGE 3 w oparciu o pierwszą, autorską wersję Macro-Spitbol dla maszyn serii ICL 1900. Wersja 4.1 uruchomiona została 1983 r.
Przykład.
 DEFINE('COPYL(L)X,Y')
 COPYL COPYL = COPY(L); X = COPYL :(K.COPYL)
 LOOP Y = DIFFER(NEXT(X)) COPY(NEXT(X)) :F(RETURN)
 PREV(Y) = X; NEXT(X) = Y; X = Y :(LOOP)
 K.COPYL

</doc>
<doc id="487027" url="https://pl.wikipedia.org/wiki?curid=487027" title="Zajęcze Łęgi">
Zajęcze Łęgi

Zajęcze Łęgi (do 1945 niem. "Hasenflag Wiesen") – 130-hektarowe trzcinowisko na wschodnim krańcu wyspy Karsibór, na którym prowadzi się regularną plantację trzciny pospolitej. Roślina jest tu uprawiana podobnie jak zboże - co rok koszona, a potem i suszona w wielkich suszarniach na zachodnim skraju trzcinowisk. Sprzedaje się ją do Niemiec, gdzie wykorzystywana jest głównie do krycia dachów.
Na terenie Zajęczych Łęg spotkać można ptaki brodzące, m.in. rycyka i bekasika. Jest obszarem lęgowym ptactwa wodnego i zimujących gęsi.

</doc>
<doc id="487028" url="https://pl.wikipedia.org/wiki?curid=487028" title="Rozchodnik karpacki">
Rozchodnik karpacki

Rozchodnik karpacki, rozchodnikowiec karpacki ("Sedum telephium" L., właśc. "Hylotelephium telephium" (L.) H. Ohba) – gatunek rośliny należący do rodziny gruboszowatych. Występuje głównie w górach zachodniej i środkowej Europy. W Polsce rozpowszechniony w Karpatach oraz na pogórzu. Według botaników uważany był dawniej za endemit karpacki i stąd jego polska nazwa gatunkowa.
Synonimy.
Niektóre synonimy:

</doc>
<doc id="487030" url="https://pl.wikipedia.org/wiki?curid=487030" title="Zbigniew Eysmont">
Zbigniew Eysmont

Zbigniew Antoni Eysmont (ur. 4 grudnia 1949 w Warszawie) – polski polityk, artysta plastyk, restaurator, poseł na Sejm I i III kadencji, minister-członek Rady Ministrów w latach 1992–1993.
Życiorys.
Z wykształcenia artysta plastyk, ukończył w 1974 studia z zakresu projektowania plastycznego na Akademii Sztuk Pięknych w Warszawie. W wyborach w 1991 został posłem na Sejm I kadencji z ramienia Polskiej Partii Przyjaciół Piwa. W 1992 przystąpił do Polskiego Programu Liberalnego. W rządzie Hanny Suchockiej pełnił funkcję ministra-członka Rady Ministrów ds. przedsiębiorczości.
W wyborach w 1993 bezskutecznie kandydował do Sejmu z listy BBWR. W latach 1998–2002 pełnił mandat radnego sejmiku mazowieckiego I kadencji. W 2000 ponownie uzyskał mandat poselski na Sejm III kadencji z listy Akcji Wyborczej Solidarność, zastępując zmarłego w trakcie kadencji ministra Andrzeja Zakrzewskiego. Należał do Stronnictwa Konserwatywno-Ludowego. W wyborach w 2001 bez powodzenia ubiegał się o reelekcję z ramienia Platformy Obywatelskiej. W klubie radnych PO zasiadał do końca kadencji w sejmiku. W 2002 nie ubiegał się o mandat w wyborach samorządowych i wycofał się z polityki.
Zajął się prowadzeniem własnej działalności gospodarczej jako restaurator.

</doc>
<doc id="487031" url="https://pl.wikipedia.org/wiki?curid=487031" title="Sara (zespół muzyczny)">
Sara (zespół muzyczny)

Sara – fiński zespół numetalowy założony w 1997. Początkowo w skład zespołu wchodzili przez Jorma Korhonen, Antti Tomivirta, Kristian Udd, Tommi Koivikko, Eetu Uusitalo. Sara była jednym z pierwszych zespołów w Finlandii, które zaczęły grać w ten sposób. Wokalista Korhonen śpiewa w języku fińskim, gdyż uważa, że lepiej śpiewać w języku, który zna się lepiej i który się czuje. 
Debiutancki album "Narupatsaat" został nagrany na kasecie jesienią 1999. Czas spędzony w studio trwał zaledwie parę tygodni. Pierwszym singlem zespołu był "Silmiin &amp; Sydammiin". Drugi "Seuraa" został nagrany z Ari Laurila. Klip do piosenki został wyreżyserowany przez Rami Kallio. Zespół jest atakowany przez grupę ninja, ale udaje się im ujść cało. Sara została zaproszona do programu "Jyrki", a ich wideo zostało nominowane do nagrody Jyrki na najlepsze metalowe wideo.
W czerwcu 2000 album "Narupatsaat" został wydany ponownie, na płycie. Cały proces nagrywania nadzorował Janne Joutsenniemi, odkrył talent muzyków z Sara, dzięki niemu zespół pojawił się w mediach. 
Zima 2001 doszło do nieporozumień z perkusista, co skończyło się jego odejściem z zespołu. Wkrótce do zespołu dołączył Nikko Leminen.
Nowy singel "Tansiin" został wydany w listopadzie 2001, tym samym zespół udowodnił swój rozwój. Rumba i Kaista chwaliły singel poprzez RadioMafia, dzięki czemu wspiął się na 6 miejsce metalowej listy przebojów. Zespół nagrał także wideo do piosenki "Tansiin", był on nagrywany gdzieś na północnych fiordach.
Następny album "Kromi" został wydany w lutym 2002. Roboczą nazwą tego albumu było "Varjosi" – jak jedna z piosenek, które znalazły się na stronie B singla "Tansiin". Z 13 piosenek, które zespół przygotował na album trafiło 11. Latem tego samego roku Sara zawitała na wielu festiwalach muzycznych w Finlandii. Im bliżej było zimy, tym muzycy ciężej pracowali nad nowym albumem. Cały marzec 2003 zespół spędził w studio. Tym razem, zamiast w Kraklund Records nagrywali w Tampere w Headline studio. Pierwszy singel "Ylimaara" został wydany w sierpniu, a trzeci album "Saattue" we wrześniu.

</doc>
<doc id="487035" url="https://pl.wikipedia.org/wiki?curid=487035" title="Nokia N70">
Nokia N70

Nokia N70 – smartfon trzeciej generacji (3G) wprowadzony do sprzedaży na przełomie 2005 i 2006 roku. Podobnie jak pozostałe modele serii N, skierowany przede wszystkim do młodych, wymagających użytkowników. Dzięki zastosowaniu systemu operacyjnego SymbianOS z interfejsem s60v2 użytkownik może korzystać z zalet wielozadaniowości oraz używać szerokiej gamy zarówno natywnych aplikacji, jak i tych wykorzystujących Javę. Jedną z zalet telefonu jest możliwość instalacji oprogramowania do nawigacji wykorzystującego zewnętrzny odbiornik sygnału GPS, z którym telefon komunikuje się za pośrednictwem Bluetooth.
Inne informacje.
Telefon pracuje pod kontrolą systemu operacyjnego Symbian w wersji 8.1a, wyposażonego w interfejs Series 60 v2.8. Mocy obliczeniowej dostarcza 32-bitowy procesor ARM9 taktowany częstotliwością 220 MHz.
Pamięć.
Standardowo użytkownik ma do dyspozycji 32 MB pamięci wewnętrznej, z czego około 12 MB jest zajęta przez system i oprogramowanie. Oprócz tego w komplecie znajduje się 64 MB pamięci masowej zewnętrznej w postaci karty MMC RS-DV (MMCM). Istnieje możliwość rozszerzenia pamięci do 2 GB.
Kamera.
Telefon ma dwie kamery-aparaty cyfrowe:
Sieć.
Telefon pracuje w sieci GSM 900/1800/1900 oraz UMTS.
Wymiary.
Jego wymiary to 52 × 108,8 × 21,8 mm, a masa z akumulatorem nie przekracza 126 gramów.
Bateria.
Fabryczna bateria Akumulator Li-ion z serii BL-5C, o pojemności 970 mAh zapewnia mu żywotność na poziomie 260 godzin w trybie czuwania lub 210 minut w trybie rozmowy (dane producenta).
Wyświetlacz.
Wyświetlacz TFT może zaprezentować obraz o 262 tys. kolorów w rozdzielczości 176 × 208 pikseli.
Funkcje dodatkowe.
Telefon ma możliwość nagrywania ograniczonych tylko ilością wolniej pamięci sekwencji video o rozdzielczości CIF (352 × 288 pikseli) wraz z dźwiękiem. Jest wyposażony w stereofoniczny odtwarzacz muzyki oraz radio FM.
Telefon nie został wyposażony w łącze podczerwieni IrDA, wśród jego funkcji znajdziemy natomiast Bluetooth 2.0, GPRS klasy 10, przeglądarkę WAP 2.0, obsługę protokołów HSCSD i EDGE, oraz standardowo w zestawie kabel USB CA-53 do bezpośredniej komunikacji z komputerem klasy PC.
Najważniejsze funkcje.
Najważniejsze funkcje telefonu: SMS, MMS, Video MMS, EMS, Raporty doręczeń, Wiadomości grupowe, Wiadomości sieciowe, słownik, klient poczty elektronicznej, SyncML i Push to talk, Przeglądarka XHTML, organizer, kalendarz, zegar, data, budzik, alarm, kalkulator, dyktafon, konwerter, wbudowany system głośnomówiący. Niektórzy dystrybutorzy (jak np. Orange) dodają również programy do odczytu plików .doc, .xml i .pdf.
Dzięki zastosowanemu procesorowi i systemowi operacyjnemu, telefon ma możliwość uruchomienia gier 3D w pełnej gamie kolorów obsługiwanej przez wyświetlacz.

</doc>
<doc id="487039" url="https://pl.wikipedia.org/wiki?curid=487039" title="Kajetan Catanoso">
Kajetan Catanoso

Kajetan Catanoso, wł. "Gaetano Catanoso" (ur. 14 lutego 1879 w Chorio di San Lorenzo, w regionie Kalabria, we Włoszech, zm. 4 kwietnia 1963) – włoski ksiądz, święty katolicki.
Życiorys.
Jego rodzice byli zamożnymi właścicielami ziemskimi. Święcenia kapłańskie otrzymał w 1902. Od 1904 do 1921 pracował w wiejskiej parafii Pentidattilo. Wydawał biuletyn „"Najświętsze Oblicze"”, a w 1920 założył „Konfraternię Najświętszego Oblicza”.
2 lutego 1921 przeniesiono go na większą parafię Santa Maria de la Candelaria, gdzie pozostał do 1940. Jako proboszcz Candelarii, ożywiał nabożeństwa do Eucharystii i Najświętszej Maryi Panny, otwierał instytuty, promował naukę katechizmu, a także walczył z przekleństwami i profanacją dni świętych. Pomagał dzieciom i młodzieży oraz opuszczonym osobom starszym, księżom, którzy byli odizolowani i bez wsparcia. Pomagał też rewitalizować kościoły i tabernakula niemające już opiekunów.
Od 1921 do 1950 był spowiednikiem zgromadzeń zakonnych, kapelanem w więzieniu w Reggio Calabria, w szpitalu, a także kierownikiem duchowym w seminarium arcybiskupim.
W 1934 ojciec Catanoso założył „Zgromadzenie córek św. Weroniki, misjonarek Świętego Oblicza”, którego misją była nieustanna modlitwa zadośćuczyniająca, służba liturgiczna, katechizacja, pomoc dzieciom, młodzieży, kapłanom i osobom starszym. Pierwszy dom otwarto w Riparo w Kalabrii.
Początkowo arcybiskup ograniczył działalność Zgromadzenia, dopiero 25 marca 1958 konstytucje Zgromadzenia zostały w diecezji zatwierdzone.
Beatyfikacja i kanonizacja.
Ojciec Catanoso został beatyfikowany przez Jana Pawła II 4 maja 1997.
Postulatorem sprawy kanonizacyjnej był ksiądz Giuseppe D’Ascola, który poznał ojca Kajetana w seminarium duchownym. Przyszły święty był jego ojcem duchownym.
Benedykt XVI kanonizował go 23 października 2005 na placu świętego Piotra na zakończenie Roku Eucharystii.

</doc>
<doc id="487040" url="https://pl.wikipedia.org/wiki?curid=487040" title="Tren">
Tren



</doc>
<doc id="487044" url="https://pl.wikipedia.org/wiki?curid=487044" title="Paradoks wody i diamentu">
Paradoks wody i diamentu

Paradoks wody i diamentu – paradoks sformułowany na polu ekonomii, który najczęściej przyjmuje postać pytania, jakie postawił Arystoteles: „Dlaczego woda, która jest niezbędna do życia, jest tania, podczas gdy diamenty są bardzo drogie, choć można się bez nich obejść?”.
Po Arystotelesie wielu filozofów i ekonomistów formułowało podobne pytania. Paradoks ten nie znalazł jednak satysfakcjonującego rozwiązania przez ponad dwa tysiące lat. Nie jest możliwe jego rozwiązanie na polu ekonomii klasycznej. Pozorna sprzeczność tkwiąca w pytaniu wynika z niedostatecznie rozwiniętej bazy pojęciowej oraz aparatu analizy ekonomicznej i w konsekwencji z nieodróżniania wartości użytkowej dobra od jego wartości wymiennej. Dopiero dokonania szkoły austriackiej pod koniec XIX w. i zastosowanie przez jej przedstawicieli rachunku marginalnego w analizie ekonomicznej pozwoliło na wyjaśnienie pozornej sprzeczności.
Rozwiązanie.
W ujęciu szkoły austriackiej cena stanowi wartość wymienną dobra, która nie jest jednak tożsama z wartością użytkową. Zgodnie z prawem malejącej użyteczności krańcowej kolejno konsumowane jednostki dobra przedstawiają coraz mniejszą wartość użytkową dla konsumenta. Zdaniem przedstawicieli szkoły austriackiej w warunkach wolnej konkurencji cena rynkowa (a więc wartość wymienna) dobra zostanie ustalona na poziomie wartości użytkowej ostatniej konsumowanej jednostki dobra. Jednak konsument czerpie użyteczność z każdej (a nie tylko z ostatniej) konsumowanej jednostki dobra, dlatego suma użyteczności jaką czerpie z konsumpcji wszystkich jednostek będzie znacząco większa od użyteczności ostatniej konsumowanej jednostki.
W warunkach obfitości wody łatwo zrozumieć, że suma czerpanej użyteczności z konsumpcji wielu jednostek wody jest znacząco wyższa od wartości użytkowej ostatniej konsumowanej jednostki wody. Jednocześnie w warunkach rzadkości diamentów wartość użytkowa pierwszej jednostki tego dobra będzie wyższa od krańcowej użyteczności wody, ale jednocześnie niższa od sumy użyteczności czerpanej z konsumpcji wszystkich jednostek wody.
Przykład.
Kolejne jednostki wody oraz diamentów przedstawiają następujące wartości użytkowe dla konsumenta:
Pierwsza jednostka wody prezentuje wyższą wartość użytkową od pierwszej jednostki diamentów, ponieważ człowiek, który jest skrajnie spragniony i skrajnie „pozbawiony diamentów” zawsze z dwojga tych dóbr wybierze wodę, ponieważ zaspokaja ona ważniejszą z jego potrzeb.
Jeżeli konsument funkcjonuje w warunkach obfitości wody, wówczas będzie ją konsumował w dużych ilościach. Załóżmy, że konsumuje on 7 jednostek. W wyniku gry rynkowej cena wody (a więc jej wartość wymienna) zostanie ustalona na poziomie wartości użytkowej ostatniej konsumowanej jednostki, a więc wyniesie 2.
Jeżeli diamenty są rzadkością w otoczeniu konsumenta, wówczas będzie on konsumował jedynie minimalną ich ilość lub nie będzie ich konsumował wcale. Pierwsza jednostka diamentów będzie dla konsumenta przedstawiała wartość 30. Jeżeli nie konsumował do tej pory żadnej jednostki diamentów, wówczas gra rynkowa ustali cenę tego dobra na poziomie 30.
Łatwo zauważyć, że suma użyteczności czerpanej przez konsumenta z konsumpcji 7 jednostek wody wynosi:
100 + 40 + 20 + 12 + 7 + 4 + 2 = 185
Natomiast suma użyteczności czerpanej z konsumpcji jednej jednostki diamentu wynosi 30.
Zatem pomimo że użyteczność wody jest znacząco wyższa od użyteczności diamentów, jej cena będzie niska w związku z jej obfitością, natomiast w przypadku diamentów, pomimo ich relatywnie niższej wartości użytkowej, cena będzie wysoka w związku z rzadkością ich występowania.
Taka analiza pozwala pozostać w zgodzie z twierdzeniem, że woda przedstawia większą wartość użytkową dla konsumenta przy jednoczesnym uzasadnieniu wyższej ceny diamentów.

</doc>
<doc id="487046" url="https://pl.wikipedia.org/wiki?curid=487046" title="Konstytucje z Clarendon">
Konstytucje z Clarendon

Konstytucje z Clarendon (zw. także "konstytucjami clarendońskimi" lub "klarendońskimi") – akty prawne wydane w 1164 w Clarendon Park przez Henryka II Plantageneta, króla Anglii.
Konstytucje ograniczały przywileje Kościoła w Anglii. Zgodnie z ich postanowieniami: 
Stały się zarzewiem konfliktu między Henrykiem II a klerem angielskim, na czele którego stanął arcybiskup Canterbury Tomasz Becket.

</doc>
<doc id="487047" url="https://pl.wikipedia.org/wiki?curid=487047" title="Tren (moda)">
Tren (moda)

Tren – określenie przedłużenia sukni, ciągnącego się z tyłu po ziemi; stosowany najczęściej w ubiorach na okazje bardzo uroczyste (współcześnie np. w sukniach ślubnych). Treny pojawiły się w ubiorze w okresie średniowiecza.

</doc>
<doc id="487049" url="https://pl.wikipedia.org/wiki?curid=487049" title="Piotr Łukasiewicz">
Piotr Łukasiewicz

Piotr Michał Łukasiewicz (ur. 1 września 1954 w Warszawie) – polski socjolog, urzędnik państwowy, menedżer, kierownik Ministerstwa Kultury i Sztuki.
Życiorys.
Absolwent Uniwersytetu Warszawskiego, uzyskał stopień naukowy doktora ze specjalnością w zakresie socjologii życia codziennego. W latach 1978–1994 był członkiem redakcji niezależnego kwartalnika politycznego „Krytyka”.
Do 1992 pracował w Instytucie Filozofii i Socjologii Polskiej Akademii Nauk. Później przez dwa lata był podsekretarzem stanu w resorcie kultury i sztuki. Od lipca 1992 do lutego 1993 w rządzie Hanny Suchockiej pełnił obowiązki ministra jako kierownik MKiS.
Od 1994 do 2008 pracował w agencji reklamowej McCann Ericson (m.in. jako dyrektor strategiczny). Następnie został pracownikiem firmy Millward Brown SMG/KRC, obejmując stanowisko dyrektorskie.
W 2011 prezydent Bronisław Komorowski odznaczył go Krzyżem Kawalerskim Orderu Odrodzenia Polski. W 2016 został przez prezydenta Andrzeja Dudę odznaczony Krzyżem Wolności i Solidarności.

</doc>
<doc id="487053" url="https://pl.wikipedia.org/wiki?curid=487053" title="Jello Biafra">
Jello Biafra

Jello Biafra, właśc. Eric Boucher (ur. 17 czerwca 1958 w Boulder) – amerykański muzyk, wokalista, autor tekstów, poeta, najbardziej znany jako lider punkowo-hardcore’owego zespołu Dead Kennedys. Pseudonim "Jello Biafra" pochodzi od nazwy produktu spożywczego Jell-O i nazwy dotkniętego klęską głodu państwa Biafra. Założyciel niezależnej wytwórni płytowej Alternative Tentacles.
Życiorys.
Od dzieciństwa przejawiał zainteresowanie sprawami społeczno-politycznymi. Ogromny wpływ na jego postawę miało zabójstwo Johna F. Kennedy’ego, które widział w telewizji. Fanem rocka stał się, jak sam twierdzi, w 1965, kiedy jego rodzice przypadkowo ustawili radio na stację z muzyką rockową.
Pod koniec lat 70. pod wpływem koncertu Ramones zainteresował się punk rockiem. W 1978 odpowiedział na ogłoszenie zamieszczone przez East Bay Raya, który poszukiwał wokalisty do tworzonego zespołu punkowego. Tak powstał Dead Kennedys, który wywarł ogromny wpływ na muzykę niezależną lat 80. W 1979 Biafra zgłosił swoją kandydaturę na burmistrza San Francisco, przedstawiając prowokacyjny program wyborczy (m.in. zapowiedział przebranie polityków i biznesmenów w stroje klaunów). Zdobył ok. 4% głosów. W 1981 założył własną wytwórnię płytową Alternative Tentacles, zajmującą się wydawaniem i promowaniem szeroko pojętej muzyki alternatywnej.
Ożenił się 31 października 1981 z Theresą Soder, wokalistką punkowego zespołu The Situations. Ceremonia odbyła się na cmentarzu komunalnym w San Francisco, a ślubu udzielił wokalista zespołu Flipper, Bruce Loose. Małżeństwo zakończyło się rozwodem w 1986. Po słynnym procesie o obrazę moralności i rozwiązaniu Dead Kennedys, Biafra zajął się prowadzeniem Alternative Tentacles oraz wydawaniem płyt ze swoimi przemówieniami na tematy polityczne i społeczne (m.in. na temat swojego procesu). Udziela się też jako wokalista w rozmaitych projektach muzycznych, współtworzonych przez znanych muzyków z innych zespołów (np. wspólnie z Alem Jourgensenem z Ministry tworzy zespół Lard). Porusza się swobodnie w różnych stylach muzycznych, osadzonych w muzyce alternatywnej, od jazz-core’a, przez industrial do noise’a.
Nie stroni przy tym od prowokacji artystycznych, wymierzonych we własnych fanów, np. w 1994 nagrał wraz z Mojo Nixonem płytę w stylu country. Wtedy też zarzucano mu zdradę ideałów – wpływowy zine „Maximum Rock’n’Roll” odmówił w związku z tym zamieszczania reklam Alternative Tentacles. Biafra nazwał to zachowanie „punkowym fundamentalizmem”. Został też zaatakowany i ciężko pobity przez osoby, które określiły go jako „sprzedajną gwiazdę rocka”.
W 1998 odmówił reaktywowania Dead Kennedys, co zaowocowało wytoczeniem mu procesu przez pozostałych członków zespołu, w którym oskarżyli go m.in. o przywłaszczenie sobie praw autorskich do nagrań. Biafra zarzucał im natomiast używanie muzyki Dead Kennedys w celach komercyjnych, co uznał za sprzeczne z ideałami głoszonymi przez zespół (chodziło głównie o wykorzystanie piosenki „Holiday in Cambodia” w reklamie jednej z wielkich korporacji produkujących odzież). Ostatecznie zespół został reaktywowany w 2001 bez Biafry.
W 2000 Green Party wysunęła jego kandydaturę w wyborach na prezydenta USA.
Biafra określa swoje poglądy jako anarchistyczne, jednak uważa, że ludzkość nie jest jeszcze gotowa na taką organizację społeczeństwa.
Po raz pierwszy wystąpił w Polsce 1 lipca 2010 (jako Jello Biafra and The Guantanamo School of Medicine). Koncert miał miejsce w łódzkim klubie muzycznym Dekompresja.
W lipcu 2012 zagrał wraz z The Guantanamo School of Medicine na Jarocin Festiwal i został bardzo gorąco przyjęty przez publiczność, która żywiołowo reagowała na jego charyzmatyczne zapowiedzi poszczególnych utworów.

</doc>
<doc id="487061" url="https://pl.wikipedia.org/wiki?curid=487061" title="Jerzy Góral">
Jerzy Góral

Jerzy Tadeusz Góral (ur. 30 stycznia 1944 w Warszawie, zm. 21 czerwca 2009) – polski prawnik, minister kultury i sztuki w 1993.
Życiorys.
Ukończył studia na Wydziale Prawa i Administracji Uniwersytetu Warszawskiego. W latach 1973–1984 pracował w Centrum Informacji Naukowej, Technicznej i Ekonomicznej, gdzie kierował działem organizacyjno-prawnym. Później był radcą prawnym Naczelnej Dyrekcji Archiwów Państwowych (1984–1988). Po zakończeniu pracy w NDAP został zastępcą dyrektora Wydawnictw Archidiecezji Warszawskiej. W latach 1990–1993 pełnił funkcję dyrektora Gabinetu Szefa Kancelarii Sejmu.
Od 11 lutego 1993 do 26 października 1993 sprawował urząd ministra kultury i sztuki w rządzie Hanny Suchockiej. Działał w tym czasie w Zjednoczeniu Chrześcijańsko-Narodowym. Później był m.in. członkiem rady nadzorczej Telewizji Polskiej i zastępcą szefa Kancelarii Sejmu. Od 2004 do śmierci zajmował stanowisko szefa Kancelarii Prezesa Naczelnego Sądu Administracyjnego.
W latach 1983–1988 publikował w „Przeglądzie Katolickim”. Był jednym ze współtwórców „Przeglądu Sejmowego” i członkiem redakcji tego pisma. Był także członkiem redakcji Zeszytów Naukowych Sądownictwa Administracyjnego.
Wchodził w skład Komisji Episkopatu do spraw Kultury. Zasiadał w Komisji Prawa Autorskiego. Wykładał na Akademii Teologii Katolickiej w Warszawie oraz w Collegium Civitas w Warszawie.
W 2004 odznaczony papieskim medalem Pro Ecclesia et Pontifice, a w 2009 (pośmiertnie) – Krzyżem Oficerskim Orderu Odrodzenia Polski.
Pochowany na warszawskim cmentarzu w Ursusie.

</doc>
<doc id="487065" url="https://pl.wikipedia.org/wiki?curid=487065" title="Bitwa pod Uścieczkiem">
Bitwa pod Uścieczkiem

Bitwa pod Uścieczkiem – starcie zbrojne, które miało miejsce 6 października 1694 roku pod Uścieczkiem na Podolu, podczas wojny polsko-tureckiej (1683–1699).
Przed bitwą.
Na wiadomość o ruchach wojsk turecko-tatarskich w Mołdawii król Jan III Sobieski zwołał w Warszawie 2 września 1694 roku radę senatu. W tegorocznej kampanii planowano prowadzić działania zmierzające do odzyskania twierdzy w Kamieńcu Podolskim. Termin koncentracji armii koronnej w obozie pod Monasterzyskami ustalono już na 3 lipca, lecz wojsko zbierało się jak zwykle powoli. Dopiero po przybyciu ze Lwowa hetmana wielkiego koronnego Stanisława Jana Jabłonowskiego przystąpiono do wzmożonej koncentracji. W tym czasie obóz wojsk przeniesiono do Dobrowody następnie Wiśniowczyka, Jazłowca i Niczławy nad Dniestrem.
Marsz wojsk przebiegał bez zakłóceń, szpiedzy donosili o stanowiskach ordy tatarskiej znajdujących się pod Cecorą. Pod Cecorą wróg organizował transport zaopatrzenia do blokowanej twierdzy w Kamieńcu, czyli tak zwanej "zachary". Hetman wielki po otrzymaniu tych wiadomości, postanowił ruszyć w kierunku Smotrycza w celu zatrzymania konwoju. 2 października wojsko koronne dotarło do Uścieczka. Nie doczekawszy się jednak wroga hetman nakazał powrót do Okopów Świętej Trójcy. W tym czasie przybyły posiłki wojska litewskiego pod wodzą hetmana wielkiego litewskiego Kazimierza Jana Sapiehy. Tymczasem chan tatarski Selim I Girej dysponując około 8-10 tysiącami Tatarów oraz 2 tysiącami Turków, otrzymawszy informacje o odwrocie Polaków ruszył ze swoim transportem liczącym 1,5 tysiąca wozów w kierunku przeprawy przez Dniestr pod Uścieczkiem. Jabłonowski dowiedziawszy się o tym pozostawił swój tabor w miejscu postoju pod Żwiniaczem i na czele około 2-3 tys. jazdy i piechoty i 12 działami ruszył z powrotem do Uścieczka docierając tam rankiem 6 października. W międzyczasie dotarła do przeprawy reszta wojsk.
Bitwa.
Około południa hetman sformował grupę jazdy mającej za zadanie przeprawić się na drugą stronę rzeki ku pozycjom wroga. Polski wódz rzucił na przeprawę 2-3 tys. jazdy koronnej i litewskiej wraz z kilkoma działami. Chorągwie przeszły rzekę wpław, a następnie uszykowały się w dwie linie z rajtarią i artylerią w centrum a jazdą na skrzydłach, na prawym skrzydle ustawiono chorągwie koronne zaś na lewym litewskie.
Po pierwszym słabym ataku sił polsko-litewskich na szyk wroga, łatwo zresztą odparty przez przeciwnika nastąpił atak konnicy tatarskiej na prawe skrzydło wojsk hetmańskich. Ordyńcy złamali opór pierwszej linii i skierowali się ku drugiej, stwarzając trudną sytuacje dla żołnierzy hetmańskich. Jabłonowski podjął wtedy szybką i trafną decyzję wspomagając wojska koronne chorągwiami litewskimi z lewego skrzydła. Wojsko trzykrotnie nacierało w walce białą broń, Tatarzy zaczęli się cofać w kierunku brzegów rzeki.
Widząc to wódz Tatarski Sabas Girej ściągnął swoje siły pozostające do tej pory w odwodzie i rzucił je na lewe skrzydło wojsk Jabłonowskiego. Atak ten okazał się jednak nieskuteczny gdyż z powodu ciasnoty miejsca Orda nie mogła swym starym zwyczajem rozsypać się na boki. Widząc nieskuteczność ponawianych przez jazdę polsko-litewską ataków wódz polski postanowił wprowadzić do boju tabor wraz z działami i piechotą.
Około godziny 16.00 jednostki te przeprawiły się przez Dniestr i połączył się z resztą szyku Jabłonowskiego. Piechota z działami natychmiast wzmocniła centrum szyku. Przez blisko pół godziny morderczy ogień armatni i muszkietowy sypał się na konnicę wroga, zaś po tym przygotowaniu ogniowym o godzinie 17.00 hetman koronny rzucił do walki chorągwie pancerne, które spędziły z pola zmieszanych Tatarów. Przeciwnik zaczął się cofać ku wąskiemu przesmykowi pomiędzy zakolami rzeki. Tu wojsko polsko-litewskie dokonało masakry niemogącej się wyrwać z okrążenia Ordy. Żołnierze aż do nocy zajęci byli wyrzynaniem niedobitków.
Po bitwie.
Wzięto do niewoli kilku murzów, po polsko-litewskiej stronie poległo zaledwie kilkunastu ludzi. Noc wojska spędziły nad przeprawą. Rankiem 7 października dotarto do wozów z zapasami, których według wyolbrzymionej relacji hetmana zdobyto aż 5 tys. w rzeczywistości około 1,5 tysiąca, wyładowanych zapasami żywności dla tureckiej załogi twierdzy w Kamieńcu, bronią, drogocennymi przedmiotami o łącznej wartości dwóch milionów złotych.

</doc>
<doc id="487066" url="https://pl.wikipedia.org/wiki?curid=487066" title="Kumulacyjna funkcja rozkładu">
Kumulacyjna funkcja rozkładu



</doc>
<doc id="487068" url="https://pl.wikipedia.org/wiki?curid=487068" title="Jan Piątkowski">
Jan Piątkowski

Jan Piątkowski (ur. 4 października 1935 w Gnieszowicach, zm. 22 lipca 2016 we Wrocławiu) – polski polityk i prawnik, w 1993 minister sprawiedliwości i prokurator generalny, poseł na Sejm I i III kadencji.
Życiorys.
Syn Józefa i Marianny. W 1963 ukończył studia na Wydziale Prawa Uniwersytetu Wrocławskiego. Pracował początkowo jako prokurator, następnie jako radca prawny i adwokat. W 1980 wstąpił do Niezależnego Samorządnego Związku Zawodowego „Solidarność”. Wchodził w skład prezydium Międzyzakładowego Komitetu Założycielskiego „Solidarność” Ziemi Nyskiej. Był delegatem na I Krajowy Zjazd Delegatów związku. Zaangażował się też w działalność Klubu Inteligencji Katolickiej w Nysie. W stanie wojennym w 1982 został internowany na ponad dwa miesiące. Po zwolnieniu bronił represjonowanych działaczy związkowych w procesach politycznych.
Sprawował mandat posła na Sejm I kadencji z listy Wyborczej Akcji Katolickiej oraz III kadencji z listy Akcji Wyborczej Solidarność, wybranego w okręgach opolskich: nr 10 i nr 30. W okresie od marca do października 1993 pełnił funkcję ministra sprawiedliwości i prokuratora generalnego w rządzie Hanny Suchockiej.
Należał do Zjednoczenia Chrześcijańsko-Narodowego, z którego odszedł w trakcie III kadencji Sejmu. W lipcu 2001 przystąpił do koła parlamentarnego Ruchu Odbudowy Polski. Tworzył „Ludową Akcję Wyborczą”, która nie podjęła faktycznej działalności. W tym samym roku bez powodzenia kandydował do Senatu z własnego komitetu w okręgu opolskim. W kwietniu 2007 został członkiem Ligi Polskich Rodzin i rady politycznej tej partii, w której zasiadał przez pewien okres, a w maju 2015 liderem Stowarzyszenia Chrześcijańsko-Narodowego w województwie opolskim.
Pochowany na cmentarzu Ducha Świętego we Wrocławiu (pole H, rząd 7, grób 5).

</doc>
<doc id="487074" url="https://pl.wikipedia.org/wiki?curid=487074" title="Dzida">
Dzida



</doc>
<doc id="487079" url="https://pl.wikipedia.org/wiki?curid=487079" title="Władysław Korczyc">
Władysław Korczyc

Władysław Korczyc, ros. Владислав Викентиевич Корчиц (ur. w Bogdanowiczach, zm. 17 października 1966 w Moskwie) – generał pułkownik Armii Czerwonej i generał broni Wojska Polskiego. Poseł na Sejm Polskiej Rzeczypospolitej Ludowej I kadencji. Szef Sztabu Generalnego WP od 1945 do 1954. Członek Komisji Wojskowej Biura Politycznego Komitetu Centralnego PZPR, nadzorującej Wojsko Polskie od maja 1949. Budowniczy Polski Ludowej.
Życiorys.
W 1911 ukończył gimnazjum w Słonimiu. Następnie pracował w dobrach hr. Branickich jako robotnik rolny i pisarz. Po wybuchu I wojny światowej wcielony do armii carskiej (1.08.1914). Walczył jako szeregowiec w I wojnie światowej na terenach Litwy i Białorusi, był kontuzjowany. W 1917 ukończył Moskiewską Szkołę Praporszczyków (chorążych) armii carskiej, dowodził szwadronem, a później kompanią. 
Prawdopodobnie był uczestnikiem rewolucji październikowej. W Armii Czerwonej od listopada 1917, w latach 1918–1919 pracował jako księgowy w administracji Armii Czerwonej. Według innych źródeł pracował w urzędzie ziemskim w Ostrogu, a do Armii Czerwonej wstąpił dopiero w sierpniu 1919. Brał udział w wojnie polsko-bolszewickiej oraz wojnie domowej w Rosji, m.in. w 16 Dywizji Piechoty (10.08.1919–1.10.1920) na Froncie Południowym przeciwko oddziałom gen. Denikina. W latach 1920–1921 dowódca kursu w Szkole Czerwonych Komunardów, później dowódca tej szkoły oraz komendant 15 Kijowskiego Kursu Dowódców (1921–22). Po ukończeniu kursu „Wystrieł” (1922–23) zastępca dowódcy 49 pułku piechoty i komendant Szkoły Oficerskiej w 17 Dywizji Piechoty (1923–25), starszy pomocnik szefa Wydziału Operacyjnego Sztabu 3 Korpusu Piechoty (1925–26), dowódca 49 pp (1926–31), szef sztabu 19 Dywizji Piechoty (1931–36), szef sztabu 14 Korpusu Piechoty (1936–38). Ukończył Akademię Wojskową im. Michaiła Frunzego. W 1935 w związku z nadaniem dowódcom Armii Czerwonej indywidualnych stopni wojskowych zweryfikowany w stopniu kombriga.
Więziony i torturowany od 9 maja 1938 do 12 stycznia 1940 w okresie wielkiej czystki. Przeżył, gdyż udawał obłąkanego, podając nazwiska z Trylogii Sienkiewicza. Od 1940 ponownie na stanowiskach w szkolnictwie wojskowym – starszy wykładowca w Akademii im. Michaiła Frunzego. 
Po wybuchu wojny niemiecko-sowieckiej powierzono mu dowodzenie 245 Dywizją Piechoty (w składzie 34 Armii), którą dowodził w przeciwuderzeniu pod Starą Russą w sierpniu 1941. Po początkowych sukcesach oddziały radzieckiej 34 Armii zostały odparte i częściowo odcięte przez niemieckie kontrataki. Korczyc wycofał swoją dywizję, dwukrotnie przebijając się z nią z okrążenia. Brak danych o służbie w okresie 18.08.1941 – 26.01.1942. Później dowódca 182 DP (do sierpnia 1942), zastępca dowódcy 34 Armii (od sierpnia do grudnia 1942), wreszcie szef sztabu 1 Armii Uderzeniowej (od grudnia 1942 do kwietnia 1944). Brał m.in. udział w nowogrodzkiej operacji zaczepnej na początku 1944. Awansowany 4.08.1942 do stopnia generała-majora Armii Czerwonej (odpowiednik generała brygady WP).
W maju 1944 został skierowany do Wojska Polskiego i w dniu 22 maja wyznaczony na stanowisko szefa sztabu 1 Armii Polskiej w ZSRR. 29 lipca 1944 został szefem sztabu 1 Armii Wojska Polskiego. 1 września 1944 Prezydium Krajowej Rady Narodowej mianowało go członkiem Naczelnego Dowództwa Wojska Polskiego, a Naczelne Dowództwo WP – szefem Sztabu Głównego Naczelnego Dowództwa Wojska Polskiego. 4 października 1944 przejął od gen. dyw. Zygmunta Berlinga dowodzenie 1 Armią Wojska Polskiego. 31 grudnia 1944 zastąpił gen. bryg. Bolesława Zarako-Zarakowskiego na stanowisku szefa Sztabu Głównego WP.
24 czerwca 1945 prowadził żołnierzy 1 Armii Wojska Polskiego podczas Defilady Zwycięstwa na Placu Czerwonym w Moskwie.
18 lipca 1945 został pierwszym szefem Sztabu Generalnego Wojska Polskiego. Jednocześnie od 14 grudnia 1949 był wiceministrem Obrony Narodowej. W Wojsku Polskim awansował do stopnia generała dywizji (1.10.1944) i generała broni (od 3.05.1945). W latach 1952–1954 był słuchaczem Wyższego Kursu Akademickiego w Wyższej Akademii Wojskowej im. Klimenta Woroszyłowa w Moskwie. 8 lutego 1954 został zwolniony z zajmowanych stanowisk i powrócił do ZSRR. Początkowo był nastawiony do Wojska Polskiego sceptycznie i niezadowolony z przeniesienia do 1 AP, z czasem zaangażował się w jej rozwój i uległ "opolaczeniu". W końcowym okresie służby pozwalał sobie na rozpamiętywanie krzywd doznanych w Związku Radzieckim i popadł w konflikt z marszałkiem Rokossowskim. 
Od 1945 do 1948 należał do Polskiej Partii Robotniczej, gdzie zasiadał w Komitecie Centralnym. Potem należał do Polskiej Zjednoczonej Partii Robotniczej, której Komitetu Centralnego był członkiem od 12 grudnia 1948 do 17 marca 1954. Był również członkiem Wszechzwiązkowej Komunistycznej Partii (bolszewików) od 1930.
Poseł na Sejm PRL I kadencji (z okręgu szczecińskiego) w latach 1952–1956.
W 1954 odwołany do ZSRR. Jedną z przyczyn była ciężka choroba. Po przejściu w stan spoczynku mieszkał w Moskwie, gdzie zmarł i został pochowany na cmentarzu Nowodziewiczym.
&lt;br&gt;Od 1978 był patronem 2 Brygady Łączności.
Życie prywatne.
Od 1930 żonaty z Heleną Korniewoj. Małżeństwo miało syna.

</doc>
<doc id="487080" url="https://pl.wikipedia.org/wiki?curid=487080" title="Wacław Niewiarowski">
Wacław Niewiarowski

Wacław Bolesław Niewiarowski (ur. 28 czerwca 1942 w Stefanowie w województwie nowogródzkim, zm. 11 kwietnia 2007 w Warszawie) – polski polityk i inżynier, poseł na Sejm I kadencji oraz minister przemysłu i handlu w latach 1992–1993.
Życiorys.
Syn Walentego i Heleny, brat Ireneusza. Ukończył w 1974 studia z zakresu inżynierii chemicznej na Politechnice Szczecińskiej. W latach 1966–1981 był pracownikiem Zakładów Włókien Chemicznych Stilon, w drugiej połowie lat 80. pełnił funkcję dyrektora Zakładu Usług Technicznych przy Wojewódzkim Klubie Techników i Racjonalizatorów. Od 1980 działał w Niezależnym Samorządnym Związku Zawodowym „Solidarność”. W 1982 został usunięty z Polskiej Zjednoczonej Partii Robotniczej, do której należał od połowy lat 60.
W 1990 został wicewojewodą, następnie od 1991 do 1992 był wojewodą gorzowskim. Od 8 stycznia do 11 lipca 1992 pełnił funkcję podsekretarza stanu w Ministerstwie Współpracy Gospodarczej z Zagranicą. W latach 1991–1993 sprawował mandat posła na Sejm I kadencji, wybranego z listy Porozumienia Ludowego. Należał do Stronnictwa Ludowo-Chrześcijańskiego. W latach 1992–1993 był ministrem przemysłu i handlu w rządzie Hanny Suchockiej.
Zajmował się szachami jako zawodnik i sędzia. W latach 1992–1996 pełnił funkcję wiceprezesa Polskiego Związku Szachowego.
Pochowany w Piasecznie.

</doc>
<doc id="487081" url="https://pl.wikipedia.org/wiki?curid=487081" title="Rozstrzygnięcie nadzorcze">
Rozstrzygnięcie nadzorcze

Rozstrzygnięcie nadzorcze – akt deklaratoryjny stwierdzający nieważność niezgodnej z prawem uchwały lub zarządzenia jednostki samorządu terytorialnego, tym samym eliminujący je z obrotu prawnego. Wojewoda stwierdza nieważność w ciągu 30 dni od chwili przedłożenia uchwały lub zarządzenia. Stwierdzenie przez organ nadzoru z mocy prawa wstrzymuje wykonanie aktu nim objętego z chwilą doręczenia rozstrzygnięcia. Nieważnością może być objęty akt w całości lub części. Rozstrzygnięcie może być zaskarżone przez jednostkę samorządu terytorialnego w ciągu 30 dni od doręczenia rozstrzygnięcia.

</doc>
<doc id="487084" url="https://pl.wikipedia.org/wiki?curid=487084" title="Komisja Papierów Wartościowych">
Komisja Papierów Wartościowych



</doc>
<doc id="487085" url="https://pl.wikipedia.org/wiki?curid=487085" title="Kościół Niepokalanego Poczęcia Najświętszej Maryi Panny w Świnoujściu">
Kościół Niepokalanego Poczęcia Najświętszej Maryi Panny w Świnoujściu

Kościół pw. Niepokalanego Poczęcia Najświętszej Maryi Panny w Świnoujściu-Karsiborze – późnogotycki, z XV/XVI w., filialny, położony w dzielnicy Świnoujście-Karsibór, należy do parafii Najświętszego Serca Pana Jezusa w Świnoujściu-Przytorze, w dekanacie Świnoujście, w archidiecezji szczecińsko-kamieńskiej.
Kościół stoi w miejscu historycznej przeprawy przez Świnę do Przytoru na prastarym szlaku handlowym wokół Bałtyku. W 1630, w oczekiwaniu na przeprawę swoich wojsk, w kościelnej plebanii kwaterował przez 5 dni szwedzki król Gustaw II Adolf.
Historia.
Kościół wzniesiono w XV/XVI wieku, najprawdopodobniej na miejscu wcześniejszej świątyni. W roku 1535, po wprowadzeniu reformacji majątek cysterski wszedł w skład domeny książęcej a kościół przejęli protestanci. Do parafii należały też dwie osady "Woitzke" i "Fuhlensee", które upadły w czasie wojny trzydziestoletniej. 
Od 1578 do 1628 roku funkcję pastora w Karsiborze pełnił Hermann Poley. Po nim duszpasterzem był tu Joachim Hageus (1628-1642). Spowodowane wojną niedostatki sprawiły, że dochody z probostwa tak znacznie się zmniejszyły, że ten nie mógł się z nich utrzymać. Z tego powodu przypisano do jego parafii wieś "Westswine" (dzisiejsze Świnoujście) jako filię. Nie dane mu jednak było cieszyć się poprawą swojego położenia, gdyż utonął w Świnie wskutek wywrócenia się łodzi, którą płynął do filii. 
Pod koniec czerwca 1630 roku szwedzkie wojska, którymi dowodził Gustaw II Adolf wylądowały na wyspie Uznam i szły w kierunku Szczecina. Ponieważ najdogodniejsza droga prowadziła przez Świnę w okolicach Karsiboru z niej skorzystali szwedzcy żołnierze. Król postanowił zatrzymać się w Karsiborze i tutaj przebywał od 14 do 19 lipca 1630 roku. Na kwaterę wybrał sobie przykościelną plebanię.
Siedem lat później wojska szwedzkie ponownie nadciągnęły nad Pomorze. Wówczas marynarka dowodzona przez admirała Larsa Mathsona Strusshjelma zakotwiczyła na Świnie. Admirał podarował kościołowi m.in. w roku 1649 (nieistniejący już w roku 1900) dzwon, obrusy ołtarzowe oraz pozłacany srebrny kielich i srebrną patenę. Podczas mszy posługiwano się tymi naczyniami mszalnymi. 
Pod koniec XVIII wieku mieszkaniec Karsiboru – Dawid Kroening – w testamencie przekazał kościołowi swój majątek, jednak z zastrzeżeniem, że część tego majątku stanowić powinna żelazną rezerwę, a z odsetek tej rezerwy powinno się wspierać corocznie biednych mieszkańców Karsiboru. Resztę legatu (zapisu testamentowego), jaki narósł w roku 1825 do sumy 3250 talarów, przeznaczono w latach 1825-26 na przebudowę kościoła i w zachodniej części budowę wieży (według planów Karla Schinkla). Wydłużono także nawę i przeprowadzono prace renowacyjne. 
Kościół poświęcono 8 grudnia 1946, nadając mu wezwanie Niepokalanego Poczęcia NMP. W roku 1986 hełm wieży pokryto blachą miedzianą. 26 grudnia 1994 podczas kradzieży z włamaniem utracono pięć rzeźb powstałych w II poł. XVI w. przedstawiających Pietę, św. Mikołaja, św. Barbarę, św. Pawła oraz św. Marię Magdalenę będących częścią niezwykle cennego gotyckiego ołtarza.
Architektura.
Kościół usytuowano we wschodnim skraju wsi. Jest to budowla salowa, orientowana, pierwotnie bez wieży, z prezbiterium prosto zamkniętym. Mury wzniesiono z cegły na kamiennym fundamencie i przykryto drewnianym stropem belkowanym oraz dachem dwuspadowym pokrytym blachą miedzianą. Strop podbity jest obecnie boazerią.
W czasie renowacji kościoła w 1825 roku zadbano o zachowanie starego wyposażenia. Jeszcze na początku XX wieku można było tam zobaczyć stare obrazy i sprzęt. Stalle, kazalnica i część południowej empory były udekorowane bardzo osobliwymi obrazami, które świadczą o dobrej woli i fantazji niż o dobrej technice. Obrazy przy zakrystii traktują o „grzechu i przebaczeniu” w sposób częściowo drastyczny, ale bardzo poglądowy. Do dziś przetrwała jedynie część tego wyposażenia. 
Nie sposób obecnie ustalić jakie były pierwotnie kształty drzwi i okien budowli. Elewacje północna i południowa rozczłonkowane są wysokimi oknami o ostrołukowym wykroju z maswerkowym, drewnianym laskowaniem. Otynkowanie kościoła uniemożliwia określenie ich pierwotnego kształtu. Elewacja wschodnia jest obecnie bezokienna. W ścianie południowej w pobliżu wschodniego narożnika znajduje się ostrołukowe wejście do zakrystii wydzielonej z wewnętrznej przestrzeni nawy drewnianym parawanem. Wejście główne znajdowało się od strony zachodniej, do której dobudowano wieżę.
Wieża zbudowana na planie kwadratu zwężającego się uskokowo ku górze. W pierwszej kondygnacji znajduje się kruchta z ostrołukowym wejściem portalowym oraz para okienek o wykroju trójliścia, osadzonych symetrycznie w każdej ze ścian. Druga kondygnacja stanowi jedynie uskokowe przejście do poziomu trzeciego, w którym znajduje się dzwon. Ściany nośne tej części wieży wykonane są w cegle natomiast laskowanie ostrołukowego w wykroju, tryforyjnego okna z drewna. W środkowym ostrołuku znajdują się drewniane tarcze zegarowe. Każda z kondygnacji wydzielona jest profilowanym gzymsem kordonowym. Całość wieńczy ostrosłupowy hełm kryty blachą miedzianą z kulą i kogutem.
Plac kościelny pełnił dawniej funkcję cmentarza.
Wyposażenie.
Obecnie tablica nie istnieje. Nie zachowały się do naszych czasów też empory boczne. Zmieniono również posadzkę.

</doc>
<doc id="487086" url="https://pl.wikipedia.org/wiki?curid=487086" title="Armata 18-funtowa">
Armata 18-funtowa

Armata 18-funtowa (Ordnance QF 18-pounder) - armata polowa kalibru 84 mm używana przez armię brytyjską w czasie I wojny światowej i w początkowym okresie II wojny światowej.
Historia.
Armata 18-funtowa powstała w wyniku poszukiwania nowoczesnej szybkostrzelnej armaty polowej dla Armii Brytyjskiej na początku XX wieku. W 1901 roku wydano specyfikację na opracowanie armaty, a w 1903 przeprowadzono jej próby. Wraz ze lżejszą armatą 13-funtową o takiej samej konstrukcji, przeznaczoną dla artylerii konnej, została przyjęta na uzbrojenie w grudniu 1904 roku. Zastępowały one zakupione w niewielkich ilościach w Niemczech armaty 15-funtowe. Armaty 18-funtowe zaczęły wchodzić na wyposażenie w 1906 roku. Pierwsze modele armaty 18-funtowej, Mk I i Mk II różniły się jedynie technologią wykonania lufy. Charakterystyczną cechą konstrukcyjną, podobnie jak armaty 13-funtowej, był sprężynowo-olejowy oporopowrotnik umieszczony nad lufą i łoże z pojedynczym rurowym ogonem. Wczesne armaty 18-funtowe miały siedzenia dla dwóch kanonierów po obu stronach lufy, później usunięte i zastąpione tarczą ochronną. Główną różnicę wizualną w stosunku do armaty 13-funtowej stanowiła dłuższa lufa i nieco większe wymiary. 
Armata 18-funtowa w pierwotnej postaci służyła na wszystkich frontach I wojny światowej. Uznawana była za najważniejsze brytyjskie działo I wojny światowej. Jej zaletą były cięższe pociski (8,4 kg), niż analogicznych dział kalibru 75-77 mm używanych przez inne armie. Donośność wynosiła 6525 jardów (ok. 5966 m). Główną wadą były usterki sprężyn oporopowrotnika, krytykowano także ograniczoną donośność, spowodowaną przez rurowy ogon, nie pozwalający na duży kąt podniesienia lufy, oraz umiarkowaną szybkostrzelność z powodu konstrukcji zamka śrubowego. Podczas wojny armaty ulepszano przez dodanie prostokątnego opancerzonego zbiornika oleju nad oporopowrotnikiem. W toku dalszych modyfikacji zastępowano sprężynowo-olejowy oporopowrotnik przez dłuższy hydropneumatyczny. Ulepszone w ten sposób łoże działa było oznaczone Mk II (nowe) lub Mk I* (konwertowane z istniejących) - oznaczenia wzoru łoża były niezależne od oznaczeń samej armaty. 
Wyprodukowano w Wielkiej Brytanii 1126 armat tych modeli przed wojną, oraz 99 w Indiach, a następnie jeszcze 8393 podczas wojny. Ponadto, 851 sztuk wyprodukowano w USA. W okresie międzywojennym armaty te zostały przesunięte do rezerwy. Po wybuchu II wojny światowej pozostałe „osiemnastofuntówki” ponownie weszły do służby jako działa obrony wybrzeża bądź w jednostkach szkoleniowych.
Pierwsza wersja produkcyjna Mark I została szybko zastąpiona „zracjonalizowaną” wersją „Mark II”, której produkcja została uproszczona. Mark III była tylko wersją eksperymentalną i nie weszła do produkcji. Odmiany Mark I i II używane były jeszcze w okresie międzywojennym, a niektóre nawet były użyte bojowo na Dalekim Wschodzie w czasie II wojny światowej.
Ostateczną ulepszoną wersją produkcyjną była Mark IV, która weszła do służby dopiero w ostatnich miesiącach wojny w 1918 roku. Różniła się ona całkowicie od wcześniejszych modeli. Nowy zamek śrubowy typu "Ashbury breech" pozwolił na zwiększenie szybkostrzelności działa, a łoże skrzynkowe z otworem pośrodku pozwoliło na zwiększenie kąta podniesienia lufy i tym samym donośności, która wzrosła do 9300 jardów (8500 m). Zastosowano nowy oporopowrotnik hydropneumatyczny, o zmiennym odrzucie, umieszczony klasycznie - w prostokątnej obudowie pod lufą, zamiast nad nią. Pierwszy model ulepszonego łoża oznaczony był Mk III, kolejny Mk IV, a następnie opracowano także łoże dwuogonowe Mk V. W 1926 armaty Mark IV zostały użyte do uzbrojenia eksperymentalnych dział samobieżnych "Birch Gun", ale nie weszły one do masowej produkcji. Począwszy od 1936 roku około 1000 dział Mark IV została przebudowana na armaty 25-funtowe Mark I (oznaczane też jako 18/25-funtowe). W odróżnieniu od wczesnych modeli, działa Mk IV były szeroko używane bojowo w początkowym okresie II wojny światowej, a do szkolenia służyły do 1944 roku.
Z armaty można było wystrzeliwać pociski burzące, szrapnele, pociski chemiczne, dymne i zapalające. Amunicja była scalona. Masa pocisku ok. 18 funtów (8,1 kg). Do początkowego okresu I wojny światowej podstawowym pociskiem był szrapnel, zawierający 374 ołowiano-antymonowe kulki wagomiaru 1/40 funta. Pocisk burzący wprowadzono do produkcji dopiero w 1914 roku.
Brytyjska Królewska Artyleria Polowa (Royal Field Artillery) na początku I wojny światowej była zorganizowana w 6-działowe baterie, później organizowano też baterie 4-działowe. Brygady artylerii składały się z trzech baterii. Pierwsze sześć dywizji piechoty Brytyjskich Sił Ekspedycyjnych miały m.in. po trzy brygady artylerii dział 18-funtowych, później formowane dywizje miewały słabszą artylerię. W 1917 roku zreorganizowano artylerię dywizyjną, którą tworzyły dwie brygady, składające się z trzech baterii 18-funtowych i jednej haubic 4,5-calowych każda.
Działo 18-funtowe podczas I wojny światowej było holowane zaprzęgiem 6-konnym, z przodkiem. Obsada działa składała się z 10 ludzi, z czego 6 bezpośrednio obsługiwało armatę. W przodku działa mieściły się 24 naboje, w baterii przewożono dalsze 152 na działo.

</doc>
<doc id="487087" url="https://pl.wikipedia.org/wiki?curid=487087" title="Tarczownik">
Tarczownik

Tarczownik – średniowieczny żołnierz, którego głównym zadaniem było osłanianie innych żołnierzy (np. łuczników, kuszników) przed atakiem wroga za pomocą dużej tarczy.
We wczesnośredniowiecznej Polsce: podstawowa jednostka wojskowa, piechota słowiańska.
Słowiańscy tarczownicy wyposażeni byli we włócznie, topory oraz tarcze.
Historia.
W kronice polskiej autorstwa Galla Anonima spisanej po łacinie w latach 1112–1116. We fragmencie opisującym polskie siły bojowe w poszczególnych miastach Bolesława Chrobrego Gall notuje, że miał on w "Z Poznania (...) 1300 pancernych i 4000 tarczowników, z Gniezna 1500 pancernych i 5000 tarczowników, z grodu Władysławia 800 pancernych i 2000 tarczowników, z Giecza 300 pancernych i 2000 tarczowników."

</doc>
<doc id="487088" url="https://pl.wikipedia.org/wiki?curid=487088" title="Armata 4,5-calowa">
Armata 4,5-calowa

Armata 4,5-calowa (BL 4.5 inch Medium Field Gun) – armata polowa o kalibrze 4,5 cala (114 milimetrów) używane przez wojska brytyjskie w okresie drugiej wojny światowej.
Pierwsza wersja dział 4,5-calowych powstała w wyniku modernizacji i przekalibrowania armat 60-funtowych używanych w czasie pierwszej wojny światowej, jednak z powodu braku odpowiedniej ilości dział 60-funtowych zdecydowano na produkcję nowej armaty od zera. Produkcja rozpoczęła się w 1940 roku; w celu zmniejszenia kosztów zdecydowano się na użycie podwozia z armaty 5,5-calowej. Po zakończeniu drugiej wojny światowej armata służyła w jednostkach szkoleniowych aż do 1959 roku.
Armaty kalibru 114,3 milimetra znajdowały się na wyposażeniu jednostek Polskich Sił Zbrojnych na Zachodzie: 11 Pułku Artylerii Ciężkiej i 12 Pułku Artylerii Ciężkiej wchodzących w skład 2 Korpusu Polskiego.

</doc>
<doc id="487097" url="https://pl.wikipedia.org/wiki?curid=487097" title="Ród Fujiwara">
Ród Fujiwara

 – jeden z wielkich rodów arystokratycznych Japonii. Wywodzi się z rodu sprzed 646 roku, zwanego "Nakatomi".
W odniesieniu do zasług w usunięciu wpływów rodu Soga w 645 roku, przedstawiciel rodu "Nakatomi" – Kamatari Nakatomi – z rąk cesarza Tenji otrzymał najwyższą rangę dworską "taishokukan" oraz pośmiertnie nazwisko "Fujiwara" i dziedziczny tytuł "ason". Jego syn Fuhito uzyskał wyłączność na nazwisko "Fujiwara" dla zapoczątkowanej przez siebie linii rodu.
Synowie Fuhito dali początek czterem gałęziom rodu Fujiwara:
W 737 r. wszyscy czterej bracia zmarli wskutek epidemii ospy.
Okres Nara.
Na początku okresu Nara przedstawiciele wszystkich gałęzi rodu wspólnie zajmowali najwyższe stanowiska dworskie. Później poszczególne linie zaczęły ze sobą konkurować. Na czoło wybiła się linia "Shikke". W 785 roku jej przedstawiciel, ulubieniec cesarza Kammu – Tanetsugu Fujiwara – został zamordowany. Winą za to obciążono przedstawicieli starożytnych rodów Ōtomo, Saeki oraz Tajihi, których pozycja została zagrożona rosnącymi wpływami Fujiwarów.
Okres Heian.
W 809 roku po abdykacji cesarza Heizei, doszło do otwartego konfliktu między liniami "Shikke" i "Hokke", z którego zwycięsko wyszedł przedstawiciel tej drugiej – Fuyutsugu Fujiwara.
W okresie Heian Fujiwarowie, dzięki skutecznej polityce i intrygom, zdobyli wpływ na dwór cesarski ówczesnego państwa japońskiego, a następnie utrzymali go poprzez wydawanie kobiet za mąż za kolejnych władców. W latach 867–1068 jedenastu kolejnych cesarzy pochodziło od matki z rodu Fujiwara. Jeszcze dłuższy był okres, w którym zdominowali urząd regenta przy dworze cesarskim, czyniąc go praktycznie dziedzicznym.
Yoshifusa Fujiwara (804–872) stworzył system rodzinny (Kajuji, Kan’in, Kujō, Nijō, Ichijō, Iwakura, Saionji itd.) na podstawie dziedzicznych praw do urzędów.

</doc>
<doc id="487098" url="https://pl.wikipedia.org/wiki?curid=487098" title="Zielony promień">
Zielony promień

Zielony promień lub zielony błysk – rzadkie zjawisko występujące w atmosferze podczas zachodu oraz wschodu Słońca. Tuż powyżej zachodzącego lub wschodzącego Słońca lub tuż po jego schowaniu się za horyzontem widoczny jest, zwykle nie dłużej niż przez kilka sekund, niewielki zazwyczaj zielony obszar na nieboskłonie. Czasami kolor zjawiska bywa inny od żółtego aż do fioletowego. Zielony promień może być obserwowany z każdej wysokości (nawet z samolotu) i na każdej szerokości geograficznej. Zazwyczaj zjawisko najłatwiej zaobserwować nad morzem i w miejscach gdzie horyzont nie jest przesłaniany.
Zielony błysk może być także widzialny przy wschodzie lub zachodzie Księżyca lub jasnych planet Wenus i Jowisza.
Zielony promień jest grupą zjawisk wynikających z różnych przyczyn, niektóre z nich występują częściej niż inne.
Wyjaśnienie zjawiska.
Głównym zjawiskiem wywołującym zielony błysk jest załamanie światła w atmosferze: światło porusza się wolniej w znajdującym się niżej powietrzu o większej gęstości niż w powietrzu o mniejszej gęstości. W wyniku czego, gdy światło wpada do atmosfery ukośnie ulega załamaniu, promień świetlny jest nieznacznie zakrzywiony, w tym samym kierunku, co krzywizna Ziemi, zakrzywienie jest niewielkie i największe przy wschodzie i zachodzie Słońca. Światło o wyższych częstotliwościach (fioletowy, niebieski, zielony) jest zakrzywiane znaczniej niż o niższych (czerwony, pomarańczowy, żółty), dlatego gdy ciało niebieskie jest nisko nad horyzontem, podobnie jak w pryzmacie, następuje rozszczepienie światła, w wyniku czego na górnej krawędzi obserwowanego ciała przeważa światło o większych częstotliwościach a na dolnej o mniejszych. Rozdzielenie kolorów jest niewielkie, w normalnych warunkach trudne do zaobserwowania. W wyniku występowania także innych zjawisk górna obwódka obserwowanego ciała ma zazwyczaj kolor zielony, dlatego zjawisko to jest nazywane zjawiskiem zielonej obręczy (na zdjęciu).
Ważnym czynnikiem wpływającym na powstanie i przebieg zjawiska ma załamywanie się światła na warstwach powietrza o różnej gęstości wywołanej nierównomiernym rozkładem temperatury w atmosferze. Zachodzą tu zjawiska identyczne z wywołującymi miraże. Nierównomierny rozkład temperatury w atmosferze zmienia drogę promieni świetlnych, deformując obraz obserwowanego obiektu, przyczyniając się także do rozszczepienia światła (patrz pierwsze zdjęcie). W zależności od rozkładu temperatury w powietrzu jak i położenia obserwatora względem warstw powietrza o różnej temperaturze obserwuje się nieco inny przebieg zjawiska. 
Gdyby zjawisko zachodziło tylko tak jak opisano wyżej powstająca plamka miałaby kolor niebieski. W atmosferze zachodzi jeszcze rozpraszanie światła. Cząsteczki powietrza rozpraszają najsilniej najkrótsze długości fali (dlatego niebo jest niebieskie). W pobliżu horyzontu, droga promienia w powietrzu jest bardzo długa, co sprawia, że najkrótsze fale są niemal całkowicie usunięte z promienia, dlatego najczęściej obserwowanym kolorem efektu jest zielony lub do niego zbliżony.
Obserwacje.
Nim udało się sfotografować zielony promień, czasem uważano, że jest to raczej fenomen fizjologiczny lub złudzenie optyczne.
W obszarze polarnym zjawisko to można podobno obserwować nawet przez pół godziny, co opisał Zbigniew Sorbjan w jednej ze swoich książek o meteorologii.
Krótkotrwały zielony promień można zaobserwować również z plaży polskiego Bałtyku podczas bezchmurnej i bezwietrznej pogody.

</doc>
<doc id="487103" url="https://pl.wikipedia.org/wiki?curid=487103" title="Nagminne zapalenie mięśni">
Nagminne zapalenie mięśni



</doc>
<doc id="487104" url="https://pl.wikipedia.org/wiki?curid=487104" title="Drzewo (teoria grafów)">
Drzewo (teoria grafów)



</doc>
<doc id="487105" url="https://pl.wikipedia.org/wiki?curid=487105" title="Nagminna pleurodynia">
Nagminna pleurodynia

Nagminna pleurodynia (inaczej choroba bornholmska, diabelska grypa lub po prostu pleurodynia) – choroba wywoływana najczęściej przez wirus Coxsackie B, a rzadziej inne enterowirusy, objawiająca się bolesnym zapaleniem mięśni międzyżebrowych, zwykle z towarzyszącą gorączką, bólami głowy i nagłymi atakami silnego bólu w dolnej części klatki piersiowej i nadbrzuszu. 
Etiopatogeneza.
Enterowirusy to rodzaj wirusów RNA należący do rodziny pikornawirusów. Dzielą się one na wirusy ECHO, polio, Coxsackie, rynowirusy oraz inne. Czynnikami etiologicznymi nagminnej pleurodynii są serotypy następujących enterowirusów:
Epidemiologia.
Choroba może dotyczyć każdej grupy wiekowej. Rozprzestrzenia się przez kontakt i zazwyczaj występuje w czasie ciepłej pogody w obszarach umiarkowanych i o każdej porze roku w tropikach. Nazwa "choroba bornholmska" pochodzi od duńskiej wyspy Bornholm, gdzie wystąpiły pierwsze udokumentowane przypadki.
Objawy i przebieg.
Atakom bólu może towarzyszyć duszność. Mięśnie tułowia zajęte procesem zapalnym mogą być obrzęknięte i tkliwe. Charakterystycznym objawem jest pleurodynia, związana z zajęciem opłucnej. Ból musi być różnicowany z zapaleniem opłucnej, a niekiedy z zapaleniem otrzewnej.
Objawy utrzymują się około 2-4 dni, ale może dochodzić do okresowych nawrotów dolegliwości w ciągu kilku następnych tygodni. 
Leczenie i rokowanie.
W leczeniu wykorzystuje się głównie niesteroidowe leki przeciwzapalne. Powikłania występują u 5% chorych i obejmują zapalenie opon mózgowo-rdzeniowych, zapalenie jąder, rzadziej zapalenie osierdzia i mięśnia serca. Przebycie choroby nie chroni przed zakażeniem inną grupą wirusów Coxsackie.

</doc>
<doc id="487106" url="https://pl.wikipedia.org/wiki?curid=487106" title="Zygmunt Hortmanowicz">
Zygmunt Hortmanowicz

Zygmunt Hortmanowicz (ur. 5 września 1938 w Pacanowie) – polski lekarz i polityk, w latach 1992–1993 minister ochrony środowiska, zasobów naturalnych i leśnictwa, senator II kadencji (1991–1993).
Życiorys.
W 1968 ukończył Akademię Medyczną w Warszawie. Uzyskał stopień naukowy doktora nauk medycznych. Pracował w publicznej służbie zdrowia, po zwolnieniu z powodów politycznych zajął się działalnością rolniczą. Później rozpoczął prowadzenie własnej praktyki lekarskiej.
Był wiceprzewodniczącym NSZZ RI „Solidarność”. W latach 1991–1993 sprawował mandat senatora II kadencji z ramienia Porozumienia Ludowego, reprezentując województwo krośnieńskie. Zajmował stanowisko ministra ochrony środowiska, zasobów naturalnych i leśnictwa w rządzie Hanny Suchockiej.
Według Gabriela Janowskiego w styczniu 2000 Zygmunt Hortmanowicz podał mu środki odurzające (które spowodowały wówczas jego ekscentryczne zachowanie), a następnie w takim stanie zaciągnął go przed kamery do Sali Kolumnowej.
Przed wyborami parlamentarnymi w 2005 powołał komitet wyborczy „Ruch 2000 – Biały Orzeł”, który jednak nie wystawił żadnych kandydatów.

</doc>
<doc id="487108" url="https://pl.wikipedia.org/wiki?curid=487108" title="Bitwa pod Usieczkiem">
Bitwa pod Usieczkiem



</doc>
<doc id="487111" url="https://pl.wikipedia.org/wiki?curid=487111" title="Karabin M24 SWS">
Karabin M24 SWS

M24 SWS (Sniper Weapon System) – amerykański powtarzalny karabin wyborowy. Przepisowa broń wyborowa Armii Stanów Zjednoczonych. Wersja karabinu Remington 700, zaprojektowana w Remington Arms pod koniec lat 80. M24 SWS jest bronią powtarzalną z zamkiem czterotaktowym. Karabin posiada regulowaną wzdłużnie stopkę kolby oraz celownik optyczny Leupold.
Korpus Piechoty Morskiej Stanów Zjednoczonych używa jako standardowego karabinu snajperskiego innego wariantu Remingtona 700 – M40. M40 ma krótką komorę zamkową, przystosowaną do naboju nie dłuższego niż natowski 7.62x51mm. Dłuższa komora M24 umożliwia strzelanie dłuższym (i silniejszym) nabojem Winchester .300 magnum (7.62x67mm). Daje to możliwość wprowadzenia na współczesne pole walki broni o większej sile przebicia i zasięgu, niż strzelająca nabojem standardowym.
Remington opracował także ulepszoną wersję M24, nazwaną M24A2. Nowy karabin jest wyposażony w wymienny pudełkowy magazynek mieszczący 10 nabojów, szyny Picatinny (pod nazwą "MARS" – Modular Accessory Rail System – system modułowych szyn na dodatkowe akcesoria), zmodyfikowaną lufę przystosowaną do montażu tłumika dźwięku, oraz ulepszoną kolbę z poduszką policzkową o regulowanej wysokości. Istniejące karabiny M24 mogą być ulepszone do wersji A2, co wymaga wymiany kolby i lufy, oraz zamontowania gniazda magazynka.

</doc>
<doc id="487120" url="https://pl.wikipedia.org/wiki?curid=487120" title="Ciało skośne">
Ciało skośne



</doc>
<doc id="487122" url="https://pl.wikipedia.org/wiki?curid=487122" title="Juan Domingo Perón">
Juan Domingo Perón



</doc>
<doc id="487125" url="https://pl.wikipedia.org/wiki?curid=487125" title="Ricardo González">
Ricardo González

Ricardo Alonso González, Pancho González, także Gonzales (ur. 9 maja 1928 w Los Angeles, zm. 3 lipca 1995 w Las Vegas) – amerykański tenisista, uważany za jednego z najwybitniejszych zawodników w historii tenisa.
Kariera tenisowa.
González był najstarszym z siedmiorga dzieci Manuela Antonio i Carmen Alire, emigrantów meksykańskich, którzy przybyli do USA na początku XX wieku. Był tenisowym samoukiem – drogę do treningów i gry w klubie zamknęło mu latynoskie pochodzenie, odmówiono mu m.in. prawa udziału w turnieju juniorskim w południowej Kalifornii. Po trudnym dzieciństwie, w którym nie zabrakło konfliktów z prawem, González zaciągnął się do marynarki wojennej w wieku 16 lat i służył wojskowo przez dwa lata. Po opuszczeniu armii w 1946 skoncentrował się na tenisie i wkrótce osiągnął znaczące rezultaty.
W 1948 debiutował w wielkoszlemowych mistrzostwach USA. Figurował wówczas w rankingu amerykańskim na pozycji nr 17 i został rozstawiony z nr 8, nie był zatem zaliczany do głównych faworytów. Niespodziewanie jednak, dzięki znakomicie realizowanej taktyce „serwis-wolej”, awansował aż do finału. W decydującym meczu pokonał w trzech setach reprezentanta Afryki Południowej Erica Sturgessa 6:2, 6:3, 14:12. Zwycięstwo to dało mu awans na pozycję lidera rankingu amerykańskiego, a w klasyfikacji światowej – na 3. miejsce. Tytuł w mistrzostwach USA obronił rok później, pokonując w finale najwyżej rozstawionego Teda Schroedera. Mecz finałowy miał dramatyczny przebieg – pierwsze dwa sety padły łupem Schroedera (16:14, 6:2), ale później role się odwróciły (kolejne sety dla Gonzáleza 6:1, 6:2, 6:4). W pozostałych imprezach wielkoszlemowych Amerykanin odniósł zwycięstwa jedynie w deblu, wygrywając w 1949 i Wimbledon, i mistrzostwa Francji. Na obu turniejach partnerował mu Frank Parker (zawodnik polskiego pochodzenia).
González wygrywał również mistrzostwa USA na kortach ziemnych (1948, 1949) oraz w hali (1949 w singlu i mikście, z Gertrude Moran). W 1949 przyczynił się do skutecznej obrony Pucharu Davisa przez Amerykanów, pokonując w finale Australijczyków Franka Sedgmana i Billa Sidwella. Był w tymże roku liderem rankingu światowego i rankingu amerykańskiego, w obu klasyfikacjach wyprzedzając Schroedera i Talberta. Tymi osiągnięciami zakończył karierę amatorską i przyjął propozycję Bobby’ego Riggsa przejścia na zawodowstwo.
W swoim debiucie profesjonalnym w 1949 González zmierzył się z uważanym wówczas za najlepszego gracza na świecie Jackiem Kramerem i zdecydowanie przegrał serię pojedynków (27 zwycięstw, 96 porażek). W kolejnych latach występował przede wszystkim w turniejach zawodowych – wygrał m.in. halowe mistrzostwa świata w 1951 (z Kramerem) oraz turnieje w Filadelfii (1952) i Wembley (1950-1952). W 1951 po raz pierwszy był w finale "US Pro Championships", rozpoczynając serię dziewięciu z rzędu występów finałowych w tej imprezie (dwa pierwsze finały przegrał z Ekwadorczykiem Pancho Segurą, odniósł następnie siedem zwycięstw). Widząc poważne zagrożenie dla swojej pozycji lidera Jack Kramer starał się trzymać Gonzáleza z dala od tzw. tourów, tj. serii pojedynków między zawodowcami. Dopiero kontuzja pleców, która wykluczyła Kramera z już zaplanowanego touru w 1953 przeciwko Segurze i Australijczykom Sedgmanowi i McGregorowi, umożliwiła udział w tych rozgrywkach Gonzálezowi. Przejął on z powodzeniem rolę lidera, pokonując wszystkich rywali, a także kolejnego Australijczyka Pailsa.
W latach 50. González pozostawał dominującym profesjonalnym tenisistą na świecie, w kolejnych tourach pokonując wielu wybitnych graczy (zwycięzców turniejów wielkoszlemowych), którzy podpisali kontrakty zawodowe. W 1954 ponownie wygrał serię spotkań z Sedgmanem i Segurą, następnie pokonywał Traberta, Rosewalla, Andersona, Coopera, Olmedo, Buchholza, Gimeno, McKaya. Za najgroźniejszego rywala Amerykanina w tym okresie można uznać Lew Hoada, który dołączył do grona tenisistów profesjonalnych w 1957 jako czterokrotny triumfator imprez wielkoszlemowych (dwukrotny mistrz Wimbledonu). W tourze rozgrywanym na przełomie 1957 i 1958 Hoad wygrał 18 meczów z pierwszych 27, ale łącznie triumfował González, który – wzorem Billa Tildena na początku lat 20. – wzmocnił na treningach swój bekhend i ostatecznie wygrał 51 pojedynków (Hoad wygrał 36). Jednocześnie González regularnie uczestniczył w turniejach zawodowców i ustanowił rekord ośmiu zwycięstw w "US Pro Championships", gdzie pozostawał niepokonany w latach 1953–1959 (kolejno zwycięstwa nad Budge’m, Sedgmanem, trzykrotnie Segurą, dwukrotnie Hoadem), a ósmy tytuł zdobył w 1961 (w finale z Sedgmanem). Był ponadto w finale tego turnieju w 1964 (przegrał z Rodem Laverem). Wygrał cztery razy turniej "Wembley Championship" (1950, 1951, 1952, 1956), trzy razy przegrywał w finale zawodowych mistrzostwa Francji (1953, 1956, 1961). Zwycięstwa odnosił również m.in. w halowych zawodowych mistrzostwach USA w White Plains (Nowy Jork) oraz zawodowych mistrzostwach USA w deblu.
W czasie kariery zawodowej González pozostawał regularnie główną atrakcją tourów, nad którymi opiekę promotorską sprawował Jack Kramer, ale obaj Amerykanie pozostawali w stałym konflikcie, którego źródła leżały w ich pierwszej serii pojedynków, zdecydowanie wygranej przez Kramera. Już jako promotor Kramer podpisywał względnie niskie kontrakty z Gonzálezem, jego rywali motywując do walki znacznie wyższymi kwotami (np. w 1955 González otrzymał 15 tysięcy dolarów, a jego przeciwnik Tony Trabert, który dopiero co przeszedł na zawodowstwo – 80 tysięcy; należy jednak dodać, że Trabert podpisywał kontakt zawodowy opromieniony zdobyciem w 1955 trzech tytułów wielkoszlemowych). Atmosfera walki, jaką wprowadził Kramer do rywalizacji w kolejnych tourach, sprawiła, że González – jako cel do pokonania – stał się samotnikiem i unikał kontaktów z rywalami poza kortem.
Od połowy lat 60. González znacznie ograniczył starty, ale powrócił aktywnie do tenisa w erze „open” w 1968, mimo ukończonych 40 lat. O sile jego gry w tym czasie może świadczyć fakt, że na mistrzostwach Francji w 1968 pokonał w ćwierćfinale obrońcę tytułu Roya Emersona (młodszego o osiem lat), który jako amator wygrał dwanaście turniejów wielkoszlemowych. W półfinale French Open Amerykanin odpadł z Laverem, mniej udanie wystąpił na Wimbledonie (III runda), a na US Open doszedł do ćwierćfinału, eliminując m.in. rozstawionego z „dwójką” Tony’ego Roche’a (przegrał z Okkerem). Z kolei w 1969 zapisał się w kronikach Wimbledonu rekordowym meczem przeciwko Charlie Pasarellowi, pokonując młodszego o szesnaście lat przeciwnika 22:24, 1:6, 16:14, 6:3, 11:9. Mecz rozgrywano dwa dni (przerywany był ciemnościami), González w piątym secie obronił siedem piłek meczowych, dwukrotnie broniąc swój serwis ze stanu 0:40. Ostatecznie weteran wygrał po 5 godzinach i 12 minutach, co stanowiło wielkoszlemowy rekord długości meczu do 1992 (5 godzin i 26 minut grali w US Open Michael Chang i Stefan Edberg). Swój start wimbledoński w 1969 González zakończył na IV rundzie, pokonany przez Arthura Ashe’a.
Mimo ukończonych 40 lat Amerykanin wciąż pozostawał groźny dla najlepszych. W 1969 wygrał wysoko premiowany turniej zawodowy w Las Vegas (pokonując Newcombe’a, Rosewalla, Smitha i Ashe’a), a w 1970 na rozpoczęcie serii pojedynków czołowych graczy w nowojorskiej "Madison Square Garden" pokonał w pięciu setach Roda Lavera, który rok wcześniej wygrał wszystkie cztery turnieje wielkoszlemowe. Ostatni turniej González wygrał w 1972, trzy miesiące przed ukończeniem 44 lat, pokonując w finale w Des Moines (Iowa) Georges’a Govena. U schyłku kariery Amerykanin powrócił do czołowej dziesiątki rankingu światowego – w 1969 zajmował 6. miejsce. W 1973 rozpoczął starty w gronie weteranów, gdzie jego zarobki zawodowe przekroczyły milion dolarów. Był również trenerem tenisowym w Las Vegas.
Pancho González był sześciokrotnie żonaty (w tym dwukrotnie z aktorką Madelyn Darrow). Ostatnią jego żoną była Rita Agassi, siostra tenisisty Andre. González zmarł po chorobie nowotworowej w lipcu 1995, dokładnie rok po swoim dawnym rywalu Lew Hoadzie. Za pogrzeb zrujnowanego finansowo tenisisty zapłacił szwagier Agassi.
González był mistrzem stylu „serwis-wolej”, dysponował mocnym podaniem, ale dobrze radził sobie także w defensywie. Słynął z przygotowania kondycyjnego oraz dobrej taktyki. Bez wątpienia dominujący zawodnik w latach 50. (co regularnie potwierdzał zwycięstwami nad amatorskimi mistrzami po ich przejściu na zawodowstwo), zaliczany jest do najwybitniejszych postaci tenisa w historii. Gene Scott, znany zawodnik, potem dziennikarz i działacz tenisowy, podjął w 1972 próbę porównania najlepszych graczy różnych epok i w fikcyjnym turnieju wskazał właśnie Gonzáleza jako zwycięzcę – w półfinale nad Billem Tildenem, w finale nad Rodem Laverem. Turniej w wyobraźni Scotta nie objął oczywiście późniejszych wybitnych mistrzów – Connorsa, McEnroe, Borga, Lendla, Samprasa czy Federera.
Amerykanin był jednym z nielicznych graczy wpisanych do Międzynarodowej Tenisowej Galerii Sławy jeszcze w czasie trwania kariery sportowej (1968).

</doc>
<doc id="487126" url="https://pl.wikipedia.org/wiki?curid=487126" title="Pancho Gonzalez">
Pancho Gonzalez



</doc>
<doc id="487127" url="https://pl.wikipedia.org/wiki?curid=487127" title="Pancho Gonzales">
Pancho Gonzales



</doc>
<doc id="487128" url="https://pl.wikipedia.org/wiki?curid=487128" title="Przestrzeń antydyskretna">
Przestrzeń antydyskretna

Przestrzeń antydyskretna – niepusta przestrzeń topologiczna wyposażona w topologię nazywaną "antydyskretną" bądź "trywialną", tzn. zawierającą wyłącznie dwa podzbiory: zbiór pusty i całą przestrzeń; w ten sposób topologia trywialna zawiera najmniejszą możliwą liczbę zbiorów otwartych wymaganą przez definicję przestrzeni topologicznej: za jej przeciwieństwo można uważać przestrzeń dyskretną, w której dowolny zbiór jest otwarty.
Przestrzeń antydyskretną można sobie wyobrażać, jako przestrzeń w której wszystkie punkty zostały ze sobą „zlepione”, przez co niemożliwe jest ich wyróżnienie za pomocą środków topologicznych; jest to przestrzeń pseudometryczna, w której odległość między dowolnymi dwoma punktami jest zerowa.
Własności.
Przestrzeń antydyskretna:
Każde przekształcenie dowolnej przestrzeni topologicznej w przestrzeń antydyskretną jest ciągłe. Wszystkie podprzestrzenie oraz przestrzenie ilorazowe przestrzeni antydyskretnej mają topologię antydyskretną. Dowolny iloczyn kartezjański przestrzeni antydyskretnych, wyposażony tak w topologię produktową jak i przedziałową, jest przestrzenią antydyskretną. 
Wnętrze dowolnego zbioru poza całą przestrzenią jest puste, domknięciem dowolnego niepustego zbioru przestrzeni jest cała przestrzeń; innymi słowy dowolny niepusty podzbiór przestrzeni jest gęsty – jest to własność charakteryzująca przestrzenie antydyskretne.
Dwie przestrzenie antydyskretne są homeomorficzne wtedy i tylko wtedy, gdy są równoliczne.

</doc>
<doc id="487130" url="https://pl.wikipedia.org/wiki?curid=487130" title="Małgorzata II Glücksburg">
Małgorzata II Glücksburg



</doc>
<doc id="487132" url="https://pl.wikipedia.org/wiki?curid=487132" title="Warga">
Warga



</doc>
<doc id="487137" url="https://pl.wikipedia.org/wiki?curid=487137" title="Selim I Girej">
Selim I Girej

Selim Girej (ur. 1631 zm. 1704) – chan krymski w latach 1671-1677/1678, 1684-1691, 1692-1699 i 1702-1704.
Był wybitnym dowódcą wojskowym i doskonałym politykiem. W czasie wojny Turcji z Ligą Świętą jego działania dywersyjne w Mołdawii i na terenie Rzeczypospolitej skutecznie obroniły Imperium Osmańskie przed całkowitą klęską. W 1688 skutecznie odparł atak 150 tysięcznej armii rosyjskiej na Krym, zadając jej klęskę w bitwie pod Perekopem.
Selim Girej został pochowany na Cmentarzu Chanów w Bachczysaraju. Jego grób nie zachował się.

</doc>
<doc id="487145" url="https://pl.wikipedia.org/wiki?curid=487145" title="Skrzyp pospolity">
Skrzyp pospolity



</doc>
<doc id="487156" url="https://pl.wikipedia.org/wiki?curid=487156" title="Czesław Skowronek">
Czesław Skowronek

Czesław Skowronek (ur. 27 lutego 1937 w Gródku nad Bugiem) – polski ekonomista i polityk, wieloletni wiceminister (1986–1990), kierownik resortu rynku wewnętrznego w rządzie Jana Krzysztofa Bieleckiego (1991).
Życiorys.
Z wykształcenia jest ekonomistą. W 1970 uzyskał stopień doktora w Wojskowej Akademii Politycznej im. Feliksa Dzierżyńskiego, w 1977 habilitował w Wyższej Szkole Nauk Społecznych przy KC PZPR, a w 1980 uzyskał tytuł naukowy profesora. W latach 1980–1991 był dyrektorem Instytutu Gospodarki Materiałowej w Warszawie. Od lutego 1986 do października 1987 podsekretarz stanu w Ministerstwie Gospodarki Materiałowej i Paliwowej. Po rozwiązaniu resortu mianowany w grudniu 1987 podsekretarzem w Ministerstwie Rynku Wewnętrznego. Od 12 stycznia 1991 do 31 lipca 1991 był kierownikiem tego resortu w rządzie Jana Krzysztofa Bieleckiego.
Autor publikacji z dziedziny ekonomii. Obecnie pełni obowiązki wiceprezesa Polskiego Towarzystwa Ekonomicznego – Profit Sp. z o.o.. Od 2005 jest również wiceprezesem oddziału warszawskiego PTE. 

</doc>
<doc id="487157" url="https://pl.wikipedia.org/wiki?curid=487157" title="Wiązanka melodii dla młodzieży">
Wiązanka melodii dla młodzieży



</doc>
<doc id="487158" url="https://pl.wikipedia.org/wiki?curid=487158" title="Wspólnoty autonomiczne Hiszpanii">
Wspólnoty autonomiczne Hiszpanii

Hiszpania jest podzielona na 17 wspólnot autonomicznych (hiszp. "Comunidades Autónomas"), które cieszą się dużą autonomią (głównie w kwestiach szkolnictwa, podatków itd.) Są to:
Podział na wspólnoty odzwierciedla związki historyczne (niektóre wspólnoty były niegdyś odrębnymi królestwami lub księstwami) i narodowościowo-językowe.
Oprócz tego hiszpańskie posiadłości w Afryce Północnej posiadają status miast autonomicznych (hiszp. "Ciudad Autónoma"), którym nie przysługują uprawnienia legislacyjne. Są to:
Utworzenie i zakres władzy.
Centralizacja, nacjonalizm i separatyzm odegrały ważną rolę w demokratyzacji Hiszpanii. Niestabilność państwa została wywołana właśnie przez te trzy czynniki. W 1978 partie polityczne, których dziełem była nowa hiszpańska konstytucja, potrzebowały kompromisu, który zapobiegnie, przynajmniej czasowo, ruchom nacjonalistycznym i separatystycznym. Nowa Hiszpania stała się krajem silnie zdecentralizowanym, a nowy podział terytorialny miał wiele wspólnego zarówno ze starym (utrzymano podział na prowincje), jak i z nowoczesnymi systemami administracji terytorialnej w państwach Europy Zachodniej (np. w RFN)
Wspólnoty autonomiczne mają znaczną władzę ustawodawczą i wykonawczą. Szerokość autonomii jest różna dla każdej wspólnoty. Określa ją statut autonomii ("estatuto de autonomía"). Statut podlega zatwierdzeniu kolejno w parlamencie wspólnoty, referendum wspólnotowym i ratyfikacji w każdej izbie Kortezów.
Najszersze kompetencje posiadają: Katalonia, Kraj Basków, Galicja i Andaluzja. Na mocy konstytucji i przepisów przejściowych, wspólnoty te miały prawo do ustalenia szerszych uprawnień autonomicznych już w pierwszym statucie: trzy pierwsze z racji posiadania autonomii za czasów II republiki, zaś Andaluzja dzięki spełnieniu szeregu warunków określonych w konstytucji. Katalonia i Kraj Basków mają swoje własne, niezależne siły policyjne – Mossos d’Esquadra i Ertzaintza.
Organy władzy wszystkich wspólnot muszą odpowiadać temu samemu schematowi określonemu w konstytucji:
Konstytucja Hiszpanii gwarantuje w artykule 2 „prawo regionów i narodowości do samostanowienia”. Wstępne założenie zakładało, że status autonomiczny otrzymają tylko regiony, które posiadały go bezpośrednio przed rządami Franco, tj. Katalonia i Galicja oraz 4 prowincje posiadające prawa lokalne (patrz niżej). Jednakże, gdy konstytucję jeszcze szkicowano, w Andaluzji podniosło się larum – ponad półtora miliona mieszkańców regionu 4 grudnia 1977 wyszło na ulice swoich miast, żądając przyznania autonomii również Andaluzji. Doprowadziło to do dopisania do konstytucji jeszcze dwóch artykułów: artykułu 143, który dał możliwość uzyskania podstawowej autonomii każdej prowincji lub grupie prowincji, oraz artykułu 151, który dał możliwość ustanowienia od początku szerszej autonomii, o ile spełnione zostaną określone warunki (skorzystała z tego wyłącznie Andaluzja, pozostałe wspólnoty mogły rozszerzyć swoje kompetencje dopiero po 5 latach w drodze zmiany pierwotnego statutu).
Comunidades forales.
Status dwóch wspólnot autonomicznych – Kraju Basków i Nawarry – określa się dokładnie mianem Comunidad Foral (co uwzględnia oficjalna nazwa Nawarry). Można to tłumaczyć jako "wspólnota prawa lokalnego", od hiszpańskiego słowa "fuero" oznaczającego zbiór praw lokalnych nadawanych danemu terytorium przez króla.
Termin ten nie występuje w konstytucji, jednak występuje w przepisach ją wprowadzających. Gwarantują one uznanie praw lokalnych w prowincjach, którym nie zostały one odebrane w czasach Nueva Planta i posiadały je jeszcze za czasów II republiki – w Nawarrze i 3 prowincjach Kraju Basków. W prowincjach Nawarra i Araba, w nagrodę za poparcie dla gen. Franco podczas wojny domowej, "fueros" zostały utrzymane również w czasach dyktatury.
Prawa lokalne obecnie są uregulowane w statutach autonomii. Cztery prowincje posiadające prawa lokalne miały prawo do natychmiastowego ustalenia szerszych granic autonomii bez dodatkowych warunków (patrz wyżej). Obecnie odrębność wspólnot prawa lokalnego jest głównie związana z prawem do ustalania w drodze negocjacji z rządem hiszpańskim tzw. umowy ekonomicznej ("Concierto Económico"), która określa udział obu stron w podatkach i wydatkach.

</doc>
<doc id="487161" url="https://pl.wikipedia.org/wiki?curid=487161" title="Karol Ferdynand">
Karol Ferdynand



</doc>
<doc id="487162" url="https://pl.wikipedia.org/wiki?curid=487162" title="Eryk XIV">
Eryk XIV



</doc>
<doc id="487164" url="https://pl.wikipedia.org/wiki?curid=487164" title="Forsterówka">
Forsterówka

Forsterówka – zabytkowa rezydencja gauleitera i obergruppenführera SS Alberta Forstera. Zlokalizowana była w Orlu, 17 km od centrum Gdańska, na Wyspie Sobieszewskiej przy obecnej ul. Lazurowej 3 i 4. Znajdowała się na obszarze Wolnego Miasta Gdańska (WMG).
Historia.
Działkę pod budowę przekazał zimą 1932 jeden z urzędników Senatu Wolnego Miasta Gdańska, członek NSDAP. Budowę rozpoczęto wiosną 1933. Pewne wskazówki w postaci projektu plastycznego stylizowanych swastyk, wyrzeźbionych następnie na belkach stropowych sali kominkowej, wniósł Adolf Hitler. Obiekt przekazano Forsterowi 26 lipca 1933, jako prezent od führera i miejscowej komórki NSDAP z okazji jego 31 urodzin. Obiekt był jego prywatną własnością. W swojej rezydencji przebywał okresowo do 27 marca 1945. Tu omawiano szczegóły i zapadały najbardziej zbrodnicze decyzje w historii Pomorza.
Do wybuchu II wojny światowej rezydencja pełniła również funkcję tajnego magazynu broni.
W czerwcu 1939, w obecności Heinricha Himmlera przygotowywano tu szczegóły operacji „Tannenberg”, m.in. listy aresztowań i likwidacji Polaków z terenu WMG i Pomorza (tzw. "Sonderfahndüngsbuch Polen"). W lipcu 1939 tutaj zapadła decyzja utworzenia obozu koncentracyjnego we wsi Stutthof (KL Stutthof).
Możliwe, że tutaj też zapadła decyzja o ataku na WST Westerplatte, gdyż w rozkazach operacyjnych OKW na dzień 1 września 1939 jej nie było… – rozkaz dotyczył jedynie blokowania polskiej składnicy tranzytowej.
W listopadzie 1941 po wizytacji obozu w Stutthofie przez Himmlera, a następnie pobycie w „Forsterówce”, Albert Forster otrzymał awans na SS-Obergruppenfuhrera.
Rezydencja gauleitera.
Zespół d. rezydencji gauleitera składał się z:
Domek myśliwski był wykonany z modrzewia. W obiektach znajdują się oryginalne kominki z lat 30. W domku myśliwskim, w Komnacie Gotów ("Gotenzimmer") – ceglano-kamienny w stylu skandynawskim. W Sali Jadalnej – kominek kaflowy w stylu bawarskim.
Jednym z ciekawych obiektów fortyfikacyjnych na tym terenie jest schron gauleitera o powierzchni ok. 50 m². Schron został wybudowany wiosną 1941, zmodernizowany w 1944.
Obiekt został zarejestrowany w gminnym rejestrze obiektów objętych ochroną Miejskiego Konserwatora Zabytków oraz uwzględniony przy zmianie planów zagospodarowania przestrzennego gminy na najbliższe lata. Złożono wniosek o wpisanie zespołu do centralnego rejestru zabytków, a wpis nastąpił w 2012. Status obiektów – Zabytek chroniony prawem.
Ośrodek Rekrutacyjno-Szkoleniowy NSDAP.
W sąsiedztwie rezydencji gauleitera, od 1935 rozbudowywano ośrodek rekrutacyjno-szkoleniowy NSDAP, w którym w latach 1936-1939 prowadzono szkolenie dla formacji SA i SS z terenu WMG. Zlokalizowano tu również jedną z nowo tworzonych jednostek wartowniczych gdańskiej SS-Heimwehry, z której rekrutowano następnie załogę wartowniczą obozu koncentracyjnego w Stutthofie.
Zespół d. Ośrodka Rekrutacyjno-Szkoleniowego gdańskiej NSDAP składał się z:
W okresie lata 1939 prowadzono na polowej strzelnicy ośrodka szkolenie dla wydzielonych grup SS-Wachsturmbann Eimann, w zakresie przygotowania i prowadzenia masowych egzekucji leśnych.
W latach 1941-1944 ośrodek pełni funkcję szpitala i sanatorium dla żołnierzy rannych na froncie wschodnim.
Teren rezydencji gauleitera był też, od listopada 1944 do stycznia 1945, miejscem zwożenia z terenu Gdańska zagrożonych nalotami dzieł sztuki i archiwów partyjnych NSDAP. Część archiwum zostało zdeponowane w jednym ze schronów przeciwlotniczych, wybudowanych na tym terenie w 1941.
Ze wspomnień wynika, iż wybudowano tam również w 1941 schron na ok. 150 osób. Znajdował się on w części wschodniej terenu ośrodka, pod masywną zalesioną obecnie wydmą o wysokości ponad 30 m n.p.m., o nazwie "Mewia Góra" ("Möwe Berg"). Schron został po wojnie prawdopodobnie wysadzony przez Rosjan i zasypany. Na początku marca 1945 pełnił on także funkcje magazynu tranzytowego dla wywożonych z Gdańska cenniejszych dokumentów urzędów niemieckich i części depozytów muzealnych. Następnie wywieziono je przez Świbno i Hel do Niemiec.
Pod koniec działań wojennych, na początku kwietnia 1945, na terenie rezydencji rozlokował się sztab 4 dywizji pancernej gen. Clemensa Betzela, który poległ 27 marca 1945 w obronie Gdańska i został pochowany w pobliżu domku myśliwskiego.
Po wojnie dawny ośrodek szkoleniowo-rekrutacyjny NSDAP pełnił przez kilka lat funkcję ośrodka wypoczynkowego PZPR, a następnie do 2003 ośrodka Funduszu Wczasów Pracowniczych "Mewa".
W 2000 kilkadziesiąt metrów od "Forsterówki", w kierunku południowo-wschodnim, natrafiono na masową mogiłę ponad 220 osób, w której znaleziono szczątki ludzkie w zachowanych mundurach: SS, grenadierów pancernych, policji gdańskiej oraz spadochroniarzy z elitarnej dywizji "Hermann Göring". Większość czaszek w mogile posiadało ślady postrzałów w potylicę. W 2001 ich szczątki przeniesiono na Cmentarz Garnizonowy w Gdańsku.
Gmina Gdańsk planowała utworzenie przez miasto Muzeum Wyspy Sobieszewskiej, w którego skład wchodziłby kompleks dawnej rezydencji gauleitera wraz ze schronem. Jednak projekt zarzucono.
Młodzieżowy Ośrodek Pojednania Polsko-Niemieckiego.
W 2010 kompleks przejął Dom Pojednania i Spotkań Ojców Franciszkanów w Gdańsku, w celu utworzenia miejsca spotkań, Młodzieżowego Ośrodka Pojednania Polsko-Niemieckiego. Kompleksowi została nadana nowa nazwa "Wyspa św. Franciszka", dla podkreślenia jego nowej roli.
Po 10 letniej dzierżawie teren wraz z budynkami dzierżawca (zakon franciszkański) zwrócił gminie Gdańsk.

</doc>
<doc id="487167" url="https://pl.wikipedia.org/wiki?curid=487167" title="Schaby">
Schaby

Schaby – drugi album zespołu Formacja Nieżywych Schabuff wydany w 1991 roku nakładem wydawnictwa Zic Zac.
Jest to pierwszy album grupy po odejściu dotychczasowego lidera i wokalisty Jacka Pałuchy. Rolę pierwszego wokalisty przejął Aleksander Klepacz. Z płyty pochodzą takie przeboje jak: "Baboki", "Faja 89" i "Krótka pieśń o miłości". Realizacja nagrań: Jarosław Regulski. Foto: Marek Kościkiewicz, Wojtek Wieteska. Projekt graficzny: Marek Kościkiewicz.
Lista utworów.
źródło:.
Twórcy.
źródło:
album nagrano w składzie:
gościnnie wystąpili:

</doc>
<doc id="487168" url="https://pl.wikipedia.org/wiki?curid=487168" title="Andrzej Marcinkowski">
Andrzej Marcinkowski

Andrzej Marcinkowski (ur. 28 lutego 1929 w Poznaniu, zm. 13 marca 2010) – polski adwokat, urzędnik państwowy, były wiceminister sprawiedliwości.
Życiorys.
Był harcerzem Szarych Szeregów, a także powstańcem warszawskim. Ukończył studia na Wydziale Prawno-Ekonomicznym UAM. Przez wiele lat praktykował jako adwokat. W latach 1983–1993 był związany z resortem sprawiedliwości (od 1991 do 1994 był podsekretarzem stanu). W rządzie Jana Krzysztofa Bieleckiego od listopada do grudnia 1991 faktycznie przejął kierownictwo resortem (po objęciu przez dotychczasowego ministra, Wiesława Chrzanowskiego, funkcji marszałka Sejmu). Od maja do grudnia 1995 pełnił funkcję podsekretarza stanu w kancelarii prezydenta Lecha Wałęsy.
Odznaczenia i wyróżnienia.
Odznaczony Krzyżem Komandorskim (1995) oraz Krzyżem Komandorskim z Gwiazdą (1998) Orderu Odrodzenia Polski. Został także wyróżniony odznaką „Adwokatura Zasłużonym” oraz medalem 75-lecia Adwokatury Polskiej.

</doc>
<doc id="487169" url="https://pl.wikipedia.org/wiki?curid=487169" title="Brunon Synak">
Brunon Synak

Brunon Synak (ur. 23 października 1943 w Podjazach, zm. 18 grudnia 2013 w Gdańsku) – polski profesor, socjolog, były prezes zarządu głównego Zrzeszenia Kaszubsko-Pomorskiego, polityk i działacz samorządowy.
Życiorys.
Dzieciństwo i edukacja.
Brunon Synak urodził się 23 października 1943 w Podjazach w gminie Sulęczyno. Jego ojciec Ambroży Synak był kierownikiem miejscowego młyna, natomiast matka Helena z domu Kotłowska zajmowała się gospodarstwem i wychowywaniem dzieci. Brunon Synak po zakończeniu nauki w szkole podstawowej w Podjazach został w 1957 przyjęty do Liceum Pedagogicznego w Kościerzynie, gdzie w 1962 zdał maturę. Następnie podjął pracę jako nauczyciel w szkole podstawowej w Borku Kamiennym. W 1963 podjął dalszą naukę w Studium Nauczycielskiego Wychowania Fizycznego w Gdańsku (przekształconym później w Akademię Wychowania Fizycznego i Sportu w Gdańsku). W okresie pobytu na SNWF rozpoczął studia z zakresu pedagogiki w Wyższej Szkole Pedagogicznej w Gdańsku, działał w Naukowym Kole Socjologicznym przy Katedrze Socjologii. Po uzyskaniu tytułu zawodowego magistra został w 1969 zatrudniony jako socjolog zakładowy w Gdyńskich Zakładach Radiowych „Radmor”. Po roku pracy w tym przedsiębiorstwie podjął studia doktorskie w Instytucie Socjologii Uniwersytetu Warszawskiego. Pod kierunkiem profesora Stefana Nowakowskiego napisał rozprawę doktorską obejmującą problematykę sytuacji życiowej i materialnej osób starszych na wsi. W 1973 przystąpił do obrony doktoratu.
Działalność zawodowa.
Po uzyskaniu stopnia doktora został zatrudniony w Zakładzie Socjologii Uniwersytetu Gdańskiego, którego kierownikiem był profesor Bolesław Maroszek. Wielokrotnie przebywał na Uniwersytecie w Turku, z którym jego uczelnia zawarła umowę o współpracy. W 1983 wziął udział w wyjeździe członków Naukowego Koła Socjologicznego na Uniwersytet w Tromsø. Poza tym współpracował i odbył staże naukowe na University of Aberdeen, University of Cambridge i Wolnym Uniwersytecie Berlina. Jednocześnie w 1983 otrzymał stopień doktora habilitowanego. W 1989 w rezultacie podziału Zakładu Socjologii został kierownikiem Zakładu Socjologii Ogólnej. Funkcję tę pełnił przez wiele lat. Dnia 27 grudnia 1993 otrzymał tytuł profesora nauk humanistycznych.
W latach 1988–1989 Brunon Synak przewodniczył gdańskiemu oddziałowi Polskiego Towarzystwa Socjologicznego. W pracy naukowej skupiał się głównie nad zagadnieniami związanymi z gerontologią społeczną, która dotyczyła m.in. sytuacji ludzi starszych w środowiskach wiejskich i wpływów procesów transformacji. Prowadził badania nad środowiskiem wiejskim na Pomorzu Gdańskim, które dotyczyły głównie zmian na obszarach wiejskich pod wpływem procesów migracji, urbanizacji, sytuacji starych rolników, konfliktów pokoleniowych, awansu społecznego młodych. W 1986 dołączył do zespołu badawczego (z udziałem Marka Latoszka i Olgierda Sochackiego), prowadzącego po raz pierwszy na tak szeroką skalę badania terenowe na Kaszubach pod roboczą nazwą „Etniczność jako czynnik strukturalny społeczności lokalnych”. Ich rezultat doprowadził do wydania w 1990 monografii socjologicznej "Kaszubi". Za tę pracę przedstawiciele Klubu Studenckiego Pomorania w 1991 nagrodzili Brunona Synaka i innych badaczy Medalem Stolema. W 2012 jego dorobek w tym zakresie po raz kolejny został wyróżniony – Nagrodą Naukową Miasta Gdańska im. Jana Heweliusza.
Brunon Synak pełnił również funkcje administracyjne na UG, przez wiele lat zasiadał w kolegium rektorskim. W 1984 objął stanowisko prorektora ds. studenckich. Zrezygnował z niego wraz z innymi przedstawicielami władz uczelni w imię solidarności z rektorem Karolem Taylorem, który został odwołany po tym, jak wraz ze współpracownikami wziął udział w uroczystościach pogrzebowych śmiertelnie pobitego przez milicjantów studenta Marcina Antonowicza. Po raz kolejny Brunon Synak zasiadł w kolegium rektorskim w 1990, obejmując stanowisko prorektora ds. nauczania (później zmieniono nazwę tej funkcji na prorektor ds. kształcenia). Pod kierunkiem rektora Zbigniewa Grzonki przygotował program reformy dotychczasowego sposobu kształcenia na UG, który mimo jego przyjęcia, nie doczekał się jednak pełnej realizacji. Pozostał na stanowisku prorektora w następnej kadencji (jego kandydatura przeszła jednym głosem). W trakcie kampanii prezydenckiej w 1995, w związku z pytaniami dziennikarzy o prawdziwość deklaracji Aleksandra Kwaśniewskiego dotyczącej posiadania przez niego wyższego wykształcenia, wydał oświadczenie, że w świetle posiadanych przez uczelnię dokumentów polityk SLD nie ukończył studiów wyższych.
Brunon Synak był również wykładowcą w Wyższej Szkole Turystyki i Hotelarstwa w Gdańsku.
Działalność w Zrzeszeniu Kaszubsko-Pomorskim.
W 1985 został członkiem Zrzeszenia Kaszubsko-Pomorskiego. Wkrótce wybrano go do zarządu głównego tej organizacji. Odpowiadał w nim za współpracę i opiekę nad Klubem Studenckim „Pomorania”, określanym przez Lecha Bądkowskiego mianem „zrzeszeniowej podchorążówki”. 5 grudnia 1998 został wybrany przez XIV walny zjazd delegatów na prezesa zarządu głównego ZKP (w 2000 stanowisko to przemianowano na prezesa Zrzeszenia Kaszubsko-Pomorskiego). Funkcję tę sprawował przez następne dwie kadencje do grudnia 2004. W czasie sprawowania przez niego prezesury miał miejsce rozwój terenowych struktur ZKP na Kaszubach, choć jednocześnie upadały oddziały na Kociewiu oraz w Borach Tucholskich. W wyniku jego działań doszło do przejęcia na własność przez zrzeszenie budynków Kaszubskiego Uniwersytetu Ludowego w Wieżycy i Starbieninie. W lutym 2004 na posiedzeniu rady naczelnej ZKP postanowiono utworzyć Fundację „Kaszubski Uniwersytet Ludowy”, a 8 maja tegoż roku Brunon Synak został pierwszym przewodniczącym rady tej fundacji
W czasie kierowania zrzeszeniem dążył do tego, aby elementy kaszubskiej kultury i języka były obecnej podczas nabożeństw i liturgii. Zainicjował wyjazd Kaszubów do Rzymu w październiku 2004 w intencji beatyfikacji biskupa Konstantyna Dominika. W watykańskiej bazylice po raz pierwszy w jej historii odprawiono wówczas nabożeństwo z elementami liturgii w języku kaszubskim. Podczas jego prezesury w ZKP w czerwcu 1999 odbył się w Chojnicach pierwszy Zjazd Kaszubów. W tym czasie trwały również prace nad przyjętą na początku 2005 ustawą o mniejszościach narodowych i etnicznych oraz o języku regionalnym.
Działalność publiczna.
W 1969 został przyjęty w szeregi rządzącej wówczas Polskiej Zjednoczonej Partii Robotniczej. Decyzję tę w późniejszym okresie motywował głównie względami natury konformistycznej. Po wydarzeniach z sierpnia 1980 został członkiem uczelnianej komórki „Solidarności”, pozostając w tej organizacji do 2006. Z członkostwa w PZPR zrezygnował po wprowadzeniu w 1981 stanu wojennego.
W wyborach w 1998 z listy Akcji Wyborczej Solidarność został wybrany do nowo utworzonego sejmiku pomorskiego. W 2002 uzyskał reelekcję na II kadencję ze wspólnej listy Platformy Obywatelskiej i Prawa i Sprawiedliwości (jako kandydat PO). Objął wówczas funkcję przewodniczącego sejmiku. Stał się inicjatorem działań podkreślających dziedzictwo i różnorodność województwa, przejawiających się poświęcaniem kolejnych lat danemu subregionowi kulturowemu województwa. W 2006 z ramienia PO został wybrany na III kadencję, po raz kolejny objął funkcję przewodniczącego sejmiku. W 2010 podjął decyzję o wycofaniu się z działalności politycznej, co wynikało głównie z postępującej choroby.
W ramach działalności ponadregionalnej w latach 2000–2004 Brunon Synak przewodniczył Konferencji Współpracy Subregionalnej Państw Morza Bałtyckiego (BSSSC). Uczestniczył również w pracach Komitetu Regionów Unii Europejskiej, był wiceprzewodniczącym frakcji Europejskiej Partii Ludowej w KR. W 2004 bezskutecznie startował z ramienia PO do Parlamentu Europejskiego, otrzymując 33 914 głosów.
Pochowany został na cmentarzu Srebrzysko w Gdańsku-Wrzeszczu (rejon IV, taras I-1a-33).
Publikacje.
Brunon Synak opublikował około 250 prac naukowych. Pierwszą jego książką, stanowiącą zmienioną wersję jego pracy doktorskiej były "Problemy starych rolników", wydane w 1976. W 2010 wydał książkę "Moja kaszubska Stegna", w której wątki autobiograficzne zawarł w nawiązaniu do własnej refleksji nad losami Kaszubów od czasów zakończenia II wojny światowej po współczesność.
Wybrane publikacje:
Odznaczenia i wyróżnienia.
Postanowieniem prezydenta Bronisława Komorowskiego z 8 listopada 2010, "za wybitne zasługi dla rozwoju samorządu terytorialnego w Polsce, za osiągnięcia w pracy naukowej i dydaktycznej", odznaczono go Krzyżem Kawalerskim Orderu Odrodzenia Polski. W 2011 został laureatem honorowego wyróżnienia „Za Zasługi dla Województwa Pomorskiego”. Za swoją działalność na rzecz rozwoju i podniesienia znaczenia kaszubskiej tożsamości został w 2008 uhonorowany przez zarząd główny ZKP Medalem im. Floriana Ceynowy „Budziciel Kaszubów”. W 2015 został pośmiertnie odznaczony Odznaką Honorową za Zasługi dla Samorządu Terytorialnego.

</doc>
<doc id="487170" url="https://pl.wikipedia.org/wiki?curid=487170" title="Eric Boucher">
Eric Boucher



</doc>
<doc id="487173" url="https://pl.wikipedia.org/wiki?curid=487173" title="Zdobysław Flisowski">
Zdobysław Flisowski

Zdobysław Tomasz Flisowski (ur. 22 września 1931 w Brześciu nad Bugiem) – polski inżynier, nauczyciel akademicki i polityk, profesor nauk technicznych, nauczyciel akademicki Politechniki Warszawskiej, minister edukacji narodowej w latach 1992–1993.
Życiorys.
Ukończył studia na Politechnice Warszawskiej. W 1952 został pracownikiem naukowym tej uczelni. W 1966 obronił doktorat, a w 1980 uzyskał stopień doktora habilitowanego. W 1987 otrzymał tytuł naukowy profesora w zakresie nauk technicznych, w 1992 został profesorem zwyczajnym. Przez kilkanaście lat pełnił funkcję prodziekana Wydziału Elektrycznego, w latach 1989–1992 prorektora PW. W 1991 został kierownikiem Zakładu Techniki Wysokich Napięć. Specjalizuje się w technikach wysokich napięć, elektrotechnologiach i ochronie odgromowej. W 2001 objął stanowisko rektora Wyższej Szkoły Ekonomiczno-Technicznej w Legionowie. W pracy naukowej specjalizował się w zagadnieniach takich jak elektrotechnologie, ochrona odgromowa, technika wysokich napięć.
W latach 1990–1992 zasiadał w radzie dzielnicy Mokotów, był również delegowany do Rady m.st. Warszawy. W wyborach w 1991 bez powodzenia ubiegał się o mandat poselski z listy Wyborczej Akcji Katolickiej.
Od 11 lipca 1992 do 26 października 1993 z rekomendacji Zjednoczenia Chrześcijańsko-Narodowego sprawował urząd ministra edukacji narodowej w rządzie Hanny Suchockiej.
Został przewodniczącym Polskiego Komitetu Ochrony Odgromowej SEP, członkiem Towarzystwa Naukowego Warszawskiego oraz członkiem komitetu naukowego III Konferencji Smoleńskiej poświęconej katastrofie samolotu Tu-154 w Smoleńsku z 10 kwietnia 2010.

</doc>
<doc id="487180" url="https://pl.wikipedia.org/wiki?curid=487180" title="Urodziny (album Formacji Nieżywych Schabuff)">
Urodziny (album Formacji Nieżywych Schabuff)

Urodziny – trzeci album zespołu Formacja Nieżywych Schabuff wydany w 1993 roku, nakładem wydawnictwa D'art Corporation.
Nagranie zrealizowano w Studio S4 w Warszawie październik/listopad 1992. Produkcja: Olek Klepacz &amp; Wojtek Wierus. Realizacja &amp; mix: Leszek Kamiński. Mastering: Tadeusz Mieczkowski. Foto: Tomasz Terlecki.
Lista utworów.
źródło:.
Twórcy.
źródło:.
Album nagrano w składzie:
Gościnnie wystąpili:

</doc>
<doc id="487181" url="https://pl.wikipedia.org/wiki?curid=487181" title="Zbigniew Jaworski">
Zbigniew Jaworski

Zbigniew Jaworski (ur. 12 stycznia 1940 w Warszawie) – polski polityk, inżynier budowy dróg, minister transportu i gospodarki morskiej w latach 1992–1993.
Życiorys.
Ukończył studia na Wydziale Komunikacji Politechniki Warszawskiej (1964). Pracował w Generalnej Dyrekcji Dróg Publicznych w Warszawie, kilkakrotnie przebywał na kontraktach zagranicznych w Libii. Od 1990 związany z ZChN. W latach 1992–1993 był ministrem transportu w rządzie Hanny Suchockiej.
W wyborach do Parlamentu Europejskiego w 2004 bez powodzenia ubiegał się o mandat poselski z w okręgu wyborczym warszawskim z listy Narodowego Komitetu Wyborczego Wyborców.

</doc>
<doc id="487184" url="https://pl.wikipedia.org/wiki?curid=487184" title="Krzysztof Kilian">
Krzysztof Kilian

Krzysztof Piotr Kilian (ur. 7 listopada 1958) – polski polityk, menedżer, minister łączności w latach 1992–1993.
Życiorys.
Ukończył magisterskie studia mechaniczne na Politechnice Gdańskiej, po których rozpoczął pracę w Stoczni Wisła w Gdańsku. W 1991 był dyrektorem gabinetu ministra przekształceń własnościowych, następnie dyrektorem generalnym Urzędzie Rady Ministrów. W gabinecie Hanny Suchockiej zajmował stanowisko ministra łączności. Bez powodzenia ubiegał się o mandat parlamentarzysty w 1993. Od czasu zakończenia działalności w rządzie pracuje w biznesie. Był m.in. doradcą prezesa Banku Handlowego S.A. i Softbanku S.A. Obejmował stanowiska w radach nadzorczych m.in. NFI Piast i PKO BP.
W maju 2008 został wiceprezesem zarządu oraz dyrektorem ds. marketingu i zarządzania relacjami z klientem w Polkomtelu S.A. (operatorze telefonii komórkowej Plus). Odszedł z tej funkcji w grudniu 2011. W marcu 2012 został prezesem zarządu Polskiej Grupy Energetycznej, funkcję tę pełnił do listopada 2013.
Należał do Kongresu Liberalno-Demokratycznego i Unii Wolności. W 2001 poparł powstanie Platformy Obywatelskiej, nie prowadząc aktywnej działalności politycznej.

</doc>
<doc id="487189" url="https://pl.wikipedia.org/wiki?curid=487189" title="Maciej Bykowski">
Maciej Bykowski

Maciej Bykowski (ur. 22 lutego 1977 w Elblągu) – polski piłkarz występujący na pozycji napastnika.
Życiorys.
Grę w piłkę rozpoczął w Olimpii Elbląg (w tamtym czasie występująca pod nazwą "Polonia Elbląg"). Po dobrych występach w III lidze, w roku 1996, trafił do I-ligowego Sokoła Tychy. Od tamtej pory występował w zespołach grających w najwyższej klasie rozgrywkowej w Polsce. Największe sukcesy święcił w Polonii Warszawa, z którą, w sezonie 1999/00, zdobył m.in. Mistrzostwo Polski (trenerem tamtej drużyny był Dariusz Wdowczyk, a w ataku Bykowski występował razem z Emmanuelem Olisadebe). W roku 2003 rozpoczął grę w lidze greckiej. Po sezonie spędzonym w OFI Kreta przeszedł do jednego z najlepszych klubów greckich Panathinaikosu. W sezonie 2005/06 grał w polskiej ekstraklasie w zespole Górnika Łęczna, po czym wrócił do Grecji, aby kontynuować karierę w tamtejszej lidze.
Na początku stycznia 2010 podpisał 1,5 roczny kontrakt z Polonią Bytom.
Rok później złożył podpis pod 1,5 rocznym kontraktem z klubem ŁKS Łódź.
Po zakończeniu kariery zawodniczej wraz z Marcinem Mięcielem założył i prowadzi w Warszawie Szkołę Techniki Futbolu „Champion”, której został wiceprezesem i pracuje jako trener.
Sukcesy.
Mistrzostwo Polski:
Puchar Polski:
Superpuchar Polski:
Puchar Ligi:

</doc>
<doc id="487191" url="https://pl.wikipedia.org/wiki?curid=487191" title="Żmigród (stacja kolejowa)">
Żmigród (stacja kolejowa)

Żmigród – stacja kolejowa w Żmigrodzie, w województwie dolnośląskim, w Polsce. Stacja jest stacją graniczną tzw. dużej aglomeracji wrocławskiej Dolnośląskiej Kolei Aglomeracyjnej. Do stacji prowadzi łącznica z toru doświadczalnego Instytutu Kolejnictwa, znajdującego się 5 km na zachód od Żmigrodu.
Pasażerowie.
W roku 2017 wymiana pasażerska wyniosła 767 tys. osób (2,1 tys. dziennie).
W roku 2018 stacja obsługiwała 2,1 tys. pasażerów na dobę (łącznie 767 tys. osób).
W roku 2019 wymiana pasażerska wyniosła 840 tys. osób (2,3 tys. dziennie).
W roku 2020 wymiana pasażerska wyniosła 586 tys. osób (1,6 tys. dziennie).
W roku 2021 wymiana pasażerska wyniosła 548 tys. osób (1,5 tys. dziennie).
Historia.
Początki linii kolejowej w Żmigrodzie, miały swój początek w 1854 roku, jednak dworzec wraz z całą linią kolejową uroczyście otwarto 17 października 1865 roku. Na odświętnie ozdobionym dworcu zgromadzili się wtedy: władze miasta, bractwo strzeleckie, delegaci cechów rzemieślniczych i liczna ciekawska publiczność. W 1896 roku kolej, jako ośrodek transportu, stała się już tak popularna, że ułożono drugi tor na tej linii. Można było stale obserwować ożywiony ruch towarów i osób, gdyż dworzec był przystankiem pociągów z Wrocławia i Poznania. W dużej dworcowej restauracji była tzw. Kaisersaal (Sala Cesarska). Nazwa wzięła się od tego, że cesarz Wilhelm II wielokrotnie wysiadał w Żmigrodzie ze swojego specjalnego pociągu, aby wziąć udział w polowaniach u księcia Hatzfeldta. Większość pozostałych do dzisiaj budynków infrastruktury kolejowej została wzniesiona w latach 1854-1904 np. nieistniejące już żurawie wodne, magazyn, wieża ciśnień, nastawnia dysponująca, nastawnia wykonawcza. W latach czterdziestych przez Żmigród przebiegała kolejowa trasa przewozu polskich robotników przymusowych wywożonych do Niemiec. W okresie PRLu zlikwidowano linię do Wąsosza, aby na jej części przebiegu wybudować Tor doświadczalny Instytutu Kolejnictwa.
W 2012 stacja kolejowa przeszła modernizację.

</doc>
<doc id="487194" url="https://pl.wikipedia.org/wiki?curid=487194" title="Paweł Łączkowski">
Paweł Łączkowski

Paweł Julian Łączkowski (ur. 31 lipca 1942 w Kielcach) – polski nauczyciel akademicki, polityk. Poseł na Sejm X, I i III kadencji, w latach 1992–1993 wiceprezes Rady Ministrów w rządzie Hanny Suchockiej.
Życiorys.
Ukończył w 1966 studia na Wydziale Prawa Uniwersytetu im. Adama Mickiewicza w Poznaniu, następnie uzyskał stopień doktora z zakresu socjologii. Wieloletni pracownik naukowy UAM i Polskiej Akademii Nauk.
W 1980 wstąpił do Niezależnego Samorządnego Związku Zawodowego „Solidarność”. Do 1989 pracował jako kierownik pracowni w Centralnym Ośrodku Oświaty i Postępu w Rolnictwie. W wyborach tego roku został posłem na Sejm X kadencji z ramienia Komitetu Obywatelskiego, w 1991 został wybrany do Sejmu I kadencji z listy Partii Chrześcijańskich Demokratów. Zajmował stanowisko wicepremiera w rządzie Hanny Suchockiej, w tym okresie przewodniczył Komitetowi Społeczno-Ekonomicznemu przy Radzie Ministrów.
Od 1992 do 1999 pełnił funkcję przewodniczącego PChD, zaś w latach 1999–2002 należał do liderów Porozumienia Polskich Chrześcijańskich Demokratów. Po raz trzeci zasiadał w Sejmie od 1997 do 2001, będąc posłem z listy Akcji Wyborczej Solidarność z okręgu poznańskiego. Przewodniczył Komisji Regulaminowej i Spraw Poselskich. W 2001 bez powodzenia ubiegał się o reelekcję, po czym wycofał się z bieżącej działalności politycznej.
Był działaczem Poznańskiego Towarzystwa Przyjaciół Nauk i przewodniczącym jego Komisji Socjologicznej. Objął stanowisko profesora kontraktowego w Collegium Polonicum w Słubicach.
Jest bratem Wojciecha Łączkowskiego. Rodzina Łączkowskich ma korzenie szlacheckie, pieczętowała się herbem Zadora.

</doc>
<doc id="487196" url="https://pl.wikipedia.org/wiki?curid=487196" title="Cytomegalia">
Cytomegalia

Cytomegalia ("Cytomegalic inclusion body disease CIBD") – ogólnoustrojowa choroba, głównie wieku niemowlęcego wywołana przez wirusa z rodziny Herpesviridae, Betaherpeswirusa 5 (HCMV) zaliczanego do cytomegalowirusów. Charakterystyczną cechą CIBD jest okresowe ponowne uaktywnianie się choroby, spowodowane umiejętnością wirusa do pozostawania w organizmie w stanie utajonym przez długi okres. Według danych statystycznych 50-80 procent mieszkańców USA jest nosicielami HCMV, jednakże występuje on u nich w stanie utajonym i nie prowadzi do poważnych infekcji. Zakażenie HCMV jest groźne głównie dla osób z nieprawidłowo działającym układem odpornościowym; około 99% osób zdrowych, niemających problemów z układem odpornościowym, przechodzi zakażenie ludzkim cytomegalowirusem bezobjawowo lub bardzo łagodnie bez niepożądanych następstw. Grupą najbardziej narażoną są płody, które mogą stać się wrodzonymi nosicielami wirusa, co powoduje występowanie wad wrodzonych oraz infekcji.
Drogą przenoszenia HCMV jest bezpośredni kontakt; jest on wykrywalny w moczu, ślinie, spermie, łzach, mleku kobiecym oraz krwi swojego gospodarza. Powoduje to jego bardzo łatwą ekspansję i wyjaśnia duży odsetek osób posiadających przeciwciała charakterystyczne przy kontaktach z tym wirusem.

</doc>
<doc id="487198" url="https://pl.wikipedia.org/wiki?curid=487198" title="Aleksandr Grin">
Aleksandr Grin

Aleksandr Grin (), właśc. Aleksandr Stiepanowicz Griniewski (ur. w Wiatce, zm. 8 lipca 1932) – rosyjski pisarz pochodzenia polskiego, syn Rosjanki i Stefana Hryniewskiego (syna Euzebiusza), powstańca z 1863 roku z powiatu dziśnieńskiego, zesłanego w głąb Rosji; autor głównie opowiadań i powieści o tematyce fantastyczno-przygodowej. Uznanie zyskał dopiero po śmierci.
Ciężkie przeżycia i wiele niespełnionych marzeń pisarza, stają się w jego opowiadaniach tworzywem fabularnym urojonego świata, pełnego egzotyki i symbolicznej metaforyki; fantastycznej utopii i surrealnego konkretu. Fantazja autora powołuje niekiedy do życia bohaterów samotnie zmagających się z przeciwnościami losu i żywiołem natury, przypominających postacie kreowane przez Josepha Conrada.

</doc>
<doc id="487199" url="https://pl.wikipedia.org/wiki?curid=487199" title="Maciej Srebro">
Maciej Srebro

Maciej Edward Srebro (ur. 19 lutego 1966 w Poznaniu) – polski polityk, menedżer, poseł na Sejm I kadencji, w latach 1999–2000 minister łączności w rządzie Jerzego Buzka.
Życiorys.
Ukończył w 1989 studia na Wydziale Prawa i Administracji Uniwersytetu im. Adama Mickiewicza w Poznaniu. Jest również absolwentem programu AMP Warsaw – barcelońskiej IESE Business School, a także wiceprezesem Stowarzyszenia IESE Alumni Chapter Poland.
Pracował jako doradca prawno-finansowy. Sprawował mandat posła I kadencji wybranego z listy Wyborczej Akcji Katolickiej (z ramienia Zjednoczenia Chrześcijańsko-Narodowego) w okręgu Kalisz.
W latach 90. pełnił funkcję prezesa zarządu spółki z o.o. działającej w branży doradczej i finansowej, od 1998 do 1999 wchodził w skład zarządu Agencji Rozwoju Przemysłu S.A. Od 1999 do 2000 był ministrem łączności w rządzie Jerzego Buzka. Po odejściu z resortu do 2002 pełnił funkcję prezesa zarządu w spółkach prawa handlowego Synergies i Goodwill Investment&amp;Finance. W 2006 został prezesem zarządu Telekomunikacji Kolejowej. Od sierpnia 2008 do marca 2009 zajmował tożsame stanowisko w spółce akcyjnej Biatel. W 2008 został prezesem zarządu spółki z o.o. Advanced Technology Solution i członkiem zarządu spółki z o.o. Fidea Effect.
Jest żonaty, ma czworo dzieci.

</doc>
<doc id="487202" url="https://pl.wikipedia.org/wiki?curid=487202" title="Kawerna">
Kawerna

Kawerna, kawerna krasowo–sufozyjna – pusta przestrzeń w skałach, powstała w wyniku procesów naturalnych ługowania, czyli rozpuszczania składników skalnych, przy równoczesnym odprowadzaniu do systemu krasowego materiałów klastycznych.
W Polsce kawerny najliczniej występują na obszarze Wyżyny Krakowsko-Częstochowskiej, są bardzo częste w złożach rud Zn-Pb w rejonie olkuskim. Wypełnione są tam wtórnymi węglanami lub galmanami.
Gospodarcze wykorzystanie kawern.
Kawerny solne wykorzystywane są do przechowywania gazów. Urządzone w ten sposób magazyny charakteryzują się bardzo wysokimi wartościami mocy zatłaczania i odbioru gazu w stosunku do pojemności czynnych. Ponadto takie magazyny nie wymagają dużej zabudowy naziemnej, wybudowanie instalacji jest znacznie tańsze i szybsze niż w przypadku klasycznych magazynów gazu, łatwiej je monitorować i obsługiwać. Magazyny gazu urządzone w kawernach solnych mogą wykonywać wiele cykli zatłaczania i odbioru w ciągu roku. Mają też stosunkowo wysoki poziom bezpieczeństwa pod względem szczelności.
Fortyfikacje.
Nazwą "kawerna" określa się również element fortyfikacji. Jest to sztucznie wydrążona w skale przestrzeń, służąca jako magazyny wojskowe albo korytarze.

</doc>
<doc id="487204" url="https://pl.wikipedia.org/wiki?curid=487204" title="Mary Outerbridge">
Mary Outerbridge

Mary Ewing Outerbridge (ur. 9 marca 1852 w Filadelfii, zm. 3 maja 1886 w Staten Island) – amerykańska pionierka tenisa.
Życiorys.
Była córką Alexandra (1816–1900, urzędnika) i Laury Catherine z domu Harvey (1818–1867), miała liczne rodzeństwo (jeden z braci Eugenius Harvey Outerbridge został pierwszym dyrektorem zarządu portu w Nowym Jorku). Według tradycji rodzinnej miała w 1874 roku w czasie wakacji na Bermudach zobaczyć stacjonujących tam żołnierzy brytyjskich grających w tenisa (rok wcześniej opatentowanego przez angielskiego wojskowego Waltera Wingfielda pod nazwą „sphairistike”) i zaintrygowana grą nakłonić swojego brata Emiliusa (1846–1921) i jego przyjaciół do zbudowania pierwszego w Ameryce kortu – przy "Staten Island Cricket and Baseball Club".
Historia ta nie znajduje potwierdzenia w dokumentach – faktycznie tenis pojawił się w USA w 1874 roku w kilku miejscach, najstarsze potwierdzenie pochodzi z Arizony. Mary Outerbridge – bez wątpienia jedna z pionierek – pozostała jednak w tradycji jako „matka amerykańskiego tenisa” i w tym charakterze uhonorowano ją miejscem w Międzynarodowej Tenisowej Galerii Sławy w 1981 roku. Zmarła w wieku 34 lat w 1886 roku, pięć lat po inauguracji mistrzostw USA, przyszłego turnieju wielkoszlemowego.

</doc>
<doc id="487206" url="https://pl.wikipedia.org/wiki?curid=487206" title="Tomasz Szyszko">
Tomasz Szyszko

Tomasz Szyszko (ur. 22 grudnia 1960 w Koninie) – polski polityk, menedżer, minister łączności w latach 2000–2001, poseł na Sejm I i III kadencji.
Życiorys.
Ukończył w 1986 studia na Wydziale Historycznym Uniwersytetu im. Adama Mickiewicza w Poznaniu. Pracował jako specjalista ds. inwestycji. Pełnił funkcję posła I kadencji wybranego z listy Wyborczej Akcji Katolickiej (z ramienia Zjednoczenia Chrześcijańsko-Narodowego) w okręgu konińsko-sieradzkim. Potem prowadził własną działalność gospodarczą. Z listy Akcji Wyborczej Solidarność po raz drugi sprawował mandat poselski w latach 1997–2001.
Od marca 2000 do lipca 2001 był ministrem łączności w rządzie Jerzego Buzka. Związany był krótko z Przymierzem Prawicy. W 2001 wycofał się z działalności politycznej.

</doc>
<doc id="487207" url="https://pl.wikipedia.org/wiki?curid=487207" title="Edelmiro Farrell">
Edelmiro Farrell

Edelmiro Julián Farrell (ur. 12 lutego 1887, zm. 21 października 1980) – argentyński generał i polityk, jeden z inicjatorów czerwcowego zamachu stanu w 1943 roku, wprowadzającego rządy junty wojskowej. W latach 1944-1946 pełnił urząd prezydenta Argentyny.
W 1907 roku ukończył szkołę wojskową w stopniu podporucznika piechoty. W latach 1924-1926 przebywał na szkoleniu we włoskich Alpach.
W 1943 roku był jednym z liderów Grupy Zjednoczonych Oficerów, proniemieckiego zrzeszenia oficerów głównie niższego stopnia, które 4 czerwca obaliło dotychczasowego prezydenta Ramóna Castillo i wprowadziło rządy wojskowe. Farrell od 1943 do 1944 roku pełnił obowiązki wiceprezydenta i ministra wojny w rządzie Pedra Ramíreza, a po jego ustąpieniu został prezydentem Argentyny. Pod wpływem cywilnej opozycji w październiku 1945 roku rozpisał nowe wybory prezydenckie, które cztery miesiące później wygrał Juan Domingo Perón, wiceprezydent i minister pracy w jego gabinecie.

</doc>
<doc id="487211" url="https://pl.wikipedia.org/wiki?curid=487211" title="Marcin Stachecki">
Marcin Stachecki

Kpt. Marcin Stachecki (ur. 1905, zm. 1943) – zawodowy oficer. Żołnierz Armii Krajowej.
Życiorys.
Urodził się 4 listopada 1905 w Kozłowie w rodzinie robotnika rolnego Ignacego i Katarzyny z Ludwiczaków. Był jednym z ośmiorga dzieci w tej rodzinie. Po ukończeniu 4-klasowej szkoły podjął pracę wraz z ojcem na folwarku. W 1926 r. powołano go do czynnej służby wojskowej w 55 pp. w Lesznie, którym wówczas dowodził płk. dypl. Stefan Rowecki – późniejszy gen. "Grot". Pozostał w wojsku. W 1935 r. zdał konkursowy egzamin do Szkoły Podchorążych dla podoficerów w Bydgoszczy. W 1938 r. już jako podporucznik, został skierowany do służby w 45 p. Strzelców Kresowych w Równem. Z pułkiem tym, w składzie 13 DP Armii "Prusy" walczył podczas wojny obronnej Polski w 1939 r. Wzięty do niewoli uciekł i zgłosił się w Łodzi do dyspozycji tworzącego się Związku Walki Zbrojnej. W lutym 1940 r. mianowano go zastępcą Komendanta Obwodu ZWZ w Sieradzu – kpt. Aleksandra Ogrodnika, po którego aresztowaniu przejął obowiązki używając pseudonimów: "Colliba", "Wujek", "Stary", "Świt" i in.
Stachecki kwaterę swoją przeniósł z Sieradza do Zduńskiej Woli – do Kałużewskich przy ul. Łaskiej nr 39 i poświęcił się całkowicie konspiracji. Miał do niej szczególne predyspozycje: był dobrym organizatorem, łatwo nawiązywał kontakty z ludźmi, znał świetnie język niemiecki... Z pomocą Adama Banacha, przedwojennego prezesa Stronnictwa Ludowego, dotarł do wszystkich gmin Obwodu pozyskując dla ZWZ młodzież "Wici". Ta praca dała efekty: pod koniec 1940 r. Obwód sieradzki liczył już ok. 500 zaprzysiężonych (pod koniec 1942 r. było ich ok. 2500). Odnotowano pierwsze sukcesy w sabotażu: w Rektyfikacji Spirytusu w Sieradzu i w Parowozowni w Karsznicach.
Gdy latem 1942 r. zginął dowódca Inspektoratu Sieradzkiego – mjr Bohdan Górski, funkcję jego przejął kpt. M. Stachecki przyjmując ps. "Górnik". Przeniósł się wtedy do leśniczówki Kamionka w pobliżu Wielunia, do gajowego Kuca. Miał zamiar uaktywnić Obwód wieluński, podjął pracę nad dywersją dalekiego zasięgu (wspólnie z ppor. Janem Łuczkowskim, ps. "Narocz" – dowódcą grupy "Panew").
Gdy pod koniec października 1942, w pociągu na trasie z Łodzi do Sieradza, aresztowano łączniczkę Skonkównę. Fakt ten spowodował wiele dalszych aresztowań. Aresztowany Bolesław Kosecki, dowódca Związku Odwetu w Obwodzie sieradzkim, pod wpływem tortur, ujawnił Niemcom skład materiałów wybuchowych i archiwum Obwodu, gdzie wbrew rozkazom przechowywano adresy członków konspiracji. Niemcy przeprowadzili grupowe aresztowania w grudniu 1942 r. i w styczniu 1943 r. Dla zastraszenia Polaków, przy udziale spędzonej ludności, powiesili w Karsznicach Kazimierza Kałużewskiego i Juliusza Syllę za zniszczone 18 parowozów i prowadzenie stałego sabotażu na linii kolejowej Śląsk – porty.
Kpt. M. Stacheckiego aresztowano na dworcu w Zduńskiej Woli 1 maja 1943. Wskazała go Niemcom Irena Ciesielska. Nie pomogły "żelazne" dokumenty na nazwisko volksdeutscha Emila Koschtrzewy. M. Stachecki wyrwał się Niemcom, lecz w pościgu został postrzelony. Przewieziono go do łódzkiego więzienia na ul. Sterlinga. W przemyconych grypsach ujawnił okoliczności aresztowania, prosił o truciznę. Torturowany nie załamał się. W nocy z 6/7 maja zerwał w celi bandaże i powiesił się w klęczącej pozycji. Współwięźniowie stwierdzili, że jego ciało było czarne od tortur. Nieznana jest jego mogiła. W sieradzkiej gotyckiej farze jest tablica poświęcona jego pamięci. Jedna z ulic nosi nazwę Marcina Stacheckiego – "Colliby". Irena Ciesielska, po wojnie, została skazana na 15 lat więzienia.

</doc>
<doc id="487214" url="https://pl.wikipedia.org/wiki?curid=487214" title="Marek Kucharski">
Marek Kucharski

Marek Kucharski (ur. 8 września 1947 w Zgorzelcu) – polski inżynier łączności i polityk, w 1989 minister-członek Rady Ministrów, w latach 1989–1990 minister łączności.
Życiorys.
Od 1983 związany ze Stronnictwem Demokratycznym. Sprawował mandat radnego Dzielnicowej Rady Narodowej Łódź–Śródmieście (1984–1989). Od 1985 do 1989 był zastępcą dyrektora Okręgu Pocztowo-Telekomunikacyjnego w Łodzi.
W okresie od 12 września 1989 do 20 grudnia 1989 pełnił funkcję ministra-członka Rady Ministrów ds. organizacji resortu łączności (zlikwidowanego w 1987), a następnie do 14 września 1990 zajmował stanowisko ministra łączności w gabinecie Tadeusza Mazowieckiego. Po odejściu z rządu założył własną firmę działającą na rynku telekomunikacyjnym. Później został prezesem zarządu fundacji zarządzającej należącymi do SD nieruchomościami.
Od 2001 do 2013 pełnił funkcję sekretarza generalnego SD. 20 kwietnia 2013 został wiceprzewodniczącym partii.

</doc>
<doc id="487215" url="https://pl.wikipedia.org/wiki?curid=487215" title="Gorączka gruczołowa">
Gorączka gruczołowa



</doc>
<doc id="487217" url="https://pl.wikipedia.org/wiki?curid=487217" title="Angina monocytowa">
Angina monocytowa



</doc>
<doc id="487218" url="https://pl.wikipedia.org/wiki?curid=487218" title="Choroba Pfeiffera">
Choroba Pfeiffera



</doc>
<doc id="487227" url="https://pl.wikipedia.org/wiki?curid=487227" title="Dyfeomorfizm">
Dyfeomorfizm

Dyfeomorfizm – izomorfizm rozmaitości różniczkowych, tj. odwzorowanie bijektywne pomiędzy rozmaitościami różniczkowymi, które jest różniczkowalne oraz takie, iż odwzorowanie do niego odwrotne jest również różniczkowalne.
Definicja.
Niech formula_1 i formula_2 będą przestrzeniami unormowanymi oraz niech formula_3 będzie niepustym, otwartym podzbiorem przestrzeni formula_4
Przekształcenie formula_5 nazywane jest dyfeomorfizmem, gdy
Z definicji wynika, że jeśli formula_8 jest dyfeomorfizmem, to formula_8 i formula_10 są odwzorowaniami regularnymi.
Gdy formula_17 formula_18 to dyfeomorfizmy są po prostu zanurzeniami homeomorficznymi klasy formula_11 o różniczce maksymalnego rzędu, których funkcja odwrotna jest klasy formula_11 w obrazie.
W niektórych publikacjach od dyfeomorfizmu wymaga się, by był funkcją nieskończenie wiele razy różniczkowalną.
Dyfeomorfizm przywiedlny.
Niech formula_3 będzie otwartym podzbiorem formula_22 Mówi się, że dyfeomorfizm
jest przywiedlny, gdy istnieją takie formula_24 że
Dyfeomorfizmy przywiedlne znajdują zastosowanie w dowodzie twierdzenia o całkowaniu przez podstawienie dla funkcji całkowalnych w sensie Lebesgue’a.
Dyfeomorfizm zachowujący orientację.
Funkcja
jest dyfeomorfizmem, gdy jest taką bijekcją klasy formula_28 że
(por. definicję dla formula_31). Dyfeomorfizm formula_32 "zachowuje orientację" (osi liczbowej), jeśli
i "zmienia orientację" w przeciwnym wypadku, tzn. gdy
Prawdziwe jest następujące twierdzenie teorii hiperpowierzchni dla dyfeomorfizmów zachowujących orientację:
Niech formula_35 będzie otwartym podzbiorem formula_36 formula_37 będzie drogą kawałkami gładką oraz formula_38 będzie dyfeomorfizmem. Wówczas dla każdej formy formula_39
gdzie:
Grupa dyfeomorfizmów.
Złożenie dyfeomorfizmów jest dyfeomorfizmem. Automorfizm rozmaitości różniczkowej formula_45 jest dyfeomorfizmem rozmaitości formula_45 na siebie. Za pomocą działania składania automorfizmów można utworzyć na rozmaitości formula_45 grupę automorfizmów. Grupę tę oznacza się symbolem formula_48
Twierdzenie o lokalnym dyfeomorfizmie.
Niech formula_1 i formula_2 będą przestrzeniami Banacha, formula_3 będzie niepustym, otwartym podzbiorem formula_1 oraz będzie dane odwzorowanie formula_5 klasy formula_69 Jeśli formula_8 jest różniczkowalne w punkcie formula_71 oraz pochodna ta jest izomorfizmem (liniowym) formula_1 na formula_7 to istnieje takie otoczenie formula_74 punktu formula_75 że odwzorowanie formula_76 jest dyfeomorfizmem.
Prostym wnioskiem z twierdzenia o lokalnym dyfeomorfizmie jest fakt, iż odwzorowanie regularne przestrzeni Banacha jest odwzorowaniem otwartym. Twierdzenie to wykorzystywane jest także dla dowodu twierdzenia o funkcji uwikłanej.

</doc>
<doc id="487228" url="https://pl.wikipedia.org/wiki?curid=487228" title="Suzuka (miasto)">
Suzuka (miasto)

 – miasto w Japonii, w prefekturze Mie, na wyspie Honsiu, nad zatoką Ise (Ocean Spokojny). Miasto powstało 1 grudnia 1942.
Miasto sąsiaduje z Yokkaichi, Tsu i Kameyamą.
Tor wyścigów samochodowych.
W mieście zlokalizowany jest tor wyścigów samochodowych. Od 1987 do 2006 organizowano na nim Grand Prix Japonii w wyścigach Formuły 1. W latach 2007 i 2008 GP Japonii było organizowane na torze Fuji, ale od 2009 wyścigi będą na zmianę organizowane na Suzuce i Fuji.

</doc>
<doc id="487231" url="https://pl.wikipedia.org/wiki?curid=487231" title="Takaoka">
Takaoka

 – miasto w Japonii, w prefekturze Toyama, w środkowej części wyspy Honsiu, port nad zatoką Toyama. 

</doc>
<doc id="487233" url="https://pl.wikipedia.org/wiki?curid=487233" title="Iwaki">
Iwaki

 – miasto w Japonii, w prefekturze Fukushima, we wschodniej części wyspy Honsiu, port nad Oceanem Spokojnym. Ma powierzchnię 1 232,26 km2 . W 2020 r. mieszkały w nim 333 202 osoby, w 141 173 gospodarstwach domowych (w 2010 r. 342 198 osób, w 128 516 gospodarstwach domowych).
W mieście rozwinął się przemysł chemiczny, maszynowy, metalowy oraz drzewny.

</doc>
<doc id="487240" url="https://pl.wikipedia.org/wiki?curid=487240" title="Graf właściwy">
Graf właściwy



</doc>
<doc id="487243" url="https://pl.wikipedia.org/wiki?curid=487243" title="Europejskie szlaki wędrówkowe">
Europejskie szlaki wędrówkowe

Europejskie szlaki wędrówkowe – sieć 12 pieszych znakowanych szlaków turystycznych, prowadzących przez większość krajów Europy (głównie należących do Unii Europejskiej).
Powstanie długodystansowych pieszych szlaków zainicjowało Europejskie Stowarzyszenie Turystyki Wędrownej (, ). Jednym ze statutowych celów tej organizacji, zrzeszającej narodowe stowarzyszenia i organizacje turystyczne, jest zbliżanie narodów europejskich poprzez tworzenie i utrzymywanie sieci międzynarodowych szlaków turystycznych na kontynencie.
Od założenia organizacji w 1969 r. wyznaczono 12 szlaków, oznaczonych symbolami od E1 do E12. Ich łączna długość wynosi ok. 65 000 km, przy czym znakowanie nie jest jeszcze zakończone. Przez Polskę przebiegają szlaki: E3, E8, E9 i E11.
Lista szlaków.
Nie wszystkie szlaki są ciągłymi liniami na mapie. Niektóre z nich przebiegają przez europejskie wyspy (np. Wyspy Brytyjskie, Kretę, Sycylię), bądź przekraczają morza. Ponadto szlaki: E2, E4 i E6 mają alternatywne trasy, każdy po jednej.

</doc>
<doc id="487246" url="https://pl.wikipedia.org/wiki?curid=487246" title="Seria TI-89">
Seria TI-89

TI-89 i TI-89 Titanium – kalkulatory graficzne stworzone przez Texas Instruments.
TI-89 (wersja pierwotna).
TI-89 został wyprodukowany przez TI w 1998 r. Wyposażony jest w wyświetlacz LCD o rozdzielczości 160×100 pikseli, pamięć flash ROM i oprogramowanie CAS o nazwie "AMS" ("Advanced Mathematics Software"). W lecie 2004 r., TI-89 został zastąpiony kalkulatorem TI-89 Titanium.
Sercem TI-89 jest mikroprocesor Motorola 68000, taktowany zegarem o częstotliwości 10 MHz lub 12 MHz (w zależności od wersji sprzętowej kalkulatora). Texas Instruments podzielił pamięć RAM kalkulatora na dwie części (zarezerwowaną dla systemu AMS, oraz pamięć dostępną dla użytkownika (190 KB). 2 MB pamięci flash ROM podzielono podobnie (700 KB jest dostępne dla użytkownika). Pamięć RAM i Flash ROM jest używana do przechowywania wyrażeń, zmiennych, programów komputerowych, tabel, plików tekstowych i list.
TI-89 Titanium.
TI-89 Titanium został wyprodukowany w lecie 2004 r. Był zaprojektowany jako zastępca popularnego wówczas TI-89. TI-89 Titanium jest też nazywany TI-89 HW3 dla podkreślenia, iż jest 3 wersją sprzętową kalkulatora TI-89.
Najbardziej widoczną zmianą jest blisko czterokrotne powiększenie dostępnej pamięci (w tym ponad trzykrotne powiększenie ilości pamięci dostępnej dla użytkownika). TI-89 Titanium jest w zasadzie pomniejszoną wersją kalkulatora Voyage 200, pozbawioną klawiatury QWERTY, ale z portem mini-USB przeznaczonym do komunikacji z innymi kalkulatorami lub komputerem. Po podłączeniu do komputera możemy kopiować oprogramowanie, aktualizować system operacyjny, przesyłać pliki z danym a nawet kopiować zawartość ekranu kalkulatora. Oryginalnie TI-89 Titanium posiada zainstalowany zestaw aplikacji zawierający m.in. "CellSheet", arkusz kalkulacyjny oferowany także dla innych kalkulatorów TI. Titanium posiada również inny wygląd zewnętrzny niż TI-89.
Istnieje także czwarta wersja sprzętowa TI-89 Titanium nazywana HW4.
Zmiany to większa ilość pamięci i szybszy (16MHz) procesor.

</doc>
<doc id="487247" url="https://pl.wikipedia.org/wiki?curid=487247" title="Jerzy Ślezak">
Jerzy Ślezak



</doc>
<doc id="487248" url="https://pl.wikipedia.org/wiki?curid=487248" title="IR">
IR



</doc>
<doc id="487249" url="https://pl.wikipedia.org/wiki?curid=487249" title="Reguła odrywania">
Reguła odrywania

Reguła odrywania – oparta na prawie rachunku zdań "modus ponens" reguła przekształcania jednych formuł zdaniowych w inne formuły zdaniowe przyjmowana na gruncie rachunku zdań. W pierwotnej formie sformułowana w logice stoików. Część autorów termin „reguła odrywania” rozumie szerzej, mianowicie regułę odrywania dla równoważności o analogicznej do reguły odrywania (dla implikacji) postaci.
Reguła głosi, że jeżeli tezami systemu są wyrażenie o postaci formula_1 i wyrażenie formula_2 to do systemu wolno dołączyć wyrażenie formula_3 Schemat reguły zapisuje się następująco:
Definicja.
Niech formula_5 będzie językiem zdaniowym i niech
formula_6 będzie spójnikiem dwuargumentowym, tj. formula_7
Regułą odrywania dla spójnika formula_8 nazywamy regułę wnioskowania:
gdzie formula_10

</doc>
<doc id="487251" url="https://pl.wikipedia.org/wiki?curid=487251" title="TI-89">
TI-89



</doc>
<doc id="487254" url="https://pl.wikipedia.org/wiki?curid=487254" title="TI-89 Titanium">
TI-89 Titanium



</doc>
<doc id="487255" url="https://pl.wikipedia.org/wiki?curid=487255" title="TI-92 Plus">
TI-92 Plus



</doc>
<doc id="487257" url="https://pl.wikipedia.org/wiki?curid=487257" title="Wierzchołek centralny">
Wierzchołek centralny

Wierzchołek centralny – wierzchołek grafu spójnego, którego najdłuższa droga łącząca go z pozostałymi jest niewiększa od długości dróg łączących pozostałe wierzchołki. Zbiór wszystkich wierzchołków centralnych danego grafu nazywa się centrum grafu.
Definicja formalna.
Niech formula_1 będzie grafem spójnym. Niech formula_2 oraz formula_3 Wierzchołkiem centralnym nazwany zostanie każdy taki wierzchołek formula_4 dla którego zachodzi formula_5

</doc>
<doc id="487261" url="https://pl.wikipedia.org/wiki?curid=487261" title="Rewolucja czerwonych goździków">
Rewolucja czerwonych goździków



</doc>
<doc id="487262" url="https://pl.wikipedia.org/wiki?curid=487262" title="Yuu Watase">
Yuu Watase



</doc>
<doc id="487263" url="https://pl.wikipedia.org/wiki?curid=487263" title="Giacinto Scelsi">
Giacinto Scelsi

Giacinto Scelsi (ur. 8 stycznia 1905 w La Spezia, zm. 9 sierpnia 1988 w Rzymie) – włoski kompozytor i poeta.
Edukacja i pierwszy okres twórczości.
Jako dziecko większość czasu spędził w rodzinnym zamku Valva w Irpinii, gdzie prywatny nauczyciel uczył go łaciny, gry w szachy i fechtunku, a poza tym godzinami improwizował na starym fortepianie. Nigdy nie odbył formalnych studiów muzycznych, ale uczył się kompozycji u Ottorino Respighiego, Alfredo Caselli, Giacinta Sallustia w Rzymie, Egona Koehlera w Genewie, a od roku 1936 w Wiedniu zaczął zgłębiać tajniki dodekafonii, uczył się wówczas u Waltera Kleina. W 1927 roku wyjechał do Egiptu, gdzie po raz pierwszy poznał muzykę spoza kręgu europejskiego. Z roku 1930 pochodzi jedna z pierwszych znanych kompozycji Scelsiego – utwór "Rotative" na trzy fortepiany, instrumenty dęte i perkusję, wykonany po raz pierwszy przez Orchestre Symphonique de Paris pod dyrekcją Pierre'a Monteux w Sali Pleyela w Paryżu w roku 1931. W początkowym okresie działalności muzycznej zajmował się organizowaniem z Goffredem Petrassim koncertów muzyki współczesnej w Rzymie w 1934 roku. Innymi znaczącymi dziełami Scelsiego z pierwszego etapu twórczości są: "Notturno" na orkiestrę z roku 1931, "Rapsodia romantica" na orkiestrę z 1934 roku, "Sinfonietta" z roku 1943, "Muzyka" na orkiestrę smyczkową z 1944 roku. W tym czasie powstało też wiele muzyki kameralnej.
Choroba i drugi okres twórczości.
Po rozpoczętej w latach trzydziestych nauce dodekafonii kompozytor popadł w chorobę psychiczną. Jego twórczość, poddająca się dotąd wpływom stylów innych kompozytorów (Skriabina, Strawińskiego, Bartóka, Berga) oraz modnych estetyk i technik (futuryzmu, maszynizmu, neoklasycyzmu i dodekafonii) utknęła w martwym punkcie. Między latami 1948 i 1952 przestał w ogóle komponować. Scelsi wiele lat musiał spędzić w prywatnej szwajcarskiej klinice. Podczas tego pobytu napisał dwa ze swoich tekstów uważanych dziś za autoegzegezę ideowych podstaw jego poetyki ("Art et connaissanc"e oraz "Son et musique") i wygłosił je podczas cyklu konferencji dla współpacjentów kliniki, w której przebywał. Ozdrowiał w cudowny sposób, dzięki uporczywemu graniu na pianinie tego samego dźwięku. Do tego właśnie przeżycia odwołał się w cyklu utworów orkiestrowych pt. "Quatro Pezzi per orchestra (ciascuno su una nota)" (1959), w którym każdy utwór praktycznie w całości oparty jest na jednej wysokości; pierwszy na dźwięku f, drugi na dźwięku h, trzeci na dźwięku as, czwarty na dźwięku a. Bogactwo muzyki uzyskane jest przez zmiany barwy, dynamiki, rytmu, sposobów artykulacji. Interesującym minimalistycznym pod tym względem utworem jest też Pwyll na flet solo z roku 1954. Tytuł zaczerpnął Scelsi od imienia druida. Utwór opatrzony został komentarzem:
Uzupełnienie utworu "Pwyll" stanowi kompozycja "Quays" powstała w roku 1953, przeznaczona do wykonania na flet bądź flet altowy, dedykowana później Carine Levine. W latach czterdziestych odbył podróże do Azji, co zaowocowało fascynacją religią, filozofią i muzyką Wschodu. Na przełomie lat 1951-1952 osiedlił się w Rzymie w małym mieszkaniu na czwartym piętrze kamienicy przy via di San Teodoro nr 8. Mieszkał tam do końca życia.
Okres mistyczny.
Od momentu ozdrowienia całkowicie zmienił sposób tworzenia muzyki, od tej pory przestał pisać partytury. Dzieła zaczęły od tej pory powstawać na drodze wielogodzinnych improwizacji na fortepianie, Ondiolinie, gitarze, instrumentach perkusyjnych. Improwizacje rejestrowane były na taśmach, a następnie spisywane przez osobistych asystentów Scelsiego. Utwór spisany z nagrania opatrywał wskazówkami wykonawczymi. Taka oto metoda tworzenia muzyki odpowiadała idei "komprowizatora" – Scelsi nie uważał się za kompozytora, lecz za medium, które transcendentalnie otrzymuje muzykę. Jak sam ponadto twierdził, jego muzyka powstaje bez udziału myślenia – tak jak również poezja Scelsiego napisana i wydana w języku francuskim w latach 1949, 1954, 1962 w Paryżu. Przyczynę swej choroby psychicznej widział w tym, że w czasach, gdy studiował w Wiedniu dodekafonię, za dużo myślał.
Charakterystyczną cechą dojrzałej twórczości Scelsiego jest minimalizm oparty na uporczywym trzymaniu się tych samych wysokości i ich mikrotonowych rozwinięć. Scelsi był przeciwnikiem racjonalnego, uporządkowanego pisania muzyki w duchu apollińskim, cechującego się racjonalnym podejściem twórców, a stanowiącego istotę praktycznie całej muzycznej kultury europejskiej. Dla Scelsiego niezmierną rolę odrywał w ogóle sam pojedynczy dźwięk:
Do innych ważnych kompozycji Sceslsiego zaliczane są: "La Naissance de Verbe" do tekstu własnego (1948) – kompozytor zastosował tu kanon w 47 głosach i 12 różnych tonacjach – ciekawym utworem jest też "Uaxactum" z 1961 roku, gdzie użyte zostały fale Martenota. Scelsi działający również jako pisarz muzyczny był w latach 1943–1946 współredaktorem pisma "La Suisse Contemporaine".
Okres schyłkowy.
Do interesujących kompozycji z późniejszego okresu zaliczamy: "Kya" na klarnet i 7 instrumentów (1959), "Hurqualia" na orkiestrę i instrumenty amplifikowane (1960), "Khoom" na sopran i zespół (1962), "Nomos" na dwie orkiestry i organy (1963), "Chukrum" na orkiestrę smyczkową (1963), "Anahit" na skrzypce i 18 instrumentów (1965), "Anagamin" na 11 instrumentów smyczkowych (1965), "Konx-om-pax" na chór, orkiestrę i organy (1969), "Ogoludoglou" na głos i perkusję (1969), "Arc-en-ciel" na dwoje skrzypiec (1973), "Pfhat" na chór i orkiestrę (1974), "Kshara" na dwa kontrabasy (1975), "Maknongan" na bas lub instrument basowy (1975). Scelsi stworzył też liczne utwory na instrumenty solowe, tytułował je zazwyczaj po prostu "Tre Pezzi".

</doc>
<doc id="487267" url="https://pl.wikipedia.org/wiki?curid=487267" title="Modus tollens">
Modus tollens

Modus tollens (, sposób zaprzeczający przy pomocy zaprzeczenia) – wnioskowanie logiczne, reguła logiki mówiąca, że jeśli zaakceptujemy, że z formula_1 wynika formula_2 oraz że formula_2 jest fałszywe, to musimy zaakceptować też fałszywość formula_1

</doc>
<doc id="487268" url="https://pl.wikipedia.org/wiki?curid=487268" title="Marek Rusin">
Marek Rusin

Marek Czesław Rusin (ur. 16 września 1942 w Warszawie) – polski inżynier, nauczyciel akademicki, urzędnik państwowy, były kierownik Ministerstwa Łączności.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1960), gdzie działał w 1 Warszawskiej Drużynie Harcerskiej im. Romualda Traugutta „Czarna Jedynka”. W 1965 ukończył studia na Wydziale Łączności Politechniki Warszawskiej, w tym samym roku został pracownikiem naukowym tej uczelni. W 1976 uzyskał stopień doktora ze specjalnością w zakresie radioelektroniki. Pracował w Instytucie Radioelektroniki na Wydziale Elektroniki i Technik Informacyjnych, w którym zajmował stanowisko docenta.
W latach 1990–2000 pełnił funkcję podsekretarza stanu w Ministerstwie Łączności. Od 1991 do 1993 zajmował stanowisko prezesa Państwowej Agencji Radiokomunikacyjnej. W rządzie Jana Olszewskiego kierował resortem łączności. W okresie 2000–2002 był wiceprezesem Urzędu Regulacji Telekomunikacji, a w latach 2003–2007 doradcą prezesa zarządu Telekomunikacji Polskiej.
Należy do Stowarzyszenia Inżynierów Telekomunikacji i Stowarzyszenia Elektryków Polskich.

</doc>
<doc id="487269" url="https://pl.wikipedia.org/wiki?curid=487269" title="Szakla">
Szakla



</doc>
<doc id="487270" url="https://pl.wikipedia.org/wiki?curid=487270" title="Jan Serwadczak">
Jan Serwadczak

Jan Serwadczak (ur. 24 grudnia 1897 we Lwowie, zm. 15 kwietnia 1959 w Gdańsku) – major Wojska Polskiego, uczestnik walk w I i II wojnie światowej.
Życiorys.
Służył w armii Austro-Węgierskiej, brał udział w bitwie pod Caporetto. Od września 1918 do maja 1919 był internowany w obozie jenieckim. Po powrocie do Lwowa pracował jako pracownik państwowy. 2 lutego 1940 został wywieziony na roboty do centralnej Rosji, a następnie w rejon Uralu – do maja 1943.
Z dniem 1 lutego 1945 na podstawie Rozkazu personalnego Naczelnego Dowódcy Wojska Polskiego nr 323 został wyznaczony na stanowisko Komendanta Gdyńskiej Rejonowej Komendy Uzupełnień i otrzymał zadanie jej organizacji. Początkowy okres organizacji RKU realizowany był poza Gdynią. Pierwszy jej adres to ul. George'a Waszyngtona 1.
Komendant RKU sprawował jednocześnie funkcję wojskowego komendanta miasta Gdyni.
Na podstawie rozkazu personalnego Nr 7905/V z dnia 2 listopada 1945 został zdemobilizowany.
W latach 1946–1947 był pracownikiem Wojewódzkiej Rady Narodowej w Gdańsku (naczelnik wydziału).
W latach 1948–1949 pełnił funkcję burmistrza miasta Nowe Warpno w powiecie szczecińskim.
W 1954 został pracownikiem MHD Gdańsk na stanowisku kierownika administracyjno-gospodarczego.
Stanowiska.
Powołany do zasadniczej służby wojskowej przez Komendę Uzupełnień w Kołomyi
Od września 1918 do maja 1919 był internowany w obozie jenieckim.

</doc>
<doc id="487273" url="https://pl.wikipedia.org/wiki?curid=487273" title="Keiko">
Keiko

 – żeńskie imię japońskie.
Możliwa pisownia.
Keiko można zapisać, używając wielu różnych znaków kanji i może znaczyć m.in.:

</doc>
<doc id="487275" url="https://pl.wikipedia.org/wiki?curid=487275" title="Ewaryst Waligórski">
Ewaryst Waligórski

Ewaryst Waligórski (ur. 19 sierpnia 1937 w Pobiedziskach) – polski inżynier i polityk, minister transportu i gospodarki morskiej w latach 1990–1992.
Życiorys.
Wychowanek szkoły sióstr Sacré Coeur w Pobiedziskach. Ukończył w 1961 studia na Wydziale Transportu Politechniki Szczecińskiej. Od 1968 do 1976 był wykładowcą transportu kolejowego na tym wydziale. W latach 1961–1989 pracował także w Pomorskiej Dyrekcji Okręgowej Kolei Państwowych m.in. jako stażysta (1961–1964), zastępca naczelnika Lokomotywowni Szczecin – Wzgórze Hetmańskie (1963), zastępca naczelnika Oddziału Trakcji w Szczecinie (1965–1967), zastępca naczelnika (1968), a następnie naczelnik (1969–1979) Zarządu Wagonów Pomorskiej Dyrekcji Okręgowej Kolei Państwowych, pracownik Biura Ekonomicznego Pomorskiej DOKP (1979–1981), pracownik w Oddziale ds. Racjonalizacji i Postępu Technicznego Pomorskiej DOKP (1982), referent w Dziale Technicznym Zarządu Wagonów (1982–1989).
Brał udział w wydarzeniach poznańskiego czerwca w 1956. Od 1976 współpracował z Ruchem Obrony Praw Człowieka i Obywatela, od 1978 działał w warszawskim Klubie Inteligencji Katolickiej. W 1980 wstąpił do „Solidarności”, był m.in. członkiem prezydium zarządu regionu związku. W okresie od grudnia 1981 do marca 1982 aresztowany i sądzony przez Sąd Pomorskiego Okręgu Wojskowego w Bydgoszczy, który go uniewinnił. Został jednak internowany na okres od 5 maja do 2 grudnia 1982. Po zwolnieniu wszedł w skład kierownictwa podziemnych struktur NSZZ „S” kolejarzy.
W 1989 został wiceministrem, następnie od 6 lipca 1990 do 11 lipca 1992 sprawował urząd ministra transportu i gospodarki morskiej w rządach Tadeusza Mazowieckiego, Jana Krzysztofa Bieleckiego i Jana Olszewskiego. W wyborach parlamentarnych w 1991 bez powodzenia ubiegał się o mandat senatorski z ramienia Kongresu Liberalno-Demokratycznego w województwie szczecińskim. Był członkiem ministerialnego zespołu negocjacyjnego prowadzącego rozmowy o wycofaniu wojsk radzieckich i rosyjskich z Polski, które zakończyły się podpisaniem umowy międzypaństwowej 22 maja 1992. W 1993 był zatrudniony w charakterze st. radcy w Dyrekcji Generalnej PKP w Warszawie. W latach 1993–2000 reprezentował PKP w Bratysławie. Od września 2000 do sierpnia 2005 pełnił funkcję radcy ds. transportu Ambasady RP w Bratysławie. Później został przedstawicielem PKP Cargo w Bratysławie.

</doc>
<doc id="487277" url="https://pl.wikipedia.org/wiki?curid=487277" title="Watson Washburn">
Watson Washburn

Watson McLean Washburn (ur. 13 czerwca 1894 w Nowym Jorku, zm. 2 grudnia 1973 tamże) – amerykański tenisista, zdobywca Pucharu Davisa.
Służył wojskowo w czasie I wojny światowej, dochodząc do stopnia kapitana.
Kariera tenisowa.
Jako student Harvardu sięgnął w 1913 roku po mistrzostwo międzyuczelniane USA w deblu w parze z Joem Armstrongiem.
W 1914 roku po raz pierwszy awansował do czołowej dziesiątki rankingu amerykańskiego (w latach 1914–1922 figurował w dziesiątce tej klasyfikacji siedmiokrotnie, najwyżej na 5. miejscu w 1921 roku). W 1915 roku zdobył mistrzostwo USA w hali w parze z Gusem Touchardem.
Największe sukcesy odniósł w parze z Richardem N. Williamsem. Amerykanie osiągnęli trzy finały wielkoszlemowe, w 1921 i 1923 roku na mistrzostwach USA i w 1924 roku podczas Wimbledonu. W obu tych turniejach Washburn startował również w grze pojedynczej. Bilans jego występów singlowych na Wimbledonie wyniósł 7 zwycięstw i 4 porażki, na mistrzostwach USA 38 zwycięstw i 24 porażki.
Również z Williamsem grał w swoim jedynym występie reprezentacyjnym w Pucharze Davisa. W finale tych rozgrywek w 1921 roku Washburn i Williams pokonali w deblu Japończyków Zenzō Shimizu i Ichiya Kumagae, dokładając jeden punkt do czterech zdobytych w grze pojedynczej przez Williama Tildena i Billa Johnstona.
W 1924 brał udział w igrzyskach w Paryżu, startując, bez sukcesu, w grze pojedynczej i podwójnej.
Washburn był zawodnikiem praworęcznym. Kontynuował występy w gronie weteranów, zdobywając m.in. mistrzostwa USA w kategorii powyżej 45 lat zarówno w singlu (1940), jak i deblu (1940, 1942, 1944). Był również działaczem amerykańskiej federacji "United States Tennis Association".
W 1965 roku został uhonorowany miejscem w Międzynarodowej Tenisowej Galerii Sławy.

</doc>
<doc id="487278" url="https://pl.wikipedia.org/wiki?curid=487278" title="Piotr Dziubek">
Piotr Dziubek

Piotr Adam Dziubek (ur. 3 stycznia 1974 we Wrocławiu) – polski kompozytor, akordeonista i pianista, pracownik Akademii Muzycznej we Wrocławiu. 
Wykształcenie.
Ukończył Liceum Muzyczne im. Karola Szymanowskiego we Wrocławiu i Akademię Muzyczną im.Karola Lipińskiego we Wrocławiu w klasie akordeonu. Prowadzi działalność artystyczną i pedagogiczną. Wielokrotnie współtworzył i obejmował kierownictwo muzyczne spektakli teatralnych granych we Wrocławiu. Skomponował motyw przewodni reklamówki cukierków "Zozole". 

</doc>
<doc id="487289" url="https://pl.wikipedia.org/wiki?curid=487289" title="1TYM">
1TYM

1TYM () – południowokoreański zespół hip-hopowy. Jego nazwa, zwykle wymawiana "one time", jest skrótem 1 Time for Your Mind, nazwy pierwszej płyty zespołu. Zespół składa się z czterech Koreańczyków: Danny’ego, Teddy’ego, Jin-hwanga i Baek-kyounga.
Historia zespołu.
Teddy i Danny poznali się w liceum. Interesowali się hip-hopem, i po ukończeniu szkoły postanowili założyć zespół. Na początku nagrywali sami proste raperskie utwory, później „przygarnęła ich” wytwórnia Brothers Entertainment. Ponieważ dostrzeżono talent dwóch młodych raperów, zostali oni włączeni w skład koreańskiego towarzystwa YG Family w 1998.
Krótko po tym Danny i Teddy zaczęli organizować przesłuchania dla młodych koreańskich raperów. Do nowo powstałego zespołu przyjęli dwóch utalentowanych Koreańczyków – Oh Jin-hwanga i Song Baek-kyounga.
Pierwsza płyta zespołu 1TYM ukazała się 17 listopada 1998 roku i odniosła wielki sukces.

</doc>
<doc id="487290" url="https://pl.wikipedia.org/wiki?curid=487290" title="Graf k-dzielny">
Graf k-dzielny

Graf k-dzielny – naturalne rozszerzenie klasy grafów dwudzielnych - jest to graf, którego zbiór wierzchołków można podzielić na "k" parami rozłącznych podzbiorów takich, że żadne dwa węzły należące do tego samego zbioru nie są połączone krawędzią.
Innymi słowy, jeżeli formula_1 jest grafem k-dzielnym, to na zbiorze jego wierzchołków formula_2 istnieje podział:
taki, że 

</doc>
<doc id="487293" url="https://pl.wikipedia.org/wiki?curid=487293" title="Keiko (imię)">
Keiko (imię)



</doc>
<doc id="487295" url="https://pl.wikipedia.org/wiki?curid=487295" title="Paweł Wilczak">
Paweł Wilczak

Paweł Wilczak (ur. 29 lipca 1965 w Poznaniu) – polski aktor telewizyjny, dubbingowy, filmowy i teatralny, scenarzysta, przedsiębiorca i reżyser.
Życiorys.
Wychował się i mieszkał we Wronkach. Uczęszczał do Liceum Ogólnokształcącego im. Piotra Skargi w Szamotułach. W 1989 ukończył studia na wydziale aktorskim PWSFTViT w Łodzi. Był aktorem Teatru Nowego w Warszawie.
Zasłynął rolą salowego Marka Zbiecia w serialu "Na dobre i na złe". Jeszcze większą popularność przyniosła mu rola Tomka w serialu komediowym "Kasia i Tomek". Kreacja zapewniła mu Wiktora 2003 w kategorii "Najpopularniejszy aktor", nagrodę dla najlepszego aktora komediowego podczas IV Festiwalu Dobrego Humoru w Gdańsku oraz Telekamerę 2004 w kategorii "Najlepszy aktor" i Świra 2004 dla najbardziej zakręconego aktora.
4 lipca 2004 w Międzyzdrojach zostawił odcisk swojej dłoni w mosiądzu na Promenadzie Gwiazd. W 2020 był nominowany do Orła za najlepszą główną rolę męską w filmie "Pan T."
Wystąpił w teledyskach Jacka „Perkoza” Perkowskiego (m.in. "6/12").
Życie prywatne.
Związany jest z aktorką Joanną Brodzik. 2 lipca 2008 został ojcem bliźniaków: Jana i Franciszka.
W 2019 wyznał, że cierpi na bezsenność.

</doc>
<doc id="487304" url="https://pl.wikipedia.org/wiki?curid=487304" title="Bodzęta (arcybiskup gnieźnieński)">
Bodzęta (arcybiskup gnieźnieński)

Bodzęta (Bodzanta) herbu Szeliga (ur. w 1320, zm. 1388) – arcybiskup gnieźnieński. Pochodził z miejscowości Szeligi.
Życiorys.
Kariera kościelna.
Bodzęta urodził się we wsi Szeligi jako syn rycerza Wisława z Kosowic. Osiągnął w karierze duchowej godności: kantora (1358) i scholastyka wiśnickiego (1359), kanonika krakowskiego (1359), prepozyta Św. Floriana na Kleparzu k. Krakowa (1372) i abpa gnieźnieńskiego (9 czerwca 1382). Jeszcze przed wyborem na abpa pełnił w latach 1357–1382 funkcję wielkorządcy dóbr królewskich w Małopolsce. Na tym stanowisku dał się poznać jako zdolny administrator, dość wspomnieć, że niepomiernie rozszerzył kompetencje tego urzędu, wielokrotnie interweniując w wewnętrzne sprawy Krakowa. W 1368 brał udział w redakcji statutu dla żup solnych w Wieliczce i Bochni. W 1372 był przez krótki czas żupnikiem bocheńskim i wielickim.
Arcybiskup gnieźnieński.
9 czerwca 1382 został na żądanie króla Ludwika Węgierskiego mianowany przez papieża arcybiskupem gnieźnieńskim. Był głową stronnictwa andegaweńskiego w Polsce i po śmierci Ludwika rozpoczął wprowadzanie na tron polski jego córki Marii oraz jej męża margrabiego brandenburskiego Zygmunta Luksemburskiego. Idąc za ogółem rycerstwa wkrótce porzucił jednak tę kandydaturę. Proponował osadzenie na tronie królewny Jadwigi i Ziemowita IV Mazowieckiego. 7 maja 1383 próbował podstępem wkroczyć na Wawel, przemycając w swoim orszaku ukrytego Ziemowita. Próba ta się nie powiodła. Na zjeździe w Sieradzu 16 czerwca 1383 ogłosił Ziemowita królem Polski, składając mu przysięgę wierności, szybko jednak porzucił i tę koncepcję, stając się jednym z największych zwolenników unii z Litwą. 15 lutego 1386 ochrzcił Jagiełłę, 18 lutego dał mu ślub z Jadwigą, a 4 marca koronował go na króla Polski.
Zmarł w Chełmnie (k. Uniejowa) 26 lutego 1388, a pochowany został w katedrze gnieźnieńskiej w ufundowanej przez siebie kaplicy.

</doc>
<doc id="487305" url="https://pl.wikipedia.org/wiki?curid=487305" title="Nicoletta Braschi">
Nicoletta Braschi

Nicoletta Braschi (ur. 19 kwietnia 1960 w Cesenie) – włoska aktorka. Międzynarodową sławę zyskała dzięki współpracy z mężem, aktorem i reżyserem Roberto Benignim, z którym zagrała w wielu popularnych filmach, tj.: "Potwór" ("Il mostro", 1994), "Życie jest piękne" ("La Vita e' bella", 1997) oraz "Pinokio" ("Pinocchio", 2002). Ponadto, współpracowała z amerykańskim reżyserem Jimem Jarmuschem.
Życiorys.
Studiowała w Rzymie w Accademia di Arte Drammatica. Pierwszy raz spotkała się na planie filmowym z Benignim w 1983, w komedii "Tu Mi Turbi". Wystąpiła w głównej roli u Jarmuscha "Poza prawem" ("Down by Law", 1986) i "Mystery Train" (1989). W 1991 wystąpiła w głównej roli jako Maria we włoskiej komedii "Johnny Wykałaczka" ("Johnny Stecchino"). 
W 2018 Alice Rohrwacher powierzyła jej rolę markizy Alfonsiny De Luna w nagradzanej tragikomedii "Szczęśliwy Lazzaro". Za tę rolę Braschi została nominowana do włoskiej nagrody David di Donatello dla najlepszej aktorki drugoplanowej w 2018 roku.
Zasiadała w jury konkursu głównego na 52. MFF w Berlinie (2002) oraz w jury sekcji "Cinéfondation" na 66. MFF w Cannes (2013).

</doc>
<doc id="487309" url="https://pl.wikipedia.org/wiki?curid=487309" title="Ściana (teoria grafów)">
Ściana (teoria grafów)



</doc>
<doc id="487313" url="https://pl.wikipedia.org/wiki?curid=487313" title="Elodea canadensis">
Elodea canadensis



</doc>
<doc id="487314" url="https://pl.wikipedia.org/wiki?curid=487314" title="Phragmites australis">
Phragmites australis



</doc>
<doc id="487319" url="https://pl.wikipedia.org/wiki?curid=487319" title="Poliakrylonitryl">
Poliakrylonitryl

Poliakrylonitryl (PAN) – polimer otrzymywany w wyniku polimeryzacji akrylonitrylu. Czysty poliakrylonitryl jest sztywny i kruchy. Chociaż jest termoplastem, to nie przetwarza się go technikami typowymi dla tego typu materiałów, ponieważ temperatura jego topnienia, która wynosi ponad 300 °C, jest wyższa od temperatury jego termicznego rozkładu. 
Polimer ten i jego kopolimery są stosowane głównie do produkcji włókien sztucznych, o własnościach zbliżonych do jedwabiu i wełny. Stosowany jest także do produkcji tkanin filtracyjnych i jako substrat do produkcji włókien węglowych.

</doc>
<doc id="487324" url="https://pl.wikipedia.org/wiki?curid=487324" title="Helena Rasiowa">
Helena Rasiowa

Helena Rasiowa, właśc. Raś z d. Bączalska (ur. 20 czerwca 1917 w Wiedniu, zm. 9 sierpnia 1994 w Warszawie) – polska matematyczka, profesor Uniwersytetu Warszawskiego i Polskiej Akademii Nauk; zajmowała się logiką, algebrą (w tym algebrami Boole’a), teorią mnogości oraz informatyką teoretyczną. Autorka książki "Wstęp do matematyki współczesnej", omawiającej zagadnienia z zakresu podstaw logiki i teorii mnogości.
Życiorys.
Helena Rasiowa urodziła się w 1917 roku w polskiej rodzinie mieszkającej w Wiedniu. Jej ojciec, Wiesław Bączalski, pracował jako specjalista na kolei. Rodzina wróciła do Polski, gdy Polska odzyskała niepodległość w roku 1918. Osiedlili się w Warszawie, ojciec otrzymał posadę na kolei, a Helena ukończyła szkołę średnią. Dodatkowo uczyła się w szkole muzycznej. Po zakończeniu edukacji w szkole średniej Helena Rasiowa ukończyła kurs zarządzania i biznesu. W roku 1938 rozpoczęła studia matematyczne na Uniwersytecie Warszawskim, które zmuszona była przerwać po wybuchu II wojny światowej. Po roku spędzonym wraz z rodziną we Lwowie powróciła do Warszawy, gdzie podjęła edukację na tajnych studiach, zorganizowanych przez wykładowców UW (m.in. Karola Borsuka, Jana Łukasiewicza, Andrzeja Mostowskiego). Jej pierwsza praca magisterska, pisana pod kierunkiem Jana Łukasiewicza i Bolesława Sobocińskiego, spłonęła podczas powstania warszawskiego, zaś sama Rasiowa przeżyła je, ukrywając się w podziemiach budynków. Po wojnie krótko pracowała jako nauczycielka matematyki, by za namową Mostowskiego powrócić na studia. Napisała drugą pracę magisterską, tym razem pod kierunkiem Andrzeja Mostowskiego, którą obroniła w roku 1945. W następnym roku rozpoczęła pracę jako asystent na Uniwersytecie Warszawskim. W roku 1950 obroniła dysertację doktorską, pisaną także pod kierunkiem Andrzeja Mostowskiego. Praca dotyczyła metod algebraicznych w logice.
W roku 1956 uzyskała drugi stopień naukowy doktora nauk (odpowiednik doktora habilitowanego). Rok później rozpoczęła pracę jako profesor nadzwyczajny na Uniwersytecie Warszawskim, zaś w roku 1967 Rada Państwa nadała jej tytuł naukowy profesor zwyczajnej. W badaniach naukowych koncentrowała się na algebraicznych aspektach logiki, logice, algebrze, w późniejszym okresie – informatycznych aspektach matematyki, algorytmiki oraz sztucznej inteligencji.
Helena Rasiowa działała w Polskim Towarzystwie Matematycznym, w latach 1955–1957 była jego sekretarzem, zaś w latach 1958–1959 wiceprezeską.
Przez piętnaście lat była dziekanem Wydziału Matematyki, Mechaniki i Informatyki Uniwersytetu Warszawskiego (1958–1960, 1962–1966, 1968–1978), który w tym czasie zmieniał swoje nazwy. Najpierw Wydziału Matematyki i Fizyki UW, a potem, po zmianie nazwy, Wydziału Matematyki i Mechaniki UW oraz od 1975 Wydziału Matematyki, Informatyki i Mechaniki UW. Była delegatką Rady Wydziału do Senatu UW, sekretarzem naukowym Komitetu Nauk Matematycznych PAN, a następnie członkinią Prezydium tego Komitetu.
Helena Rasiowa była nauczycielem akademickim wielu pokoleń studentów oraz naukowców. Wypromowała około 20 doktorów. Większość z nich później została nauczycielami akademickim w Polsce i za granicą. W szczególności jej doktorantami byli: Michael Bleicher (1961), Vladimir G. Kirin (1966), Andrzej Salwicki (1969), Nguen Cat Ho (1971), (1971), (1971), Grażyna Mirkowska (1972), Maria Semeniuk-Polkowska (1972), (1973), Antoni Kreczmar (1973), Jerzy Tiuryn (1975), Lech Banachowski (1975), (1975), Michał Krynicki (1976), Bolesław Szymański (1976), (1977), Bogdan Sabalski (1977), (1979), (1986).
Życie prywatne.
O życiu pozanaukowym Heleny Rasiowej niewiele wiadomo. Wyszła za mąż za Stanisława Rasia. W 1947 urodziła w Milanówku syna , który poszedł w ślady matki i również zajmował naukowo algebrą (1973 – doktorat "Algebraiczne własności semi-programów w maszynach adresowych stałoprogramowych") i informatyką (1987 – tytuł profesora na Uniwersytecie w Północnej Karolinie w Charlotte). Pochowana na Cmentarzu Powązkowskim w Warszawie.

</doc>
<doc id="487325" url="https://pl.wikipedia.org/wiki?curid=487325" title="Pieczęć stanowa Alaski">
Pieczęć stanowa Alaski

Pieczęć stanowa Alaski przedstawia brzeg morza. Góry są typowym krajobrazem. Nisko położone Słońce przypomina o przebiegającym tędy kole podbiegunowym. Z prawej (heraldycznie) strony umieszczono las, bogactwo drewna; hutę, zasoby mineralne oraz domy. Z lewej strony są statki, symbolizujące handel. Poniżej kobieta w XIX wiecznej sukni na bryczce. Na obramowaniu napis: „Pieczęć stanu Alaska”, między którego wyrazami umieszczono wydrę i rybę, symbolizujące faunę.
Historia.
Pierwsza pieczęć została zaprojektowana zaraz po zakupieniu Alaski. Wówczas stanowiła kolonię USA. Przedstawiała lodowce, północne słońce i Inuitów łowiących ryby.
W roku 1910 zgłoszono projekt przedstawiający Alaskę jako miejsce przemysłu i bogactw mineralnych.

</doc>
<doc id="487327" url="https://pl.wikipedia.org/wiki?curid=487327" title="Andrzej Szczepkowski">
Andrzej Szczepkowski

Andrzej Tadeusz Szczepkowski (ur. 26 kwietnia 1923 w Suchej Beskidzkiej, zm. 31 stycznia 1997 w Warszawie) – polski aktor teatralny i filmowy, pedagog, w latach 1981–1982 prezes Związku Artystów Scen Polskich, senator I kadencji.
Życiorys.
Był synem Michała Szczepkowskiego i Heleny z domu Recht, pochodzącej z niemieckiej rodziny.
Małą maturę zdał w 1938 w V Państwowym Gimnazjum i Liceum typu humanistycznego w Krakowie. W związku z przeniesieniem służbowym ojca w tymże roku rozpoczął naukę w IV Liceum Neoklasycznym im. Jana Długosza we Lwowie, które ukończył zdaną maturą w 1940 (już pod radziecką okupacją). W czasie niemieckiej okupacji pracował przy hodowli wszy jako strzykacz w Instytucie Badań nad Tyfusem Plamistym i Wirusami we Lwowie, kierowanym przez profesora Rudolfa Weigla.
W 1945 ukończył Studium Teatralne przy Starym Teatrze w Krakowie. Jako aktor był związany z teatrami w Krakowie, Poznaniu, Katowicach i Warszawie.
Podczas wydarzeń sierpniowych w 1980 przyłączył się do skierowanego do władz komunistycznych apelu 64 naukowców, literatów i publicystów o podjęcie dialogu ze strajkującymi robotnikami. W latach 1989–1991 sprawował mandat senatora I kadencji Senatu. Został wybrany z ramienia Komitetu Obywatelskiego, reprezentując województwo chełmskie. Przystąpił do klubu parlamentarnego Unii Demokratycznej.
Był autorem dowcipnych wierszowanych epitafiów dla żyjących, z których najbardziej znane dotyczy Jana Alfreda Szczepańskiego („Tu leży Jaszcz. Przechodniu – naszcz!”).
Został pochowany na cmentarzu Powązkowskim w Warszawie (kwatera 172–2–5).
Życie prywatne.
Był zięciem Jana Parandowskiego i mężem Romy z domu Parandowskiej. Był ojcem Joanny Szczepkowskiej, a także dziadkiem Marii Konarowskiej i Hanny Konarowskiej.

</doc>
<doc id="487333" url="https://pl.wikipedia.org/wiki?curid=487333" title="Kimry">
Kimry

Kimry – miasto w Rosji, w obwodzie twerskim, port nad Wołgą.
Miejscowość była areną wydarzeń rewolucji 1905 roku. Od końca października 1905 roku, władzę nad miastem przez miesiąc sprawowała rewolucyjna ponadpartyjna Milicja Robotnicza, którą dowodził polski socjalista Adam Uziembło. Milicja powstała jako grupa samoobrony przed czarną sotnią, lojalną wobec caratu. Po przejęciu władzy w Kimrach, zadaniem Milicji stały się realizacja wolności obywatelskich i postulatów socjalnych oraz walka z lichwą w środowisku kupieckim. W szczytowym momencie liczyła około 600 osób. Uziembło rozwiązał grupę po upadku powstania moskiewskiego, pod koniec grudnia 1905 roku, w momencie realnej groźby interwencji zbrojnej wojska.

</doc>
<doc id="487336" url="https://pl.wikipedia.org/wiki?curid=487336" title="Klińce">
Klińce

Klińce (, ) – miasto w Rosji, w obwodzie briańskim, nad Turosną (dopływ Desny). Miasto w 2021 roku zamieszkiwało 62 704 mieszkańców. Jest siedzibą rejonu klinieckiego.
Miejscowość została założona w 1707 roku na obszarze, który Carstwo Rosyjskie uzyskało kosztem Polski na mocy rozejmu andruszowskiego 40 lat wcześniej. Prawa miejskie od 1925 roku.
W mieście rozwinął się przemysł wełniarski, skórzany, maszynowy oraz materiałów budowlanych.

</doc>
<doc id="487340" url="https://pl.wikipedia.org/wiki?curid=487340" title="Krawędzie sąsiednie">
Krawędzie sąsiednie



</doc>
<doc id="487344" url="https://pl.wikipedia.org/wiki?curid=487344" title="Galicyjskie pułki piechoty">
Galicyjskie pułki piechoty

Galicyjskie pułki piechoty – pułki piechoty cesarskiej i królewskiej Armii stacjonujące do 1918 na terenie Galicji, w których służyli Polacy.

</doc>
<doc id="487345" url="https://pl.wikipedia.org/wiki?curid=487345" title="Pawłowo (Rosja)">
Pawłowo (Rosja)



</doc>
<doc id="487348" url="https://pl.wikipedia.org/wiki?curid=487348" title="Klin (Rosja)">
Klin (Rosja)



</doc>
<doc id="487349" url="https://pl.wikipedia.org/wiki?curid=487349" title="Galbatorix">
Galbatorix



</doc>
<doc id="487350" url="https://pl.wikipedia.org/wiki?curid=487350" title="Brute Force">
Brute Force

Brute Force – gra na konsolę Xbox wydana w 2003 roku przez firmę Microsoft. Gra należy do typowych strzelanek TPP i jest osadzona w realiach sci-fi.
Fabuła koncentruje się wokół losów grupy Marines, "zwiedzających" kolejno sześć różnych światów, w których zmierzyć im się przyjdzie z najrozmaitszymi obcymi. Dla ułatwienia – w prezencie otrzymają składający się z 29 rodzajów broni arsenał.

</doc>
<doc id="487353" url="https://pl.wikipedia.org/wiki?curid=487353" title="Pieczęć stanowa Arizony">
Pieczęć stanowa Arizony

Pieczęć stanową Arizony zaprojektowano w 1911 roku. Rok 1912 to data przyjęcia do USA jako czterdziesty ósmy stan.
Przedstawia tarczę herbową z łacińską dewizą "Ditat Deus", czyli "Bóg wzbogaca".
Poniżej, góry, za którymi zachodzi Słońce - odzwierciedla to położenie Arizony na zachodzie państwa. Z lewej (heraldycznie) strony znajduje się tama nawadniająca pola uprawne. Górnictwo symbolizuje górnik z narzędziami. Pozostałe elementy gospodarki to: bydło, bawełna, drzewo cytrusowe (w sadach) oraz ogólny miedziany kolor. Barwa ta przypomina też o pustynnym i półpustynnym klimacie stanu.

</doc>
<doc id="487355" url="https://pl.wikipedia.org/wiki?curid=487355" title="Wiśnicka księga złoczyńców">
Wiśnicka księga złoczyńców

Wiśnicka księga złoczyńców ("libri maleficorum") – archiwalny rękopis zapisów sądowych miasta Nowy Wiśnicz.
Księga pisana jest neokursywą głównie po polsku z przeplotami łaciny przez co najmniej 9 osób (rąk). Zapisy zaczynają się od roku 1632 i znajdują się na 550 stronach papierowych kart o wymiarach 20 × 15 cm. Rękopis zawiera 52 sprawozdania z procesów o przestępstwa: kradzieży – 19, zabójstwa – 9, zbójnictwa – 8, czarów – 3, rozboju 2, cudzołóstwa – 2, świętokradztwa – 2, napadu na dwór – 2, zgwałcenia – 1, dzieciobójstwa – 1.
Rękopis ma dużą wartość historyczną i znajduje się obecnie (2006) w Archiwum Diecezjalnym w Tarnowie.

</doc>
<doc id="487356" url="https://pl.wikipedia.org/wiki?curid=487356" title="Wstrząs psychiczny">
Wstrząs psychiczny



</doc>
<doc id="487358" url="https://pl.wikipedia.org/wiki?curid=487358" title="Akte">
Akte

Klaudia Akte – wyzwolenica i od 55 kochanka cesarza Nerona. Jej miejsce zajęła Poppea Sabina. 
Jak pisze o niej Tacyt w swoich "Rocznikach": "[...] głęboko wkradła się w serce Nerona drogą wystawnych uczt i podejrzanych schadzek, czemu nawet starsi przyjaciele cesarza nie sprzeciwiali się, widząc, jak młoda niewiasta bez niczyjej szkody zaspokaja jego miłosne popędy, skoro raz do żony swej Oktawii pomimo jej szlachectwa i wypróbowanej uczciwości nabrał wstrętu." 
Według Swetoniusza była jedną z najwierniejszych kobiet Nerona, która po jego śmierci pochowała jego ciało.
W literaturze.
Pojawia się w powieściach "Quo vadis" Henryka Sienkiewicza, "Wrogowie rodzaju ludzkiego" Miki Waltariego, "Rzym w płomieniach" Paula L. Maiera, "Neron" Aleksandra Dumasa.

</doc>
<doc id="487359" url="https://pl.wikipedia.org/wiki?curid=487359" title="PWSFTViT">
PWSFTViT



</doc>
<doc id="487365" url="https://pl.wikipedia.org/wiki?curid=487365" title="Mizoandryzm">
Mizoandryzm



</doc>
<doc id="487366" url="https://pl.wikipedia.org/wiki?curid=487366" title="Scientology">
Scientology



</doc>
<doc id="487367" url="https://pl.wikipedia.org/wiki?curid=487367" title="Galicyjskie Regimenty Dragonów">
Galicyjskie Regimenty Dragonów



</doc>
<doc id="487372" url="https://pl.wikipedia.org/wiki?curid=487372" title="Roy Präger">
Roy Präger

Roy Präger (ur. 22 września 1971 w Zossen) – niemiecki piłkarz występujący na pozycji pomocnika lub napastnika.
Kariera.
Präger treningi rozpoczął treningi w enerdowskim klubie SG Kummersdorf/Fernneuendorf. Potem grał dla BSG Motor Sperenberg, a w 1985 roku trafił do juniorskiej ekipy zespołu BSG Stahl Brandenburg. W 1991 roku został włączony do jego pierwszej drużyny, grającej w DDR-Oberlidze. W sezonie 1990/1991 zagrał tam w 3 meczach. W 1991 roku, po zjednoczeniu Niemiec, rozpoczął z drużyną starty w 2. Bundeslidze. W barwach Stahli grał tam przez rok. W 1992 roku przeszedł do Fortuny Kolonia, również z 2. Bundesligi. Spędził tam 3 lata. W tym czasie rozegrał tam 104 spotkania i zdobył 15 bramek.
W 1995 roku Präger odszedł do innego drugoligowego zespołu, VfL Wolfsburg. W 1997 roku awansował z nim do Bundesligi. W tych rozgrywkach zadebiutował 2 sierpnia 1997 roku w wygranym 1:0 meczu z Hansą Rostock, w którym strzelił także gola. W 1998 roku z 13 golami na koncie, zajął 5. miejsce w klasyfikacji strzelców Bundesligi.
W 1999 roku Präger podpisał kontrakt z Hamburgerem SV, również z Bundesligi. Pierwszy ligowy mecz zaliczył tam 14 sierpnia 1999 roku przeciwko Bayernowi Monachium (2:2). W tamtym pojedynku zdobył także bramkę. W 2000 roku zajął z zespołem 3. miejsce w Bundeslidze. W Hamburgerze spędził 3 lata. W sumie zagrał tam w 83 meczach i strzelił 18 goli. W 2002 roku powrócił do VfL Wolfsburg, gdzie w 2005 roku zakończył karierę.
Zasiadł w radzie „Fundacji Krzysztofa Nowaka”, byłego zawodnika VfL Wolfsburg, który zmarł w 2005 na chorobę układu nerwowego ALS.

</doc>
<doc id="487373" url="https://pl.wikipedia.org/wiki?curid=487373" title="Akumulacja eoliczna">
Akumulacja eoliczna

Akumulacja eoliczna – (inaczej akumulacja wiatrowa) najbardziej podstawową formą akumulacji eolicznej jest wydma. Jej stok zwrócony w stronę wiatru jest łagodnie nachylony, natomiast przeciwny stok jest stromy. Istnieje kilka rodzajów wydm, które powstają zależnie od kierunku i siły wiatrów, ilości materiału piaszczystego, wilgotności oraz obecności roślinności. 

</doc>
<doc id="487374" url="https://pl.wikipedia.org/wiki?curid=487374" title="Chiny Ludowe">
Chiny Ludowe



</doc>
<doc id="487377" url="https://pl.wikipedia.org/wiki?curid=487377" title="Rasa geograficzna">
Rasa geograficzna



</doc>
<doc id="487383" url="https://pl.wikipedia.org/wiki?curid=487383" title="Tundra mszysto-porostowa">
Tundra mszysto-porostowa

Tundra mszysto-porostowa – typ tundry, wykształcający się w północnej części strefy tundry właściwej i sąsiadujący z jeszcze dalej na północy występującymi pustyniami polarnymi. Formację tę tworzą zbiorowiska roślinności zdominowanej przez mchy w miejscach wilgotnych albo przez porosty w miejscach suchych, skalistych i piaszczystych. Skupienia porostów w obszarach pod wpływem klimatu oceanicznego zdominowane są przez chrobotki "Cladonia", a w bardziej kontynentalnej tundrze środkowej Syberii przez żyłeczniki "Alectoria", zwłaszcza przez żyłecznik halny "Alectoria ochroleuca". W płatach roślinności mszystej w tundrze tej nie występują już torfowce "Sphagnum". Kobierce mchów tworzą przedstawiciele głównie rodzajów próchniczek "Aulacomnium", sierpowiec "Drepanocladus", skalniczek "Rhacomitrium" i widłoząb "Dicranum". Wśród mchów rosną takie gatunki roślin naczyniowych jak: malina moroszka "Rubus chamaemorus", dębik ośmiopłatkowy "Dryas octopetala", wiechlina arktyczna "Poa arctica", rdest żyworodny "Polygonum viviparum".

</doc>
<doc id="487386" url="https://pl.wikipedia.org/wiki?curid=487386" title="Łyżwiarstwo figurowe na Zimowych Igrzyskach Olimpijskich 1956">
Łyżwiarstwo figurowe na Zimowych Igrzyskach Olimpijskich 1956

Łyżwiarstwo figurowe na Zimowych Igrzyskach Olimpijskich 1956 – jedna z dyscyplin rozgrywanych podczas igrzysk w dniach 29 stycznia – 2 lutego 1956 w Cortina d’Ampezzo, we Włoszech. Zawody odbyły się w trzech konkurencjach: solistów, solistek, par sportowych.

</doc>
<doc id="487390" url="https://pl.wikipedia.org/wiki?curid=487390" title="Jowisz LV">
Jowisz LV

S/2003 J 18 (Jowisz LV) – mały księżyc Jowisza. Został odkryty przez grupę astronomów kierowaną przez Bretta J. Gladmana. Zalicza się go do grupy Ananke.
Jest jednym z 23 księżyców Jowisza odkrytych w 2003 roku, po 24 latach od chwili przelotu przez system tej planety sondy Voyager 2.

</doc>
<doc id="487391" url="https://pl.wikipedia.org/wiki?curid=487391" title="Skaberowate">
Skaberowate

Skaberowate (Uranoscopidae) – rodzina morskich, drapieżnych ryb okoniokształtnych (Perciformes).
Zasięg występowania.
Ocean Spokojny, Indyjski i Atlantycki.
Cechy charakterystyczne.
Duża głowa pokryta tworami kostnymi. Duży, pionowo skierowany otwór gębowy u niektórych gatunków wyposażony w kosmyk pełniący funkcję wabika. Oczy i linia boczna położone wysoko. Na pokrywach skrzelowych ostre kolce połączone z gruczołami jadowymi. U gatunków z rodzaju "Astroscopus" występują narządy elektryczne i nozdrza wewnętrzne ułatwiające oddychanie. Skaberowate są aktywne w dzień, prowadzą przydenny tryb życia. Zagrzebują się w dnie i polują z zasadzki. Żywią się rybami i bezkręgowcami.
Klasyfikacja.
Rodzaje zaliczane do tej rodziny:
"Astroscopus" — "Genyagnus" — "Ichthyscopus" — "Kathetostoma" — "Pleuroscopus" — "Selenoscopus" — "Uranoscopus" — "Xenocephalus"

</doc>
<doc id="487394" url="https://pl.wikipedia.org/wiki?curid=487394" title="Leopard Automobile">
Leopard Automobile

Leopard Automobile AB – byłe przedsiębiorstwo, które miało swoją siedzibą w Trelleborg w Szwecji, zajmowało się produkcją samochodów sportowych pod marką Leopard 6 Litre Roadster. Przedsiębiorstwo posiadało zakład produkcyjny w Mielcu, ze względu na dostępność w tym mieście nowoczesnych technologii (elektronika, budowa samolotów, obróbka aluminium itd.). W projekt zaangażowany był szwedzki miłośnik motoryzacji Alf Näslund. Współzałożycielem przedsiębiorstwa i głównym konstruktorem pojazdu był Polak – Zbysław Szwaj.
Historia firmy.
Pierwsze próby stworzenia polsko-szwedzkiego współczesnego samochodu sportowego miały miejsce na początku lat dziewięćdziesiątych. Powstał prototyp samochodu pod marką Gepard (1990 r.), który dziś przez przedsiębiorstwo nazywany jest Leopard Roadster Series 1. Jego stylistyka była klasyczna, przypominająca klasyczne modele przedsiębiorstwa Morgan. Początkowo miały go napędzać silniki produkcji Mercedes-Benz, potem rozważano zastosowanie silnika V8 przedsiębiorstwa Rover. W 1995 roku przedsiębiorstwo zmieniło nazwę i postanowiono rozpocząć wszystko od nowa, łącznie z zaprojektowaniem nowego pojazdu. W 2002 roku ukończono budowę nowej fabryki w Mielcu, a rok później gotowy był pierwszy prototyp nowego samochodu: Leopard 6 Litre Roadster. Jego premiera odbyła się w kwietniu 2005 roku w Paryżu. Obecnie jest to jedyny model tego przedsiębiorstwa. Fabryka w Mielcu od 2004 roku nosi nazwę Leopard Automobile-Mielec Sp. z o.o..
Na początku roku 2008 kontrolę nad firmą Leopard przejęła niemiecka firma CAR Technology GmbH z Kolonii należąca do Manfreda Friesa i niezajmująca się dotąd produkcją, a jedynie projektowaniem samochodów. CAR Technology wykupił 51% akcji Leopard Automobile. Jednym z celów przejęcia był rozgłos, jaki miało przynieść niemieckiemu biuru inżynieryjnemu nabycie nowej marki.
W 2014 r. ogłoszono upadłość tej firmy.

</doc>
<doc id="487395" url="https://pl.wikipedia.org/wiki?curid=487395" title="Pieczęć stanowa Dakoty Północnej">
Pieczęć stanowa Dakoty Północnej

Przedstawia typowy, rustykalny krajobraz stanu:
Drzewo otoczone przez snopki zboża, pług, kowadło - symbolizują zarówno przemysł i rolnictwo. Z prawej (heraldycznie) strony: trzy strzały i łuk oraz indiański jeździec ścigający bizona w kierunku zachodzącego słońca - ludność autochtoniczna. Trzydzieści dziewięć gwiazd przypomina, że był to trzydziesty dziewiąty stan przyjęty do Unii. Ponad nimi umieszczono motto: "Liberty and Union Now and Forever, One and Inseparable" (Wolność i Unia teraz i na zawsze, jedna i nierozłączna). Data 1 października 1889 roku oznacza datę uchwalenia konstytucji.
Herb Dakoty Północnej.
Herb Dakoty Północnej został stworzony do użytku przez rząd stanu i jednostkę Gwardii Narodowej stacjonującą w stanie. Obraz herbu znajduje się na fladze gubernatora Dakoty Północnej, a krótką informacje na temat jego wykorzystania można znaleźć na stronie internetowej rządu stanu Dakoty Północnej. 

</doc>
<doc id="487402" url="https://pl.wikipedia.org/wiki?curid=487402" title="MSU">
MSU



</doc>
<doc id="487403" url="https://pl.wikipedia.org/wiki?curid=487403" title="Sukkub">
Sukkub

Sukkub (śrdw.-, od łac. „nałożnica”, od „leżeć pod”) – w demonologii sukkubami nazywa się demony przybierające postać niezwykle pięknych kobiet (często obdarzonych również atrybutami charakterystycznymi dla demonów, np. rogami albo kopytami), nawiedzające mężczyzn we śnie i kuszące ich współżyciem seksualnym (zespół „demona nocy”).
Opis.
Niektóre źródła ezoteryczne mówią, jakoby sukkuby mogły być demonami płci męskiej jedynie przybierającymi postać żeńską, bądź też hermafrodytami. Aczkolwiek istota ta z natury swojej reprezentuje pierwiastek żeński, łaciński termin "succubus" jest gramatycznie rodzaju męskiego, co, jak się wydaje, związane było z przekonaniem o bezpłciowości demonów; forma żeńska tego wyrazu – succuba, trafia się jedynie sporadycznie. 
Według "Malleus Maleficarum" („Młot na czarownice”) sukkuby zbierały od skuszonych mężczyzn nasienie, którego potem inkuby używały do zapładniania kobiet. Dzieci spłodzone w ten sposób miały być szczególnie podatne na wpływ Szatana.
Od XVI w. umieszczona przed gospodą rzeźba przedstawiająca sukkuba oznaczała, że karczma prowadzi również dom publiczny.
Demonologia twierdzi, iż królową sukkubów była pierwsza hipotetyczna żona Adama, Lilith, która po odejściu od niego stała się jedną z siedmiu żon Lucyfera. Średniowieczne przekazy głoszą, że Lilith obiecała nie nasyłać sukkubów na ludzi którzy posiadają amulet, na którym wypisane były imiona trzech aniołów cnót czystości. Ezoteryczne pisma twierdzą, że sukkuby, oprócz wysysania energii życiowej i kuszenia mężczyzn współżyciem seksualnym, starają się także przejąć duszę ofiary poprzez stopniową pogłębiającą się w niej demoralizację na tle seksualnym. Ludzie, którzy mówią, że stali się ofiarami ataków sukkubów, podają, że oprócz kontaktu fizycznego te demony w postaci pięknych kobiet potrafiły ukazywać się w ich snach.
Syn sukkuba i mężczyzny to kambion.
Wizerunek sukkuba w literaturze, grach i filmach.
Historię sukkuba opowiedział Walter Map w swoich wydanych w 1185 roku „Drobnostkach dworzanina”.
O losach sukkuba imieniem Bo opowiada też kanadyjski serial telewizyjny "Zagubiona tożsamość".

</doc>
<doc id="487406" url="https://pl.wikipedia.org/wiki?curid=487406" title="Mizoginizm">
Mizoginizm



</doc>
<doc id="487408" url="https://pl.wikipedia.org/wiki?curid=487408" title="Ostropłetwcowate">
Ostropłetwcowate

Ostropłetwcowate, (Pholidae) – rodzina morskich ryb okoniokształtnych.
Zasięg występowania.
Ocean Arktyczny, północny Pacyfik i północny Atlantyk. W Morzu Bałtyckim spotykany jest ostropłetwiec ("Pholis gunnellus").
Cechy charakterystyczne.
Ciało wydłużone, bocznie spłaszczone. Nazwa rodziny nawiązuje do długiej i niskiej płetwy grzbietowej rozpostartej na 73-100 ostrych promieniach twardych. Płetwy piersiowe – jeśli występują – są małe. Płetwa odbytowa o połowę krótsza od grzbietowej. Płetwa ogonowa zaokrąglona. Jedna para otworów nosowych.
Ostropłetwcowate żywią się skorupiakami i mięczakami.
Klasyfikacja.
Rodzaje zaliczane do tej rodziny:
"Apodichthys" — "Pholis" — "Rhodymenichthys"

</doc>
<doc id="487411" url="https://pl.wikipedia.org/wiki?curid=487411" title="Genologia">
Genologia

Genologia (z gr. "génos" – pochodzenie, gatunek i "logia" – zbiór, "lógos" – myśl) – dziedzina poetyki, której przedmiotem badań są rodzaje literackie, gatunki literackie, ich odmiany i przekształcenia. Bada ich cechy strukturalne, rolę w komunikacji literackiej, ewolucję w toku procesu historycznoliterackiego.
Nazwa wprowadzona przez w 1920, w Polsce przyjęta po II wojnie światowej. Jednakże już Arystoteles jako pierwszy zgłębiał w „Poetyce” problemy genologiczne. Również w późniejszych poetykach, zwanych normatywnymi, można odnaleźć ślady badań genologicznych, które jednak ograniczały się do wskazań: czym jest lub czym nie jest dany rodzaj czy gatunek literacki.
Najsłynniejsi polscy genolodzy XX w.: Stefania Skwarczyńska (autorka koncepcji literatury stosowanej, potem uniwersalnej koncepcji dzieła literackiego, a wreszcie, w 1965, teorii genologicznej), także Kazimierz Bartoszyński, Kazimierz Wyka, Czesław Dutka. Skwarczyńska rozróżniała „przedmioty genologiczne” (konkretne gatunki, ujawniane w tekstach), „pojęcia genologiczne” (związaną z nimi wiedzę pisarza i odbiorcy o cechach gatunku), wreszcie „nazwy genologiczne” (nazwy gatunku). Tak więc np. "Sonety krymskie" Adama Mickiewicza to określony przykład gatunku (przedmiot genologiczny), poeta i czytelnik mają wspólną znajomość cech gatunku (wiedzę genologiczną), a w tytule zbioru Mickiewicz umieścił nazwę gatunku (nazwę genologiczną). Teoria Skwarczyńskiej miała charakter opisowy, a nie normatywny, a ogarniała ogromny obszar tekstów literackich.

</doc>
<doc id="487412" url="https://pl.wikipedia.org/wiki?curid=487412" title="Karabin PSL">
Karabin PSL

Puşcă semiautomată cu lunetă (PSL) (pl. Karabin samopowtarzalny z lunetą) – rumuński samopowtarzalny karabin wyborowy.
PSL jest bronią o budowie wewnętrznej wzorowanej na karabinku szturmowym AK, a ściślej jego wersji rkm-ie RPK. Zmiany konstrukcyjne wynikały z przystosowania karabinu PSL do strzelania nabojem karabinowym 7,62 × 54 mm R. Nie wprowadzono natomiast większych zmian w sposobie działania automatyki. Zachowano także suwadło o dużej masie, które zapewnia wysoką niezawodność broni, ale zmniejsza celność (PSL ma celność wyraźnie niższą niż inne, konstruowane od podstaw karabiny wyborowe). Podstawowym celownikiem jest celownik optyczny wzorowany na radzieckim PSO-1.
Karabin PSL jest przepisową bronią strzelców wyborowych armii rumuńskiej. Dzięki niskiej cenie znaczne ilości tych karabinów zostały wyeksportowane. Karabiny PSL były używane między innymi przez armię iracką. PSL jest także dzięki podobieństwu do SWD i niskiej cenie sprzedawany z powodzeniem na cywilnym amerykańskim rynku broni (jako "Romak III", "SSG-97", lub "FPK"). Specjalnie na rynek amerykański opracowano wersję kalibru 7,62 mm NATO.
Opis.
PSL jest bronią samopowtarzalną. Zasada działania oparta o odprowadzanie części gazów prochowych przez boczny otwór lufy, z długim ruchem tłoka gazowego. PSL strzela z zamka zamkniętego. Zamek ryglowany przez obrót. Mechanizm uderzeniowy kurkowy.
PSL jest zasilany z pudełkowych magazynków 5 lub 10 nabojowych.
Karabin posiada lufę gwintowaną o czterech bruzdach i skoku gwintu 570 mm. Lufa zakończona jest tłumikiem płomienia.
PSL wyposażony jest w łoże i kolbę stałą połączoną z chwytem pistoletowym. Zasadniczym celownikiem jest celownik optyczny o czterokrotnym powiększeniu. Pełniące pomocniczą rolę otwarte przyrządy celownicze składają się z muszki i celownika krzywkowego (ze szczerbinką).
Cechą za pomocą której można łatwo odróżnić karabin PSL od karabinu SWD jest wygląd przedniego dolnego łoża (uchwytu) które w PSL jest znacznie większe niż górne łoże, w karabinie SWD oba te elementy są identycznej wielkości. Ponadto górna krawędź kolby jest ukształtowana w wypukły łuk, pełniąc tym samym rolę poduszki policzkowej. W SWD górna krawędź kolby jest prosta.

</doc>
<doc id="487413" url="https://pl.wikipedia.org/wiki?curid=487413" title="Maciej Dowbor">
Maciej Dowbor

Maciej Dowbor (ur. 22 grudnia 1978 w Toruniu) – polski dziennikarz i prezenter telewizyjny, od 2005 związany z Telewizją Polsat.
Nauka.
Ukończył Liceum Ogólnokształcące im. I Dywizji Kościuszkowskiej w Piasecznie. Studiował dziennikarstwo na Wydziale Dziennikarstwa i Nauk Politycznych Uniwersytetu Warszawskiego oraz na warszawskiej AWF.
Kariera medialna.
Karierę medialną rozpoczął w radiowej Trójce, będąc wydawcą i prowadzącym serwis sportowy "Departament Sportu" w latach 1999–2001. Następnie rozpoczął pracę w Grupie TVN w charakterze prezentera i redaktora sekcji sportowej oraz sportowego wydania "Faktów". Na początku 2002 podjął pracę w TVP2, dla której prowadził Studio Igrzysk Olimpijskich w Salt Lake City oraz studio Mistrzostw Świata w Piłce Nożnej 2002 Korea – Japonia. Był współprowadzącym poranny program "Pytanie na śniadanie".
W 2005 został prezenterem Polsatu. Jesienią 2005 prowadził reality show "Granice strachu", natomiast do jesieni 2006 prowadził "Interwencję Extra", wydanie specjalne Magazynu Reporterów Polsatu. Wiosną 2006 zajął drugie miejsce w programie "Showtime". Prowadził również magazyny rozrywkowe Polsatu: "Przereklamowani", "Wysportowani" i "Światowe Rekordy Guinnessa", a także programy o tematyce sportowej: "BMW Sauber Pit Lane Park", "Studio Formuły 1" i "Redbull AirRace". Od marca 2007 prowadził wraz z Maciejem Rockiem i Agnieszką Popielewicz cotygodniowy magazyn cykliczny "Się kręci". W latach 2012–2013 prowadził taneczny program "Got to Dance. Tylko taniec", a od wiosny 2014 współprowadzi program "Twoja twarz brzmi znajomo". Wiosną 2015 roku był jednym z uczestników pierwszej edycji programu "Celebrity Splash!", jednak w trakcie przygotowań do jednego z odcinków doznał urazu górnego odcinka kręgosłupa (okolice szyi), przez co wycofał się z udziału.
Od kwietnia 2015 związany jest z RMF FM, w którym był gospodarzem audycji "Rozmowy w biegu". Od września 2016 współprowadzi z Danielem Dykiem weekendowy program poranny "Wolno wstać".
Kariera sportowa.
W 2004 wystąpił w bramce drużyny Aktorów w meczu piłki nożnej „Aktorzy – Skoczkowie narciarscy”, wygranym przez aktorów 4:2.
Trenuje triathlon. 7 lipca 2012 ukończył Herbalife Triathlon Susz na dystansie Half Ironman (1,9 km pływanie, 90 km rower, 21,1 km bieg) z czasem 5 godzin i 24 minuty.
Życie prywatne.
Jest synem prezenterki telewizyjnej Katarzyny Dowbor i profesora nauk matematycznych Piotra Dowbora.
Jest mężem Joanny Koroniewskiej, z którą ma dwie córki: Janinę (ur. 13 sierpnia 2009) i Helenę (ur. 10 lutego 2018).

</doc>
<doc id="487416" url="https://pl.wikipedia.org/wiki?curid=487416" title="Claudia Cardinale">
Claudia Cardinale

Claudia Cardinale, właśc. Claude Josephine Rose Cardinale (ur. 15 kwietnia 1938 w Tunisie) – włoska aktorka filmowa i piosenkarka. Obok Sophii Loren i Giny Lollobrigidy zaliczana do grona największych gwiazd kina włoskiego o międzynarodowej sławie. W latach 60. XX wieku była często określana przez prasę w wielu krajach jako najpiękniejsza kobieta świata; przedstawiana jako symbol seksu tej dekady. W swojej długiej, ponad sześćdziesięcioletniej karierze występowała w wielu gatunkach filmowych – od po spaghetti westerny, od dramatów po filmy historyczne – współpracując z takimi reżyserami jak Federico Fellini, Sergio Leone czy Werner Herzog. Wzięła udział w ponad 175 filmach (głównie włoskich i francuskich), z których wiele stanowiło ekranizacje arcydzieł literatury włoskiej i światowej. Kilka filmów, w których zagrała, zalicza się do grona najważniejszych w historii kina.
Jej dokonania aktorskie były wielokrotnie zauważane i doceniane na krajowych i zagranicznych festiwalach filmowych. Pięciokrotnie nagrodzona statuetką Włoskiej Akademii Filmowej Davida di Donatello, w tym nagrodą w kategorii „Najlepsza aktorka pierwszoplanowa” (za role w "Dniu puszczyka" – 1967/68 oraz "Włoch szuka żony" – 1971/72), nagrodą „David speciale” (za rolę w filmie "Dziewczyna z walizką" – 1960/61 oraz za całokształt twórczości – 1996/97) oraz wyróżnieniem Premio Alitalia (1987/88) W 1984 roku za rolę w filmie "Claretta" została uhonorowana na Międzynarodowym Festiwalu Filmowym w Wenecji Nagrodą Pasinettiego () dla najlepszej aktorki. W 1993 roku na tym samym festiwalu została uhonorowana Honorowym Złotym Lwem (). W 2002 roku na Międzynarodowym Festiwalu Filmowym w Berlinie została nagrodzona Honorowym Złotym Niedźwiedziem za wkład w rozwój kina.
Życiorys.
Wczesny okres życia.
Claudia Cardinale przyszła na świat 15 kwietnia 1938 r. jako Claude Joséphine Rose Cardinale w Tunisie w okupowanej przez Francję Tunezji (istnieją źródła, które wskazują na inne miejsce urodzenia). Jej rodzice mieszkali przy Avenue Jules-Ferry (obecnie Avenue Habib-Bourguiba) w centrum Tunisu. Następnie przenieśli się do dzielnicy „Mała Sycylia”, położonej w portowym mieście w aglomeracji Tunisu – La Goulette (obecnie – Halk al-Wadi), zamieszkując w domu przy plaży. Ostatecznie rodzina przeprowadziła się do mieszkania znajdującego się przy rue de Marseille w Tunisie. Najstarsza z czworga rodzeństwa – siostry Blanche oraz dwóch braci Brunona i Adriena. Jej matka – Yolande Greco – przyszła na świat w Tunezji w rodzinie sycylijskich emigrantów z Trapani. Dziadkowie ze strony matki byli właścicielami niewielkiej stoczni w Trapani, później zaś osiedlili się w La Goulette (Halk al-Wadi), gdzie istniała duża społeczność włoska. Ojciec Claudii – François Cardinale – był inżynierem kolejowym (zatrudnionym w Compagnie des chemins de fer de Tunis; obecnie: Société nationale des chemins de fer tunisiens), urodzonym w Geli na Sycylii. Jej ojczystymi językami są francuski, tunezyjski arabski oraz sycylijski – język jej rodziców. Nie mówiła po włosku, dopóki nie zaczęła występować w filmach włoskich.
Cardinale uczyła się w szkole św. Józefa od Objawienia w Kartaginie, do której uczęszczała wraz ze swoją młodszą siostrą, Blanche. Następnie uczęszczała do Koledżu im. Paula Cambona () przy rue de Marseille w Tunisie, który ukończyła z zamiarem wykonywania zawodu nauczyciela. Gdy była nastolatką była określana jako „cicha, dziwna i dzika”. Podobnie jak inne dziewczyny z jej pokolenia była zafascynowana Brigitte Bardot, która w tamtym okresie zyskała dużą popularność dzięki roli w filmie "I Bóg stworzył kobietę" z 1956 roku (w reżyserii Rogera Vadima).
Kariera.
Lata 50. „Najpiękniejsza Włoszka w Tunezji”.
Pierwszym filmem Cardinale, w którym wystąpiła (wraz z kolegami z klasy) był krótkometrażowy (18-minutowy) obraz francuskiego reżysera René Vautiera, "Anneaux d’or", z powodzeniem zaprezentowany podczas 9. Międzynarodowego Festiwalu Filmowego w Berlinie, gdzie został uhonorowany Nagrodą dla najlepszego krótkometrażowego filmu młodzieżowego (). Film sprawił, że została małą lokalną celebrytką i doprowadził do tego, że została zauważona przez Jacquesa Baratiera, który zaproponował jej niewielką rolę w "Goha". Propozycję zaakceptowała niechętnie po tym, jak Baratier wyjaśnił, że chce, aby w głównej roli u boku egipskiego aktora Omara Sharifa zagrała tunezyjska aktorka, a nie Włoszka. Pojawienie się Cardinale na planie zdjęciowym było jej debiutem w pełnometrażowym filmie fabularnym. Film został zaprezentowany w konkursie na 11. Festiwalu Filmowym w Cannes. Był nominowany do Złotej Palmy i zdobył Nagrodę Jury. Po wielu latach został przypomniany – jego odrestaurowaną wersję (wzbogaconą o stereofoniczny dźwięk) wyświetlono w ramach sekcji Cannes Classics na Festiwalu Filmowym w Cannes w 2013 roku.
Punkt zwrotny w rozwoju kariery Claudii Cardinale nastąpił w 1957 r. podczas Tygodnia Kina Włoskiego w Tunisie, kiedy wygrała konkurs na „Najpiękniejszą Włoszkę w Tunezji”. Wydarzenie odbyło się w mieście Gammarth, ok. 15 km na półoc od Tunisu. Była to niewielka impreza charytatywna zorganizowana przez konsulat włoski. Claudia towarzyszyła matce, pomagając jej sprzedać koperty, w których znajdowały się losy na loterię. Wbrew swojej woli została wepchnięta na scenę i została wybrana, pomimo że nawet nie zdążyła się przedstawić. Pierwszą nagrodą był wyjazd na Festiwal Filmowy w Wenecji, na który pojechała w towarzystwie matki, ubrana w afrykańskim stylu – w dżellabę i burnus, ale po południu na plaży miała już na sobie skąpe bikini, które w tamtym okresie było we Włoszech nowością. Zwróciła na siebie uwagę paparazzi, a kiedy wróciła z powrotem do Tunisu, wielu producentów proponowało jej podpisanie kontraktu, kierując oferty za pośrednictwem ojca. Długo odmawiała. Ostatecznie zdecydowała się skorzystać z propozycji podjęcia studiów w Centro Sperimentale di Cinematografia w Rzymie pod kierunkiem Tiny Lattanzi. Przerwała je szybko, gdyż pomimo niezwykle fotogenicznego wyglądu miała problemy z realizowaniem zadań aktorskich, co było częściowo spowodowane trudnościami związanymi z biegłym opanowaniem języka włoskiego. Mówiła przede wszystkim po francusku, co było związane z tym, że język ten był językiem wykładowym w tunezyjskiej szkole, do której uczęszczała. Wyjechała pod koniec pierwszego semestru, postanawiając powrócić do domu. Był to okres, w którym myślała nawet o porzuceniu aktorstwa. Wkrótce jednak jej twarz znalazła się na okładce popularnego tygodnika „Epoca” – ten fakt pośrednio przywrócił jej wiarę we własne możliwości.
Po powrocie do Tunisu Cardinale odkryła niespodziewanie, że jest w ciąży. Była wówczas w związku ze starszym o około 10 lat Francuzem, który rozpoczął się, gdy miała zaledwie 17 lat i trwał około roku. Po tym jak jej chłopak dowiedział się o ciąży, namawiał ją, aby poddała się aborcji, ale zdecydowała się urodzić dziecko. Aktorka nigdy nie ujawniła, kto był ojcem jej pierwszego dziecka. Wyjawiła natomiast, że została zgwałcona. Zdarzenie miało miejsce w Tunisie – mieście, w którym się urodziła i spędziła najmłodsze lata.
Udzielając po latach wywiadu dla „Corriere della Sera” wspominała: 
Po dramatycznych przejściach przyjmowała propozycje filmowe, aby być niezależną finansowo i wychowywać dziecko. „To dla niego to zrobiłam. Dla Patricka, tego dziecka, które chciałam zachować pomimo okoliczności i ogromnego skandalu, jaki mógł wtedy wywołać nieślubny poród” – wspominała po latach w wywiadzie udzielonym dziennikarzowi „Le Monde”.
Swoje problemy finansowe rozwiązała podpisując siedmioletni kontrakt na wyłączność z firmą producencką Vides, należącą do Franco Cristaldiego Cristaldi, z którym była związana od 1966 do 1975 roku, w dużej mierze zarządzał jej wczesną karierą.
Zgodnie z umową, w 1958 roku Cardinale otrzymała niewielką rolę w komedii kryminalnej Mario Monicieliego "Sprawcy nieznani" (). Film, w którym wystąpili czołowi włoscy aktorzy – Vittorio Gassman, Totò, Marcello Mastroianni i Renato Salvatori – odniósł międzynarodowy sukces. Młodziutka aktorka wcieliła się w Carmelitę, sycylijską dziewczynę de facto uwięzioną w swoim domu przez narzucającego swoją wolę brata. „To był w pewnym sensie mój debiut filmowy. Mario był niezwykłą osobą, z rzadko spotykaną inteligencją i pamięcią. W tamtym czasie nie mogłam zrozumieć wszystkiego, co mówił, a przez te wszystkie gesty i krzyki myślałam, że cały czas się kłócą.” – wspominała po latach. Komedia odniosła ogromny sukces, czyniąc z Cardinale osobę powszechnie rozpoznawalną. Niektóre gazety już nazywały ją „la fidanzata d’Italia” (). W tym samym roku zagrała główną rolę u boku Yvonne Monlaur w romantycznej komedii Claudio Gory "Trzech obcych w Rzymie" ().
„Nie chciała kina, ale ostatecznie przyjęła je jako azyl, a Włochy, których języka nie znała, były jej ucieczką. W Rzymie bierze lekcje aktorstwa dzięki stypendium, a wpływowy producent Franco Cristaldi, którego poślubi i który adoptuje jej syna, bierze ją pod swoje skrzydła i stawia na jej talent w oczekiwaniu na owocny zwrot z tej inwestycji.” – napisał po latach Olivier Horner w swojej recenzji filmu dokumentalnego "Claudia Cardinale, la créature du secret", opowiadającego o życiu aktorki.
Pomimo że pracowała jeszcze w siódmym miesiącu ciąży, jej stan był utrzymywany w ścisłej tajemnicy. Dręczona myślami o samobójstwie, wpadła w depresję. Kiedy pomyślała, że nie może już dłużej ukrywać swojego stanu, poprosiła Cristaldiego o rozwiązanie umowy. Partner aktorki, zdając sobie doskonale sprawę z jej trudnego położenia, zadecydował, aby urodziła dziecko w Londynie, z dala od prasy. Poinformował przy tym, że wyjechała do Anglii, aby uczyć się angielskiego. Producent powiedział jej, aby nie ujawniała prawdy o dziecku, ponieważ byłoby to źle widziane przez opinię publiczną, co w konsekwencji położyłoby kres jej karierze. Sporządził szczegółowy kontrakt w amerykańskim stylu, obejmujący każdy najmniejszy szczegół jej życia, pozbawiając ją możliwości działania we własnym imieniu. Na podstawie zapisów umowy nie mogła na przykład ściąć włosów ani przytyć. Ponadto musiała utrzymywać w tajemnicy, że ma małego synka, którego urodziła w wieku 19 lat – miała mówić, że jest jej młodszym bratem. Cardinale wyjaśniła: „Nie byłam już panem własnego ciała ani myśli. Nawet rozmowa z przyjacielem o czymkolwiek, co może sprawić, że będę wyglądać inaczej niż mój publiczny wizerunek, była ryzykowna – w przypadku gdyby to zostało nagłośnione, byłabym w tarapatach. Wszystko było w rękach Vides”. Przez siedem lat zachowywała tajemnicę nie tylko przed opinią publiczną, ale także przed własnym synem Patrickiem, który przez pierwszych pięć lat dorastał pod opieką jej rodziców. Taka sytuacja utrzymywała się do dnia, kiedy dziennikarz Enzo Biagi odkrył prawdę. Po tym, jak Cardinale postanowiła opowiedzieć mu wszystko, opublikował jej historię w magazynach „Oggi” i „L'Europeo”. Po latach wspominała, że nienawidziła tego okresu życia – na mocy kontraktu, który podpisała z Cristaldim, była całkowicie odcięta od świata, a jej harmonogram dnia był ściśle określony.
W 1959 roku wystąpiła u boku Renato Salvatoriego w mafijnym filmie "Vento del sud" oraz wcieliła się w rolę żony bezrobotnego mężczyzny, oskarżonego o napaść na kierownika firmy portowej, w koprodukcji włosko-francusko-hiszpańskiej "Człowieku zza biurka" () Luigiego Zampy. Zagrała także u boku Pietro Germiego w jego filmie kryminalnym "W ślepej uliczce" (), co było dla niej dużym wyzwaniem w zakresie opanowania sztuki aktorskiej. Jednocześnie uczyła się swobodnego występowania przed kamerą. Uważała, że był to jej pierwszy prawdziwy test w zawodzie aktorki. Następnie zagrała rolę Marii w brytyjskim filmie Ralpha Thomasa "W górę i na dół" (), w którym wystąpili Michael Craig i Anne Heywood. We wczesnych rolach była zwykle dubbingowana, ponieważ producenci uważali jej głos za zbyt ochrypły.
Lata 60. U szczytu sławy.
W 1960 roku zagrała u boku Marcello Mastroianniego w nagrodzonym Złotym Lampartem filmie Mauro Bologniniego "Piękny Antonio" (). Obraz ten zapoczątkował jej owocną współpracę z tym artystą. Aktorka stwierdziła, że jej filmy z Bologninim należały do najradośniejszych w jej karierze, uważając go za „wielkiego reżysera, człowieka o rzadkich umiejętnościach zawodowych, wspaniałym smaku i kulturze”. Poza tym ceniła go jako wrażliwego i oddanego przyjaciela. W filmach Bologniniego wcielała się w role manipulujących kobiet, które prowadzą mężczyzn na zatracenie. Podczas kręcenia "Pięknego Antoniego" zakochał się w niej jej filmowy partner, Marcello Mastroianni, ale odrzuciła jego zaloty, ponieważ nie traktowała jego miłości poważnie, uważając go za jednego z tych aktorów, którzy nie mogą oprzeć się uczuciom do partnerek z planu zdjęciowego. Mastroianni nawet po wielu latach przekonywał, że jego miłość była autentyczna. Claudia Cardinale wcieliła się następnie w rolę Pauliny Boaparte we francuskim filmie Abla Gance’a "Bitwa pod Austerlitz" (), a po pojawieniu się u boku Gassmana i Salvatoriego w sequelu "Sprawców nieznanych", "Skoku w Mediolanie" (), zagrała Ginettę, narzeczoną Spirosa Focása, u boku Renato Salvatoriego i Alaina Delona w cenionym przez krytyków filmie Luchina Viscontiego "Rocco i jego bracia". Jednak jej główna rola w "Następcach tronów" () Francesco Maselliego przyciągnęła największą uwagę w tym okresie. Włoski charakteryzator Francesco Freda, który pracował z wieloma gwiazdami kina, uważał, że film utorował jej drogę „do wielkiego sukcesu”, zauważając „słodycz jej uśmiechu”, który poruszył publiczność.
W 1961 roku Cardinale wcieliła się w zmysłową piosenkarkę z klubu nocnego i młodą matkę w filmie Valerio Zurliniego "Dziewczyna z walizką", który opowiada o miłości młodego chłopaka z dobrego domu do upadłej dziewczyny, artystki podrzędnych lokali rozrywkowych. Jak zauważył Aleksander Jackiewicz, aktorka zagrała bardzo przekonująco, przypominając „ostry rysunek realistycznych bohaterek: jest prostacka i zarazem delikatna; jest zmysłowa, ma trochę schrypnięty głos, który robi wrażenie namiętnego; potrafi być przy tym czuła jak dziecko”. W efekcie własnego doświadczenia, związanego z wczesnym macierzyństwem, Cardinale w naturalny sposób przekazała obawy nastoletniej matki, w pełni utożsamiając się z postacią Aidy. Jej zaangażowanie psychiczne było tak duże, że potrzebowała kilku miesięcy, aby przezwyciężyć swoje obawy i przygotować się do tej roli. Reżyser był bardzo blisko i wspierał ją podczas produkcji, co więcej rozwinęła się między nimi prawdziwa przyjaźń, oparta na głębokim wzajemnym zrozumieniu. Cardinale zauważyła: „Zurlini był jednym z tych, którzy naprawdę kochają kobiety: miał niemal kobiecą wrażliwość. W jednej chwili mógł mnie zrozumieć. Nauczył mnie wszystkiego, nigdy nie stawiając mi żadnych wymagań... Naprawdę bardzo mnie lubił”. Jej rola w "Dziewczynie z walizką" zdobyła gorące uznanie krytyków. Dennis Schwartz uznał, że była w tym okresie „najbardziej czarująca”.
Zurlini wybrał ją do tak trudnej roli wbrew radom wszystkich – nie była wówczas uważana za „prawdziwą” aktorkę, ani jedną z najbardziej uwielbianych włoskich piękności. Była natomiast samotną matką, która bardzo potrzebowała pieniędzy. Swoje problemy finansowe rozwiązała podpisując siedmioletni kontrakt na wyłączność z firmą producencką Vides, należącą do Franco Cristaldiego, który od 1966 do 1975 roku był jej mężem, jednocześnie w dużej mierze zarządzał jej wczesną karierą.
W tym samym roku (1961) aktorka wcieliła się w rolę prostytutki u boku Jean-Paula Belmondo w "Synu marnotrawnym" () Bologniniego. Zarówno "Dziewczyna z walizką", jak i "Syn marnotrawny" zostały zaprezentowane na Festiwalu Filmowym w Cannes w 1961 roku. Choć sława Cardinale nie dorównywała jeszcze popularności dwóch diw włoskiego kina, Sophii Loren i Giny Lollobrigidy, dziennikarze z kilku gazet i magazynów (m.in. z Paris Match) zaczęli uważać ją za młodą rywalkę Brigitte Bardot. W 1961 roku wystąpiła także we francuskich komediach: "Lwy wychodzą na wolność" () Henriego Verneuila oraz "Auguste" Pierre’a Chevaliera. W ostatnim z wymienionych filmów zagrała epizodyczną rolę.
W 1962 roku Cardinale zagrała u boku Jean-Paula Belmondo rolę Vénus w osadzonym w XVIII wieku francuskim filmie przygodowym "Cartouche-zbójca" (). Ta rola sprawiła, że weszła w poczet głównych gwiazd filmowych we Francji. W "Samotności" () Bologniniego wcieliła się w rolę młodziutkiej dziewczyny, Angioliny Zarri, która budzi zainteresowanie zbliżającego się do czterdziestki, żyjącego w świecie książek Emilio Brentaniego (w tej roli wystąpił Anthony Franciosa). Scenarzysta filmowy Jacek Klinowski opisywał ją na planie filmowym jako „porywającą i uderzająco piękną dwudziestolatkę”. W tym samym roku Cardinale udzieliła wywiadu pisarzowi Alberto Moravii, który w filmach skupił się wyłącznie na jej seksualności i obrazie ciała. Cardinale zwróciła mu uwagę: „Użyłam swojego ciała jako maski, jako wyobrażenia siebie”. Rozmowa została opublikowana w amerykańskim magazynie „Esquire” pod tytułem "The Next Goddess of Love" (). Cardinale z rozbawieniem odkryła, że zainspirowała ona pisarza do opublikowania w następnym roku "La dea dell’amore" (), w której jedna z bohaterek, ze swoim pięknym wyglądem fizycznym i naturalnymi kształtami, bardzo przypominała Cardinale. Zaledwie kilka lat później zagrała podobną postać w filmie opartym na innej powieści Moravii, "Czas obojetności" ().
15 marca 1962 roku wzięła udział w sesji fotograficznej dla magazynu Vogue. Zdjęcia wykonał Bert Stern, który kilka miesięcy później zrealizował słynną sesję zdjęciową Marilyn Monroe, fotografując ją zaledwie kilka tygodni przed śmiercią.
Najlepszym i najbardziej płodnym okresem w jej karierze był rok 1963, kiedy wystąpiła w wielu czołowych produkcjach. Zagrała u boku Burta Lancastera w "Lamparcie" () Luchino Viscontiego, wcielając się w wiejską dziewczynę, która poślubiła postępowego młodego arystokratę (Alain Delon). Zagrała również aktorkę filmową obsadzoną przez reżysera Guida Anselmiego (w postać tę wcielił się Marcello Mastroianni) w "Osiem i pół" Federico Felliniego. Oba filmy zyskały duże uznanie i są często określane przez krytyków i badaczy jako jedne z najlepszych w historii kina. Cardinale brała udział w obu filmach dokładnie w tym samym okresie, często przechodząc od jednego do drugiego i doświadczając ściśle planowego podejścia Viscontiego, które silnie kontrastowało ze znacznie bardziej zrelaksowanym stylem Felliniego i jego niemal całkowitym poleganiu na improwizacji. Cardinale pamiętała, że plan filmowy Viscontiego miał niemal religijną atmosferę, wszystko skupiało się na kręconych zdjęciach, było odległe od świata zewnętrznego. Visconti potrzebował ciszy, podczas gdy Fellini wolał hałas i zamieszanie.
Akcja filmu "Lampart", w którym Cardinale wcieliła się w postać sycylijskiej szlachcianki Angeliki Sedary, toczy się w latach 60. XIX wieku. Obraz opowiada o zanikającym arystokratycznym stylu życia. Aktorka na planie robiła wielkie wrażenie swoją urodą i wdziękiem. Jak zauważył Aleksander Jackiewicz, nigdy jeszcze nie była tak piękna. Uroku dodawały jej zwiewne, obszerne suknie krynolinowe oraz błyszczące klejnoty upięte we włosach. Do tych niezwykle bogatych kreacji po latach wielokrotnie odwoływali się Domenico Dolce i Stefano Gabbana, założyciele domu mody Dolce &amp; Gabbana Film kończy się sekwencją balową trwającą 45 minut. Krytyk filmowy Derek Malcolm zauważył, że trudno porównać scenografię wykorzystaną w filmie do jakiejkolwiek innej. Imponująca liczba postaci pojawiła się w najlepszych strojach – kobiety w sukniach wieczorowych, mężczyźni – w białych krawatach. Cardinale jest w filmie jedyną kobietą stosującą makijaż, co odróżnia ją od innych dam. Krytycy wskazują, że postać Angeliki, w którą się wcieliła aktorka, symbolizuje kształtowanie się nowej Italii, co można zaobserwować także podczas sceny balowej w sposobie, w jaki jej biała suknia wyróżnia się na tle sali pełnej kobiet w równie imponujących kreacjach. Carson Poplin zauważa, że „umieszczając Angelikę w bieli i pozwalając jej być stosunkowo pozbawioną ozdób, jeśli chodzi o akcesoria, symbolizuje ona zarówno zbliżające się małżeństwo, jak i nowy początek dla Włoch”.
Bohaterem "Osiem i pół" jest Guido Anselmi (Marcello Mastroianni), reżyser filmowy przeżywający okres niemocy twórczej, zwątpień i frustracji. Przebywa na leczeniu w sanatorium, a jednocześnie uczestniczy w przygotowaniach do realizacji nowego filmu. Pragnąć uciec od rzeczywistości oraz trapiących go lęków, artysta zagłębia się w świat wspomnień i imaginacji. Claudia Cardinale zagrała muzę reżysera, będącą wyobrażeniem jego ideału. „I od czasu do czasu Guido wyobraża sobie swoją idealną kobietę, którą ucieleśnia Claudia Cardinale: chłodna, pocieszająca, piękna, pogodna, bezkrytyczna, ze wszystkimi odpowiedziami i bez pytań. Ta wizja, kiedy się pojawia, okazuje się rozczarowaniem (jest tak beznadziejna, jak wszyscy inni aktorzy), ale w swoim umyśle przekształca ją w Muzę i próbuje znaleźć pocieszenie w jej wyimaginowanym wsparciu” – napisał w swojej recenzji "8½" Roger Ebert.
Po przyjeździe do Włoch Claudia Cardinale zdecydowanie lepiej posługiwała się językiem francuskim aniżeli włoskim. Wynikało to z tego, że urodziła się i dzieciństwo spędziła w Tunezji, która stanowiła w tym czasie (do 1956 roku) francuski protektorat Współpraca z Federico Fellinim była dla aktorki przełomowa. Do tej pory we włoskich filmach, w których występowała, nie używano jej oryginalnego głosu, ponieważ uznano go za zbyt ochrypły, jak również zwracano uwagę na jej wyraźny, francuski akcent, który sprawiał, że jej język oceniano za niewystarczająco włoski. Dopiero w "Osiem i pół" pozwolono jej używać własnego głosu. Cardinale wyjaśniła: „Kiedy przyjechałam na mój pierwszy film, nie mogłam powiedzieć ani słowa. Myślałam, że jestem na Księżycu. Nie mogłam zrozumieć, o czym mówią i mówiłam po francusku; w rzeczywistości byłam dubbingowana a Federico Fellini był pierwszym, który użył mojego głosu. Myślę, że miałam bardzo dziwny głos”. Po latach aktorka wspominała, że mimo usilnych starań, nawet w tym najsłynniejszym filmie Felliniego da się wyczuć jej francuski akcent. Jej głos brzmiał co prawda obco dla części widzów, ale według samego reżysera był niezwykle kobiecy. Z czasem został uznany za bardzo uwodzicielski.
Dzięki wcieleniu się w postać Angeliki w "Lamparcie" i krótkiemu pojawieniu się w "Osiem i pół", gdzie zagrała „idealną kobietę”, Cardinale osiągnęła status gwiazdy najwyższego formatu.
W tym samym roku (1963) Cardinale zagrała rolę Mary w filmie "Jego dziewczyna" (), w którym użyła również własnego głosu. Za tę rolę w 1965 roku otrzymała nagrodę Nastro d’argento w kategorii „Najlepsza aktorka pierwszoplanowa”. W 1963 roku wystąpiła też w swoim pierwszym amerykańskim filmie (choć został wyprodukowany we Włoszech) – zagrała księżniczkę Dalę, zamożną arystokratkę, która jest miłością sir Charlesa Lyttona (w tej roli wystąpił David Niven). Zdjęcia do filmu kręcono w Cortinie d’Ampezzo, Rocca di Papa pod Rzymem, w Paryżu i Los Angeles. Głos Cardinale został zdubbingowany przez kanadyjską piosenkarkę Gale Garnett, której nazwisko nie znalazło się napisach końcowych. Niven zachwycał się współpracą z aktorką, mówiąc do niej: „Po spaghetti jesteś dającym największe szczęście wynalazkiem Włoch”.
W 1964 roku Cardinale zagrała u boku Roda Steigera i Shelley Winters we włoskim filmie "Czas obojętności" () Francesco Maselliego. Następnie spędziła trzy lata w Stanach Zjednoczonych, gdzie wystąpiła w kilku hollywoodzkich filmach. Opowiedziała o tym, jak skorzystała z propozycji, wyjaśniając, że była to inicjatywa Amerykanów, którzy w tym czasie proponowali role filmowe wszystkim odnoszącym sukcesy europejskim aktorkom, mając nadzieję na stworzenie swoistego monopolu. Dla wielu było to niekorzystne doświadczenie, ale ona nie była stratna: „Zadbałam o własne interesy, kategorycznie odmawiając podpisania umowy na wyłączność z Universal Studios. Podpisywałam jedynie kontrakty na pojedyncze filmy. Ostatecznie wszystko dobrze dla mnie się ułożyło”.
W 1964 roku znalazła się w obsadzie hollywoodzkiego filmu Henry’ego Hathaway’a "Świat cyrku", gdzie wystąpiła u boku Johna Wayne’a i Rity Hayworth. Wcieliła się w postać Toni Alfredo – córki Lili Alfredo (tę rolę zagrała Rita Hayworth), która występuje z nią w duecie w cyrku. Pod koniec dekady wróciła do kręcenia filmów przede wszystkim we Włoszech, akceptując cięcia płac i nie zważając na możliwości zrobienia wielkiej kariery w Hollywood. Po latach powiedziała: „Nie podoba mi się system z gwiazdami. Jestem normalną osobą. Lubię mieszkać w Europie. Mam na myśli, że wiele, wiele razy jeździłam do Hollywood, ale nie chciałam tam podpisać kontraktu”. Scenarzysta filmowy David Simpson zauważył, że w rezultacie „Cardinale nigdy nie osiągnęła takiego samego poziomu sławy jak Sophia Loren i Gina Lollobrigida”, chociaż występowała w większej liczbie dobrych filmów.
W 1964 roku zagrała także główną rolę w filmie Wspaniały rogacz (), opartym na belgijskiej sztuce Fernanda Crommelyncka pod tym samym tytułem (). Była wtedy u szczytu swojej zmysłowości, ale po czasie film przyniósł jej tylko nieprzyjemne wspomnienia, ponieważ doświadczyła niewielkiej empatii ze strony reżysera Antonia Pietrangelego, podczas gdy aktor Ugo Tognazzi próbował ją uwieść. Rok później Cardinale wystąpiła w filmie "Błędne gwiazdy Wielkiej Niedźwiedzicy" w reżyserii Lucchino Viscontiego (). Wcieliła się w postać Sandry Dawdson – kobiety ocalałej z Holokaustu, której ojciec zginął w obozie koncentracyjnym. Na tym tle w filmie rysowały się jej skomplikowane relacje uczuciowe.
Następnie, w tym samym roku, zagrała u boku Rocka Hudsona w "Blindfold" – produkcji wytwórni Universal Pictures, ostatnim filmie wyreżyserowanym przez Philipa Dunne’a. Zdjęcia rozpoczęły się 22 lutego 1965 roku w Ocala na Florydzie. Dublerką Claudii Cardinale była Diane Bond. Cardinale zaprzyjaźniła się na planie filmowym z Hudsonem, który okazał się wobec niej bardzo opiekuńczy, będąc świadomym, że aktorka odczuwa pewien dyskomfort grając poza granicami Włoch. Podczas pobytu w Hollywood aktorka zaprzyjaźniła się również z Barbrą Streisand, Elliottem Gouldem i Stevem McQueenem, ale mimo wszystko nigdy nie udało jej się tam poczuć jak u siebie.
W 1966 roku Cardinale była określana mianem najpopularniejszej gwiazdy filmowej we Włoszech; cieszyła się wówczas nawet większą popularnością niż Marcello Mastroianni i Sophia Loren. Amerykański magazyn „Life” stwierdził, że „urok osobisty Cardinale jest mieszanką solidnej prostoty i promiennej zmysłowości. To porusza mężczyzn na całym świecie, aby wyobrażali sobie ją zarówno jako ekscytującą kochankę, jak i żonę”. Jednak po sukcesie, który odniosła w Hollywood, aktorka zaczęła wyrażać obawy, jeśli chodzi o kierunek rozwoju jej kariery. W wywiadzie dla magazynu „Life”, który udzieliła w lipcu 1966 roku wyznała, że obawia się być przesadnie wytworną i eksploatowaną, jak Sophia Loren i chociaż miała kilka kolejnych amerykańskich filmów w kolejce, stwierdziła: „Jeśli muszę zrezygnować z pieniędzy, rezygnuję. Nie chcę popadać w banał”.
W 1966 roku fotografia Cardinale znalazła się na okładce albumu Boba Dylana Blonde on Blonde (1966), ale została użyta bez zgody Cardinale i usunięta z uwagi na późniejsze naciski w tym przedmiocie. W tym samym roku zagrała w filmie wojennym "Wojna w Algierze" () Marka Robsona (Columbia Pictures), gdzie wystąpiła u boku Anthony’ego Quinna, Alaina Delona i George’a Segala. Quinn wyraził swoją miłość do pracy z Cardinale, stwierdzając, że chociaż uwielbia zarówno Cardinale, jak i Loren: „łatwiej utożsamiam się z Claudią. Sophia stwarza wrażenie czegoś większego niż życie, czegoś nieosiągalnego. Ale Claudia – choć nie jest łatwa, to wciąż jest w zasięgu ręki”. Zagrała także meksykańską markizę w westernie "Zawodowcy" (), ponownie tworząc ekranowy duet z Burtem Lancasterem – obraz ten uznała później za swój najlepszy amerykański film. Wiąże się z nim historia, którą wspominała po latach. Reżyser Richard Brooks pragnął zobaczyć ją topless w scenie, w której Burt Lancaster zdzierał jej koszulę. Zakładał, że w końcu ulegnie i zgodzi się na odrobinę nagości. Aktorka, która nie chciała się rozbierać przed kamerą, postawiła na swoim, udając się do projektanta kostiumów Marleny Dietrich z prośbą o zaprojektowanie dla niej specjalnego gorsetu, który ukryłby jej nagość. Ostatecznie scena wyszła bardzo dobrze.
Następnie zagrała w "Jednej róży dla wszystkich" () oraz w seks farsie "Nie daj się usidlić" () Alexandra Mackendricka – wystąpiła u boku Tonego Curtisa. Chociaż drugi z wymienionych filmów miał kilka zabawnych momentów, krytycy generalnie nie pozostawili na nim suchej nitki, podkreślając brak chemii na ekranie pomiędzy odtwórcami głównych ról – Cardinale a Curtisem. Zdarzały się jednak odmienne opinie. Przykładowo Leonard Maltin określił film jako „klejnot”.
Na początku 1967 roku Franco Cristaldi dołączył do niej w Stanach Zjednoczonych. Kiedy przebywali w Atlancie, zaskoczył ją, zabierając na ceremonię ślubną, którą zorganizował bez jej wiedzy. Wzięła w niej udział, ale martwiła się utratą praw do opieki nad dzieckiem – Patrickiem. Zdała sobie również sprawę, że w coraz większym stopniu nie jest w stanie podejmować decyzji dotyczących własnego życia. Małżeństwo nigdy nie zostało oficjalnie prawnie potwierdzone we Włoszech.
W 1968 roku Cardinale wystąpiła u boku Franca Nero w "Dniu puszczyka" (). Ta rola została uhonorowana nagrodą Davida di Donatello w kategorii „Najlepsza aktorka pierwszoplanowa”. Ponownie spotkała się na planie z Rockiem Hudsonem,z którym wystąpiła we włoskiej komedii kryminalnej "Ukradnij następnemu" () w reżyserii Francesco Maselliego. W tym samym roku wystąpiła także u boku Roda Taylora w "Piekle z bohaterami" () oraz zagrała jedną ze swoich najbardziej znanych ról, wcielając się w postać byłej prostytutki Jill McBain w epickim westernie Sergia Leonego "Pewnego razu na Dzikim Zachodzie" (). Jej rola była tak wielka i przejmująca, że biograf Leone, Robert C. Cumbow, opisał ją jako „trwale wyrytą w historii kina” i zauważył, jak idealnie do niej pasowała: „Jej wygląd bogini seksu łączy się z jej bardziej mistycznymi skojarzeniami ikonograficznymi, aby ułatwić metamorfozę Jill od kobiety lekkich obyczajów do budowniczej miasta, od nierządnicy do matki ziemi, od grzesznicy do symbolu Ameryki – apoteozy nierządnicy o złotym sercu”. Film odniósł wielki sukces kasowy w wielu państwach. Przykładowo ponad pół wieku po premierze, w lutym 2022 roku, znajdował się na 6. miejscu pod względem liczby widzów w Niemczech.
W 1969 roku Cardinale zagrała u boku Nino Manfrediego w filmie "Roku pańskiego" () Luigiego Magniego, opartym na prawdziwej historii egzekucji dwóch karbonariuszy w papieskim Rzymie. Następnie wcieliła się w rolę telefonistki w "Szalonych dniach" () Marcello Fondaty oraz pielęgniarki w "Czerwonym namiocie" () Michaiła Kałatozowa. W tym ostatnim filmie, opartym na historii akcji ratunkowej zorganizowanej celem uratowania Umberto Nobilego i jego towarzyszy ocalałych z katastrofy sterowca Italia, wystąpiła u boku Seana Connery’ego i Petera Fincha.
Lata 70. „Najlepsza włoska aktorka” (po raz drugi).
W 1970 roku Cardinale zagrała u boku Petera McEnery’ego i Eli Wallacha w komedii Jerzego Skolimowskiego "Przygody Gerarda" (), opartej na Wyczynach brygadiera Gerarda – bohatera, którego kilkadziesiąt lat wcześniej powołał do życia Arthur Conan Doyle. W 1971 roku stworzyła duet z Brigitte Bardot we francuskim westernie komediowym "Królowe Dzikiego Zachodu" () oraz wcieliła sie w rolę prostytutki w komedii Luigiego Zampy "Włoch szuka żony" (). Jej partnerem na planie był Alberto Sordi. Film, do którego zdjęcia kręcono w lutym i marcu 1971 roku w Andaluzji, przyniósł Cardinale w następnym roku nagrodę Davida di Donatello w kategorii „Najlepsza aktorka pierwszoplanowa”. W 1972 roku Cardinale wystąpiła w filmie "Audiencja" () Marco Ferreriego, który był pokazywany na 22. Międzynarodowym Festiwalu Filmowym w Berlinie. Wystąpiła także w "La Scoumoune" u boku Jeana-Paula Belmondo i Michela Constantia. W 1973 roku wcieliła się w rolę rosyjskiej arystokratki występując u boku Olivera Reeda w "Dniu furii" – filmie opartym na powieści "Wadim" Michaiła Lermontowa, rozgrywającym się w przedrewolucyjnej Rosji.
W następnym roku Cardinale wystąpiła u boku Franca Nero w filmie "Kamoryści" () Pasquale’a Squitieriego, dramacie historycznym z elementami „poliziotteschi” i „noir”. Udział w zdjęciach do tego obrazu był dla aktorki przełomowy, gdyż poznała tam swojego przyszłego partnera życiowego. Reżyser i Claudia Cardinale spotkali się po raz pierwszy na planie i wkrótce zostali parą. Ich namiętny związek trwał do 1999 roku. Mimo iż mieli wspólną córkę Claudine, nigdy nie zawarli małżeństwa. W 1975 roku Claudia rzuciła dla Pasquale’a męża, Franca Cristaldiego.
W 1975 r. aktorka zagrała córkę emigranta politycznego – w rolę jej ojca w filmie Maura Bolognini "Libera – moja miłość" () wcielił się Adolfo Cieli, który zagrał bohatera, który jest „coraz bardziej rozdrażniony faszystowskim rządem Włoch i czyni wobec niego wiele śmiałych i bardzo osobistych gestów”. Jeszcze w tym samym roku wystąpiła w komediach "Igraszki o północy" (; na planie partnerował jej Vittorio Gassman) i "Tu zaczyna się przygoda" (). W drugim z wymienionych filmów wystąpiła w duecie z inną gwiazdą ówczesnego kina, Moniką Vitti, której biograf zauważył, że obie aktorki wyraźnie wyróżniały się na tle obsady składającej się głównie z mężczyzn.
W 1976 r. Cardinale wystąpiła w komedii "Il comune senso del pudore", wyreżyserowanej i napisanej przez Alberto Sordiego, który również zagrał główną rolę. W następnym roku wcieliła się w biblijną rolę grając cudzołożnicę w miniserialu "Jezus z Nazaretu", w którym wzięli udział Robert Powell (wcielił się w postać Jezusa), Anne Bancroft (zagrała Marię Magdalenę) i Ernest Borgnine (wcielił się w postać Korneliusza, setnika rzymskiego. Rok później Cardinale wystąpiła w wyreżyserowanym przez swojego życiowego partnera filmie "Żelazny prefekt" (), który opowiada historię Cesarego Moriego (w tej roli wystąpił Giuliano Gemma), włoskiego prefekta, który przed i w okresie faszystowskim był znany jako „żelazny prefekt”. W 1978 roku film został uhonorowany nagrodą Davida di Donatello (dla najlepszego filmu) – „podzielił” wówczas statuetkę z filmem "W imieniu narodu włoskiego" (). W 1977 roku Cardinale pojawiła się na planie zdjęciowym włoskiego thrillera politycznego Damiano Damianiego "Do widzenia i amen" (), który miał premierę 8 lutego 1978 roku. Wkrótce ponownie wystąpiła u boku Gemmy w filmie gangsterskim jej partnera, "Corleone" (1978), którego akcja toczy się na Sycylii w latach 50. Po roli żony inżyniera mającej romans z kochankiem w innym filmie Squitieriego, "Rewolwer" (), Cardinale wcieliła się w Eleanę, grecką „pełną wigoru burdel mamę” i dziewczynę Tellyego Savalasa w filmie wojennym George’a P. Cosmatosa, "Ucieczka na Atenę" (1979). Obraz, którego zdjęcia były kręcone na Rodos, został źle przyjęty; ma bardzo niską ocenę (33%) w serwisie Rotten Tomatoes (stan: 20 lutego 2022 r.).
Lata 80. Na planie "Fitzcarraldo", "Skóry" i "Claretty".
Po roli w "Si salvi chi vuole" (1980) i mniejszej roli w "Salamandrze" Petera Zinnera u boku Franco Nero, Anthony’ego Quinna i Christophera Lee, Cardinale zagrała ukochaną Marcello Mastroianniego w filmie wojennym Liliany Cavani "Skóra" (), który ponownie połączył ją na planie z Burtem Lancasterem. W 1982 roku Claudia Cardinale za tę rolę została uhonorowana nagrodą Nastro d’argento w kategorii „Najlepsza aktorka drugoplanowa”. Ponadto film został zakwalifikowany do konkursu na Festiwalu Filmowym w Cannes w 1981 roku (Złotą Palmą został uhonorowany wówczas "Człowiek z żelaza" Andrzeja Wajdy). W 1982 roku Cardinale pojawiła się w "Fitzcarraldo" Wernera Herzoga, wcielając się w rolę Molly – odnoszącej sukcesy właścicielki domu publicznego, która finansuje swojemu tytułowemu kochankowi – przedsiębiorcy eksplorującemu nowe tereny w Ameryce Południowej (w tej roli Klaus Kinski) – zakup starego parowca. Film, inspirowany prawdziwą historią peruwiańskiego barona kauczukowego Carlosa Fermína Fitzcarralda, był kręcony w Brazylii i Peru. Obraz spotkał się z uznaniem krytyków. Vincent Canby z The New York Times nazwał go „dobrym, ekscentrycznym, fascynującym filmem” i „oszałamiającym widowiskiem”, porównując dynamikę między Kinskim i Cardinale do tej, która istniała pomiędzy Katharine Hepburn i Humphreyem Bogartem w filmie Johna Hustona "Afrykańska królowa". Zwrócił uwagę, że chociaż czas, w którym Cardinale pojawiała się ekranie w filmie nie był niestety duży, to nadała mu humorystyczny wydźwięk; pochwalił sposób, w jaki udało jej się zmienić Kinskiego – znanego ze swojego zmiennego temperamentu i portretów megalomanów i przestępców – w jego „prawdziwie czarującą obecność na ekranie”, dodając nowy wymiar w jego karierze aktorskiej. Następnie, jeszcze w tym samym roku, Cardinale zagrała u boku Pierre’a Mondy’ego we francusko-włoskiej seks farsie "Prezent" (), wcielając się w rolę Antonelli – żony francuskiego bankiera Grégoire’a Dufoura, któremu koledzy z pracy wręczają wyjątkowy prezent pożegnalny, zapewniając mu towarzystwo atrakcyjnej prostytutki Barbary (Clio Goldsmith), która towarzyszy mu w podróży do Włoch. Biografowie aktorki, Enrico Lancia i Fabio Minelli, zwrócili uwagę, że Cardinale zagrała swoją rolę w tym filmie z „dojrzałym wdziękiem i wyrazistością”.
W 1983 roku Cardinale zagrała w miniserialu Warisa Husseina "Księżniczka Daisy" oraz wystąpiła u boku Lino Ventury i Bernarda Giraudeau we francusko-kanadyjskim filmie "Le Ruffian" (reż. José Giovanni), do którego muzykę napisał Ennio Morricone. W 1984 roku zagrała ukochaną Marcello Mastroianniego w filmie Marco Bellocchio "Henryk IV", opartym na sztuce Luigiego Pirandello o tym samym tytule. Obraz brał udział w Międzynarodowym Festiwalu Filmowym w Cannes w 1984 roku. Film "Claretta" (1984) w reżyserii Squitieriego, z udziałem Cardinale i Gemmy, został zgłoszony do konkursu na 41. Międzynarodowym Festiwalu Filmowym w Wenecji (wrzesień 1984). Jury dostrzegło rolę Cardinale, która otrzymała Nagrodą Pasinettiego () dla najlepszej aktorki W następnym roku Cardinale (jako Claretta Petacci) została zauważona przez jury przyznające włoskie nagrody filmowe i w Amfiteatrze w Taorminie po raz drugi w historii (wcześniej tę nagrodę otrzymała w 1965 roku) została uhonorowana statuetką Nastro d’argento w kategorii „Najlepsza aktorka pierwszoplanowa”. Jeszcze w tym samym roku (1985.) Cardinale zagrała u boku Bena Gazzary i Liny Sastri w "La donna delle meraviglie" Alberto Bavilacquy. Film ten został zakwalifikowany do konkursu na Międzynarodowym Festiwalu Filmowym w Wenecji w 1985 roku.
W 1986 roku Cardinale była zaangażowana w realizację dwóch filmów dla telewizji. W "Historii" () Luigiego Comenciniego (na podstawie powieści Elsy Morante pod "tym samym tytułem") wcieliła się w rolę wdowy wychowującej syna podczas II wojny światowej. W miniserialu Naso di Cane Enrico Lancia i Roberto Poppi chwalili ją za „lekki komiczny akcent”. W 1987 roku Cardinale zagrała u boku Petera Coyote, Grety Scacchi i Jamiego Lee Curtisa w filmie Diane Kurys "Zakochany mężczyzna" (), pierwszym anglojęzycznym filmie Kurys. Obraz został wybrany jako otwierający Festiwal Filmowy w Cannes w 1987 roku, ale nie został wyróżniony żadną nagrodą. Cardinale wcieliła się w postać Julia Steiner, chorej na raka matki głównej bohaterki (w tej roli wystąpiła Greta Scacchi). Jej rola została doceniona przez krytyków. Desson Howe z The Washington Post podkreślał „ciepłe i promienne” elementy, które wniosła do tej roli, a Hal Hinson, reprezentujący tę samą redakcję, porównując grę Scacchi do Cardinale zwrócił uwagę na „ten sam rodzaj zmysłowości, jaki Cardinale wniosła do swoich wcześniejszych ról”. Po roli w komedii "Blu elettrico" (1988), Cardinale w dwuczęściowym filmie "Rewolucja francuska" (, 1989.) wcieliła się w postać Yolandy de Polastron, ulubienicy Marii Antoniny. Stworzony z okazji dwusetnej rocznicy rewolucji francuskiej, 360-minutowy film Roberta Enrico i Richarda T. Heffrona był międzynarodową produkcją, w której obsadzie znaleźli się Klaus Maria Brandauer, Jane Seymour i Peter Ustinov.
Lata 90. Złoty Lew w Wenecji.
W 1990 roku Claudia Cardinale zagrała u boku Bruno Cremera w "Atto di dolore" (reż. Pasquale Squitieri), wcielając się w postać Eleny, wdowy wychowującej dwoje dzieci, której życie wywraca się do góry nogami, gdy odkrywa, że jej syn Sandro jest uzależniony od narkotyków. Mimo prób podejmowanych przez matkę, chłopak nie jest w stanie wyjść z nałogu, a ona sama podejmuje dramatyczną decyzję. Za rolę w tym filmie w 1992 roku Cardinale otrzymała nominację do nagrody Nastro d’argento w kategorii „Najlepsza aktorka pierwszoplanowa”. W 1990 roku pojawiła się również w radziecko-włosko-hiszpańsko-marokańskiej produkcji "Bitwa trzech królów" ().
W 1991 roku wystąpiła u boku Richarda Berry’ego i Omara Sharifa w filmie Henriego Verneuila "Mayrig znaczy mama" ("Mayrig" w języku ormiańskim oznacza "matkę"), filmie o życiowych zmaganiach ormiańskiej rodziny, która emigruje z Turcji do Marsylii we Francji po ludobójstwie Ormian w 1915 roku. Film osiągnął na tyle duży sukces, że Verneuil nakręcił w następnym roku sequel, "Ulica Paradis 588" (), również z tą samą obsadą. Krytycy nie szczędzili Cardinale pochwał za rolę matki. Ogólnoormiańskie Zjednoczenie Organizacji Charytatywnych () odnotowało „nieskazitelne kreacje tych dzielnych aktorów, zwłaszcza Claudii Cardinale”.
W 1993 roku aktorka została uhonorowana Honorowym Złotym Lwem () za całokształt twórczości na Festiwalu Filmowym w Wenecji (wraz z Romanem Polańskim, Robertem De Niro i Stevenem Spielbergiem).
W tym samym roku aktorka zgodziła się ponownie wystąpić na planie zdjęciowym " Syna Różowej Pantery" z Blakiem Edwardsem, Herbertem Lomem i Burtem Kwoukiem, aby uczcić 30. rocznicę premiery "Różowej Pantery". Był to ostatni film Edwardsa. Okazał się komercyjną porażką, jak również został surowo oceniony przez krytyków którzy rozpaczali nad „boleśnie nieśmiesznym scenariuszem” i rolą Roberto Benigniego w roli nieślubnego syna inspektora Clouseau, za którą w 1994 roku aktor otrzymał nominację do Złotej Maliny w kategorii „Najgorszy debiut aktorski”. Film na serwisie Rotten Tomatoes ma ocenę zaledwie 6%, która została wystawiona na podstawie 34 recenzji (stan na 24 lutego 2022 r.). W 1994 roku zagrała we francuskiej komedii "One myślą tylko o tym" () w reżyserii Charlotte Dubreuil), która powstała na podstawie komiksu Georgesa Wolinskiego. Rok później pojawiła się w kanadyjskim (francuskojęzycznym) policyjnym serialu telewizyjnym "".
W 1997 roku zagrała w brytyjsko-włoskim miniserialu telewizyjnym "Nostromo", wyreżyserowanym przez Alastaira Reida i wyprodukowanym przez Fernando Ghię z Pixit Productions, koprodukcji Radiotelevisione italiana, Televisión Española i WGBH Boston. Film jest opisywany jako „adaptacja epickiej powieści "Nostromo" Josepha Conrada o politycznych wstrząsach, chciwości i romansie z przełomu XIX i XX wieku w Ameryce Południowej”. Obsada filmu została nominowania do nagrody ALMA za „wybitną obsadę latynoską w filmie lub miniserialu stworzonym dla telewizji”. Jeszcze w tym samym roku (1997.) Cardinale pojawiła się w filmach "Sous les pieds des femmes" i "Stupor Mundi". W ostatnim z wymienionych wcieliła się w histopryczną postać Konstancji Aragońskiej. W 1998 roku we francuskim obrazie "Riches, belles, etc." zagrała rolę matki Loli Naymark – zamożnej baronowej, która zostawia swój hotel córce, by zaopiekowała się nim podczas jej nieobecności. W następnym roku w historycznym filmie "Bandyci" () Cristaldiego zagrała chłopską matkę dwojga dzieci, które były członkami armii Carmine’a Crocco (w tę rolę wcielił się Enrico Lo Verso) w epoce Garibaldiego. Słabo przyjęty film, opowiadający o bandytyzmie (i jego najgłośniejszym przedstawicielu) szerzącym się po "risorgimento", został zbojkotowany i w niewyjaśnionych okolicznościach wycofany z kin (producenci od tego czasu odmówili cesji praw do jego transmisji). Jedni wskazywali, iż przyczyną było niepowodzenie finansowe, inni zwracali uwagę na podłoże polityczne – oskarżenie o rewizjonizm.
Lata 2000. XXI wieku. Debiut na scenie teatralnej i Złoty Niedźwiedź.
W marcu 2000 roku Claudia Cardinale została mianowana ambasadorem dobrej woli UNESCO – „z uwagi na jej zaangażowanie w poprawę statusu kobiet i dziewcząt poprzez edukację, a także promowanie i potwierdzanie ich praw”.
W maju 2000 roku w wieku 62 lat aktorka rozpoczęła karierę teatralną, występując na deskach paryskiego Théâtre du Rond-Point w produkcji Maurizio Scaparro, stanowiącej inscenizację XVI-wiecznej sztuki "Wenecjanka" () w adaptacji René de Ceccatty’ego. „Tym razem Maurizio Scaparro zdołał mnie przekonać. W kinie kamera chroni... Jest wspólnikiem, bo pozwala przerobić scenę. Ona też upiększa. W teatrze nie ma żadnej maski, a kontakt z publicznością jest całkowity. W rzeczywistości uwielbiam podejmować ryzyko lub wyruszać na przygodę” – powiedziała aktorka, której głównymi partnerami na scenie byli Marcel Maréchal i Catherine Allégret. Jednocześnie przyznała, że mimo udziału w 120 filmach wciąż czuje tremę na planie filmowym, a tym bardziej na scenie teatralnej.
W tym samym roku (2000) została uhonorowana nagrodą Nastro d’argento europeo. Zagrała również w telewizyjnym filmie "Élisabeth – Ils sont tous nos enfants" (2000).
Dwa lata później odbyła tournée teatralne po Włoszech, występując w "Come tu mi vuoi" Luigiego Pirandella, wyreżyserowanym przez Squitieriego. Pojawiła się w roli madame Falconetti (krytyk Roger Ebert określił ją jako „wyblakłą hrabinę”) u boku Jeremy’ego Ironsa w thrillerze "A teraz... panie i panowie" () Claude’a Leloucha. Zagrała damę, która spędza czas w Fezie w Maroku w towarzystwie z przystojnych żigolaków. Film został pokazany poza konkursem na Festiwalu Filmowym w Cannes w 2002 roku zbierając mieszane recenzje. Przykładowo A.O. Scott z "New York Timesa" skrytykował go, określając mianem „wyjątkowo głupiego”, ale jednocześnie pochwalił „nienaganne kompozycje CinemaScope” i „bujną, delikatną muzykę” Michela Legranda.
15 lutego 2002 roku na 52. Międzynarodowym Festiwalu Filmowym w Berlinie została nagrodzona Honorowym Złotym Niedźwiedziem za wkład w rozwój kina (na tym samym festiwalu Honorowego Niedźwiedzia otrzymał również Robert Altman).
W 2005 roku Claudia Cardinale pojawiła się na scenie paryskiego Théâtre de la Madeleine w obsadzie produkcji teatralnej Philippe’a Adriena w inscenizacji "Słodkiego ptaka młodości" () Tenessego Williamsa. Zagrała starzejącą się hollywoodzką gwiazdę, która przeżywa poważny kryzys – zaczyna pić, brać narkotyki, bo uważa, że sukces jest związany tylko z młodością. Marząc o odzyskaniu sławy rzuca się w ramiona młodego kochanka (w tej roli wystąpił Christophe Reymond).
W sezonie 2006/2007 wystąpiła także w innej sztuce Williamsa "Szklanej menażerii" w reżyserii Andrei Liberoviciego, w której wcieliła się w rolę porzuconej przez męża Amandy Wingfield, kobiety mieszkającej z dziećmi – Tomem i Laurą, delikatną, odczuwającą samotność i kulawą dziewczynką. Opuszczona rodzina żyje w oczekiwaniu na wstrząsające wydarzenie: matka szuka go wytrwale, przekonana, że w ten sposób może walczyć z apatią dzieci, a przede wszystkim z kruchością Laury. Amanda próbuje przeciwstawić tę kruchość wytrwałym witalizmem i przekonuje swojego syna Toma, by zaprosił jednego ze swoich przyjaciół na obiad, mając nadzieję, że ze spotkania z Laurą narodzi się związek, dialog, przyjaźń, coś, co w efekcie spowoduje zmianę.
Claudia Cardinale nie zaprzestała występów w filmie. W 2007 roku pojawiła się w komedii Aline Issermann "Cherche fiancé tous frais payés" u boku Alexandry Lamy i Brunona Salomone’a, w roli, którą Patrick Besson określił jako „okropną”. Po roli w filmie telewizyjnym "Hold-up à l'italienne" (2008), w następnym roku Cardinale zagrała w chwalonej przez krytyków "Nici" (), wcielając się w postać tunezyjskiej matki, która ma burzliwe relacje ze swoim synem (gejem) Malikiem (w tej roli wystąpił Antonin Stahly-Vishwanadan), wykształconym we Francji. Michael D. Klemm z CinemaQueer.com rozważał, w jaki sposób film przełamał wiele tabu w kontekście międzyrasowej seksualności i homoseksualizmu. Pochwalił „wspaniałą” grę Cardinale i nakreślony przez nią portret „apodyktycznej” matki, porównując jedną scenę, w której „przyprowadza do domu miłą dziewczynę na spotkanie z Malikiem”, do tej z kultowego "Harold i Maude" (1971).
W styczniu 2006 roku została przewodniczącą Komitetu Honorowego Międzynarodowych Spotkań Kina Dziedzictwa i Filmów Odrestaurowanych w Vincennes. 23 stycznia tegoż roku została jednocześnie uhonorowana nagrodą Henriego-Langloisa () – podczas pierwszej edycji tego wydarzenia, dedykowanego twórczym wysiłkom organizacji zajmujących się konserwacją i restauracją filmów, wyróżniającym się aktorom i reżyserom oraz osobowościom filmowym, z uwzględnieniem kina autorskiego i dzieł dziedzictwa sztuki filmowej.
Lata 10. XXI wieku. Wciąż na planie filmowym. Kolejne nagrody.
W 2010 roku Claudia Cardinale otrzymała nagrodę Złota Pomarańcza dla najlepszej aktorki na 47. Międzynarodowym Festiwalu Filmowym „Złota Pomarańcza” w Antalyi za rolę starszej Włoszki, która przyjmuje młodą turecką studentkę z wymiany w komediodramacie "Sinyora Enrica ile İtalyan Olmak". Zdjęcia do tej turecko-włoskiej koprodukcji były kręcone w Stambule i Rimini.
Rok później aktorka użyczyła swojego głosu w filmie przyrodniczym "African Cats", dubbingując we włoskiej wersji językowej oryginalnego lektora (Samuela L. Jacksona). Obraz, który opowiada o życiu lwów i gepardów w ich naturalnym środowisku, okazał się wielkim sukcesem kasowym – film osiągnął przychód w wysokości 31 mln USD.
12 marca 2011 roku brytyjski dziennik „The Independent”, wymieniając 15 największych włoskich produktów eksportowych w dziedzinie kultury, pierwsze miejsce przyznał Claudii Cardinale, argumentując swój wybór: „Niektórzy mogą powiedzieć, że Loren, niektórzy Lollobrigida, niektórzy Bellucci, ale ze wszystkich włoskich bogiń ekranu, które zdominowały powojenne kino Zachodu, to pani Cardinale była tą, która prześcignęła Garibaldiego” W tym samym roku aktorka została uhonorowana nagrodą Złotego Lamparta za całokształt twórczości na Międzynarodowym Festiwalu Filmowym w Locarno (nagrodę wręczył Olivier Père), a na jej cześć został wyświetlony film "Osiem i pół" Federico Felliniego.
Na początku kwietnia 2011 roku artystka była gościem specjalnym pierwszej edycji festiwalu filmowego "Philips Cinema Mundi" im. Zygmunta Kałużyńskiego, odbywającego się w Łodzi. Odwiedziła wówczas łódzką szkołę filmową i spotkała się ze studentami.
W 2012 roku Cardinale wystąpiła u boku Jeanne Moreau i Michaela Lonsdale’a w ostatnim filmie fabularnym (ze zdjęciami operatora filmowego Renato Berty), który wyreżyserował portugalski reżyser Manoel de Oliveira, "Gebo i cień" (port."O Gebo e a Sombra"). Ceniony przez krytyków, ma ocenę 100% w Rotten Tomatoes. Został pokazany (poza konkursem głównym) na 69. Międzynarodowym Festiwalu Filmowym w Wenecji. The Hollywood Reporter opisał go jako „zespół znakomitych starszych wykonawców”, dodając, iż: „Berta uchwycił mglisty, miękki blask wewnętrznego oświetlenia z gazu i świec, a rezultaty przypominają nam, że Manoel de Oliveira jest jedynym filmowcem na świecie, który naprawdę pamięta, jak wyglądało to światło w 1910 roku.” Kolejnym filmem, w którym zagrała aktorka, był francuskojęzyczny hiszpański obraz "Artysta i modelka" (), w którym wystąpiła u boku Jeana Rocheforta. W 2013 roku Cardinale zagrała u boku drugoplanowych aktorek Patricii Black i Chloé Cunhy w "Joy de V." Nadii Szold. W 2014 roku wystąpiła w dramacie wojennym Ernsta Gossnera "Cicha góra" (), historii miłosnej, której akcja rozgrywa się w Dolomitach w momencie wybuchu wojny pomiędzy Włochami a Austro-Węgrami w 1915 roku (w czasie I wojny swiatowej). Gossner opisał ją jako „wymarzonego członka obsady” i wspominał, że Cardinale zgodziła się wziąć udział w filmie zaraz po tym jak otrzymała scenariusz. W tym samym roku (2014) aktorka wcieliła się w postać „sympatycznej włoskiej przyzwoitki” w brytyjskim dramacie "Effie Grey", napisanym przez Emmę Thompson (z Dakotą Fanning w roli głównej). W wywiadzie, przeprowadzonym w ramach promocji filmu, Cardinale powiedziała: „Zwykle, gdy jesteś już stary, nie pracujesz, ale ja nadal pracuję, co jest dobre... Miałam dużo szczęścia, ponieważ miałam wielu fantastycznych reżyserów: Felliniego, Viscontiego, Blake’a Edwardsa, wielu, wielu...”.
W maju 2015 roku Claudia Cardinale była gościem specjalnym ósmej edycji Międzynarodowego Festiwalu Kina Niezależnego PKO Off Camera, który odbywał się w Krakowie. 2 maja w kinie „Kijów” wzięła udział w polskiej premierze filmu "Ostatni przystanek" (), w którym wystąpiła. Ponadto artystka odcisnęła swoją dłoń, której odlew został umieszczony w krakowskiej Alei Gwiazd. Rok później za rolę w "Ostatnim przystanku" otrzymała nominację do nagrody Davida di Donatello w kategorii „Najlepsza aktorka drugoplanowa”.
W 2017 roku jej zdjęcie znalazło się na oficjalnym plakacie 70. Międzynarodowego Festiwalu Filmowego w Cannes. Wykorzystano przy tym oryginalną fotografię aktorki wykonaną w 1959 roku, na którym można podziwiać Cardinale tańczącą boso na tarasie w Rzymie. Za retusz fotografii odpowiadała paryska agencja Bronx.
21 marca 2018 roku wzięła udział (jako gość honorowy) w otwarciu Miasta Kultury w Tunisie () – jednego z największych kompleksów kulturalnych w świecie arabskim i Afryce.
W marcu tego samego roku w wywiadzie dla dziennika „Corriere della Sera” powiedziała: „Jestem kobietą, której nikt nie może zatrzymać. Nigdy nie przejdę na emeryturę”.
11 października 2018 roku otrzymała nagrodę Tabernas de Cine na Almería Western Film Festival.
14 lipca 2019 roku została uhonorowana jednym z najważniejszych francuskich odznaczeń państwowych, otrzymując tytuł Wielkiego Oficera Orderu Narodowego Legii Honorowej.
Lata 20. XXI wieku.
W 2020 roku Cardinale była główną gwiazdą szwajcarskiego miniserialu "Bulle". W tym samym roku zagrała rolę we francuskojęzycznym filmie Netflixa "Bronx". W debiutanckim weekendzie był to drugi najczęściej oglądany film na tym serwisie.
Życie prywatne.
Claudia Cardinale ma 173 cm wzrostu i jest naturalną szatynką. Mówi w językach: francuskim, włoskim, angielskim, hiszpańskim i arabskim.
Ma liczne, młodsze rodzeństwo – siostrę Blanche oraz dwóch braci: Brunona i Adriena. Pochodzi z długowiecznej rodziny – jej ojciec (François) zmarł w wieku 94 lat, a matka (Yolanda) w wieku 88 lat. Rodzice w dzieciństwie zawsze ją wspierali, choć największą pięknością w rodzinie była jej rodzona siostra Blanche i to jej przepowiadano karierę aktorską. Tymczasem Claudia była chłopczycą, walczącą o udowodnienie, że dziewczynki są równie silne jak chłopcy.
W 1958 roku na Festiwalu Filmowym w Wenecji, będąc wówczas w ciąży i trudnej sytuacji finansowej, poznała znanego producenta filmowego Franca Cristaldiego, z którym była formalnie związana od 1967 do 1975 roku. Wykorzystał on trudną sytuację początkującej aktorki samotnie wychowującej dziecko, podpisując z nią wieloletni kontrakt na wyłączność. Po latach źle wspominała ten związek, w którym, jak stwierdziła, „nie była kochanką ani ciała, ani umysłu” Cristaldiego. „Byłam Kopciuszkiem, całkowicie na łasce jego hojności” – napisała w swojej biografii wydanej w 1995 roku.
Z drugim partnerem, reżyserem połączyła ją wielka miłość. Poznali się w 1973 i byli razem do 1999 roku. Mimo tego, że spędzili razem ponad 25 lat, nie zdecydowała się na małżeństwo, wskazując, że ciążyła na niej pamięć doznanej przemocy. Wspominała również, że nie chciała mieszać życia publicznego z prywatnym. Nawet po rozstaniu Pasquale i Claudia utrzymywali ze sobą bardzo dobre kontakty.
Kilka dni po tym, jak aktorka dowiedziała się o śmierci Squitieriego (reżyser zmarł 18 lutego 2017 w wieku 78 lat), udzieliła wywiadu dziennikarzowi "Corriere della Sera", w którym podkreślała wielkie uczucie, jakim go darzyła: „To była jedyna miłość w moim życiu. Z Pasquale zawsze byliśmy przyjaciółmi i stanowiliśmy jedność”.
Cardinale ma dwoje dzieci: Patricka Franka, który urodził się (19 października 1958 roku w Londynie) jako nieślubne dziecko, gdy miała 19 lat, a później został adoptowany przez Cristaldiego i Claudię (Squitieri).
W połowie lat 60. XX wieku trzy lata spędziła w Stanach Zjednoczonych, występując w amerykańskich produkcjach filmowych. W tym okresie zaprzyjaźniła się z Marilyn Monroe, która pozwoliła jej mieszkać w swoim domu, gdy wyjechała w interesach. Cardinale przyznała, że śmierć amerykańskiej aktorki sprawiła jej wielki ból.
Przyjaźniła się z Luchino Viscontim, z którym spędzała dużo czasu. Po latach wspominała, że reżyser wprost zwariował na jej punkcie: „Często zapraszał mnie do swojego domu na obiad, po czym pod obrusem kazał mi znaleźć klejnoty Cartiera. Kiedy wychodził do pracy, błagał, żebym mu towarzyszyła, potrzebował mnie, a ja lubiłam być blisko niego”.
Od 1989 roku Claudia Cardinale mieszka w swoim paryskim domu z widokiem na Sekwanę.
W 2005 roku wydała autobiografię zatytułowaną „Mes étoiles”. Cztery lata później opublikowała album fotograficzny „Ma Tunisie”.
Upamiętnienie.
W maju 2022 roku uhonorowało ją miasto Halk al-Wadi (wcześniej – ), w którym Claudia Cardinale spędziła znaczną część swojego dzieciństwa i młodości, nazywając jej imieniem jedną z ulic.

</doc>
<doc id="487424" url="https://pl.wikipedia.org/wiki?curid=487424" title="Dawno temu na Dzikim Zachodzie">
Dawno temu na Dzikim Zachodzie



</doc>
<doc id="487428" url="https://pl.wikipedia.org/wiki?curid=487428" title="Genezis z Ducha">
Genezis z Ducha

Genezis z Ducha. Modlitwa – poemat prozą autorstwa Juliusza Słowackiego powstały w 1844. Został wydany w 1871 we Lwowie po śmierci poety. Utwór zainspirowany został wyznawaną przez poetę filozofią genezyjską.
Poemat stanowi modlitewny monolog. Narrator występuje jednocześnie w rolach ducha opowiadającego o swojej przeszłości oraz ducha przedstawiającego historię świata. Autor przedstawia w utworze swoją spirytualistyczną koncepcję wszechświata.

</doc>
<doc id="487433" url="https://pl.wikipedia.org/wiki?curid=487433" title="Platinum Wisła Kraków">
Platinum Wisła Kraków



</doc>
<doc id="487436" url="https://pl.wikipedia.org/wiki?curid=487436" title="Księżyce Neptuna">
Księżyce Neptuna

Artykuł zawiera podstawowe dane dotyczące wszystkich odkrytych naturalnych satelitów Neptuna (stan na 2018 rok).

</doc>
<doc id="487438" url="https://pl.wikipedia.org/wiki?curid=487438" title="Franciszek Strzyż">
Franciszek Strzyż

Franciszek Strzyż (ur. 4 października 1876 w Żyrowej, zm. 3 czerwca 1942 w Goduli) – ksiądz katolicki, wikariusz generalny diecezji katowickiej, prałat domowy Jego Świątobliwości.
Święcenia kapłańskie przyjął 23 czerwca 1902 we Wrocławiu z rąk kard. Georga Koppa. Pierwszą jego placówką duszpasterską była parafia mariacka w Katowicach, następnie otrzymał dekret na wikariusza w parafii Wniebowzięcia NMP w Raciborzu. 11 października 1910 r. został ustanowiony kuratusem w Goduli w Parafii Ścięcia Świętego Jana Chrzciciela. Po utworzeniu diecezji katowickiej, został mianowany 1 sierpnia 1925 r. – proboszczem. Był narodowości niemieckiej, lojalnym wobec biskupa Stanisława Adamskiego. 8 stycznia 1940 został mianowany w miejsce biskupa Juliusza Bieńka wikariuszem generalnym diecezji katowickiej. Ks. Franciszkowi Strzyżowi nie udało się uratować duchowieństwa śląskiego przed represjami i deportacjami ze strony okupanta hitlerowskiego. Dla podniesienia prestiżu jego stanowiska został 19 listopada 1940 r., na prośbę biskupa Stanisława Adamskiego, mianowany prałatem, a 22 listopada 1940 r. kanonikiem honorowym kapituły katedralnej w Katowicach oraz radcą ordynariatu. Bezpośrednim powodem śmierci miała być wiadomość o planach konfiskaty budynku kurii katowickiej. Jego pogrzeb odbył się na cmentarzu parafialnym w Goduli 5 czerwca 1942 r.

</doc>
<doc id="487441" url="https://pl.wikipedia.org/wiki?curid=487441" title="Herb Gorzowa Śląskiego">
Herb Gorzowa Śląskiego

Herb Gorzowa Śląskiego – jeden z symboli miasta Gorzów Śląski i gminy Gorzów Śląski w postaci herbu.
Wygląd i symbolika.
Herb przedstawia w srebrnym (białym) polu tarczy czerwonego jelenia w skoku zwróconego w prawo nad zielonym wzgórzem.

</doc>
<doc id="487444" url="https://pl.wikipedia.org/wiki?curid=487444" title="AAC+">
AAC+

HE-AAC (AAC+, aacPlus) – rozszerzenie formatu AAC, opracowane dla zachowania dobrej jakości dźwięku dla niskich przepływności strumieni binarnych. MPEG-4 aacPlus, znany również pod nazwą "High Efficiency-AAC", to standard kompresji stratnej materiałów audio będący kombinacją trzech technologii kodowania: Advanced Audio Coding (AAC), Spectral Band Replication (SBR) oraz dodatkowo Parametric Stereo (PS) w HE-AAC v2 (AAC++).
Zarówno technologia AAC, jak i aacPlus zostały opracowane przez szwedzką firmę Coding Technologies. SBR to unikatowa technika poszerzania pasma częstotliwości sygnału, która pozwala kodekom audio dostarczać taką samą jakość sygnału przy połowie mniejszym strumieniu binarnym danych. Technologia Parametric Stereo znacząco zwiększa wydajność kodeka w celu zmniejszenia strumienia binarnego stereofonicznych sygnałów audio. SBR i PS to zatem dwie metody pozwalające na zwiększenie wydajności kodeka audio. W rezultacie technologia kodowania aacPlus umożliwia dostarczanie wielokanałowych sygnałów audio (np. 5.1) już dla strumienia binarnego 128 kbps, a sygnałów stereofonicznych – nawet przy 32 kbps. Poziom wydajności technologii kodowania aacPlus fundamentalnie zwiększa zatem możliwości nowych zastosowań na rynku transmisji cyfrowych i mobilnych sygnałów audio.
Zastosowanie.
Przykłady zastosowań:
Biblioteki i kody źródłowe dostępne są dla systemów operacyjnych Windows, Linux, MacOS i wielu innych. Zostały zakupione i wykorzystane przez wiele firm (m.in. AOL, Orban) zwłaszcza w radiofonii internetowej.

</doc>
<doc id="487446" url="https://pl.wikipedia.org/wiki?curid=487446" title="Ilona Kuśmierska">
Ilona Kuśmierska

Ilona Kuśmierska-Kocyłak (ur. 16 czerwca 1948 w Zabrzu, zm. 18 września 2022 w Warszawie) – polska aktorka i reżyser dubbingowy. Najbardziej znana z roli Jadźki Pawlakowej (z domu Kargul) w trylogii filmowej w reżyserii Sylwestra Chęcińskiego: "Sami swoi" (1967), "Nie ma mocnych" (1974) i "Kochaj albo rzuć" (1977).
Życiorys.
W 1970 ukończyła Państwową Wyższą Szkołę Teatralną w Warszawie.
Występowała w następujących warszawskich teatrach:
Żona Ireneusza Kocyłaka – aktora Teatru Współczesnego w Warszawie, miała troje dzieci.
Zmarła nagle w swoim domu w Warszawie, 18 września 2022. Dzień wcześniej pod Wrocławiem uczestniczyła w spotkaniu zorganizowanym z okazji 55. rocznicy premiery "Samych swoich". 1 października została pochowana na cmentarzu parafialnym we Włoszczowie.
Honorowa Obywatelka Czeladzi od 2010 roku.

</doc>
<doc id="487447" url="https://pl.wikipedia.org/wiki?curid=487447" title="Nowy Zamek w Grodnie">
Nowy Zamek w Grodnie

Nowy Zamek w Grodnie – pałac królewski zbudowany w latach 1737–1742 za czasów panowania Augusta III Sasa według projektu Carla Friedricha Pöppelmanna. Prace na zamku prowadził też Johann Friedrich Knöbel, Joachim Daniel Jauch, a po roku 1789 roku Giuseppe de Sacco. Pałac pełnił funkcję rezydencji królewskiej oraz miejsca odbywania Sejmów generalnych w okresie I Rzeczypospolitej.
Historia.
Na skutek zniszczenia Zamku Starego podczas III wojny północnej i osunięcia się części jego zabudowań do Niemna, podjęto decyzję o budowie nowego zespołu gmachów na sąsiednim wzgórzu, dawniej zajmowanego w średniowieczu przez nieistniejący już wtedy zamek dolny. W 1737 roku przystąpiono do prac budowlanych, w wyniku których wzniesiono kompleks pałacowy na planie podkowy z korpusem głównym ozdobionym na osi ryzalitem zwieńczonym tympanonem. Do skrzydła głównego przylegały dwa skrzydła boczne z dostawionymi do nich budynkami przykrytymi wysokimi mansardowymi dachami krytymi dachówką. Od strony wjazdu znajdowały się zachowane do dzisiaj dwa parterowe pawilony oraz ozdobna brama. Od przeciwnej strony ukształtowano niewielki ogród. W jednej części pałacu znajdowały się pokoje królewskie, a w drugiej – sale przeznaczone na potrzeby obrad Sejmu. Prace ukończono w 1742 roku. 
Pierwszy sejm w salach Nowego Zamku odbył się w 1744 r. Już w drugiej połowie lat 40. XVIII wieku pałac częściowo spłonął, co odnotował inwentarz z 1750 roku. Podczas remontu i rozbudowy na osi fasady pałacowej zbudowano w latach 1750–1752 barokową kaplicę na planie prostokąta wg projektu Joachima Daniela Jaucha, a dokończył ją Jan Fryderyk Knöbel (była określana jako "Kaplica wielka"). Kaplica była ozdobiono sztukateriami, obrazem przedstawiającym Mękę Pańską, ustawionymi w niszach figurami św. Piotra i św. Pawła, złoconą amboną. Prace remontowe samego pałacu ukończono w 1751 roku, w związku z tym kolejny sejm odbył się w Zamku Nowym w 1752 roku i rozpoczął się od uroczystego przejścia z Zamku Nowego do kościoła farnego, a po wysłuchaniu kazania posłowie powrócili na sesję. Parter był przeznaczony na uroczystości i obrady sejmowe. Kaplica mniejsza znajdowała się obok Izby Senatorskiej. Z diariusza Wilhelm Schlemüller wiadomo, że w Izbie Poselskiej znajdowały się ławy ustawione w półkole, a na ścianach malowidła. Izba Senatorska miała dwa piętra. W sali oprócz malowideł nad oknami umieszczone były herby województw Rzeczypospolitej. Na centralnym miejscu znajdował się tron królewski, nad którym był baldachim obciągnięty czerwonym jedwabiem. Za lewym skrzydłem pałacu zbudowano trzy budynki: oficyny marszałkowskiej, mennicy i dwupiętrowej kamienicy, w której mieszkał architekt Johann Georg Möser. Antoni Tyzenhauz po otrzymaniu w 1765 r. urzędu starosty grodzieńskiego zajął się odrestaurowaniem zamku i pałacu. Pałac został uszkodzony przez wojsko rosyjskie w 1767 r. Jego remontem zajął się architekt JKM Johann Georg Möser. Kolejne prace remontowe prowadzono w 1774 roku. W latach 1781–1784 wg planów architekta JKM Giuseppe de Sacco przed rozpoczęciem sejmu przeprowadzono kolejne prace remontowe. W 1781 r. Jan Echapp pomalował Izbę Senatorską, trzy pokoje w Kamienicy Mejzerowskiej, 8 płócien przed kaplicą itp. Sejm w 1784 roku odbył się planowo w salach Nowego Zamku.
W salach Nowego Zamku podczas ostatniego sejmu Rzeczypospolitej w 1793 roku, został podpisany traktat II rozbioru Polski z Rosją i Prusami. W roku 1795 król Stanisław August Poniatowski złożył podpis pod aktem abdykacji. Stanisław August Poniatowski mieszkał w pałacu do 1797 roku.
W czasach rozbiorów władze rosyjskie zamieniły Nowy Zamek w szpital i koszary, w znacznym stopniu niszcząc przy okazji jego architekturę. W 1840 roku zniszczona została barokowa Kaplica Wielka. Od 1918 roku w okresie II Rzeczypospolitej w Nowym Zamku mieścił się szpital. W następstwie napaści na Polskę w 1939 roku zamek został przejęty przez ZSRR. Po zerwaniu sojuszu z ZSRR przez III Rzeszę i ataku w czerwcu 1941 roku budynek został zniszczony na skutek bombardowania niemieckiego. Nowy Zamek odbudowano po roku 1952 w stylu socrealistycznym, zmieniając wygląd korpusu głównego i wyburzając pozostało Kaplicy Wielkiej, jednak skrzydła boczne zachowały częściowo wygląd z okresu baroku. W czasach ZSRR w budynku mieścił się komitet obwodowy Komunistycznej Partii Związku Radzieckiego. Od 1993 roku mieści się w nim Grodzieńskie Państwowe Muzeum Historyczno-Archeologiczne.
W 1994 roku, w 200 rocznicę Insurekcji kościuszkowskiej, na zamku umieszczono tablicę ku czci Tadeusza Kościuszki.
W 2013 roku na zamek powrócił barokowy kartusz herbowy, który zdemontowano w 1858 roku i który następnie przechował Stanisław Sołtan w majątku w Brzostowicy Małej.
Pałac
Brama
Kaplica Wielka

</doc>
<doc id="487449" url="https://pl.wikipedia.org/wiki?curid=487449" title="Grand Prix San Marino 2006">
Grand Prix San Marino 2006

Wyniki Grand Prix San Marino, czwartej rundy Mistrzostw Świata Formuły 1 w sezonie 2006.
Wyścig.
 
 
 
 
 
 
 
 
 
 
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="487451" url="https://pl.wikipedia.org/wiki?curid=487451" title="Płat (matematyka)">
Płat (matematyka)

Płat – rodzaj skończenie wymiarowej podprzestrzeni euklidesowej.
Definicja formalna.
Zbiór formula_1 nazywamy "m"-wymiarowym płatem, jeżeli istnieje dyfeomorfizm "f" określony na pewnym zbiorze otwartym formula_2 taki, że "f(G)=P". Dyfeomorfizm "f" nazywamy przedstawieniem parametrycznym płata "P". Jednowymiarowe płaty zwyczajowo nazywa się łukiem otwartym.
Własności.
Płat jest przede wszystkim pojęciem pomocniczym, wykorzystywanym przy badaniu innych obiektów matematycznych. Np. zachodzi:

</doc>
<doc id="487454" url="https://pl.wikipedia.org/wiki?curid=487454" title="Kanalik nerkowy">
Kanalik nerkowy

Kanalik nerkowy – część nefronu, w której mocz pierwotny odprowadzany z ciałka nerkowego ulega resorpcji i sekrecji kanalikowej, przekształcając się w mocz ostateczny. Kanalik nerkowy składa się z: kanalika proksymalnego, pętli Henlego, kanalika dystalnego oraz kanalika zbiorczego.

</doc>
<doc id="487455" url="https://pl.wikipedia.org/wiki?curid=487455" title="Purple (album Closterkellera)">
Purple (album Closterkellera)

Purple – debiutancki album grupy Closterkeller stylistycznie bliski dokonaniom zespołów takich jak Siouxsie and the Banshees czy Xmal Deutschland.
Teksty: Anja Orthodox. Muzyka: Closterkeller. Materiał nagrano wiosną 1990 w Izabelin Studio. Produkcja: Igor Czerniawski i Andrzej Puczyński. Realizacja: Igor Czerniawski. Projekt graficzny i foto: Mirosław Makowski.
W czasopiśmie branżowym „Tylko Rock” wystawiono płycie ocenę 3,5 na 5.

</doc>
<doc id="487456" url="https://pl.wikipedia.org/wiki?curid=487456" title="Jerzy Slezak">
Jerzy Slezak

Jerzy Wiktor Slezak (ur. 12 kwietnia 1939 w Wilnie) – polski polityk i inżynier łączności, minister łączności w latach 1990–1991, poseł na Sejm X kadencji.
Życiorys.
Ukończył w 1963 studia na Wydziale Łączności Politechniki Wrocławskiej. W latach 1963–1982 zatrudniony w Zakładach Usług Radiowych i Telewizyjnych w Białymstoku (jako pracownik i jako dyrektor). W latach 80. pełnił funkcję wicewojewody białostockiego. Od 1964 należał do Stronnictwa Demokratycznego, był m.in. przewodniczącym jego miejskiego komitetu (1974–1978) oraz wiceprzewodniczącym i przewodniczącym wojewódzkiego komitetu (1981–1990). Z ramienia stronnictwa zasiadał w Miejskiej Radzie Narodowej Białegostoku.
W okresie 1989–1991 z ramienia SD sprawował mandat posła na Sejm kontraktowy. 14 września 1990 powołany w skład Rady Ministrów Tadeusza Mazowieckiego, stanowisko utrzymał w Radzie Ministrów Jana Bieleckiego.
W 1991 bez powodzenia próbował utrzymać mandat poselski w białostocko-suwalskim z ramienia SD. Wycofał się później z bieżącej polityki i zajął się działalnością w biznesie. Zajmował m.in. stanowisko prezesa firmy energetycznej.

</doc>
<doc id="487457" url="https://pl.wikipedia.org/wiki?curid=487457" title="Julian Grobelny">
Julian Grobelny

Julian Grobelny (pseudonimy "Trojan", "Julek", "Anarchista", "Wiktor") (ur. 16 lutego 1893 w Brzezinach, zm. 5 grudnia 1944 w Mińsku Mazowieckim) – polski działacz socjalistyczny, uczestnik drugiego i trzeciego powstania śląskiego, członek przedwojennej Polskiej Partii Socjalistycznej, pierwszy przewodniczący Rady Pomocy Żydom „Żegota”, Sprawiedliwy wśród Narodów Świata.
Życiorys.
Julian Grobelny pochodził z rodziny brzezińskiego kominiarza. Przed II wojną światową był działaczem łódzkiej Polskiej Partii Socjalistycznej (której członkiem był od 1915), w młodości został oddelegowany na Śląsk, gdzie działał w tamtejszej ekspozyturze Polskiej Organizacji Wojskowej. Brał udział w II i III powstaniu śląskim. Znany był przede wszystkim ze swej działalności na rzecz budowania państwa socjalnego, ale także dążenia do równouprawnienia mniejszości narodowych. W Łodzi Grobelny pracował w tamtejszym magistracie (był szefem wydziału opieki społecznej). W 1929 po raz drugi wstąpił w związek małżeński, z Heleną (Haliną) Adamowicz. W 1930 odszedł z magistratu, otrzymując odprawę (co wiązało się z utratą praw emerytalnych). Z powodu gruźlicy zamieszkał z żoną w Zaleszczykach. Około 1935 małżeństwo kupiło małe gospodarstwo wiejskie w Cegłowie.
Działalność w "Żegocie".
Po wybuchu II wojny światowej przeniósł się do Warszawy – ziemia w Cegłowie była dzierżawiona. Rozpoczął działalność podziemną. Jeszcze przed utworzeniem „Żegoty”, angażował się w pomoc skazanym na eksterminację Żydom.
W grudniu 1942 powstała Rada Pomocy Żydom „Żegota”, a Grobelny został jej przewodniczącym w styczniu 1943. W czasie swojej działalności w tej instytucji, dał się poznać jako osoba dysponująca sporymi umiejętnościami organizacyjnymi i skutecznie wykorzystująca swoje rozległe znajomości i kontakty. Podczas pobytu w Warszawie bardzo często zmieniał miejsce zamieszkania, w obawie przed aresztowaniem. Podczas swej działalności w „Żegocie” szczególnie ostro starał się zwalczać tzw. szmalcowników i szantażystów. Między innymi zwrócił się do Delegatury Rządu na Kraj o karanie śmiercią tego rodzaju działalności, a także wydał ulotki w których wezwano do udzielania pomocy Żydom. Jednocześnie, wraz z żoną Heleną, sam ukrywał kilka osób narodowości żydowskiej, m.in. członków przedwojennej PPS. Uczył m.in. Michała Klepfisza, jednego z przywódców Bundu, jak produkować bomby trotylowe w puszkach po konserwach (miało to miejsce w lokalu PPS-WRN przy ul. Ludwiki na Woli w Warszawie). W czasie powstania w getcie warszawskim Julian Grobelny organizował pomoc dla walczących. Był także zaangażowany w akcję uwolnienia aresztowanej przez gestapo Ireny Sendlerowej. Tak intensywny tryb życia doprowadził do pogorszenia stanu zdrowia i dalszego rozprzestrzeniania się gruźlicy.
Jak wspomniała Sendlerowa: 
Został aresztowany przez Niemców na przełomie lutego i marca 1944 w Mińsku Mazowieckim. Okupanci nie wiedzieli jednak o tym, że uwięzili osobę zaangażowaną w czynną pomoc Żydom. Dzięki temu udało mu się uniknąć śmierci. W więzieniu podziemie dostarczało mu systematycznie pomoc, co pozwoliło Grobelnemu przeżyć. Wkrótce został przeniesiony do szpitala z powodu bardzo złego stanu zdrowia, a następnie wydobyty stamtąd przez żonę i współpracowników. Do wkroczenia Armii Czerwonej ukrywał się w Otwocku.
Starosta miński.
6 września 1944 Wojewódzka Rada Narodowa w Warszawie włączyła go w skład Komitetu Niesienia Pomocy Oswobodzonej Warszawie. Pod koniec życia (10 października 1944) został starostą powiatowym w Mińsku Mazowieckim. Po dwóch miesiącach sprawowania przez Grobelnego tej funkcji, 5 grudnia 1944 roku, zmarł z powodu choroby. 
Julian Grobelny został pochowany na cmentarzu w Mińsku Mazowieckim. Jego pogrzeb miał charakter świecki (Grobelny był ateistą).
W 2013 miński historyk Damian Sitkiewicz jako pierwszy podał, że według dokumentów przechowywanych w Otwocku, między sierpniem a listopadem 1944 Grobelny zlecał swoim podwładnym udział w grabieży okolicznych majątków ziemskich, których właściciele zostali bezprawnie usunięci ze swoich siedzib. Jak wskazał Sitkowski, przyczyniło się to do zainstalowania władzy i administracji komunistycznej na terenie powiatu mińskiego. Jednocześnie starosta sprzeciwiał się działaniom Milicji Obywatelskiej, która nakładała kary i ściągała grzywnę w trybie doraźnych nakazów karnych.
Upamiętnienie.
W 1987 roku Julian Grobelny, wraz z żoną Haliną, pośmiertnie otrzymał tytuł Sprawiedliwego Wśród Narodów Świata.
W 1969 na grobie Grobelnego ustawiono płytę, na której wymieniono jego zasługi. Grobem opiekują się do dziś kolejne grupy uczniów z jednej z miejscowych szkół. 21 sierpnia 2012 odsłonięto po renowacji pomnik nagrobny Juliana Grobelnego. Odrestaurowanie nagrobka sfinansowali: Towarzystwo Przyjaciół Mińska Mazowieckiego, starostwo powiatowe (w ramach konkursu ogłoszonego dla organizacji pozarządowych) oraz prywatni sponsorzy.

</doc>
<doc id="487460" url="https://pl.wikipedia.org/wiki?curid=487460" title="Herb Praszki">
Herb Praszki

Herb Praszki – jeden z symboli miasta Praszka i gminy Praszka w postaci herbu.
Wygląd i symbolika.
Herb przedstawia na białej tarczy, między dwiema basztami, na kładce, kroczącego czarnego kozłą ze złotymi rogami i podniesioną przednią prawą nogą, zwróconego w heraldycznie prawą stronę. Każda z baszt zakończona trzema blankami i gotyckim daszkiem, zwieńczonym złotą kulą. W każdej z nich, widnieje jeden otwór strzelniczy, u podstawy natomiast skośny fragment muru obronnego. Baszty, mury i kładka o barwie czerwonej, daszki baszt niebieskie.
Motywy architektury obronnej są symbolem średniowiecznego miasta, a kozioł to element herbu rycerskiego Wieruszowa i pochodzi od założyciela miasta Piotra Kowalskiego lub któregoś z jego następców.
Historia.
Najstarsza pieczęć z herbem Praszki pochodzi z 1536 (możliwe, że była znana już wiek wcześniej) i przedstawia kozła przechodzącego po kładce między dwiema blankowanymi basztami. 

</doc>
<doc id="487462" url="https://pl.wikipedia.org/wiki?curid=487462" title="Blue (album)">
Blue (album)



</doc>
<doc id="487463" url="https://pl.wikipedia.org/wiki?curid=487463" title="Łyżwiarstwo szybkie na Zimowych Igrzyskach Olimpijskich 1956">
Łyżwiarstwo szybkie na Zimowych Igrzyskach Olimpijskich 1956

Zawody w łyżwiarstwie szybkim na Zimowych Igrzyskach Olimpijskich 1956 odbywały się w dniach 28 – 31 stycznia 1956 roku, rywalizowali wyłącznie mężczyźni. Zawodnicy walczyli w czterech konkurencjach: na 500 m, 1500 m, 5000 m, 10 000 m. Łącznie rozdane zostały zatem cztery komplety medali. Zawody odbywały się na torze lodowym zrobionym na jeziorze Misurina.
Mężczyźni.
500 m.
Data: 28 stycznia 1956
1500 m.
Data: 30 stycznia 1956
5000 m.
Data: 29 stycznia 1956
10 000 m.
Data: 31 stycznia 1956

</doc>
<doc id="487470" url="https://pl.wikipedia.org/wiki?curid=487470" title="Flaga Dystryktu Kolumbii">
Flaga Dystryktu Kolumbii

Flaga Dystryktu Kolumbii – flaga dystryktu federalnego przyjęta w 1938, jeden z symboli miasta Waszyngton. Flaga nawiązuje do herbu rodowego George'a Washingtona.
W sondażu przeprowadzonym w 2001 przez North American Vexillological Association, amerykańską organizacją weksylologiczną, flaga stanowa Dystryktu Kolumbii znalazła się na 8. miejscu wśród 72 flag stanów i terytoriów zależnych USA oraz prowincji Kanady, które oceniano w skali od 0 do 10.

</doc>
<doc id="487472" url="https://pl.wikipedia.org/wiki?curid=487472" title="Hauts-de-Seine">
Hauts-de-Seine

Hauts-de-Seine [] – francuski departament położony w regionie Île-de-France. Departament oznaczony jest liczbą 92. Departament został utworzony 1 stycznia 1968 roku.
Prefekturą departamentu Hauts-de-Seine jest miasto Nanterre. Inne większe miasta to: Boulogne-Billancourt, Colombes, Asnières-sur-Seine, Rueil-Malmaison, Courbevoie, Antony, Neuilly-sur-Seine
Według danych na rok 2012 liczba zamieszkującej departament ludności wynosi 1 572 490 os. (8934 os./km²); powierzchnia departamentu to 176 km².
PKB wytwarzane w departamencie Hauts-de-Seine szacuje się na ok. 90 miliardów euro tj. dwukrotnie więcej niż PKB kraju wielkości Litwy.
Przewodniczącym rady generalnej departamentu był w latach 2004–2007 Nicolas Sarkozy. Po jego rezygnacji w związku z wyborem na prezydenta Francji funkcję tę objął Patrick Devedjian.
Liczba okręgów ("arrondissements"): 3
Liczba kantonów: 45
Liczba gmin: 36

</doc>
<doc id="487475" url="https://pl.wikipedia.org/wiki?curid=487475" title="Macedonia (Grecja)">
Macedonia (Grecja)

Macedonia ("Macedonia Grecka", "Macedonia Egejska", gr. Μακεδονία "Makedonia") – kraina historyczna w Grecji.
Etymologia nazwy.
Według greckiej mitologii, Makedon (Μακεδών / Μακηδών, transl. Makedōn / Makēdōn) był pierwszym przywódcą Macedonów (Mακεδνοί), plemienia które zasiedliło zachodnią, południową i środkową część regionu oraz założyło Królestwo Macedonu. Według Herodota, "Makednoi" byli odłamem Dorów. Wszystkie nazwy pochodzą najprawdopodobniej od doryckiego przymiotnika "makednós" (μακεδνός), oznaczającego „wysoki”. Makednoi uchodzili za ludzi wysokich i bardzo prawdopodobne jest, że chciano to zaznaczyć w nazwie plemienia.
Ludność.
Macedonia zamieszkana jest w znacznej większości przez (95% do 98%) Greków. Dokładna liczebność mniejszości językowych i etnicznych nie jest oczywista. Należą do nich posługujący się własnym językiem, jednak uważający się za Greków – romanofonów Wlachowie (Arumuni) oraz słowiańskojęzyczni Bułgarzy oraz Macedończycy. Obecność tych drugich wzbudza kontrowersje w Grecji. Greckie władze określają ich jako słowiańskojęzycznych Greków (etnicznych Greków, zeslawizowanych w przeszłości). Sytuacja ta znajduje pewne odbicie także w raporcie Greckiego Komitetu Helsińskiego, stwierdzającego, że grecką Macedonię zamieszkuje około 200 tysięcy osób, posługujących się językami słowiańskimi. Tym niemniej, według raportu, tylko od 5.000 do 7.300 wyborców głosuje w lokalnych wyborach na kandydatów organizacji macedońskiej mniejszości Vinożito (Tęcza, co może odpowiadać 7–10 tysiącom ludności. Według tegoż raportu od 10 do maksymalnie 30 tysięcy, spośród osób, używających języka słowiańskiego, identyfikuje się narodowościowo ze słowiańską większością Republiki Macedonii.
Jednocześnie ludność greckojęzyczna podkreśla oburzenie, że jako Macedończycy od co najmniej trzech tysiącleci, okradani są aktualnie, ze swej historii, przez próbę zawłaszczenia (i to na wyłączność) imienia „Macedończycy”, oraz praw historycznych do starożytnej Macedonii, przez sąsiedzki naród słowiański, zamieszkujący Republikę Macedonii. Stanowi to źródło międzynarodowego konfliktu z sąsiednią Republiką Macedonii o nazwę dla tej republiki i zamieszkującej ją narodowości.
Prócz potomków starożytnych Makedonów, oraz potomków Słowian, Macedonię (grecką) zamieszkują też potomkowie ok. 600 tysięcy greckich repatriantów z krajów bałkańskich, oraz wybrzeży Azji Mniejszej. Przybyli tu w ramach wymiany ludności, pomiędzy Grecją a sąsiednimi krajami, organizowanej i nadzorowanej przez Ligę Narodów, po Traktacie Lozańskim, w latach 1923–1930.
Szybka urbanizacja Macedonii oraz powszechność zjawiska rodzin mieszanych, dokonała już rzeczywistej integracji Macedończyków – Greków i Słowian.
Geografia.
Położenie.
Leży na północy Grecji, nad Morzem Egejskim. Na terenie Macedonii leży pasmo gór Pindos, Nizina Salonicka, Półwysep Chalcydycki oraz góry Rodopy.
Podział administracyjny greckiej Macedonii.
Macedonia jest podzielona na 3 regiony administracyjne ("περιφέρεια" – "periféria", l.mn. "περιφέρειες" – "periféries"), które dzielą się na 13 nomosów ("νομός" – "nomós", l. mn. "νομοί" – "nomí").
. Macedonia Zachodnia ("Δυτική Μακεδονία" – "Ditiki Makedonia")
. Macedonia Środkowa ("Κεντρική Μακεδονία" – "Kendriki Makedonia")
. Macedonia Wschodnia i Tracja ("Ανατολική Μακεδονία και Θράκη" – "Anatoliki Makedonia kie Thraki")
W części trackiej także: Ksanti, Rodopi i Ewros.
Góra Athos ("Ayion Oros") na półwyspie Chalkidiki ma status okręgu autonomicznego.
Główne miasta.
Największe miasta Macedonii liczące ponad 25 tys. mieszkańców:
Gospodarka.
W Macedonii znajdują się ośrodki przemysłu spożywczego, maszynowego, chemicznego, włókienniczego. W Macedonii występują złoża węgla brunatnego i rud żelaza. Prowadzona jest uprawa pszenicy, kukurydzy, jęczmienia, ryżu, bawełny, winorośli tytoniu szlachetnego. Liczne cieki wodne, zbiorniki, kanały i pompy irygacyjne, zapewniają wysoką produktywność upraw. W niektórych rejonach występuje bogata szata leśna, a na terenach górskich prowadzony jest wypas owiec i kóz. W wielu rejonach, zwłaszcza w Salonikach, na Półwyspie Chalcydyckim i na tzw. Riwierze olimpijskiej bardzo wysoki stopień rozwoju osiągnęła infrastruktura turystyczna.
Sławna Macedonio.
Sławna Macedonio (po grecku Μακεδονία ξακουστή, czytaj "Makedonia Ksakusti") – patriotyczna pieśń pochodząca z Grecji, będąca nieformalnym hymnem regionu w północnej Grecji, oparta o motyw greckiej pieśni rycerskiej i choreografii, z okresu bizantyńskiego. Tytuł pieśni pochodzi od pierwszych jej słów, "Makedonia ksakusti" (po grecku "Sławna Macedonio"). Aktualna jej wersja znana jest od okresu wkrótce po wojnach bałkańskich.

</doc>
<doc id="487483" url="https://pl.wikipedia.org/wiki?curid=487483" title="Carl Friedrich Pöppelmann">
Carl Friedrich Pöppelmann

 
Carl Friedrich Pöppelmann (ur. 1697 w Dreźnie, zm. 14 lutego lub 2 marca 1750 w Warszawie) – architekt saski, syn Matthäusa Daniela Pöppelmanna.
Życiorys.
W 1715 uzyskał stopień podporucznika w saskim Korpusie Inżynieryjnym, w roku 1725 awansował do stopnia kapitana, a w roku 1729 lub 1730 do stopnia podpułkownika.
Karierę zawodową rozpoczął w Dreźnie, gdzie w roku 1714 objął niepłatną posadę w Urzędzie Budowlanym. 
Przebywał w Polsce od 1724, gdzie wraz z ojcem podjął się wznoszenia wielu budowli w stylu dojrzałego baroku. Był pracownikiem Saskiego Urzędu Budowlanego w Warszawie.

</doc>
<doc id="487486" url="https://pl.wikipedia.org/wiki?curid=487486" title="Jerzy Hieronim Maria Wojciech Laskarys">
Jerzy Hieronim Maria Wojciech Laskarys

Jerzy Hieronim Maria Wojciech Laskarys, Georgius Maria Lascaris (ur. 1706 w Weronie, zm. 1795 w Rzymie) – włoski duchowny katolicki, biskup tytularny "Zenopolis in Lycia" w 1741 roku, biskup tytularny Teodozji w 1754 roku, opat żołkiewski, patriarcha jerozolimski w 1762 roku, kanonik regularny.
Pochodził z rodziny weneckiej, był synem Teodora XIII, potomka rodziny cesarskiej Nicei, i hrabianki Gertrudy Ricci. W czasie studiów w Rzymie wstąpił do zakonu teatynów. Pełnił m.in. funkcję konsultora Kongregacji Odpustów w Kurii Rzymskiej. W 1738 został mianowany prefektem teatynów we Lwowie, wkrótce został rezydentem Radziwiłłów w Nieświeżu. Z inicjatywy Michała Kazimierza Radziwiłła „Rybeńko” otrzymał w 1741 godność proboszcza-infułata w Ołyce wraz z tytularną stolicą biskupią Zenopolis. W t.r. otrzymał święcenia biskupie w kolegiacie ołyckiej.
Dokonał wizytacji filii Akademii Zamojskiej w Ołyce, a następnie – na mocy brewe papieża Benedykta XIV z 7 maja 1745 – został upoważniony do wizytacji i reformy samej Akademii Zamojskiej. Spotkał się na miejscu z niechęcią duchowieństwa, ale ostatecznie wydał dekret reformujący uczelnię 3 października 1746. Zalecił w tym dekrecie podział akademii na cztery wydziały – teologii, prawa, medycyny i filozofii, a także powołanie przygotowawczych klas mniejszych. Zapewnił uposażenie trzynastu profesorom wydziałowym oraz czterem profesorom klas mniejszych. Powołał do życia także bibliotekę i drukarnię akademicką. Ostatecznie do realizacji całości zaleceń Laskarysa nie doszło z braku funduszów.
W latach 1744–1748 był prepozytem tomaszowskim, od 1748 opatem w Żółkwi. W 1748 otrzymał godność kanonika kapituły lwowskiej. Miejsce w kapitule zachował do końca życia.
Był rzecznikiem ujednolicenia rytu Kościoła unickiego i łacińskiego. W czasie pobytu w Rzymie w 1750 nakłonił Benedykta XIV do wydania encykliki "Imposito nibis" (1751), w której papież wyraził zgodę na odprawianie łacinnikom nabożeństw w cerkwiach unickich, gdzie nie było konsekrowanych ołtarzy. W 1754 Laskarys został mianowany arcybiskupem tytularnym teodozyjskim, zachowując beneficja w Ołyce, Żółkwi i Lwowie. W 1757 powrócił na stałe do Rzymu, gdzie otrzymał pięć lat później nominację na patriarchę aleksandryjskiego, później patriarchę jerozolimskiego. Był ekspertem Kurii Rzymskiej do spraw Polski, m.in. wszedł w skład powołanej w 1767 Kongregacji do Spraw Polskich. Nakłaniał m.in. papieża do milczenia w sprawie konfederacji barskiej. Utrzymywał do końca życia kontakty z Polakami, był zaprzyjaźniony z rodziną Zamoyskich. W 1787 przesłał katedrze lwowskiej (za pośrednictwem Marcello Bacciarellego) trzy obrazy, przedstawiające Św. Trójcę, Wniebowzięcie oraz Michała Archanioła.
Jego bratankiem był Teodor, generał wojsk litewskich.

</doc>
<doc id="487496" url="https://pl.wikipedia.org/wiki?curid=487496" title="Jan Kociniak">
Jan Kociniak

Jan Wilhelm Kociniak (ur. 8 listopada 1937 w Stryju (obecnie obwód lwowski), zm. 20 kwietnia 2007 w Warszawie) – polski aktor teatralny i filmowy.
Życiorys.
W 1961 roku ukończył studia na PWST w Warszawie.
Współpracował z Teatrem Ateneum, Teatrem Kwadrat i Teatrem Syrena w Warszawie.
Popularność zdobył prowadząc, wraz z Janem Kobuszewskim, cykliczny telewizyjny program satyryczny "Wielokropek". Występował w serialach telewizyjnych "Złotopolscy" i "Samo życie".
Dubbingował postać Kubusia Puchatka (m.in. w filmie "Przygody Kubusia Puchatka" i innych produkcjach The Walt Disney Company) oraz Pana Spacely w serialu "Jetsonowie" i Gucia z serialu "Pszczółka Maja".
Zmarł 20 kwietnia 2007 w wyniku choroby nowotworowej. Pochowany na Cmentarzu Wojskowym na Powązkach w Warszawie (kwatera A15-7-23).
Był stryjecznym bratem aktora Mariana Kociniaka.

</doc>
<doc id="487498" url="https://pl.wikipedia.org/wiki?curid=487498" title="Jerzy Laskarys (poeta)">
Jerzy Laskarys (poeta)

Jerzy Laskarys (ps. „Bocian Wileński”, ur. 28 sierpnia 1828 koło Wilna, zm. 22 czerwca 1888 w Dowborowie) – polski poeta i dziennikarz.
Syn Teodora, oficera wojsk napoleońskich (po 1812 służącego w armii rosyjskiej) i Wiktorii Sokolnikow. Jego dziadkiem był również Teodor, generał wojsk litewskich Rzeczypospolitej. Ukończył wileński Instytut Szlachecki, następnie studiował na wydziale literackim Uniwersytetu Petersburskiego. Od 1853 mieszkał w Wilnie, pracował m.in. jako dziennikarz.
Uczestniczył w powstaniu styczniowym, brał udział w wyprawie Zygmunta Sierakowskiego na Kurlandię. Po powstaniu wyemigrował do Francji, mieszkał m.in. w Paryżu, gdzie nadal wydawał wiersze i inne prace literackie. W 1873 przyjechał do Warszawy, tam rozpoczął wieloletnią współpracę z „Tygodnikiem Mód i Powieści”. Później pracował jako nauczyciel w Bobrujsku i w Dowborowie (pow. wileński). Publikował również w innych czasopismach: w „Przyjacielu Dzieci”, „Biesiadzie literackiej” i „Tygodniku Ilustrowanym”.
W 1867 ożenił się z Antoniną Zabiełło.

</doc>
<doc id="487500" url="https://pl.wikipedia.org/wiki?curid=487500" title="International Criminal Police Organization - Interpol">
International Criminal Police Organization - Interpol



</doc>
<doc id="487502" url="https://pl.wikipedia.org/wiki?curid=487502" title="Mangalia">
Mangalia

Mangalia (tur. "Mankalya"), starożytne Callatis (grec. Κάλλατις/Καλλατίς) ; inna nazwa historyczna: Pangalia
– miasto w Rumunii w okręgu i aglomeracji Konstancy. Liczy 40 150 mieszkańców (2002). 
Mangalia jest kąpieliskiem morskim, dość ważnym portem oraz uzdrowiskiem. W latach 60. XX wieku w mieście wybudowano zespół nowoczesnych pensjonatów i hoteli. Corocznie latem odbywa się tutaj jeden z największych festiwali muzycznych w Rumunii – Festival Callatis.
Znajduje się tu zabytkowy meczet Esmahan Sultan z XVI wieku, a także ruiny twierdzy. Z Mangalii pochodzi piosenkarka muzyki dance – Inna. W tym samym mieście przyszedł na świat poprzedni prezydent Rumunii – Traian Băsescu.

</doc>
<doc id="487507" url="https://pl.wikipedia.org/wiki?curid=487507" title="Dolina Marny">
Dolina Marny

Dolina Marny (fr. "Val-de-Marne", []) – francuski departament położony w regionie Île-de-France. Departament oznaczony jest liczbą 94. Departament został utworzony 1 stycznia 1968 roku.
Prefekturą departamentu Dolina Marny jest miasto Créteil. Inne większe miasta to: Vitry-sur-Seine, Champigny-sur-Marne, Saint-Maur-des-Fossés, Maisons-Alfort, Ivry-sur-Seine, Fontenay-sous-Bois, Villejuif.
Według danych na rok 2012 liczba zamieszkującej departament ludności wynosi 1 327 732 os. (5 419 os./km²); powierzchnia departamentu to 245 km².
Prezydentem departamentu jest Christian Favier.
Liczba arrondissements: 3
Liczba kantonów: 49
Liczba gmin: 47

</doc>
<doc id="487514" url="https://pl.wikipedia.org/wiki?curid=487514" title="Imielnica (Płock)">
Imielnica (Płock)

Imielnica – jednostka pomocnicza gminy (osiedle) Płocka.
Osiedle położone jest za Podolszycami przy drodze krajowej nr 62 prowadzącej do Wyszogrodu i Warszawy.
Wieś duchowna "Jemielnica" położona była w drugiej połowie XVI wieku w powiecie płockim województwa płockiego. W 1785 roku Imielnica wchodziła w skład klucza boryszewskiego biskupstwa płockiego. 
1 grudnia 1981 Imielnicę włączono do Płocka.
Opis.
Osiedle Imielnica obejmuje dwa osiedla domów jednorodzinnych, przedzielone rzeką Rosicą. Na zachód od rzeczki znajduje się Kościół Najświętszego Serca Pana Jezusa należący do miejscowej parafii św. Jakuba Apostoła oraz cmentarz rzymskokatolicki. Przy kościele krzyżują się dwie duże ulice, Wyszogrodzka i Harcerska. Na wschód od Rosicy znajduje się mniejsze osiedle domów jednorodzinnych, Parcele.
Komunikacja.
Przez osiedle przebiegają trasy linii autobusowych Komunikacji Miejskiej Płock: 3, 4, 35, 37, N1 oraz 130.

</doc>
<doc id="487515" url="https://pl.wikipedia.org/wiki?curid=487515" title="Język gyyz">
Język gyyz

Język gyyz (także: geez, ge’ez) – język z grupy etiopskich (etiosemickich), używany w królestwie Aksum w mowie i piśmie od IV wieku. Między XI a XIX wiekiem był to język literacki, obecnie jest jedynie językiem liturgicznym Ortodoksyjnego Kościoła Etiopskiego.
Tradycja etiopska wskazuje na jego pochodzenie od przybyłego z terenów królestwa Saby, posiadającego hegemonię w królestwie Aksum ludu Agazjan.
Ze współcześnie używanych języków największe podobieństwo do gyyz wykazuje język tigrinia, używany na terenach z grubsza pokrywających się z obszarem dawnego królestwa Aksum.
Wyróżnia się trzy okresy rozwoju języka gyyz w literaturze:
Fonetyka.
Spółgłoski.
System spółgłoskowy gyyzu, podobnie jak innych języków etiopskich, wyróżnia się na tle języków semickich rozwojem spółgłosek labiowelarnych i glottalizowanych (emfatycznych). Charakterystyczny jest również brak [] i [š].
Samogłoski.
Występuje 7 fonemów samogłoskowych: /a/, /u/, /i/, /ā/, /e/, /ə/, /o/. Nie ma dyftongów. Różnica między /a/ i /ā/ jest iloczasowa.
Akcent.
Rekonstrukcje systemu akcentowego gyyz są jedynie teoretyczne. Przyjmuje się, że czasowniki akcentowane były na przedostatniej, zaś rzeczowniki na ostatniej sylabie.
Gramatyka.
Rzeczowniki.
Większość rzeczowników tworzona jest od trójspółgłoskowego rdzenia przez zastosowanie określonego wzorca samogłoskowego i ewentualnie dołączenie afiksu. Np. wzorzec -a-ā-i służy do tworzenia nazw wykonawców czynności: "nagādi" „pielgrzym”, "sakāri" „pijak”.
Występują dwie liczby – pojedyncza i mnoga. Liczba mnoga jest tworzona przez sufiks (np. "kāhən" „kapłan” &gt; "kāhənāt" „kapłani”) lub zmianę wokalizacji rdzenia (tzw. liczba mnoga łamana, łac. pluralis fractus np. "dəngəl" „dziewica” &gt; "danāgəl" „dziewice”).
Istnieją dwa przypadki określane jako mianownik i biernik. Biernik tworzy się przez dodanie do mianownika końcówki -"a".
Nie ma w gyyz kategorii określoności/nieokreśloności ani jej wykładników takich jak np. arabska nunacja.
Czasowniki.
Czasowniki gyyz odmieniają się przez liczby i osoby w trzech koniugacjach: dwóch prefiksalnych i jednej sufiksalnej np. "nagarku „powiedziałem”, 'anaggər" „będę mówił”, a"'ngər" „obym mówił”.
Nie ma w gyyz czasów w indoeuropejskim rozumieniu. Czasowniki wyrażają raczej aspekt dokonany bądź niedokonany czy też jednoczesność lub wielokrotność czynności, a nie umiejscowienie na osi czasu.
Podobnie jak w innych językach semickich czasowniki można modyfikować przez dodanie prefiksu np.
od "gabra" „czynić” mamy: "tagabra" „być uczynionym”, "agbara" „kazać zrobić”, "astagabra" „przykładać się do zrobienia”.
Składnia.
Zdania z orzeczeniem imiennym tworzone są przy użyciu kopuły "wə'ətu" o znaczeniu „on, ten”. Zdania proste z orzeczeniem czasownikowym mają szyk VSO.

</doc>
<doc id="487516" url="https://pl.wikipedia.org/wiki?curid=487516" title="Pieczęć stanowa Arkansas">
Pieczęć stanowa Arkansas

Pierwsza pieczęć stanowa Arkansas została zaprojektowana w 1864 roku. W obecnej formie od 1907 r. Przedstawia "Anioła Miłosierdzia" (ze wstęgą "Mercy"), miecz z napisem "Justice" ("sprawiedliwość"), "Boginię Wolności" (powyżej) oraz orła, będącego uproszczoną formą godła USA. W dziobie trzyma on wstęgę z łacińską frazą "Regnat Populus" - jest to stanowe motto: "Rządy ludu". Przed orłem znajduje się tarcza herbowa zawierająca statek parowy, pług, ul i pszenicę. Symbolizują gospodarkę przemysłowo-rolniczą.

</doc>
<doc id="487517" url="https://pl.wikipedia.org/wiki?curid=487517" title="Etiopski Kościół Ortodoksyjny">
Etiopski Kościół Ortodoksyjny

Etiopski Kościół Ortodoksyjny Tewahedo (; "Yäityop'ya ortodoks täwahedo bétäkrestyan") – autokefaliczny Kościół wschodni posługujący się w obrzędowości rytem aleksandryjskim, a doktrynalnie związany z chrześcijaństwem przedchalcedońskim.
Kościół etiopski jako niezależny patriarchat wyodrębnił się w XX wieku z Kościoła koptyjskiego. Od zakończenia schizmy w 2018 roku Kościół ten miał jeden synod oraz dwóch urzędujących patriarchów – Mathiasa i Merkoriosa. Taki stan rzeczy panował do śmierci tego ostatniego w 2022 roku.
Historia.
Powstał w IV wieku. Jego głównym językiem liturgicznym jest gyyz. Posiada wiele elementów wspólnych z judaizmem, np. szabat i obrzezanie. Cechuje go duża liczba postów: dla mnicha trwa on 286 dni w roku, a dla świeckich – 186 dni. Od powstania podlegał patriarsze koptyjskiemu w Aleksandrii, od 1959 roku jest autokefaliczny. Określanie go mianem „koptyjskiego” oznacza jedynie tyle, że jego liturgia, obyczaje i święte księgi są w dużej mierze wzorowane na Kościele koptyjskim. Do roku 1974 miał status Kościoła państwowego, lecz po obaleniu Hajle Syllasje I stracił ten tytuł. W okresie rządów komunistycznych był prześladowany, ale po jego upadku zaczął odbudowywać swoje struktury. Po tym, jak Erytrea uzyskała niepodległość, od Kościoła etiopskiego oddzielił się Erytrejski Kościół Ortodoksyjny.
Kościół etiopski jest największym z orientalnych Kościołów ortodoksyjnych. Szacuje się, że ma on obecnie 36 milionów wyznawców na całym świecie.
Jest członkiem Światowej Rady Kościołów.
Schizma.
Na skutek zmiennej sytuacji politycznej w Kościele doszło do schizmy. Nie miała ona charakteru doktrynalnego. Gdy utracił status Kościoła państwowego, w roku 1976 roku patriarcha Theophilos został aresztowany i zamordowany przez komunistyczną radę wojskową (Derg) lecz wiadomość ta nie została upubliczniona. W roku 1979 władze nakazały Kościołowi wybór nowego patriarchy, którym został abp Tekle Haymanot, pełniący urząd do 1988 roku. Jednak tego wyboru nie uznał Koptyjski Kościół Ortodoksyjny, który Kościołowi Etiopskiemu nadał autokefalię. Koptyjski Kościół Ortodoksyjny uważał, że dopóki nie są znane losy i okoliczności śmierci patriarchy Theophilosa, pozostaje on formalnie zwierzchnikiem Kościoła. Po śmierci patriarchy Haymanota synod wybrał na ten urząd patriarchę Merkoriosa.
W roku 1991 roku gdy upadł reżim Dergu, a władzę przejęła koalicja znana jako Etiopski Ludowo-Rewolucyjny Front Demokratyczny, patriarcha Merkorios został zmuszony do abdykacji i wraz z częścią hierarchii Kościoła uciekł do Stanów Zjednoczonych. Etiopski synod Kościoła wybrał na urząd patriarchy abp. Paulosa. Natomiast przebywający na emigracji patriarcha Merkorios oświadczył, że jego abdykacja jest nieważna, co doprowadziło do powstania alternatywnego Synodu Etiopskiego Kościoła Prawosławnego na Uchodźstwie. Synod ten został uznany przez znaczną część diaspory etiopskiej w Stanach Zjednoczonych i w Europie Zachodniej. W 2012 roku, po śmierci patriarchy Paulosa, synod w Etiopii wybrał na urząd patriarchę Mathiasa.
Po 27 latach schizma została zakończona 26 lipca 2018 r. podczas liturgii w prawosławnym soborze św. Michała w Waszyngtonie. Na mocy zawartego porozumienia podpisanego w obecności premiera Etiopii dr. Abiya Ahmeda Aliego oraz hierarchów obu podzielonych jurysdykcji, w miejsce Synodu Etiopskiego oraz Synodu na Uchodźstwie przywrócono jeden Synod Kościoła z dwoma urzędującymi patriarchami – Mathiasem i Merkoriosem, którzy są sobie równi w sprawowanych godnościach.
3 maja 2022 roku zmarł patriarcha Merkorios.

</doc>
<doc id="487519" url="https://pl.wikipedia.org/wiki?curid=487519" title="Kościoły asyryjskie">
Kościoły asyryjskie

Kościoły asyryjskie, Kościoły przedefeskie, Kościoły nestoriańskie – Kościoły wschodnie wywodzące się bezpośrednio z Kościoła Wschodu, który powstał w początkach chrześcijaństwa na wschodnich rubieżach Cesarstwa Rzymskiego, w Indiach i w Persji, a następnie od V wieku rozwijał się i egzystował niezależnie od pięciu kanonicznych patriarchatów w niemal całej Azji.
Nazwa Kościoły asyryjskie używana jest dla podkreślenia współczesnego, głównego składu narodowościowego tej wspólnoty – Asyryjczyków. Z kolei określenia Kościoły przedefeskie i Kościoły nestoriańskie nawiązują do momentu schizmy Kościoła Wschodu – soboru efeskiego.
Charakterystyka.
Kościoły asyryjskie do lat sześćdziesiątych XX wieku stanowiły właściwie jedną wspólnotę – Kościół Wschodu, którego centrum religijne mieściło się w Iraku, a zwierzchnikiem był katolikos-patriarcha Seleucji-Ktezyfontu. Schizma metropolity indyjskiego, Mar Thooma w 1968 roku doprowadziła do utworzenia dwóch obediencji patriarszych (Asyryjski Kościół Wschodu, Starożytny Kościół Wschodu), które wzajemnie ze sobą konkurują.
Oba autokefaliczne Kościoły asyryjskie są to wspólnoty chrześcijańskie należące do chaldejskiej (wschodniosyryjskiej) tradycji liturgicznej z tym, że Asyryjski Kościół Wschodu uległ pewnej reformie i używa obecnie kalendarza gregoriańskiego.
Kościoły asyryjskie łączy doktryna przedefeska (nestorianizm). Przyjmują one nauki dwóch pierwszych soborów powszechnych: nicejskiego I (325) i konstantynopolitańskiego I (381). Odrzucają natomiast postanowienia soboru efeskiego (431) i następnych.
Asyryjski Kościół Wschodu prowadzi dialog ekumeniczny z Kościołami prawosławnymi i Kościołem katolickim.

</doc>
<doc id="487520" url="https://pl.wikipedia.org/wiki?curid=487520" title="Leszek Nowak (filozof)">
Leszek Nowak (filozof)

Leszek Nowak (ur. 7 stycznia 1943 w Więckowicach, zm. 20 października 2009 w Poznaniu) – polski filozof i prawnik, profesor nauk humanistycznych, wieloletni pracownik naukowy Uniwersytetu im. Adama Mickiewicza w Poznaniu.
Współtwórca poznańskiej szkoły metodologicznej, autor trzech koncepcji filozoficznych: idealizacyjnej koncepcji nauki, nie-Marksowskiego materializmu historycznego i negatywistycznej metafizyki unitarnej. Autor dwudziestu pięciu książek oraz ponad trzystu artykułów naukowych.
Był mężem filozofki Izabelli Nowak. 
Życiorys.
Wykształcenie i praca naukowa.
W 1965 ukończył studia prawnicze na Wydziale Prawa i Administracji Uniwersytetu im. Adama Mickiewicza w Poznaniu, pracę magisterską pisząc pod kierunkiem Zygmunta Ziembińskiego. W trakcie studiów prawniczych zaprzyjaźnił się ze Sławomirą Wronkowską oraz Władysławem Balickim. W 1966 ukończył studia filozoficzne na Uniwersytecie Warszawskim, broniąc magisterium pod kierunkiem Janiny Kotarbińskiej.
W 1967 uzyskał stopień naukowy doktora nauk prawnych na podstawie rozprawy pt. "Problemy znaczenia i obowiązywania normy prawnej a funkcje semiotyczne języka", napisanej pod kierunkiem Ziembińskiego. Specjalizował się w teorii prawa. Stopień naukowy doktora habilitowanego nauk humanistycznych w zakresie filozofii uzyskał w 1970 na podstawie książki "U metodologicznych podstaw ‘Kapitału’ Karola Marksa". W 1976 został profesorem nadzwyczajnym w zakresie filozofii, wówczas najmłodszym profesorem w Polsce, zaś w 1990 został profesorem zwyczajnym. W 1994 został członkiem korespondentem Polskiej Akademii Nauk.
W latach 1965–1970 pracował w Zakładzie Prawniczych Zastosowań Logiki, działającym w ramach Katedry Teorii Państwa i Prawa UAM, zaś między 1970 a 1985 oraz 1989 a 2009 w Instytucie Filozofii UAM. Do 2000 był promotorem piętnastu rozpraw doktorskich. Spośród wypromowanych przez niego doktorów osiem osób obroniło prace habilitacyjne, cztery uzyskały tytuł profesora nadzwyczajnego, dwie – zwyczajnego, a jedna wybrana została członkiem korespondentem PAN.
W 1975 założył międzynarodową serię książkową "Poznań Studies in the Philosophy of the Sciences and the Humanities" (wydawnictwo: Rodopi, Amsterdam/New York), której redaktorem naczelnym był do 2006. W 1976 założył serię "Poznańskie Studia z Filozofii Humanistyki" (PWN, obecnie wydawnictwo Zysk &amp; S-ka: Poznań). W latach 1976–1984 był jej redaktorem naczelnym, a od 1989 współredaktorem.
Pracował jako "visiting professor" uniwersytetów w Berlinie (niem. "Freie-Universität"), Canberze (ang. "Australian National University"), Catanii i Frankfurcie nad Menem. Był członkiem (ang. "fellow") Holedenrskiego Instytutu Badań Zaawansowanych w Wassenaar (ang. "Netherlands Institute for Advanced Study") oraz Instytutu Badań Zaawansowanych w Berlinie (niem. "Wissenschaftskolleg zu Berlin"). 
Wraz z Jerzy Kmitą i Jerzym Topolskim, był współtwórcą tzw. „poznańskiej szkoły metodologicznej”, której program badawczy koncentrował się na rekonstrukcji teorii materializmu historycznego za pomocą aparatury pojęciowej pozytywizmu logicznego. Poglądom „poznańskiej szkoły metodologicznej” i filozofii Leszka Nowaka poświęcone zostało studium krytyczne Jacka Tittenbruna "Dialektyka i scholastyka. O pewnej próbie obalenia Marksa" (wyd. Książka i Wiedza, Warszawa 1986). Był także twórcą nie-Marksowskiego materializmu historycznego, który przewidział upadek demokracji ludowych w Europie Środkowo-Wschodniej i ZSRR.
Działalność opozycyjna.
W latach 1962–1980 należał do PZPR, zaś w latach 1980–1995 należał do „Solidarności”. 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. W latach 1980–1981 wiele publikował w prasie NSZZ „Solidarność”, w listopadzie 1980 został członkiem Towarzystwa Kursów Naukowych, a po roku 1981 w prasie tzw. drugiego obiegu; jego artykuły ukazywały się również jako publikacje samoistne, wydawane przez podziemne oficyny wydawnicze. 13 grudnia 1981 roku został internowany. Przebywał w obozach dla internowanych w Gębarzewie, Ostrowie Wielkopolskim i Kwidzynie. Został zwolniony z internowania w grudniu 1982 roku, i powrócił do pracy w poznańskim uniwersytecie. W 1985 został zwolniony z pracy na UAM z powodu publikowania w wydawnictwach podziemnych. W 1989 przywrócono go do pracy akademickiej na poprzednim stanowisku. 
W swoich zapatrywaniach społeczno-politycznych silnie zbliżał się do anarchizmu.
Publikacje.
W dorobku publikacyjnym L. Nowaka znajdują się m.in.:

</doc>
<doc id="487521" url="https://pl.wikipedia.org/wiki?curid=487521" title="Godło USA">
Godło USA



</doc>
<doc id="487528" url="https://pl.wikipedia.org/wiki?curid=487528" title="ZGB">
ZGB



</doc>
<doc id="487529" url="https://pl.wikipedia.org/wiki?curid=487529" title="Heinrich Wölfflin">
Heinrich Wölfflin

Heinrich Wölfflin (ur. 21 czerwca 1864, zm. 19 lipca 1945) – szwajcarski historyk sztuki; uczeń Burckhardta, jego ojciec był lingwistą.
W roku 1915 napisał książkę "Podstawowe pojęcia historii sztuki".
Wölfflin był zainteresowany formą dzieła – podjął próbę stworzenia teorii dziejów sztuki analizując formę i jej zmiany w czasie. Według niego procesy zachodzące w języku były paralelne do przemian w języku form artystycznych – byłyby to procesy całkowicie niezależne. Zmienność form uzależniał Wölfflin od temperamentu i sposobu postrzegania twórców. Pewne jakości pojawiające się w formach przypisuje zaś stylom:
Głównym zadaniem historii sztuki ma być badanie procesów wpływających na to, że w sztuce wizualnej występują odmienności co do formy. Motorem tych przemian miałyby być zdaniem Wölfflina zmiany w formach widzenia. Dla każdej epoki istnieje odmienna forma widzenia ("period eye"). To charakterystyczne dla epoki widzenia miałoby się bezpośrednio wiązać z okiem. Percepcja miałaby się zmieniać w czasie – jest to nawiązanie do kantowskiego wkładu podmiotu w formę.

</doc>
<doc id="487531" url="https://pl.wikipedia.org/wiki?curid=487531" title="Dorothy Bundy">
Dorothy Bundy



</doc>
<doc id="487532" url="https://pl.wikipedia.org/wiki?curid=487532" title="Hyphessobrycon callistus">
Hyphessobrycon callistus



</doc>
<doc id="487533" url="https://pl.wikipedia.org/wiki?curid=487533" title="Hyphessobrycon flammeus">
Hyphessobrycon flammeus



</doc>
<doc id="487534" url="https://pl.wikipedia.org/wiki?curid=487534" title="Paracheirodon axelrodi">
Paracheirodon axelrodi



</doc>
<doc id="487536" url="https://pl.wikipedia.org/wiki?curid=487536" title="Hemigrammus erythrozonus">
Hemigrammus erythrozonus



</doc>
<doc id="487537" url="https://pl.wikipedia.org/wiki?curid=487537" title="Gymnocorymbus ternetzi">
Gymnocorymbus ternetzi



</doc>
<doc id="487538" url="https://pl.wikipedia.org/wiki?curid=487538" title="Balcerowicz">
Balcerowicz

Osoby noszące nazwisko Balcerowicz:
Inne:

</doc>
<doc id="487539" url="https://pl.wikipedia.org/wiki?curid=487539" title="Czarna tetra">
Czarna tetra



</doc>
<doc id="487540" url="https://pl.wikipedia.org/wiki?curid=487540" title="Józefów na Roztoczu">
Józefów na Roztoczu



</doc>
<doc id="487541" url="https://pl.wikipedia.org/wiki?curid=487541" title="Józefów k. Biłgoraja">
Józefów k. Biłgoraja



</doc>
<doc id="487544" url="https://pl.wikipedia.org/wiki?curid=487544" title="Jerzy Kazimierz Pietrzak">
Jerzy Kazimierz Pietrzak

Jerzy Kazimierz Pietrzak (ur. 16 lipca 1942 w Nowych Skalmierzycach) – polski historyk specjalizujący się w historii Kościoła katolickiego w Polsce XIX i XX w., historii Polski i powszechnej XVI i XVII wieku, regionalista, senator I kadencji.
Życiorys.
Syn Józefa i Marty. Po ukończeniu szkoły średniej i zdaniu egzaminu maturalnego rozpoczął w 1960 studia historyczne na Uniwersytecie Jagiellońskim w Krakowie, które przejściowo łączył ze studiami prawniczymi. Trzy lata później przeniósł się na Uniwersytet Wrocławski, gdzie w 1966 uzyskał tytuł zawodowy magistra historii. Następnie w 1971 na tej samej uczelni otrzymał stopień naukowy doktora na podstawie rozprawy zatytułowanej "Ostrowskie gimnazjum jako dzieło pracy organicznej i ośrodek wychowania narodowego w Wielkim Księstwie Poznańskim (1845–1919)". W 1981 uzyskał stopień naukowy doktora habilitowanego na podstawie rozprawy pt. "Sejmy z lat 1620, 1621 i 1623". Stanowisko docenta objął w 1983, a dziewięć lat później stanowisko profesora nadzwyczajnego. W 1997 nadano mu tytuł naukowy profesora nauk humanistycznych, objął wówczas stanowisko profesora zwyczajnego.
Bezpośrednio po ukończeniu studiów w 1966 został zatrudniony w Zakładzie Narodowym im. Ossolińskich – Bibliotece PAN we Wrocławiu, a rok później w Instytucie Historycznym Uniwersytetu Wrocławskiego. Wykładał także w Społecznej Wyższej Szkole Przedsiębiorczości i Zarządzania w Łodzi. Specjalizuje się w historii I Rzeczypospolitej, historii Kościoła katolickiego w Polsce, publikował prace dotyczące historii Ostrowa Wielkopolskiego i południowej Wielkopolski. Był redaktorem naczelnym „Gazety Ostrowskiej”.
W latach 1989–1991 sprawował mandat senatora I kadencji wybranego w województwie kaliskim z listy Komitetu Obywatelskiego. Od 1997 do 2001 był dyrektorem gabinetu Marszałka Senatu – Alicji Grześkowiak.
Odznaczony m.in. Krzyżem Kawalerskim Orderu Odrodzenia Polski (2011).

</doc>
<doc id="487548" url="https://pl.wikipedia.org/wiki?curid=487548" title="Herb gminy Gorzów Śląski">
Herb gminy Gorzów Śląski



</doc>
<doc id="487549" url="https://pl.wikipedia.org/wiki?curid=487549" title="Postojak wiesiołkowiec">
Postojak wiesiołkowiec

Postojak wiesiołkowiec ("Proserpinus proserpina") – gatunek motyla z rodziny zawisakowatych.
Łacińska nazwa rodzajowa i gatunkowa pochodzi od postaci z mitologii rzymskiej – bogini świata podziemnego Prozerpiny, co nawiązuje do wylęgania się na wiosnę motyli z umieszczonych w ziemi poczwarek.
Zagrożenia i ochrona.
W Polsce gatunek objęty ochroną ścisłą. Umieszczony na Czerwonej Liście Gatunków Zagrożonych IUCN, ze statusem DD (data deficient/brak wystarczających danych). W Polskiej Czerwonej Księdze Zwierząt ze statusem LR (low risk/niskiego ryzyka).

</doc>
