<doc id="487551" url="https://pl.wikipedia.org/wiki?curid=487551" title="Martin Truchsess von Wetzhausen">
Martin Truchsess von Wetzhausen

Martin Truchsess von Wetzhausen (ur. ok. 1435, zm. 5 stycznia 1489 w Królewcu) – 34-ty wielki mistrz zakonu krzyżackiego w latach 1477-1489.
Życiorys.
Pochodził z rodziny baronów Truchsesse z Frankonii, której kilku przedstawicieli osiedliło się w Prusach i zajmowało wysokie stanowiska w Zakonie. Był synem Lorenza Truchseß zu Wetzhausen i jego żony Gertraudy z rodziny von Lauffenholz.
W 1461 jest wspomniany jako wójt Sztumu. Od 1462 był kompanem wielkiego mistrza Ludwika von Erlichshausena od 1467 komturem Ostródy.
4 sierpnia 1477 został wielkim mistrzem zakonu krzyżackiego. W stosunku do Polski zajmował wojownicze stanowisko; rozpaczliwie poszukiwał wsparcia zagranicznego, które znalazł w osobie króla węgierskiego Macieja Korwina. Ten wsparł zakon w jego walce z Polską o obsadę biskupa warmińskiego (wojna popia). Zakon popierał kandydaturę kapituły warmińskiej Mikołaja Tungena, którego nie akceptował król Kazimierz IV Jagiellończyk. W 1478 Martin Truchsess zajął Starogród Chełmiński, Chełmno i Brodnicę. Wojska polskie pod dowództwem Jana Białego i Jana Zielezińskiego oraz przy wsparciu stanów Prus Królewskich z Gdańskiem na czele pokonały szybko wojska krzyżackie a sam wielki mistrz musiał złożyć hołd królowi polskiemu w Nowym Mieście Korczynie niedaleko Krakowa 9 października 1479.
Latem 1488 rozchorował się, zmarł 5 stycznia 1489. Pochowany został w katedrze w Królewcu, w której w jednym z witraży umieszczono jego herb.

</doc>
<doc id="487553" url="https://pl.wikipedia.org/wiki?curid=487553" title="Roman Szczepaniak">
Roman Szczepaniak

Roman Szczepaniak (ur. 19 listopada 1911 w Dusznikach k. Warty, zm. 6 stycznia 1991) – oficer rezerwy Wojska Polskiego i Armii Krajowej.
Życiorys.
Urodził się w rodzinie chłopskiej. Ukończył Seminarium Nauczycielskie w Rogoźnie. W zawodzie nauczyciela, z przerwami, pracował od 1935 do 1972. Na stopień podporucznika został mianowany ze starszeństwem z 1 stycznia 1936 i 886. lokatą w korpusie oficerów rezerwy piechoty.
W kampanii wrześniowej 1939 dowodził plutonem działek w 31 pułku piechoty. W Bełżcu dostał się do niewoli sowieckiej. Udało mu się uniknąć Katynia bowiem ukrył swój stopień oficerski, przyłączył się do grupy lwowiaków, których odsyłano do domu aby zdążyli wziąć udział w "głosowaniu, iż chcą dobrowolnie przyłączyć ziemie wschodnie Rzeczypospolitej do sowieckiej ojczyzny". Wkrótce udało mu się w Przemyślu przekroczyć granicę i dotrzeć do siostry, która mieszkała w Sędzicach k. Sieradza. Nawiązuje kontakt z por. Marcinem Stacheckim – komendantem Obwodu ZWZ, który zaprzysięga go nadając mu pseudonim "Szkolny" i mianuje komendantem IV Rejonu (gminy: Bartochów, Wróblew, Gruszczyce). W grudniu 1942 r. mianowano go zastępcą komendanta sieradzkiego Obwodu ZWZ-AK, a po zawieszeniu w czynnościach komendanta Obwodu – por. Czesława Dłubały, z dniem 1 XI 1943 r. obejmuje jego funkcję. Przypadkowo aresztowany 16 X 1943 r. w leśniczówce Andrzejów k. Zduńskiej Woli, ucieka szczęśliwie z aresztu w Korczewie. Latem 1944 r. Obwód sieradzki realizował przygotowanie Akcji "Burza". Ustalono punkty zborne dla plutonów, przygotowano miejsca dla spodziewanych zrzutów broni, wzmożono obserwację sieradzkiego poligonu niemieckich wojsk pancernych. Szczepaniak wówczas przebywał w gajówce Smok, a po aresztowaniu gajowego Tomczyka przeniósł się do schronu leśnego w gminie Gruszczyce, gdzie przebywał wraz z pocztem ochronnym do wejścia Sowietów do Sieradza, co nastąpiło w dniu 23 I 1945 r. Pod koniec okupacji niemieckiej został awansowany do stopnia kapitana.
17 sierpnia 1945 ujawnił się wraz z innymi członkami AK i zdał broń w koszarach byłego 31 pp. Podjął pracę jako kierownik szkoły w Charłupi Małej. Wielokrotnie go przesłuchiwali funkcjonariusze Urzędu Bezpieczeństwa, pozostawał pod stałym nadzorem tego Urzędu. W dniu 6 VII 1946 r. aresztowano go pod zarzutem przynależności do Konspiracyjnego Wojska Polskiego. Zwolniono go jednak 12 II 1947 r. W 1949 r. wyjechał do Dziwiszowa k. Jeleniej Góry, gdzie również pracował jako nauczyciel. W rodzinne strony wrócił w 1956 r. Ożenił się z Eugenią Wadas, z tego małżeństwa urodził mu się syn i córka. Zmarł 6 stycznia 1991. 
Był odznaczony Medalem „Za udział w wojnie obronnej 1939”, Krzyżem Partyzanckim i Krzyżem Armii Krajowej.

</doc>
<doc id="487555" url="https://pl.wikipedia.org/wiki?curid=487555" title="Testy jednostkowe">
Testy jednostkowe



</doc>
<doc id="487558" url="https://pl.wikipedia.org/wiki?curid=487558" title="Testowanie mutacyjne">
Testowanie mutacyjne

Testowanie mutacyjne (in. mutation testing / mutation analysis / program mutation) – technika wykorzystywana do projektowania testów oprogramowania oraz oceny jakości testów już istniejących (np. testów jednostkowych). Testowanie mutacyjne polega na wielokrotnym wprowadzaniu niewielkich zmian do programu. Po wprowadzeniu zmian program uruchamiany jest ponownie, a zadaniem testu jest wykrycie wprowadzonych modyfikacji oraz usunięcie ich. Głównym celem stosowania testowania mutacyjnego jest pomoc testerowi w budowaniu skutecznych testów lub zlokalizowanie słabych punktów testów już wykorzystywanych. Testy mutacyjne zalicza się do grupy testów strukturalnych (ang. "white-box testing"). 
Bardziej ogólna definicja testowania mutacyjnego mówi, że testowanie to polega na stosowaniu dobrze zdefiniowanych reguł w strukturach składniowych programu w celu dokonywania systematycznych zmian w artefaktach oprogramowania.

</doc>
<doc id="487559" url="https://pl.wikipedia.org/wiki?curid=487559" title="Przemysław Hauser (historyk)">
Przemysław Hauser (historyk)

Przemysław Hauser (ur. 18 maja 1942 w Ostrowie Wielkopolskim) – polski historyk, profesor. Specjalizuje się w tematyce historii relacji polsko-niemieckich w XX wieku i mniejszości niemieckiej w II Rzeczypospolitej. Znawca brydża.
Życiorys.
W 1973 obronił pracę doktorską "Mniejszość niemiecka w województwie pomorskim w latach 1920–1939" napisaną pod kierunkiem prof. Antoniego Czubińskiego. Habilitował się w 1983 na podstawie maszynopisu rozprawy "Niemcy wobec sprawy polskiej. Październik 1918 – czerwiec 1919". W 1991 został profesorem nadzwyczajnym UAM. W 1996 uzyskał tytuł naukowy profesora, a w 2000 został powołany na stanowisko profesora zwyczajnego.
W latach 1990–1996 był wicedyrektorem Instytutu Historii Uniwersytetu im. Adama Mickiewicza. W latach 1996–2002 sprawował funkcję prorektora UAM. 
W latach 1999 – 2000 kierował Zakładem Historii Powszechnej XIX i XX w. a następnie do 2012 był kierownikiem Zakładu Najnowszej Historii Polski w Instytucie Historii UAM.
Publikacje.
Autor około 200 publikacji naukowych i popularnonaukowych:

</doc>
<doc id="487560" url="https://pl.wikipedia.org/wiki?curid=487560" title="Clément Marot">
Clément Marot

Clément Marot (ur. 1496 w Cahors, zm. w 1544 w Turynie) – francuski poeta renesansowy. 
Życiorys.
Młodość.
Był synem chłopki z Gaskonii i Jeana Marota, kupca z Caen, który w 1505 został wyrzucony z cechu, do którego należał i zaczął utrzymywać się z pisania wierszy. Jego poezja zyskała uznanie arystokratki Michelle de Saubonne, która wprowadziła go na dwór królewski. Jean Marot uzyskał protekcję Anny Bretońskiej, a następnie został jednym z ulubionych twórców Ludwika XII. 
Jean Marot wysłał swojego syna początkowo do szkoły w Paryżu, a następnie umieścił go jako pazia na dworze pana na Vileroy Nicolasa de Neufville. Jeszcze jako dziecko Clément zaczął tworzyć pierwsze wiersze, naśladując styl ojca - jednego z Wielkich Retoryków. 
Poeta dworski.
Ok. 1513, będąc dworzaninem, Marot przeszedł w służbę Małgorzaty z Nawarry. Wydawca jego dzieł Nicolas Lenglet-Dufresnoy podejrzewał go o próbę nawiązania z nią romansu. Domysły te nie są jednak w żaden sposób potwierdzone; wiadomo jedynie, że Małgorzata wysoko ceniła talent poetycki Marota. 
Razem z dworem Franciszka I Marot podróżował do Reims i Ardres, królowi zadedykował zbiór wierszy "Świątynia Kupidyna" oraz "Petite Epistre" (ok. 1518). Tłumaczył równolegle dzieła autorów antycznych, w tym Wirgiliusza. W ślad za królem brał udział w wojnach włoskich i dostał się do niewoli w bitwie pod Pawią. 
Po powrocie do Francji Marot został oskarżony o obrazę obyczajów i wspieranie reformacji, do czego przyczyniło się jego otwarte wyrażania poglądów sprzecznych ze stanowiskiem katolickich władz kościelnych. W 1525 został uwięziony w Châtelet. W tym okresie stworzył kolejne epigramaty, w których twierdził, że jest niewinny i zwracał się do swoich wpływowych przyjaciół o pomoc. W 1526 został przeniesiony z dotychczasowego więzienia do Chartres, gdzie tylko formalnie pozostawał w więzieniu. Wrażenia z Chatelet zawarł w tym okresie w wierszu "Piekło". Ostatecznie wyszedł na wolność dzięki wsparciu biskupa Chartres oraz Lyona Jameta. 
W 1527 ponownie trafił do więzienia po tym, jak wyrwał z rąk łuczników królewskich mężczyznę prowadzonego do więzienia. Opuścił je dzięki protekcji Franciszka I, o którą prosił w osobnym wierszu. W tym samym czasie zakochał się - bez wzajemności w Annie d'Alençon, której poświęcił cykl utrzymanych w duchu petrarkizmu utworów zatytułowanych "La Grand Amye". Kolejny cykl poświęcił zmarłej w 1531 Ludwice Sabaudzkiej, którą przedstawił niemal jako świętą. W rok później opublikował "Epistre au Roy, par Marot estant malade à Paris".
Represje przeciw protestantom.
Po tzw. „sprawie plakatów” (fr. "affaire des placards") i rozpoczęciu oficjalnych działań wymierzonych w protestantów, Marot opuścił dwór królewski. Przebywał kolejno w Bearn i Piemoncie, by w 1536 osiąść w Wenecji. Miał jednak nadzieję na odzyskanie królewskiej protekcji i w cyklu kolejnych wierszy zwracał się do króla i usprawiedliwiał swoje postępowanie, odżegnując się do wszelkich sympatii hugenockich. W czasie pobytu we Włoszech dokonał przekładu biblijnych psalmów na język francuski. Chociaż teolodzy z Sorbony zarzucili jego tłumaczeniu nieścisłości i błędy kanoniczne, jego praca zyskała ogromną popularność zarówno w kręgach katolickich (w tym na dworze królewskim), jak i protestanckich. 
W 1542 król po raz kolejny zwrócił się przeciwko protestantom. Marot, chociaż jego nazwisko nie zostało wymienione dosłownie wśród zagrożonych represjami, wyjechał z Paryża do Sabaudii i zamieszkał czasowo w Chambéry, a następnie w zamku Longefan i na dworze Franciszka de Bellegarde. Kilkakrotnie, bez odzewu, zwracał się do Franciszka I z prośbą o umożliwienie mu powrotu. Chciał dołączyć do armii francuskiej na terenie Piemontu, jednak zmarł w drodze, w Turynie w 1544. 
Twórczość.
We wczesnej fazie swojej twórczości Marot kontynuował tradycję Wielkich Retoryków, uprawiając gatunki o tradycji średniowiecznej (virelai, rondo, ballada), posługując się grą słowną, alegorią i oryginalnymi porównaniami. Tematyka jego dzieł była ściśle związana z pobytem na dworze – adresował swoje wiersze do króla i członków rodziny królewskiej, nawet pisząc wiersze na błahe tematy starał się zachwycać odbiorcę sprawnością w posługiwaniu się językiem i figurami stylistycznymi. Platoniczne uczucie do Anny d'Alençon było dlań inspiracją do napisania cyklu "La grand amye", utrzymanego w duchu petrarkizmu. 
Swoje wczesne utwory zebrał w tomie "Młodość Clementa" ("L’Adolescence clémentine"), obejmującą dzieła powstałe od 1532 do 1538.

</doc>
<doc id="487561" url="https://pl.wikipedia.org/wiki?curid=487561" title="Robert Pete Williams">
Robert Pete Williams

Robert Pete Williams (ur. 14 marca 1914 w Zachary, zm. 31 grudnia 1980 w Rosedale) – amerykański muzyk bluesowy, związany z Luizjaną i jej regionalnym stylem bluesa.
W młodym wieku pracował fizycznie na jednej z farm w Luizjanie w okolicach Baton Rouge. Grał na piknikach farmerskich i zabawach tanecznych do lat 50. XX wieku w. Od 1956 roku odbywał dożywotnią karę pozbawienia wolności za morderstwo podczas strzelaniny w lokalnym barze (sam Williams tłumaczył się koniecznością samoobrony). W więzieniu jego talent muzyczny został zauważony przez muzykologów, dr. Harry’ego Ostera i Richarda Allene, dzięki którym mógł zarejestrować swój materiał w więzieniu stanowym dla wydawnictwa "Louisiana Folklore Society and Folk-Lyric/Arhoolie". Za wstawiennictwem Allena i Ostera Williams został zwolniony z więzienia w 1959 roku. Do 1964 roku nie mógł jednak opuszczać stanu Luizjana. Do tego czasu zdążył wyrobić sobie bardzo dobrą opinię krytyków, by już w 1964 wystąpić na Newport Folk Festival. Po udanym występie wybrał się w trasę koncertową wraz z Mississippi Fredem McDowellem. Kontynuował karierę sceniczną do końca lat 70. Został zmuszony do zaprzestania koncertów przez pogorszenie stanu zdrowia. Zmarł na chorobę serca w sylwestra 1980 roku w wieku 66 lat.
Muzyka "Roberta Pete’a Williamsa" była bardzo charakterystyczna poprzez niekonwencjonalne strojenie i struktury muzyczne. Jego gra na gitarze i wokal nie przypominały dokonań żadnych innych wcześniejszych artystów. Przemyślane teksty jego piosenek, mówią w większości o czasach spędzonych w więzieniu.
Jego piosenka "I’ve Grown So Ugly" była wykonywana przez Captain Beefheart and His Magic Band na albumie "Safe as Milk" z 1967 roku oraz przez The Black Keys na płycie "Rubber Factory" (2004).
W 2014 r. został wprowadzony do Blues Hall of Fame.

</doc>
<doc id="487562" url="https://pl.wikipedia.org/wiki?curid=487562" title="Michaił Orłow">
Michaił Orłow

Michaił Fiodorowicz Orłow (ros. Михаил Фёдорович Орлов, ur. 11 września 1922 w Uroniu, zm. 27 lipca 1999 w Moskwie) – starszy lejtnant Armii Czerwonej, dowódca kompanii czołgów 65 brygady pancernej. Jako dowódca kompanii czołgów uczestniczył w walkach wojsk radzieckich z niemieckimi o Radom. 27 lutego 1945 za udział w walkach z Niemcami i rozbicie niemieckiej kolumny pod Mniszkiem otrzymał tytuł Bohatera Związku Radzieckiego, a 16 stycznia 1975, w 30. rocznicę wkroczenia wojsk radzieckich do Radomia, nadano mu tytuł honorowego obywatela Radomia.
Odznaczenia.
Wybrane odznaczenia:

</doc>
<doc id="487566" url="https://pl.wikipedia.org/wiki?curid=487566" title="IWork">
IWork

iWork – pakiet biurowy stworzony przez firmę Apple dla systemów OS X oraz iOS. Dostępny jest również na inne platformy za pośrednictwem iCloud.
Historia.
Pierwsza wersja pakietu, iWork '05, została zaprezentowana 11 stycznia 2005 na wystawie MacWorld w San Francisco. Do sprzedaży trafiła 22 stycznia 2005 w Stanach Zjednoczonych i 29 stycznia w pozostałej części świata i kosztował 79 dolarów. Na stronie internetowej Apple udostępniono również 30-dniową wersję próbną pakietu. Początkowo prawo do nazwy iWork posiadała firma IGG Software. Wersja iWork'08 weszła na rynek 7 sierpnia 2007 roku. Następna wersja iWork '09 miała premierę 6 stycznia 2009 roku podczas konferencji Macworld Expo. W 2013 roku Apple ogłosił reorganizację wydawania iWork zarówno dla OS X, jak i iOS. Każda aplikacja została udostępniona osobno w App store i Mac App Store.
Aplikacje.
Pages.
Program do obsługi tekstu z możliwościami niewymagającego DTP. Jest to spadkobierca pakietu AppleWorks. Część funkcji została ograniczona – natomiast zwiększono możliwości programu poprzez dodanie szablonów zaprojektowanych przez Apple umożliwiających druk ulotek czy folderów na potrzeby małej firmy. Pages w wersji 2 ma już prosty arkusz kalkulacyjny wbudowany w funkcje tabeli. Pages umożliwia także tworzenie wykresów i zamieszczanie szeregu multimediów w pliku. Program używa własnego rozszerzenia „.pages”, lecz możliwe jest również eksportowanie do takich formatów jak: „.doc”, „.rtf”, „.txt”, „.html” oraz Adobe PDF, a także do formatu programu Keynote.
Numbers.
Arkusz kalkulacyjny – jest odpowiednikiem programu Microsoft Excel.
Keynote.
Program do tworzenia multimedialnych prezentacji – jest odpowiednikiem programu Microsoft PowerPoint. Duża integracja programu z innymi aplikacjami firmy Apple pozwala na bardzo łatwe i intuicyjne tworzenie prezentacji. Poza zwykłymi prezentacjami tekstu mogą one zawierać pliki zdjęciowe, filmowe czy muzyczne. Keynote jest zintegrowany z Pages oraz pakietem iLife firmy Apple. Aplikacja używa swojego własnego formatu „.key”. Możliwe jest także zdalne sterowanie Keynote na Macu za pomocą specjalnej aplikacji na iPhone i iPod touch – Keynote Remote.

</doc>
<doc id="487569" url="https://pl.wikipedia.org/wiki?curid=487569" title="Kazimierz Działocha">
Kazimierz Działocha

Kazimierz Jan Działocha (ur. 29 stycznia 1932 w Wysocku Wielkim) – polski prawnik, nauczyciel akademicki, profesor nauk prawnych, specjalista w zakresie prawa konstytucyjnego, były sędzia Trybunału Konstytucyjnego, senator III kadencji, poseł na Sejm III kadencji.
Życiorys.
Absolwent I Liceum Ogólnokształcącego w Ostrowie Wielkopolskim. W 1955 ukończył studia na Wydziale Prawa i Administracji Uniwersytetu Wrocławskiego. Kształcił się u profesorów Andrzeja Mycielskiego, Wincentego Stysia i Jana Gwiazdomorskiego. Pracę doktorską pt. "Dekret z mocą ustawy na tle burżuazyjnego prawa państwowego (analiza krytyczna)", napisaną pod kierunkiem Andrzeja Mycielskiego, obronił w 1962; habilitację uzyskał w 1968. W 1977 został profesorem nadzwyczajnym, siedem lat później otrzymał nominację na profesora zwyczajnego. W latach 1978–1981 pełnił funkcję prodziekana Wydziału Prawa i Administracji UWr, od 1996 do 2002 był kierownikiem Katedry Prawa Konstytucyjnego na tej uczelni. Związany również z Wyższą Szkołą Ekonomii, Prawa i Nauk Medycznych im. prof. Edwarda Lipińskiego w Kielcach.
W latach 1985–1993 zasiadał w Trybunale Konstytucyjnym. Był wśród założycieli Polskiego Towarzystwa Prawa Konstytucyjnego, pełnił funkcję prezesa tej organizacji, w 2002 został prezesem honorowym. Zasiada w Komitecie Wykonawczym Międzynarodowego Towarzystwa Prawa Konstytucyjnego. Dwukrotnie był członkiem Rady Legislacyjnej działającej przy prezesie Rady Ministrów, dwukrotnie też członkiem w Komitecie Nauk Prawnych PAN. Do 2006 wchodził w skład Rady Służby Cywilnej.
Należał do współzałożycieli Fundacji Międzynarodowego Festiwalu Chopinowskiego w Dusznikach-Zdroju, w 1989 został przewodniczącym jego rady tej fundacji.
W październiku 1995 w wyborach uzupełniających przeprowadzonych po śmierci Henryka Rota został wybrany senatorem III kadencji z ramienia Sojuszu Lewicy Demokratycznej w województwie wrocławskim (uzyskując 26% głosów). Zasiadał w Komisji Konstytucyjnej Zgromadzenia Narodowego najpierw jako ekspert (przewodniczył Zespołowi Ekspertów Komisji Konstytucyjnej Zgromadzenia Narodowego), następnie jej członek (jako senator). W latach 1997–2001 sprawował mandat posła III kadencji Sejmu, przewodniczył Komisji Etyki Poselskiej. W 2001 nie ubiegał się o reelekcję.
Opublikował około 200 prac naukowych, jest współautorem pięciotomowego komentarza do Konstytucji pod redakcją Lecha Garlickiego. Redaktor dwóch serii publikacji poświęconych prawu konstytucyjnemu: "Podstawowe dylematy teoretyczne nowej konstytucji RP" (1997) oraz "Podstawowe problemy stosowania konstytucji Rzeczypospolitej Polskiej" (2005–2006). Do 2006 był prezesem Fundacji Współpracy Polsko-Niemieckiej, zasiada we władzach Międzynarodowego Festiwalu Chopinowskiego w Dusznikach-Zdroju. Jako wykładowca na Uniwersytecie Wrocławskim sprawował opiekę nad Studenckim Naukowym Kołem Prawa Parlamentarnego. Zajmował stanowisko zastępcy redaktora naczelnego miesięcznika „Państwo i Prawo”.
Uhonorowano go publikacją pt. "Prawo w służbie państwu i społeczeństwu. Prace dedykowane Profesorowi Kazimierzowi Działosze z okazji osiemdziesiątych urodzin" (2012) W 2003 otrzymał Krzyż Komandorski Orderu Odrodzenia Polski.

</doc>
<doc id="487575" url="https://pl.wikipedia.org/wiki?curid=487575" title="USS Wasp">
USS Wasp

USS "Wasp" – nazwa noszona przez 10 okrętów Marynarki Wojennej Stanów Zjednoczonych, z których najbardziej znany to lotniskowiec z początkowego okresu II wojny światowej. Nazwa oznacza po polsku: osa.
Zobacz też:

</doc>
<doc id="487577" url="https://pl.wikipedia.org/wiki?curid=487577" title="Lovelorn">
Lovelorn

Lovelorn to pierwszy studyjny album norweskiej grupy gothic metalowej, Leaves' Eyes. Został wydany w roku 2004. Niemal wszystkie partie wokalne wykonuje Liv Kristine, jednak pewien udział w nich ma również Alexander Krull.

</doc>
<doc id="487578" url="https://pl.wikipedia.org/wiki?curid=487578" title="Netsplit">
Netsplit



</doc>
<doc id="487579" url="https://pl.wikipedia.org/wiki?curid=487579" title="Światowy Dzień Książki i Praw Autorskich">
Światowy Dzień Książki i Praw Autorskich

Światowy Dzień Książki i Praw Autorskich ("Międzynarodowy Dzień Książki", "Światowy Dzień Książki") – doroczne święto organizowane przez UNESCO w celu promocji czytelnictwa, edytorstwa i ochrony własności intelektualnej za pomocą praw autorskich. Dzień ten po raz pierwszy obchodzono w 1995 roku.
Geneza święta.
Światowy Dzień Książki i Praw Autorskich obchodzony jest 23 kwietnia. Data ta wybrana została jako symboliczna dla literatury światowej. W tym dniu w roku 1616 zmarli Miguel de Cervantes, William Szekspir i historyk peruwiański Inca Garcilaso de la Vega (przy czym datę śmierci Szekspira podaje się według kalendarza juliańskiego, a pozostałych dwóch – według gregoriańskiego). Na ten sam dzień przypada również rocznica urodzin lub śmierci innych wybitnych pisarzy, np. Maurice’a Druona, Halldóra Laxnessa, Vladimira Nabokova, Josepa Pla i Manuela Mejía Vallejo. W Wielkiej Brytanii i Irlandii Światowy Dzień Książki wyjątkowo obchodzony jest w pierwszy czwartek marca, tak aby święto to wypadało w trakcie semestru szkolnego.
Pomysł organizacji święta zrodził się w Katalonii – w 1926 roku wystąpił z nim wydawca z Walencji, Vicente Clavel Andrés. Z początku planowano związać je z datą 7 października, domniemaną datą urodzin Cervantesa, lecz ze względu na niepewność z nią związaną, ostatecznie ustalono datę 23 kwietnia. W Hiszpanii Dzień Książki jest świętem oficjalnym od roku 1930, a od 1964 – we wszystkich krajach hiszpańskojęzycznych.
23 kwietnia jest w Katalonii hucznie obchodzonym świętem narodowym, jako dzień jej patrona – Świętego Jerzego. Zgodnie z długą tradycją w Katalonii obdarowywano w ten dzień kobiety czerwonymi różami, mającymi symbolizować krew smoka pokonanego przez św. Jerzego. Później kobiety zaczęły odwzajemniać się mężczyznom podarunkami z książek.
UNESCO postanowiło stworzyć tytuł Światowej Stolicy Książki, który jako pierwsze miasto otrzymał Madryt. Tytuł Światowej Stolicy Książki przyznawany jest co roku przez UNESCO jako wyróżnienie dla najlepszego przygotowanego przez dane miasto programu promującego książki i czytelnictwo.

</doc>
<doc id="487580" url="https://pl.wikipedia.org/wiki?curid=487580" title="Światowy Dzień Książki">
Światowy Dzień Książki



</doc>
<doc id="487581" url="https://pl.wikipedia.org/wiki?curid=487581" title="Międzynarodowy Dzień Książki">
Międzynarodowy Dzień Książki



</doc>
<doc id="487589" url="https://pl.wikipedia.org/wiki?curid=487589" title="Ah">
Ah

Wyrazy:

</doc>
<doc id="487599" url="https://pl.wikipedia.org/wiki?curid=487599" title="ILife">
ILife

iLife – pakiet programów do manipulacji mediami cyfrowymi zaprojektowany przez firmę Apple dla systemu macOS. Pakiet umożliwia obsługę cyfrowych plików multimedialnych: zdjęć, muzyki, filmów a także tworzenie własnych stron WWW. Aplikacje wchodzące w skład to: GarageBand, iDVD, iMovie, iPhoto oraz dodana w 2006 iWeb. W wersji iLife '08 zrezygnowano z dodawania w pakiecie programu iTunes - jednak wciąż możliwe jest darmowe pobranie go ze strony Apple. Cały pakiet jest dołączany do nowych komputerów Apple, poza tym dostępny jest także w sprzedaży w wersji pudełkowej oraz w sklepie internetowym Mac App Store. Po raz pierwszy iLife zaprezentowano w styczniu 2003 na targach MacWorld. Pakiet jest ściśle zintegrowany z systemem macOS oraz innymi programami dostępnymi na tę platformę m.in. iWork. Cechą programów zawartych w pakiecie jest ich ścisła współpraca i wymiana danych (np. zdjęcia i slajdy w iPhoto mogą być obrabiane w iMovie z użyciem muzyki przygotowanej w GarageBand i iTunes, a dalej przetwarzane na format DVD w programie iDVD).
Aktualne aplikacje pakietu.
iMovie.
Aplikacja do tworzenia cyfrowych filmów video. Umożliwia pobieranie danych poprzez FireWire z kamer cyfrowych, aparatów czy kamery iSight a następnie ich montaż oraz eksport do innych formatów wideo. Możliwe jest także dodawanie efektów specjalnych oraz muzyki.
GarageBand.
Program do samodzielnego tworzenia muzyki. Bardzo prosty interfejs umożliwia przeciąganie gotowych sampli muzyki do linii czasu i ich miksowanie. Program w wersji 3 umożliwia tworzenie własnych podcastów.
Nierozwijane aplikacje pakietu.
iPhoto.
Umożliwia zarządzanie oraz edytowanie plików graficznych - przede wszystkim cyfrowych zdjęć. Program umożliwia zarządzanie zdjęciami od momentu pobrania ich z aparatu poprzez ich edycję i katalogowanie aż po archiwizowanie i nagrywanie na płytach, budowanie własnych pokazów slajdów czy zamieszczanie na stronach WWW w formie photocastów. Możliwe jest także zamówienie u Apple drukowanych albumów stworzonych przez iPhoto. Od wersji iLife '05 poza podstawowymi formatami jak ".jpg", ".png" czy ".tiff" możliwe jest zarządzanie plikami RAW. Program przestał być rozwijany po premierze aplikacji Zdjęcia.
iDVD.
Program do nieprofesjonalnego authoringu DVD - umożliwia przede wszystkim nagrywanie płyt DVD we współpracy z innymi aplikacjami pakietu iLife.
iWeb.
Po raz pierwszy wprowadzony w pakiecie iLife '06 to prosty i intuicyjny program do tworzenia prostych stron WWW opartych o szablony. Możliwe jest dodawanie podcastów, photocastów oraz synchronizacja z MobileMe.

</doc>
<doc id="487603" url="https://pl.wikipedia.org/wiki?curid=487603" title="Fraza">
Fraza



</doc>
<doc id="487604" url="https://pl.wikipedia.org/wiki?curid=487604" title="Cyril Baselios Malancharuvil">
Cyril Baselios Malancharuvil

Cyril Baselios Malancharuvil właśc. James Malancharuvil OIC (ur. 16 sierpnia 1935 w Ullannor, zm. 18 stycznia 2007 w Thiruvananthapuram) – indyjski duchowny katolicki obrządku malankarskiego, arcybiskup większy Trivandrum, zwierzchnik Kościoła Syromalankarskiego.
Życiorys.
Od 1951 w Bethany Ashram (OIC). W 1960 uzyskał licencjat z filozofii i teologii na Ateneum Papieskim w Pune (Indie) oraz przyjął święcenia kapłańskie (4 października 1960). Ukończył prawo kanoniczne na Papieskim Uniwersytecie Gregoriańskim w Rzymie; następnie profesor teologii w seminarium regionalnym św. Tomasza w Kottayam i w Papieskim Seminarium Międzyobrządkowym w Alwaye. W 1970 uzyskał dyplom w zakresie psychologii na Uniwersytecie św. Jana w Nowym Jorku ("Saint John’s University, New York"). Konsultor Papieskiej Komisji ds. Rewizji Kodeksu Wschodniego Prawa Kanonicznego. Od 24 kwietnia 1974 przełożony generalny Zgromadzenia Naśladowania Chrystusa (OIC). 28 grudnia 1978 mianowany przez Jana Pawła II biskupem nowo utworzonej eparchii Battery dla katolików obrządku syromalankarskiego.
Od 6 listopada 1995 arcybiskup metropolita Trivandrum i zwierzchnik Syromalankarskiego Kościoła Katolickiego, 10 lutego 2005 mianowany arcybiskupem większym Trivandrum. W latach 2000-2004 przewodniczył indyjskiej Konferencji Episkopatu.
Zmarł na atak serca 18 stycznia 2007.

</doc>
<doc id="487605" url="https://pl.wikipedia.org/wiki?curid=487605" title="Zestawienia">
Zestawienia



</doc>
<doc id="487606" url="https://pl.wikipedia.org/wiki?curid=487606" title="Zrosty">
Zrosty



</doc>
<doc id="487607" url="https://pl.wikipedia.org/wiki?curid=487607" title="Zrost">
Zrost

Zobacz też: chrząstkozrost, więzozrost, kościozrost – w anatomii: ścisłe połączenia międzykostne.

</doc>
<doc id="487609" url="https://pl.wikipedia.org/wiki?curid=487609" title="Wawrzyniec Potocki">
Wawrzyniec Potocki

Wawrzyniec Potocki herbu Szeliga – żołnierz koronny, poseł na Sejm, chorąży znaku pancernego podkomorzego chełmińskiego, regimentarz związku wojskowego partii ukraińskiej w konfederacji barskiej w 1769 roku. 
W czasie wojny siedmioletniej na terenie Wielkopolski jako namiestnik chorągwi pancernej występował przeciwko wojskom rosyjskim (1758-1760), a później (1763) osłaniał ludność przed Prusakami i swawolnikami zyskując duży rozgłos i uznanie społeczeństwa. W rezultacie poseł na sejm konwokacyjny w 1764.
Chorągiew Potockiego została odkomenderowana na Ukrainę i Podole. Wsławił się tam wojennymi czynami i w początkach 1768 roku posiadał już stopień chorążego pancernego.
Konfederacja Barska.
Wawrzyniec Potocki to jeden z głównych organizatorów konfederacji barskiej. Jego podpis figuruje na trzecim miejscu, zaraz po Michale Hieronimie Krasińskim i Józefie Pułaskim na akcie konfederacji z 29 lutego 1768. Jako reprezentant Wielkopolski otrzymał urząd konsyliarza z prawem zasiadania w Generalnej Radzie. 4 marca pod Barem był wśród oddziałów wojsk koronnych przystępujących do konfederacji i otrzymał stanowisko generalnego regimentarza wojsk koronnych komputowych i konfederackich, a w kilka dni później 6 marca szarżę drugiego pułkownika oraz komendę nad chorągwią w nowo formowanym pułku pod znakiem Krzyża Świętego. W dniu 16 kwietnia, po zwycięskich walkach i zajęciu Winnicy wydał uniwersał o sukcesach i wzroście sił konfederackich. 
Józef Pułaski ze swą Radą Wojskową 23 października przeprowadził w Żwańcu „renowację konfederacji koronnej” i na miejsce Krasińskiego wybrano na marszałka substytuta (zastępcę) Wawrzyńca Potockiego. Już jako marszałek konfederacji Potocki wydał uniwersał do wszystkich województw, ziem i powiatów, zalecając im gotowość na wypadek ogłoszenia pospolitego ruszenia. 
Po uwięzieniu Pułaskiego w Dańkowicach Wawrzyniec Potocki objął funkcję marszałka związkowego, a następnie skupił wokół siebie pozostałe siły w tym synów Józefa Pułaskiego (Franciszka, Kazimierza i Antoniego). W dniu 8 marca 1769 roku kierował Wawrzyniec Potocki (a nie Kazimierz Pułaski jak twierdzi A. Pietrow, a za nim wszyscy pozostali) obroną fortyfikacji Okopów Świetęj Trójcy.
Po załamaniu się konfederacji w dniu 24 kwietnia 1770 r. został przydzielony postanowieniem Generalności pod rozkazy Józefa Zaremby, komendanta generalnego województw wielkopolskich. Był obecny 20 i 21 czerwca 1771 r. w Działoszynie podczas rozmów pomiędzy Franciszkiem Ksawerym Branickim a Zarembą w sprawie poddania się królowi. Potocki opowiadający się za dalszą walką sprzeciwiał się rozmowom kapitulacyjnym. Zaremba 22 czerwca w uzgodnieniu z Branickim i Ożogowem odesłał Potockiego w Łęczyckie jako najbardziej przeszkadzającego pertraktacjom. 
Wawrzyniec Potocki w dniu 25 czerwca 1771 roku z około 350 ludźmi zatrzymał się na noc w Charchwie i Charchówku. Rankiem dał się zaskoczyć Mojżeszowi Langowi. Spotkanie miało bardziej charakter jednostronnej rzezi niż regularnej bitwy. Lang kazał wszystkich wziętych do niewoli pozabijać. Z całej bitwy ocalało zaledwie 30 ludzi, poległo 200 konfederatów, a wśród nich broniąc się do końca również Wawrzyniec Potocki herbu Szeliga.
Wawrzyniec Potocki pochodził z Wielkiego Potoka, był dziedzicem na Wrzącej, Korczynie i Sierosławiu. Syn Jana Potockiego i Zofii z Żegockich. Z małżeństwa z Agnieszką z Chwaliszewskich pozostawił synów Florentyna, Teodora i Antoniego.

</doc>
<doc id="487613" url="https://pl.wikipedia.org/wiki?curid=487613" title="Małachowianka">
Małachowianka



</doc>
<doc id="487614" url="https://pl.wikipedia.org/wiki?curid=487614" title="Albert Potocki">
Albert Potocki

Albert (Wojciech) Szeliga Potocki (ur. 1801 na Wołyniu, zm. 1848 lub 1853) – poeta, syn Ignacego i Emilii z Felińskich (siostry Alojzego Felińskiego); pamiętnikarz, podróżnik, pułkownik wojsk rosyjskich i zesłaniec polityczny. Przyjaciel Norwida, który poświęcił mu wiersz "Pamięci Alberta Szeligi Hrabi Potockiego - pułkownika - zmarłego na Kaukazie".
Życiorys.
Jako oficer wojsk Królestwa Kongresowego, został on zesłany na Kaukaz dwa razy. Między jednym a drugim wygnaniem pokazywał się w salonach literackich Warszawy. Należał do pokolenia „listopadowczyków”. Na Kaukazie szybko zrobił karierę, był doradcą namiestnika Kaukazu Woroncowa (w randze pułkownika), uczestniczył w wielu znanych wyprawach. Będąc w wyjątkowo dobrej jak na zesłańców sytuacji społecznej i materialnej, wspierał rodaków. Pod koniec życia był wychowawcą dzieci władcy Mingrelii księcia Dadianiego. 
Płodny nowelista i poeta, pisał dla „Athenaeum” i „Biblioteki Warszawskiej”. W roku 1846 brał udział w założeniu Biblioteki Narodowej w Tbilisi; książka pod numerem 1 w bibliotece jest darem Potockiego. W dziale rękopisów biblioteki przechowuje się jego album z wierszami, w tym poświęconymi żonie władcy Mingrelii – Katarzynie Czawczawadze-Dadani, córce gruzińskiego poety, księcia Aleksandra Czawczawadzego i siostrą Niny Gribojedowej.
Albert Szeliga hrabia Potocki zmarł na cholerę na Kaukazie w 1848 lub 1853 r.
Pod nazwiskiem Alberta Potockiego działał w środowisku polskiej emigracji we Francji i Anglii w latach 1861-1876 największy szpieg pośród polskiej emigracji, Julian Bałaszewicz, fałszywy hrabia Albert Potocki. „Potocki” - Bałaszewicz jako zaciekły moralista wiódł żywot podejrzanie ascetyczny. Zdradził go w upojeniu alkoholowym sekretarz - Butkowski. Jednak polska emigracja nie uwierzyła pijanemu sekretarzowi największego carskiego agenta w dziejach polskiego wychodźstwa. Swe działania agenta i prowokatora w służbie carskiej Julian Aleksander Bałaszewicz zamieścił w obszernym wyborze z korespondencji służbowej w książce „Raporty szpiega”.

</doc>
<doc id="487615" url="https://pl.wikipedia.org/wiki?curid=487615" title="Super-Kamiokande">
Super-Kamiokande

Super-Kamiokande albo Super-K () – wodny detektor promieniowania Czerenkowa o masie 50 000 ton, znajdujący się w kopalni niedaleko miejscowości Kamioka w Japonii. Kontynuacja prowadzonego w latach 1983–1995 eksperymentu Kamiokande () z mniejszym 300-tonowym detektorem.
Początkowo służył do poszukiwań rozpadu protonu, a od 1986 roku do rejestracji neutrin słonecznych. Neutrina wykrywa się poprzez promieniowanie Czerenkowa emitowane przez cząstki wybite (lub powstałe) w oddziaływaniu z neutrinem.
Detektor Super-Kamiokande został oddany do użytku w 1996 roku. Po dwóch latach jego działania opublikowano wyniki badań na temat neutrin atmosferycznych powstających w ziemskiej atmosferze w oddziaływaniach z promieniowaniem kosmicznym. Stwierdzono zależność liczby neutrin mionowych od odległości, jaką przebyły (odległość można oszacować znając kierunek lotu neutrina), co jest dowodem na tzw. zjawisko oscylacji neutrin.
W latach 1999–2004 detektor był wykorzystany w eksperymencie K2K, w którym neutrina wysyłane były z laboratorium KEK. W 2010 roku wystartował eksperyment T2K, tym razem neutrina produkowane są w ośrodku J-PARC w Tōkai (prefektura Ibaraki).
Zespół Super-Kamiokande, który reprezentował profesor Uniwersytetu Tokijskiego, Yōji Totsuka (1942–2008), został laureatem Nagrody Asahi za 1998 rok.

</doc>
<doc id="487616" url="https://pl.wikipedia.org/wiki?curid=487616" title="Kamiokande">
Kamiokande



</doc>
<doc id="487621" url="https://pl.wikipedia.org/wiki?curid=487621" title="Zamiejscowy Wydział Kultury Fizycznej w Gorzowie Wielkopolskim Akademii Wychowania Fizycznego im. Eugeniusza Piaseckiego w Poznaniu">
Zamiejscowy Wydział Kultury Fizycznej w Gorzowie Wielkopolskim Akademii Wychowania Fizycznego im. Eugeniusza Piaseckiego w Poznaniu

Zamiejscowy Wydział Kultury Fizycznej w Gorzowie Wielkopolskim Akademii Wychowania Fizycznego im. Eugeniusza Piaseckiego w Poznaniu – jeden z trzech wydziałów Akademii Wychowania Fizycznego w Poznaniu, najstarsza działająca placówka szkolnictwa wyższego w Gorzowie Wielkopolskim.
Historia.
Gorzowska filia poznańskiej AWF utworzona została w 1971. W latach 1984–1993 funkcjonowała jako samodzielny wydział. W 1993 z powodu trudności kadrowych poznańskiej uczelni Wydział został zdegradowany do rangi instytutu i włączony do Wydziału WF w Poznaniu.
W 2003 Instytut podniesiono ponownie do rangi samodzielnego wydziału. Od 2005 ZWKF posiada prawo nadawania stopnia naukowego doktora nauk o kulturze fizycznej. W chwili obecne kształci się tu 1 015 studentów.
Kierunki studiów.
Uczelnia prowadzi także studia doktoranckie i podyplomowe.
Władze wydziału.
Dziekan dr hab. Piotr Żurek
Prodziekan ds. Dydaktyki dr hab. Leszek Zguczyński
Prodziekan ds. Studenckich i Sportu dr Piotr Wójciak
Absolwenci.
Studia na Wydziale ukończyli m.in.:
Zawodnicy klubu AZS AWF.
Przy wydziale działa klub sportowy AZS AWF Gorzów Wielkopolski. Wydział wykształcił wielu znanych polskich sportowców, w tym medalistów olimpijskich.

</doc>
<doc id="487623" url="https://pl.wikipedia.org/wiki?curid=487623" title="Armata 5,5-calowa">
Armata 5,5-calowa

Armata 5,5-calowa (BL 5.5 inch Medium Gun) – brytyjska armata polowa kalibru 140 mm używana w okresie II wojny światowej.
W styczniu 1939 armia brytyjska zamówiła nową armatę mającą zastąpić używane dotychczas 6-calowe armaty i haubice. Nowa broń weszła do użycia w 1942. Początkowo zasięg nowej armaty był uważany za niewystarczający ale szybko skorygowano ten problem wprowadzając do użycia amunicję z pociskami lżejszymi o 20 funtów (9 kg). Po zakończeniu wojny armaty 5,5-calowe zostały zastąpione haubicami FH-70.
Armaty 139,7 mm znajdowały się na wyposażeniu jednostek Polskich Sił Zbrojnych na Zachodzie: 10 Pułku Artylerii Ciężkiej i 13 Pułku Artylerii Ciężkiej wchodzących w skład 2 Korpusu Polskiego.

</doc>
<doc id="487624" url="https://pl.wikipedia.org/wiki?curid=487624" title="*">
*



</doc>
<doc id="487625" url="https://pl.wikipedia.org/wiki?curid=487625" title="North American FJ Fury">
North American FJ Fury

North American FJ Fury – rodzina amerykańskich samolotów pokładowych, FJ-1 był drugim operacyjnym samolotem odrzutowym w służbie US Navy (pierwszym był McDonnell FH-1 Phantom).
Oryginalnie został zamówiony w 1944 jako XJF-1, a prace nad nowym samolotem rozpoczęły wytwórnie lotnicze Douglas i Vaught. XJF-1 był dolnopłatem o klasycznej konstrukcji, z prostymi skrzydłami i podwoziem trójkołowym z kołem przednim. Napęd stanowił pojedynczy silnik turboodrzutowy. Zbudowano tylko 30 seryjnych egzemplarzy FJ-1 Fury, mimo że pierwotne zamówienie opiewało na 100 sztuk. Samoloty testowano z pokładu lotniskowca USS Boxer, ale w służbie zostały wyparte przez Grumman F9F Panther. Ostatnie egzemplarze wycofano w 1953. Pierwszy prototyp, XP-86 późniejszego myśliwca USAF North American F-86 Sabre, w którym zastosowano już skrzydło skośne był bazowany na „Furii”. Na bazie F-86 powstała rodzina samolotów pokładowych FJ-2, FJ-3 i FJ-4 Fury, których łącznie wyprodukowano 1115 sztuk.

</doc>
<doc id="487627" url="https://pl.wikipedia.org/wiki?curid=487627" title="FJ Fury">
FJ Fury



</doc>
<doc id="487628" url="https://pl.wikipedia.org/wiki?curid=487628" title="Fury">
Fury



</doc>
<doc id="487629" url="https://pl.wikipedia.org/wiki?curid=487629" title="Sabre">
Sabre



</doc>
<doc id="487630" url="https://pl.wikipedia.org/wiki?curid=487630" title="Bob Balaban">
Bob Balaban

Robert Elmer Balaban (ur. 16 sierpnia 1945 w Chicago) – amerykański aktor, reżyser, scenarzysta i producent filmowy. Nominowany do Oscara za najlepszy film jako twórca scenariusza dramatu Roberta Altmana "Gosford Park" (2001).
Najbardziej kojarzony z rolą naukowca Laughlina w "Bliskich spotkaniach trzeciego stopnia" (1977). W 1968 zadebiutował na Broadwayu jako goniec hotelowy i Borden Eisler w sztuce Neila Simona "Plaza Suite" u boku George’a C. Scotta. Po raz pierwszy wystąpił na ekranie w roli homoseksualnego studenta w dramacie Johna Schlesingera "Nocny kowboj" ("Midnight Cowboy", 1969) z udziałem Dustina Hoffmana i Jona Voighta. Pojawił się również w kilku epizodach amerykańskiego serialu "Kroniki Seinfelda" (w czwartym sezonie) jako Russell Dalrymple (fikcyjny szef NBC).
Jego dziadkowie byli żydowskimi emigrantami z Europy. Ojciec, wraz z braćmi, zdominowali rynek kinowy w Chicago w okresie przedwojennym. Stryj, Barney Balaban, był prezesem Paramount Pictures przez prawie 30 lat w latach 1936–1964.

</doc>
<doc id="487631" url="https://pl.wikipedia.org/wiki?curid=487631" title="F-86">
F-86



</doc>
<doc id="487632" url="https://pl.wikipedia.org/wiki?curid=487632" title="Chiazm">
Chiazm

Chiazm ( – „ułożenie na krzyż”, „skrzyżowanie”) – klasyczna figura retoryczna, odmiana inwersji. Paralelizm składniowy polegający na odwróceniu symetrii dwóch całostek składniowych, z których druga powtarza porządek syntaktyczny składników, ale w odwrotnej kolejności. Szczególnie według schematu: podmiot – orzeczenie, orzeczenie – podmiot, np:
"Grusza szeleści i szumi kłos" – (J. Słowacki, "Do autora „Skarg Jeremiego”")
"Żywiołem ptaków jest powietrze, ziemia – innych stworzeń."
Chiazmy w Biblii.
W starożytnych tekstach hebrajskch i greckich Starego i Nowego Testamentu stosunkowo często występują chiazmy. Wiele z nich zanikło w trakcie tłumaczenia Biblii na inne języki, jednak niektóre w dalszym ciągu można odnaleźć na kartach Biblii. Następujące cytaty posłużą za przykład, aby ukazać paralelną strukturę tekstu. Elementy chiazmów są często oznaczone w formie A B B A, gdzie litery odpowiadają gramatyce, słowom, lub znaczeniu.
A — „A wielu "pierwszych"
    B — będzie "ostatnimi";
    B1 — a "ostatni"
A1 — będą "pierwszymi"”. Słowa Jezusa (Ewangelia Mateusza 19:30)
A — „Bo kto by chciał duszę swoją "zachować",
    B — "utraci ją",
    B1 — a kto by "utracił" duszę swoją dla mnie,
A1 — "zachowa ją"”. Jezus (Ewangelia Marka 8:35)
A — „Nie dawajcie "psom" tego, co święte
    B — i nie rzucajcie swych pereł przed "świnie",
    B1 — by ich nie podeptały nogami ("świnie"),
A1 — i obróciwszy się, nie rozszarpały was ("psy")”. Jezus (Ewangelia Mateusza 7:6)
A — „Na początku było "Słowo",
    B — a Słowo było u "Boga",
    B1 — a "Bogiem" było Słowo,
A1 — "Ono" było na początku u Boga'”. (Ewangelia Jana 1:1-2) 
A — „Nikt nie może dwóm Panom "służyć",
    B — bo albo jednego będzie "nienawidził",
       C — a drugiego będzie "miłował";
       C1 — albo z jednym będzie "trzymał",
    B1 — a drugim "wzgardzi".
A1 — nie możecie "służyć" Bogu i Mamonie”. (Ewangelia Łukasza 16:13)
A — „Znieczul "serce" tego ludu,
    B — i dotknij jego "uszy" głuchotą,
        C — a jego "oczy" ślepotą;
        C1 — aby nie widział swoimi "oczyma",
    B1 — i nie słyszał swoimi "uszyma",
A1 — i nie rozumiał swoim "sercem", żeby się nie nawrócił i nie ozdrowiał.” (Księga Izajasza 6:10)
A — ...„"pójdźmy" w pielgrzymce na górę Pana,
    B — do "świątyni Boga Jakuba"
        C — i będzie nas "uczył" dróg Swoich abyśmy mogli chodzić Jego ścieżkami
            D — gdyż z Syjonu wyjdzie zakon… wtedy rozsądzać będzie "narody"
                E — i przekłują swoje "miecze na lemiesze",
                E1 — a swoje "włócznie na sierpy":
            D1 — żaden "naród" nie podniesie miecza przeciw narodowi,
        C1 — i nie będą się już "uczyć" sztuki wojennej.
    B1 — "Domu Jakubowy"!
A1 — "Nuże"! postępujmy w światłości Pana!” (Księga Izajasza 2:3-5)
A — „Pamiętaj
  B — na Jezusa Chrystusa, potomka Dawida, 
    C — On według Ewangelii mojej powstał z martwych,
      D — dla niej znoszę niedolę
        E — aż do więzów jako złoczyńca,
        E1 — ale Słowo Boże nie jest związane;
      D1 — dlatego znoszę wszystko przez wzgląd na wybranych,
    C1 — aby i oni dostąpili zbawienia
  B1 — w Jezusie Chrystusie
A1 — z wieczną chwałą.” (2 List do Tymoteusza 2:8-10)

</doc>
<doc id="487633" url="https://pl.wikipedia.org/wiki?curid=487633" title="Brachylogia">
Brachylogia

Brachylogia (gr. "brakhylogía"), brewilokwencja () – figura retoryczna polegająca na zwięzłości wypowiedzi, krótkości, treściwości, lapidarności, zwartości wyrażenia.
Przykład brachylogii we fragmencie wiersza Jerzego Jurandota:

</doc>
<doc id="487634" url="https://pl.wikipedia.org/wiki?curid=487634" title="Brewilokwencja">
Brewilokwencja



</doc>
<doc id="487636" url="https://pl.wikipedia.org/wiki?curid=487636" title="Średniopłat">
Średniopłat

Średniopłat – samolot jednopłatowy o płacie umocowanym na wysokości osi podłużnej kadłuba. Układ ten jest korzystniejszy pod względem interferencji skrzydeł i kadłuba od układu dolnopłata, ale charakteryzuje się gorszymi właściwościami nośnymi. Powszechnie spotykany w samolotach myśliwskich, np.:

</doc>
<doc id="487638" url="https://pl.wikipedia.org/wiki?curid=487638" title="9/11">
9/11



</doc>
<doc id="487639" url="https://pl.wikipedia.org/wiki?curid=487639" title="Łyżwiarstwo szybkie na Zimowych Igrzyskach Olimpijskich 1952">
Łyżwiarstwo szybkie na Zimowych Igrzyskach Olimpijskich 1952

Zawody w łyżwiarstwie szybkim na Zimowych Igrzyskach Olimpijskich 1952 odbywały się w dniach 16 – 19 lutego 1952 roku, rywalizowali wyłącznie mężczyźni. Zawodnicy walczyli w czterech konkurencjach: na 500 m, 1500 m, 5000 m, 10 000 m. Łącznie rozdanych zostało zatem cztery kompletów medali. Zawody odbywały się na torze lodowym zrobionym na Bislett Stadion.
Mężczyźni.
500 m.
Data: 16 lutego 1952
1500 m.
Data: 18 lutego 1956
5000 m.
Data: 17 lutego 1952
10 000 m.
Data: 19 lutego 1952

</doc>
<doc id="487641" url="https://pl.wikipedia.org/wiki?curid=487641" title="Norbert Gstrein">
Norbert Gstrein

Norbert Gstrein (ur. 3 czerwca 1961 w Mils bei Imst, Tyrol) – austriacki pisarz.
Studiował matematykę w Innsbrucku. Uczęszczał na seminaria dotyczące filozofii języka w Stanford. Najważniejsze dzieła Gstreina to "Einer" oraz "Angielskie lata".

</doc>
<doc id="487643" url="https://pl.wikipedia.org/wiki?curid=487643" title="Pasmo Oblęgorskie">
Pasmo Oblęgorskie

Pasmo Oblęgorskie – pasmo Gór Świętokrzyskich. Rozciąga się od doliny Łosośny w okolicach wsi Kuźniaki na zachodzie po dolinę Bobrzy na wschodzie. Zbudowane jest z piaskowców triasowych. Część pasma porośnięta jest lasem z przewagą jodły, dębu i buka.
Przez pasmo przebiega Główny Szlak Świętokrzyski im. Edmunda Massalskiego z Gołoszyc do Kuźniaków.

</doc>
<doc id="487644" url="https://pl.wikipedia.org/wiki?curid=487644" title="Szkoła austriacka">
Szkoła austriacka

Szkoła austriacka (szkoła wiedeńska, prakseologiczna) – jedna ze szkół ekonomii. Prezentuje podejście subiektywno-marginalistyczne.
Historia.
Za założycieli właściwej szkoły austriackiej uważa się dziś przede wszystkim autora teorii użyteczności krańcowej Carla Mengera oraz twórcę subiektywnej teorii procentu Eugena von Böhm-Bawerka. Powstała na uniwersytecie w Wiedniu w latach 70. XIX w.
Opublikowane w 1871 roku przez Carla Mengera "Zasady ekonomii" są po dziś dzień jednym z ważniejszych dzieł rewolucji marginalistycznej.
Założenia.
Główne założenia szkoły austriackiej:
Zgodnie z powyższym wyliczeniem, przedstawiciele tego nurtu uważają, że procesy gospodarcze charakteryzują się dużą dozą niepewności i stałymi zakłóceniami równowagi. W tych warunkach najlepszym rozwiązaniem koordynującym działalność podmiotów (jednostek) gospodarujących według nich jest wolny rynek. Umożliwia on pozyskiwanie informacji oraz ich stosowną weryfikację i interpretację („uczenie się”), głównie poprzez mechanizm cenowy. Niezbędna jest do tego celu swoboda kształtowania się cen, która to z kolei, uzależniona jest od swobodnej konkurencji. Twierdzą, iż instytucje państwowe nigdy nie będą w stanie zastąpić wolnego rynku jako mechanizmu optymalnej alokacji dóbr, ponieważ według nich będą miały zbyt ubogi zasób informacji, a pewnych ich kategorii nie posiądą w ogóle.
Poglądy na rolę państwa w polityce gospodarczej.
Zdaniem przedstawicieli szkoły austriackiej, zwalczanie bezrobocia i inflacji uzależnione jest nie tylko od ograniczania i stabilizowania tempa podaży pieniądza, ale także od skutecznego hamowania ekspansji i roli związków zawodowych, które według nich są poważnym czynnikiem zwiększającym poziom inflacji, recesji oraz przeszkodą w podnoszeniu poziomu życia pracowników najemnych.
Emisja pieniądza nie powinna być domeną monopolu banku centralnego, ale także konkurujących ze sobą banków komercyjnych, które to dopiero zapewnią odpowiednią podaż pieniądza. Właściwa jest stabilizacja kursów walutowych, ponieważ rząd zmuszony jest w takiej sytuacji do podtrzymywania określonego parytetu wymiennego. Skutecznie uniemożliwi mu to zatem używanie kursu walutowego do realizacji dyskrecjonalnych celów polityki gospodarczej. Uważają, że rząd nie powinien ograniczać w jakikolwiek sposób wymiany walut.
W poglądach przedstawicieli austriackiej szkoły w ekonomii priorytetową rolę odgrywa rola prawno-instytucjonalnych ram funkcjonowania gospodarki. Polityka gospodarcza rządu powinna być przede wszystkim skierowana na respektowanie i ochronę mechanizmu wolnego rynku. To „rządy prawa”, a nie „rządy prawne” umożliwiają odróżnienie działań zgodnych z duchem wolnego rynku od tych, które są z nim sprzeczne. Przedsiębiorstwa państwowe są o tyle niekorzystną formą gospodarowania, o ile powodują powstanie monopolu w gospodarce. Mogłyby wtedy bowiem stać się realnym zagrożeniem dla ich koncepcji „wolności”, jeżeli nazbyt wielka część działalności gospodarczej przeszłaby pod bezpośrednią kontrolę państwa. Według nich najgorsze są te przypadki, kiedy to działania władz wiążą się z wszelkiego rodzaju różnicowaniem ludzi. Są to decyzje określające, kto ma być upoważniony do dostarczania dóbr i świadczenia usług, po jakich cenach, czy i w jakich ilościach – innymi słowy, posunięć mających na celu kontrolowanie dostępu do różnych rodzajów działalności gospodarczej i zawodów, warunków sprzedaży oraz rozmiarów produkcji lub sprzedaży.
Podobnie rzecz ma się z płatnościami transferowymi, które zdaniem przedstawicieli szkoły austriackiej są z założenia niesprawiedliwe i nieuzasadnione, gdyż państwo według nich nie ma prawa decydować jak redystrybuować dochody obywateli. Twierdzą, że wolność gospodarowania oraz rządy prawa są tym samym niemożliwe do pogodzenia z próbami „poprawiania” podziału dochodów przez aparat państwowy. Hayek pisze zatem co następuje: „Lecz ci, którzy dążą do sprawiedliwości opartej na rozdzielnictwie, napotykają w praktyce na każdym kroku barierę rządów prawa. Z samej natury ich zamiarów wynika, że muszą sięgać do środków dyskryminacyjnych i niekontrolowanych”.
Szczególnie szkodliwa według nich jest jednak działalność polegająca na jakiejkolwiek kontroli cen. Jak twierdzą, wszystkie takie kontrole musiałyby być w pewien sposób arbitralne, a poza tym niemożliwe jest przeprowadzenie ich w sposób pozwalający na właściwe funkcjonowanie wolnego rynku. Dopóki bowiem istnieje mechanizm przystosowawczy, w postaci zmian cen, „niewidzialna ręka rynku” sama przystosuje się do każdego zestawu warunków.
Dla zapewnienia wolności gospodarowania oraz konkurencji uważają, iż niezbędne jest zagwarantowanie swobody zawierania umów. Dopuszczalność konkretnego aktu zależy bowiem wyłącznie od ogólnych przepisów, a nie od zaaprobowania go przez wyznaczony do tego organ administracyjny władzy.

</doc>
<doc id="487645" url="https://pl.wikipedia.org/wiki?curid=487645" title="Erich Fried">
Erich Fried

Erich Fried (ur. 6 maja 1921 w Wiedniu; zm. 22 listopada 1988 w Baden-Baden) – austriacki poeta, tłumacz i eseista pochodzenia żydowskiego.

</doc>
<doc id="487646" url="https://pl.wikipedia.org/wiki?curid=487646" title="Ostropest plamisty">
Ostropest plamisty

Ostropest plamisty "(Silybum marianum" (L.) Gaertner) – gatunek rośliny należący do rodziny astrowatych ("Asteraceae").
Zasięg występowania.
Pochodzi z obszaru śródziemnomorskiego: południowej i południowo-wschodniej Europy, Afryki Północnej, Azji Zachodniej oraz niektórych rejonów Azji Środkowej (Indie, Pakistan). Jako gatunek introdukowany (przypadkowo zawleczony lub uciekinier z upraw) rozprzestrzenił się w wielu rejonach świata. Obecnie rośnie dziko, poza obszarem swojego pierwotnego występowania także w innych miejscach Afryki i Europy, w Australii, Nowej Zelandii, Ameryce Północnej i Południowej. W Polsce jest rośliną uprawną, czasami dziczejącą (ergazjofigofit).
Biologia i ekologia.
Roślina jednoroczna. W Polsce zdziczałe formy spotyka się w ogrodach, nieużytkach, ugorach oraz w zbiorowiskach ruderalnych i synantropijnych. Kwiaty zapylane są przez owady. Kwitnie od lipca do sierpnia.
Uprawa.
Ostropest plamisty jest jedną z roślin, które przeszły ze stanu dzikiego w warunki uprawy polowej. Plon rośliny jest w dużym stopniu determinowany czynnikami meteorologicznymi i glebowymi. W latach wilgotnych, ciepłych i na żyznych glebach osiągać może rozmiary do ok. 2 m i dojrzewać bardzo późno, ale nie jest to normą. Przeciętna wysokość roślin, wyhodowanej i uprawianej w Polsce odmiany Silma, wynosi 1,56 m.. Dolistne stosowanie mikroelementów powoduje wzrost plonu owoców ostropestu, a także zwiększenie zawartości potasu, fosforu i tłuszczu.

</doc>
<doc id="487647" url="https://pl.wikipedia.org/wiki?curid=487647" title="Violet (album Closterkellera)">
Violet (album Closterkellera)

Violet – trzeci studyjny album grupy muzycznej Closterkeller. Wydany został w 1993 roku przez Izabelin Studio. W 1999 r. ukazała się reedycja nakładem Metal Mind Records, zawierająca utwory bonusowe.
W czasopiśmie branżowym „Teraz Rock” wystawiono płycie ocenę 4,5 na 5.
Lista utworów (wersja kasetowa).
"strona A:"
"strona B:"
Inne.
Podczas nagrywania albumu zespół wykorzystał instrumenty:
Fender Stratocaster, Gibson Les Paul, Charwell Jackson, Ovation acoustic, Aria Pro II, Yamaha SY22, Roland U-220, Tama Drums

</doc>
<doc id="487648" url="https://pl.wikipedia.org/wiki?curid=487648" title="Scarlet (album Closterkellera)">
Scarlet (album Closterkellera)

Scarlet – czwarty studyjny album grupy muzycznej Closterkeller. Wydany został w 1995 roku przez Izabelin Studio w nakładzie 80 tys. egzemplarzy. Osiągnął status złotej płyty.
W czasopiśmie branżowym „Teraz Rock” wystawiono płycie ocenę 5 na 5.
Lista utworów.
źródło:.
Twórcy.
źródło:.

</doc>
<doc id="487650" url="https://pl.wikipedia.org/wiki?curid=487650" title="Cyan (album Closterkellera)">
Cyan (album Closterkellera)

Cyan – piąty studyjny album grupy muzycznej Closterkeller. Wydany został 29 kwietnia 1996 roku przez Izabelin Studio.
W czasopiśmie branżowym „Tylko Rock” wystawiono płycie ocenę 4 na 5.
Lista utworów.
Opracowano na podstawie materiału źródłowego.
Twórcy: muz. Closterkeller, sł. Orthodox
Twórcy.
Opracowano na podstawie materiału źródłowego.

</doc>
<doc id="487651" url="https://pl.wikipedia.org/wiki?curid=487651" title="Puławy Miasto">
Puławy Miasto

Puławy Miasto – przystanek osobowy w Puławach, w województwie lubelskim, w Polsce. Według klasyfikacji PKP ma kategorię dworca regionalnego.
W roku 2021 stacja obsługiwała 500–699 pasażerów na dobę.
Na przystanku zatrzymują się wszystkie pociągi osobowe oraz dalekobieżne, dla których jest to jedyne miejsce zatrzymania w mieście.
Peron.
Na przystanku znajduje się dwukrawędziowy peron o długości 390 m oraz wysokości nad poziomem główki szyny wynoszącej 56 cm od strony toru nr 1 i 52 cm od strony toru nr 2. Peron jest zadaszony i wyposażony w ławki oraz urządzenia nagłaśniające.
Dworzec.
W 1959 został wybudowany dwukondygnacyjny dworzec.
Od kwietnia do grudnia 2016 obiekt został przebudowany przez radomskie przedsiębiorstwo Darco. W ramach inwestycji budynek został przebudowany na jednokondygnacyjny i dostosowany do potrzeb osób niepełnosprawnych, odnowiona została elewacja i pokrycie dachowe oraz zainstalowano monitoring. Oficjalne otwarcie odbyło się 19 grudnia. Na początku 2017 PKP Intercity planowało uruchomić na przystanku kasę. Przewozy Regionalne natomiast, które pierwotnie chciały postawić biletomat, zaniechały tego działania ze względu na niesprecyzowanie warunków zamknięcia linii kolejowej nr 7 podczas jej planowanej modernizacji.
Do dworca przylega budynek mieszkalny.

</doc>
<doc id="487652" url="https://pl.wikipedia.org/wiki?curid=487652" title="Koncert ’97 (album Closterkellera)">
Koncert ’97 (album Closterkellera)

Koncert ’97 – pierwszy koncertowy album grupy muzycznej Closterkeller. Wydany został w 1997 roku nakładem Izabelin Studio.
Lista utworów.
źródło:.
Muzycy.
źródło:.

</doc>
<doc id="487653" url="https://pl.wikipedia.org/wiki?curid=487653" title="Graphite">
Graphite

Graphite – szósty studyjny album grupy muzycznej Closterkeller. Wydany został 26 kwietnia 1999 roku nakładem Metal Mind Productions. Angielskojęzyczna edycja albumu ukazała się w 2003 roku. Nagrania zostały zarejestrowane w marcu 1999 roku w studio Q-Sound. W ramach promocji do utworów „Na krawędzi” i „Czas komety” zostały zrealizowane teledyski.
W czasopiśmie branżowym „Teraz Rock” wystawiono polskiej wersji płyty ocenę 5 na 5, anglojęzycznej, zaś 3 na 5.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="487655" url="https://pl.wikipedia.org/wiki?curid=487655" title="Fin de siècle (album Closterkellera)">
Fin de siècle (album Closterkellera)

Fin de siècle – album zespołu Closterkeller z nagraniem koncertu akustycznego nagranego 16 października w Muzycznym Studiu Trójki im. Agnieszki Osieckiej.

</doc>
<doc id="487656" url="https://pl.wikipedia.org/wiki?curid=487656" title="Zębaczowate">
Zębaczowate

Zębaczowate (Anarhichadidae) – rodzina morskich ryb okoniokształtnych.
Zasięg występowania.
Północny Pacyfik i północny Atlantyk.
Klasyfikacja.
Rodzaje zaliczane do tej rodziny :
Znaczenie gospodarcze.
Zębacze są poławiane ze względu na smaczne mięso zawierające 2-6% tłuszczu i 12-18% białka. 
Linki zewnętrzne.
Opis rodziny wg Fishbase.org (j.angielski)

</doc>
<doc id="487658" url="https://pl.wikipedia.org/wiki?curid=487658" title="Pastel (album)">
Pastel (album)

Pastel – to przekrojowa kompilacja nagrań grupy Closterkeller, wydana jako CD zawiera dodatkowo prezentację multimedialną oraz niepublikowane wcześniej nagrania zespołu. Do pierwszego wydania dołączona została wadliwa płyta CD mająca zawierać prezentację multimedialną – z powodu zamiany matryc w tłoczni na dodatkową płytę trafił debiutancki album grupy Delight.
Nagrania dotarły do 46. miejsca listy OLiS.

</doc>
<doc id="487660" url="https://pl.wikipedia.org/wiki?curid=487660" title="Francis Hutcheson">
Francis Hutcheson

Francis Hutcheson (ur. 8 sierpnia 1694 w Drumalig w Irlandii, zm. 8 sierpnia 1746 w Glasgow) – irlandzki filozof okresu oświecenia, związany głównie z oświeceniem szkockim, wczesny myśliciel utylitaryzmu.
Życiorys.
Hutcheson urodził się w rodzinie szkockiej, studiował na uniwersytecie w Glasgow, a w 1716 otrzymał prawo do odprawiania nabożeństw w obrządku prezbiteriańskim. Irlandzkie pochodzenie przekreśliło jego szanse na zawodowe nauczanie religii na terenie Szkocji, wrócił więc do Irlandii i nauczał w Dublin Academy. Jednocześnie pisał swe "Inquiry into the Origins of our Ideas of Beauty and Virtue" (wydane w 1725).
Filozofia.
Hutcheson wystąpił z atakiem na Mandeville’a i był kontynuatorem nurtu w etyce, który zapoczątkował Shaftesbury. Oponując Mandeville’owi Hutcheson twierdził, że cnoty nie wolno zastępować przyjemnością.
Hutcheson sprzeciwiał się tezie Hobbesa – podjętej również przez Hume'a – według której nasze koncepcje zła i dobra są ufundowane na hedonizmie i rachunkach cierpień. Według Hutchesona, cnota co prawda często łączy się z przyjemnością, lecz nie skazuje nas to bynajmniej na przyjęcie tezy twierdzącej, że wszystkie nasze odruchy są motywowane egoizmem. W przeciwieństwie do swych poprzedników Hutcheson twierdził, że cnota i występek pojawiają się "przed" uczuciami przyjemności lub cierpienia – to cnota daje przyjemność a nie przyjemność tworzy cnotę. Czynienie dobra jest dla człowieka rzeczą naturalną, nie tylko wobec siebie, ale i wobec innych – maksymalizacja szczęścia innych jest więc przykazaniem naturalnym i staje się moralną podstawą utylitaryzmu.

</doc>
<doc id="487663" url="https://pl.wikipedia.org/wiki?curid=487663" title="Graf płaski">
Graf płaski

Graf płaski - przedstawienie grafu planarnego na płaszczyźnie w taki sposób, że żadne dwie krawędzie grafu się nie przecinają. 

</doc>
<doc id="487664" url="https://pl.wikipedia.org/wiki?curid=487664" title="Graf platoński">
Graf platoński

Graf platoński – graf, którego wierzchołki i krawędzie są wierzchołkami i krawędziami wielościanu foremnego (bryły platońskiej). Graf platoński stanowi graf planarny utworzony w wyniku rzutu środkowego wierzchołków oraz krawędzi wielościanu foremnego na płaszczyznę. 

</doc>
<doc id="487669" url="https://pl.wikipedia.org/wiki?curid=487669" title="Węgorzycowate">
Węgorzycowate

Węgorzycowate (Zoarcidae) – rodzina morskich ryb okoniokształtnych.
Występowanie.
Morza strefy arktycznej i antarktycznej.
Klasyfikacja.
Rodzaje zaliczane do tej rodziny są zgrupowane w podrodzinach Gymnelinae, Lycodinae, Lycozoarcinae, Neozoarcinae, Zoarcinae:
"Aiakas" — "Andriashevia" — "Argentinolycus" — "Austrolycus" — "Azygopterus" — "Barbapellis" — "Bellingshausenia" — "Bentartia" — "Bilabria" — "Bothrocara" — "Bothrocarina" — "Crossostomus" — "Dadyanos" — "Davidijordania" — "Derepodichthys" — "Dieidolycus" — "Ericandersonia" — "Eucryphycus" — "Eulophias" — "Exechodontes" — "Gosztonyia" — "Gymnelopsis" — "Gymnelus" — "Hadropareia" — "Hadropogonichthys" — "Iluocoetes" — "Japonolycodes" — "Krusensterniella" — "Letholycus" — "Leucogrammolycus" — "Lycenchelys" — "Lycodapus" — "Lycodes" — "Lycodichthys" — "Lycodonus" — "Lycogrammoides" — "Lyconema" — "Lycozoarces" — "Magadanichthys" — "Maynea" — "Melanostigma" — "Nalbantichthys" — "Neozoarces" — "Notolycodes" — "Oidiphorus" — "Opaeophacus" — "Ophthalmolycus" — "Pachycara" — "Patagolycus" — "Phucocoetes" — "Piedrabuenia" — "Plesienchelys" — "Pogonolycus" — "Puzanovia" — "Pyrolycus" — "Santelmoa" — "Seleniolycus" — "Taranetzella" — "Thermarces" — "Zoarces" — "Zoarchias"

</doc>
<doc id="487671" url="https://pl.wikipedia.org/wiki?curid=487671" title="Graf symetryczny">
Graf symetryczny

Graf symetryczny – graf skierowany taki, że jeżeli istnieje krawędź formula_1 to istnieje też krawędź formula_2
Graf asymetryczny ma własność: jeżeli istnieje krawędź formula_1 to nie istnieje krawędź formula_2

</doc>
<doc id="487674" url="https://pl.wikipedia.org/wiki?curid=487674" title="Graf komórkowy">
Graf komórkowy

Graf komórkowy - graf płaski, którego wszystkie ściany są utworzone przez drogi zamknięte tej samej długości.

</doc>
<doc id="487677" url="https://pl.wikipedia.org/wiki?curid=487677" title="Stychejkowate">
Stychejkowate

Stychejkowate (Stichaeidae) – rodzina morskich ryb okoniokształtnych (Perciformes).
Występowanie.
Głównie północny Pacyfik oraz północny Atlantyk.
Klasyfikacja.
Rodzaje zaliczane do tej rodziny są zgrupowane w podrodzinach Chirolophinae, Lumpeninae (taśmiakowate), Opisthocentrinae, Stichaeinae i Xiphisterinae:
"Acantholumpenus" — "Alectrias" — "Alectridium" — "Anisarchus" — "Anoplarchus" — "Askoldia" — "Bryozoichthys" — "Cebidichthys" — "Chirolophis" — "Dictyosoma" — "Ernogrammus" — "Esselenichthys" — "Eumesogrammus" — "Gymnoclinus" — "Kasatkia" — "Leptoclinus" — "Leptostichaeus" — "Lumpenella" — "Lumpenopsis" — "Lumpenus" — "Neolumpenus" — "Opisthocentrus" — "Pholidapus" — "Phytichthys" — "Plagiogrammus" — "Plectobranchus" — "Poroclinus" — "Pseudalectrias" — "Soldatovia" — "Stichaeopsis" — "Stichaeus" — "Ulvaria" — "Xenolumpenus" - "Xiphister"

</doc>
<doc id="487680" url="https://pl.wikipedia.org/wiki?curid=487680" title="Mistrzostwa Świata Mężczyzn w Curlingu 1959">
Mistrzostwa Świata Mężczyzn w Curlingu 1959

Mistrzostwa Świata Mężczyzn w Curlingu 1959 odbyły się pod nazwą Scotch Cup, były to pierwsze mistrzostwa świata mężczyzn. W turnieju rywalizowały ze sobą reprezentacje Kanady i Szkocji. Odbyło się pięć meczów, 1. rozegrano w Edynburgu, 2. i 3. w Perth, dwa ostatnie w Falkirk.
Round Robin.
Sesja 1..
9 marca 1959, Edynburg
Sesja 2..
10 marca 1959, Perth
Sesja 3..
10 marca 1959, Perth
Sesja 4..
11 marca 1959, Falkirk
Sesja 5..
11 marca 1959, Falkirk

</doc>
<doc id="487688" url="https://pl.wikipedia.org/wiki?curid=487688" title="Scotch Cup 1959">
Scotch Cup 1959



</doc>
<doc id="487691" url="https://pl.wikipedia.org/wiki?curid=487691" title="Zapalenie jąder">
Zapalenie jąder

Zapalenie jąder (łac. "orchitis") – stan zapalny tkanek jądra, będący najczęściej powikłaniem przeszkody podpęcherzowej u mężczyzn powyżej 50. roku życia, a u mężczyzn poniżej 40. roku życia – jako powikłanie wad lub infekcji dróg moczowo-płciowych. Objawia się bólem i tkliwością jąder, najądrza i powrózków nasiennych, bólem krocza oraz obrzękiem moszny.
Patogenem odpowiedzialnym za zapalenia jądra u młodych, aktywnych seksualnie mężczyzn są bakterie atypowe (Chlamydia trachomatis, Mycoplasma pneumoniae) i dwoinka rzeżączki. U mężczyzn z rozrostem gruczołu krokowego do zapalenia jąder dochodzi na drodze wstępującej, zwykle patogenami odpowiedzialnymi za zapalenia cewki moczowej (głównie Esherichia coli). Izolowane zapalenie jąder (bez najądrzy) rozwija się jako powikłanie świnki, a u chłopców chorujących w wieku pokwitania może prowadzić do zaburzenia wytwarzania plemników i w efekcie do bezpłodności w dorosłym życiu. Zapalenie jąder i najądrzy może wystąpić także w przebiegu chorób ogólnoustrojowych: gruźlicy, kiły, kryptokokozy.
Ostre zapalenie jądra w około 15% przypadków przechodzi w przewlekłe zapalenie jądra.
W leczeniu stosuje się antybiotykoterapię (w zależności od patogenu; wyjątek stanowi świnkowe zapalenie jąder), niesteroidowe leki przeciwzapalne, leżenie, uniesienie moszny. W przewlekłym zapaleniu jądra antybiotykoterapię utrzymuje się przez co najmniej 3 tygodnie.
Przy braku efektów leczenia zachowawczego, powstania powikłań (np. ropnia jądra) konieczne jest wykonanie orchidektomii.

</doc>
<doc id="487692" url="https://pl.wikipedia.org/wiki?curid=487692" title="Revolver (album)">
Revolver (album)

Revolver – siódmy studyjny album brytyjskiego zespołu The Beatles. Producentem płyty był George Martin. Album został wydany 5 sierpnia 1966 roku, ale w brytyjskich stacjach radiowych piosenki z płyty pojawiły się już w lipcu, tworząc zapowiedź nadchodzących radykalnych zmian w twórczości studyjnej zespołu. W większości piosenek zostało użyte brzmienie gitar elektrycznych, co kontrastuje z poprzednim, folkrockowym albumem Rubber Soul.
Płyta jest kamieniem milowym w historii muzyki rozrywkowej. Właściwie od niej Beatlesi zaczęli różnorodne eksperymenty muzyczne. Na niej znalazły się m.in. „Eleanor Rigby” - pierwsza piosenka zespołu rozrywkowego nagrana wyłącznie przy akompaniamencie instrumentarium wykorzystywanego dotychczas w muzyce poważnej, jedna z najlepszych piosenek Beatlesów (według Johna Lennona) - „Here, There and Everywhere” oraz jedna z najbardziej znanych - „Yellow Submarine”. Jest tutaj również utwór „Tomorrow Never Knows”, który był inspiracją dla wielu późniejszych artystów związanych z muzyką psychodeliczną i elektroniczną. „Love You To” jest jednym z pierwszych utworów ragarockowych w historii, a w „I'm Only Sleeping” można usłyszeć jeden z pierwszych przykładów dźwięku puszczonego od tyłu, jak również w „Rain" (wydanym na singlu). W 2003 album został sklasyfikowany na 3. miejscu listy 500 albumów wszech czasów magazynu Rolling Stone.
Okładka.
Autorem ilustracji na okładce jest pochodzący z Niemiec basista i plastyk Klaus Voormann, który był jednym z pierwszych przyjaciół zespołu, poznanym podczas występów w Hamburgu. W czasie wydania albumu, Voormann był członkiem grupy Manfred Mann.
Ilustracja to połączenie rysunku i kolażu złożonego z fotografii Roberta Whitakera, który jest także autorem zdjęć z tylnej okładki.
Voormann zamieścił na swojej ilustracji także własny wizerunek. Wklejony jest on po prawej stronie na włosach George'a Harrisona. Na okładce kompilacji "Anthology 3", stanowiącej kolaż okładek albumów The Beatles, zdjęcie plastyka zastąpione zostało nową fotografią.
Ilustracja Voormanna wykorzystana została także na okładce singla „When We Was Fab” George'a Harrisona. Znalazł się tam wizerunek muzyka w wersji z albumu "Revolver" oraz stworzony na nowo, zaktualizowany portret.
Tytuł.
Tytuł "Revolver", tak jak nazwa poprzedniej płyty, "Rubber Soul", jest grą słów. Odnosi się ona zarówno do rodzaju broni palnej jak i odwracania (ang. "revolving") próbek dźwięku w czasie, jakie zastosowano podczas nagrywania albumu.
Grupa miała pewne trudności z wyborem tytułu. Według książki "Paul McCartney: Many Years from Now" Barry'ego Milesa, zespół pierwotnie miał zamiar nazwać album "Abracadabra", lecz odkrył, że tytuł ten został już użyty przez innych muzyków. Na wieść o tym powstało kilka nowych propozycji. John Lennon chciał nazwać płytę "Four Sides of the Eternal Triangle", zaś Ringo Starr zasugerował "After Geography", żartując z wydanego niedługo wcześniej "Aftermath" The Rolling Stones. Pomysł perkusisty także bazował na grze słów. Człon „math” w "Aftermath" (ang. "następstwo, pokłosie") znaczy bowiem „matematyka”. Innymi pomysłami na tytuł albumu były "Magical Circles", "Beatles on Safari", "Pendulum" i, ostatecznie, "Revolver", na który zgodzili się wszyscy beatlesi.
Nazwa została wybrana na przełomie czerwca i lipca 1966, gdy grupa odbywała trasę koncertową w Japonii. Ze względów bezpieczeństwa, zespół spędzał dużo czasu w swoim pokoju w tokijskim hotelu Hilton. Tytuł "Revolver" miał zostać przyjęty, gdy cała czwórka tworzyła wspólnie dużych rozmiarów, psychodeliczny obraz.
Lista utworów.
Wszystkie piosenki autorstwa duetu Lennon/McCartney, poza zaznaczonymi
Wersja amerykańska.
Wydanie amerykańskie różniło się od brytyjskiego ilością utworów. Usunięto piosenki „I'm Only Sleeping”, „And Your Bird Can Sing” i „Doctor Robert”, które wcześniej wydano na albumie „Yesterday and Today”.
Twórcy.
Według Marka Lewisohna i Allana W. Pollacka.

</doc>
<doc id="487693" url="https://pl.wikipedia.org/wiki?curid=487693" title="13 Galicyjski Pułk Ułanów">
13 Galicyjski Pułk Ułanów

Galicyjski Pułk Ułanów Nr 13 (UR. 13) – pułk kawaleria cesarskiej i królewskiej Armii.
Historia pułku.
17 stycznia 1860 w Stockerau z połączenia czterech dywizjonów wydzielonych przez Pułki Ułanów nr 1, 2, 8 i 10 został zorganizowany Ochotniczy Pułku Ułanów ().
W 1862 roku oddział został przemianowany na 13 Pułk Ułanów.
W roku 1866 regiment składał się w większości z Polaków – niedawnych powstańców styczniowych oraz mieszkańców Galicji środkowej. 24 czerwca 1866, dowodzony przez płka Maksymiliana Rodakowskiego, przeprowadził szarżę na pułki włoskiej piechoty pod Custozą. W ataku tym polski ułan, Władysław Brzuchowiecki, zranił następcę tronu Italii, księcia Humberta. Pułk zapłacił zwycięską szarżę wysokimi stratami i stał się od tego czasu bardzo popularnym. Płk. Rodakowski w pamiętnikach stwierdza, iż jego chłopcy "przyczynili się nadzwyczajnie do podniesienia sławy rycerskiej Polaków i ułanów austriackich". Szarża ułanów spod Custozzy były przez lata przez polskich mieszkańców Galicji wspominana razem z tymi spod Kircholmu i Somosierry. Pułk walczył podczas pierwszej wojny światowej.
W 1867 pułk stacjonował w Tarnopolu i otrzymywał rekrutów z okręgów uzupełnień pułków piechoty nr 40 (Rzeszów) i 45 (Sanok). Od 1873 roku pułk otrzymywał rekrutów wyłącznie z okręgu uzupełnień Pułk Piechoty Nr 40.
W 1912 wchodził w skład XI Korpusu Armijnego – 8 Dywizji Kawalerii – 15 Brygady Kawalerii, komendantem regimentu był podpułkownik Leo Graf Spannocchi. Rejon rekrutacji znajdował się we Lwowie. Garnizony: sztab i II Dywizjon mieścił się w Złoczowie, a I Dywizjon stacjonował w Zborowie.
Garnizony.
Miejscowości, w których stacjonował garnizon 13 Pułku: 1860 Stockerau, 1862 Enns, 1864 Klagenfurt, Udine, 1865-1866 Werona, 1866 Tarnopol, 1869 Gródek, 1874 Łańcut, 1879 Prossnitz, 1883 Göding, 1886 Lwów, 1888 Złoczów.
Rejony rekrutacji regimentu.
W roku 1914 skład narodowościowy pułku był następujący: 55% Rusini, 42% Polacy, 3% inne narodowości.
Barwy pułku.
Rogatywka ciemnoniebieska, guziki z białego metalu.
Szefowie pułku.
Kolejnymi szefami pułku byli:
W latach 1861–1886, gdy szefem pułku był książę Ludwik, obowiązki drugiego szefa wykonywał FML Hermann von Nostitz-Rieneck.

</doc>
<doc id="487694" url="https://pl.wikipedia.org/wiki?curid=487694" title="Highway 61 Revisited">
Highway 61 Revisited

Highway 61 Revisited – szósty album studyjny amerykańskiego muzyka Boba Dylana, który wydano w 1965 roku. Album znalazł się m.in. na 5. miejscu wszech czasów w rankingu brytyjskiego czasopisma „Mojo” (1995) i 4. miejscu w rankingu amerykańskiego magazynu branżowego „Rolling Stone” (2003).
Jest to pierwszy album Dylana nagrany w całości z towarzyszeniem grupy rockowej. Był wyrazem buntu Dylana nie tylko wobec establishmentu i kultury amerykańskiej klasy średniej lat sześćdziesiątych, lecz także buntem wobec własnych fanów, którzy nie akceptowali elektrycznych eksperymentów Dylana z wcześniejszego albumu "Bringing It All Back Home". Takie piosenki jak „Like a Rolling Stone” i „Ballad of a Thin Man” zalicza się do jego najpopularniejszych i najbardziej wpływowych utworów.
Droga 61 w muzyce Delty Missisipi.
Droga nr 61, nazywana czasem „Blues Highway,” biegnie z Nowego Orleanu przez Memphis, stan Iowa i Minnesotę do granic Kanady. Regularnie występuje w tekstach piosenek bluesowych, na przykład Freda McDowella „61 Highway” czy Jamesa „Son” Thomasa „Highway 61”. Bessie Smith zginęła w wypadku na niej, a Robert Johnson miał sprzedać swą duszę diabłu na skrzyżowaniu drogi 61 z 49. Elvis Presley wychował się w budynkach tuż przy drodze 61, a Martin Luther King Jr. został zastrzelony w motelu przy niej.
Robert Shelton powiedział w wywiadzie dla BBC: „Nastoletni Dylan podróżował tą drogą słuchając radia... Droga 61 stała się dla niego, jak sądzę, symbolem wolności, podróżowania, niezależności i szansy na wyrwanie się z życia w Hibbing."
Sesje.
Utwór „Like a Rolling Stone” (drugi po Mixed Up Confusion singel w karierze Dylana) został ukończony w połowie lipca 1965. Reszta albumu powstała w 4 dni po występie Dylana w Newport. Na tej sesji powstał też trzeci singel Dylana - „Positively 4th Street”, który nie zmieścił się na longplayu.
W maju 1965 roku Dylan odbył tournée po Anglii (osiem koncertów w dwa tygodnie). Pod koniec tournée odbyła się premiera albumu "Bringing It All Back Home", która w miesiąc osiągnęła szczyty brytyjskich list przebojów. Sukces komercyjny szedł w parze z niezadowoleniem folkowych fanów, którzy odczytali nowe, elektryczne wcielenie Dylana jako zaprzedanie się muzyce popularnej.
Dylan ryzykował karierę, ale był zdeterminowany, by podążać w nowym kierunku. Dużo słuchał angielskiego ruchu R&amp;B między innymi The Rolling Stones, The Yardbirds czy The Animals, którzy zasłynęli interpretacją jego wykonania „House of the Rising Sun”, które był dokładną kopią wersji Dave’a Van Ronka.
W tym czasie bardzo dużo pisał. Był bliski ukończenia książki "Tarantula". „Napisałem coś długiego na dwadzieścia stron i z tego wyciągnąłem 'Like a Rolling Stone'”, powiedział w 1966 roku.
Planował nagrać singel i razem z producentem Tomem Wilsonem rozpoczął kompletować zespół. Zatrudnił Mike’a Bloomfielda, gitarzystę zespołu Paul Butterfield Blues Band, którego spotkał już wcześniej w Chicago w 1963 roku. Na sesji z 15 lipca w Nowym Jorku w studiu wytwórni Columbia byli też obecni: pianista Frank Owens, basista Russ Savakus, perkusista Bobby Gregg i gitarzysta Al Kooper, młody muzyk zaproszony przez Wilsona.
15 lipca muzycy pracowali nad „It Takes a Lot to Laugh, It Takes a Train to Cry”, „Sitting on a Barbed Wire Fence,” i „Like a Rolling Stone”. Po nieudanych próbach z pierwszymi dwoma utworami, Dylan postanowił spróbować z „Like a Rolling Stone”.
Po kilku wykonaniach, które nie usatysfakcjonowały Dylana, postanowił zmienić plany i użyć w tym utworze równocześnie pianina wraz z organami. Kooper zgłosił się na ochotnika do gry na organach i mimo że Wilson wiedział, iż on nigdy nie grał na tym instrumencie, zezwolił mu na grę. Partia organów autorstwa Koopera spodobała się Dylanowi. Poprosił Wilsona by nagrał ją głośniej.
Wszystko, co zostało tego dnia nagrane, zostało odrzucone, ale wyznaczyło kierunek, którym podążali muzycy. Następnego dnia nagrano jeszcze kilkanaście prób wykonania „Like a Rolling Stone”. Czwarte z nich zostało wybrane na płytę.
Dylan, choć nagrywał ten utwór na singel, zdecydował się umieścić go w większej całości. Spędził trochę czasu w swoim świeżo kupionym domu wybudowanym w kolonii Byrdcliffe w Woodstock na pisaniu pozostałych utworów.
Tymczasem Dylan zaliczył występ na Newport Folk Festival. Zdecydował się na towarzyszenie zespołu bluesowego, co nie spodobało się dyrekcji festiwalu. Gwiazdy bluesa takie jak Muddy Waters były wcześniej zapraszane, ale inaczej sprawa się miała z nieznanymi szerzej młodymi muzykami: Kooperem, Goldbergiem i trzema członkami The Paul Butterfield Blues Band gitarzystą Bloomfieldem, basistą Jerome Arnoldem i perkusistą Samem Layem.
Dylan, będąc gwiazdą wieczoru, ku zaskoczeniu publiczności i towarzyszących mu muzyków zdecydował się tylko na trzy utwory: „Maggie's Farm”, „Like a Rolling Stone” i „Phantom Engineer” (wczesna wersja „It Takes a Lot to Laugh”). Zespół grał bardzo głośno. Nie było słychać tego, co Dylan śpiewa. Część publiczności wygwizdała Dylana. Istnieje legenda, wedle której Pete Seeger chciał za kulisami przeciąć kable, ale został powstrzymany. Dylan po trzech piosenkach zszedł ze sceny i dopiero po chwili wrócił jeszcze sam na scenę, by zagrać „It's All Over Now, Baby Blue” i „Mr. Tambourine Man”.
Cztery dni później, 29 lipca, Dylan wrócił do studia. Z nieznanych powodów Wilson został zastąpiony przez Boba Johnstona, a do muzyków dołączył pianista Paul Griffin.
Na pierwszej sesji nagrano „Tombstone Blues”, „It Takes a Lot to Laugh” i „Positively 4th Street”. Następnego dnia powstała ostateczna wersja „From a Buick 6”, ale najwięcej czasu pochłonęła muzykom praca na „Can You Please Crawl Out Your Window?”. Dylan nie był zadowolony i przeniósł nagranie utworu na później. Nagrano też „Desolation Row” z całym zespołem, ale rezultaty również nie satysfakcjonowały Dylana. W przeciągu kolejnych dni powstały „Highway 61 Revisited”, „Just Like Tom Thumb’s Blues”, „Queen Jane Approximately” i „Ballad of a Thin Man”. Na basie grał Harvey Brooks, a na bębnach Sam Lay. Dylan spróbował wykonać „Desolation Row” z okrojoną aranżacją. Ostateczna wersja tego utworu na dwie gitary akustyczne powstała 4 sierpnia. Było siedem prób z nowym gitarzystą Charliem McCoyem, a ostateczna wersja powstała z połączenia dwóch ostatnich.
Like a Rolling Stone.
Jeden z najsłynniejszych utworów w historii muzyki rockowej, „Like a Rolling Stone” opowiada o kobiecie, która wychowała się w luksusie, ale nie potrafiła poradzić sobie z życiem i popadła w nałóg narkotykowy.
Tuż po wypuszczeniu singla na rynek brytyjski, Paul McCartney usłyszał go u Johna Lennona. „Było piękne.. Pokazał nam wszystkim, że można pójść jeszcze dalej”, powiedział. Bardzo młody wówczas Bruce Springsteen usłyszał nagranie, gdy jechał samochodem ze swoją matką: „Poczułem się jakby ktoś wykopem otworzył drzwi do mojego umysłu”, wspominał. A tak mówił o tym utworze Frank Zappa: „Chciałem rzucić granie, bo poczułem, że po tym utworze nie można już nagrać nic więcej”.
Niektórzy twierdzą, że bohaterka utworu jest wzorowana na postaci Edie Sedgwick powiązanej ze środowiskiem Andy’ego Warhola. Słowa 'Napoleon w łachmanach' miałyby się odnosić do Warhola. Choć Dylan popadł w konflikt z Warholem właśnie z powodu Sedgwick (oskarżał go o wciągnięcie jej w heroinowy nałóg), to poznał ją już po nagraniu utworu.

</doc>
<doc id="487696" url="https://pl.wikipedia.org/wiki?curid=487696" title="Takasaki">
Takasaki

 – miasto w Japonii, w prefekturze Gunma, w środkowej części wyspy Honsiu ("Honshū"). Ma powierzchnię 459,16 km2 . W 2020 r. mieszkało w nim 373 218 osób, w 160 752 gospodarstwach domowych (w 2010 r. 371 352 osoby, w 147 101 gospodarstwach domowych).
Miasto słynie z produkcji lalek daruma, buddyjskiego talizmanu przynoszącego szczęście i ogromnego posągu Byakue Dai-Kannon (Kannon w Białej Szacie) o wysokości 41,8 m, symbolu miasta. Statua została zbudowana ze zbrojonego betonu na terenie świątyni Jigen-in w 1936 roku. Po ukończeniu była największym posągiem Kannon na świecie.
Położenie.
Miasto leży na zachodnim skraju niziny Kantō.
Transport.
W mieście znajduje się stacja kolejowa Takasaki.

</doc>
<doc id="487699" url="https://pl.wikipedia.org/wiki?curid=487699" title="Hitachi">
Hitachi



</doc>
<doc id="487701" url="https://pl.wikipedia.org/wiki?curid=487701" title="Mito">
Mito

 – miasto w Japonii, ośrodek administracyjny prefektury Ibaraki, w środkowej części wyspy Honsiu ("Honshū"). Położone jest w pobliżu ujścia rzeki Naka do Oceanu Spokojnego. Ma powierzchnię 217,32 km2 . W 2020 r. mieszkało w nim 270 810 osób, w 122 218 gospodarstwach domowych (w 2010 r. 268 818 osób, w 111 992 gospodarstwach domowych).
Mito jest jednym z „miast-rdzeni” ("chūkaku-shi", populacja powyżej 300 tys.).
Historia.
Wraz z utworzeniem nowego systemu administracyjnego 1 kwietnia 1889 roku Mito zdobyło status miasta. Teren miasta był powiększany kilkukrotnie:
Geografia.
Miasto sąsiaduje z miejscowościami:
Gospodarka.
W mieście rozwinął się przemysł spożywczy, włókienniczy oraz maszynowy.
Populacja.
Zmiany w populacji terenu miasta w latach 1950–2020:

</doc>
<doc id="487702" url="https://pl.wikipedia.org/wiki?curid=487702" title="Hokej na lodzie na Zimowych Igrzyskach Olimpijskich 1952">
Hokej na lodzie na Zimowych Igrzyskach Olimpijskich 1952

Hokej na lodzie był jedną z konkurencji rozgrywanych podczas igrzysk olimpijskich w Oslo. W turnieju wzięło udział 9 zespołów, które rozgrywały mecze systemem każdy z każdym.
Drużyna Kanada obroniła złoty medal zdobyty na igrzyskach w Sankt Moritz.
O brązowym medalu zadecydował dodatkowy mecz pomiędzy reprezentacjami Szwecji i Czechosłowacji.
Tabela końcowa.
Wyniki

</doc>
<doc id="487703" url="https://pl.wikipedia.org/wiki?curid=487703" title="Carl Menger">
Carl Menger

Carl Menger von Wolfensgrün (ur. 23 lutego 1840 w Nowym Sączu, zm. 27 lutego 1921 w Wiedniu) – austriacki ekonomista, twórca austriackiej szkoły ekonomii. Syn Antona i Karoliny z d. Gerzabek. W roku 1871 opublikował "Zasady ekonomii", których wydanie uznaje się za początek szkoły austriackiej. Stworzył teorię wartości i ceny. Opracował prakseologiczną metodologię badań. Szczególną rolę w ekonomii odegrał jego wkład w rozwój koncepcji krańcowej użyteczności, dzięki której mógł odrzucić laborystyczną teorię wartości Adama Smitha i Davida Ricardo.
Pracę Mengera kontynuowali jego uczniowie, z których najbardziej znani to Eugen von Böhm-Bawerk i Friedrich von Wieser.
Życiorys.
Menger urodził się w Nowym Sączu (Galicja), pod ówczesnym zaborem austriackim. Wywodził się z drobnej, lecz względnie zamożnej szlachty. Jego ojciec Anton był prawnikiem, a matka Caroline córką bogatego czeskiego kupca. Miał dwóch braci: Antona i Maxa, obaj zostali znanymi prawnikami. Po ukończeniu gimnazjum studiował prawo na uniwersytetach w Pradze i Wiedniu, a następnie uzyskał doktorat z prawa na Uniwersytecie Jagiellońskim. W latach 60. XIX wieku Menger skończył studia i podjął pracę jako dziennikarz relacjonujący i analizujący wydarzenia rynkowe, początkowo dla „Lemberger Zeitung” we Lwowie, a następnie dla „Wiener Zeitung” w Wiedniu.
Podczas pracy w gazecie zaobserwował rozbieżność między mechanizmem kształtowania się cen proponowanym przez ekonomię klasyczną a czynnikami, które brali pod uwagę uczestnicy rynku. W 1867 rozpoczął badania nad ekonomią polityczną, które w 1871 roku zaowocowały publikacją "Zasad ekonomii". Datę wydania uznaje się za początek szkoły austriackiej. W pracy tej odrzucił laborystyczną teorię wartości na rzecz koncepcji użyteczności krańcowej.
W roku 1872 został przyjęty na Wydział Prawa Uniwersytetu Wiedeńskiego, gdzie w formie konwersatoriów i wykładów przez kilka następnych lat uczył coraz większą liczbę studentów finansów i ekonomii politycznej. W 1873 roku otrzymał stanowisko profesora teorii ekonomii. Miał wówczas 33 lata.
W roku 1876 Menger został nauczycielem arcyksięcia Rudolfa von Habsburga, następcy tronu austriackiego. Udzielał mu lekcji z ekonomii politycznej i statystyki. Przez trzy lata towarzyszył arcyksięciu w podróżach, najpierw po Europie kontynentalnej, a następnie po Wyspach Brytyjskich. Uważa się też, że pomagał następcy tronu w stworzeniu pamfletu, opublikowanego anonimowo w 1878, bardzo krytycznie oceniającego austriacką arystokrację wyższą. Jego związek z księciem trwał do momentu samobójstwa Rudolfa w 1889 roku (patrz: Mayerling).
W 1878 roku ojciec Rudolfa, cesarz Franciszek Józef, mianował Mengera do objęcia Katedry Ekonomii Politycznej na Wiedeńskim Wydziale Prawa. Przyznano mu tytuł radcy dworu i wybrano do dworu austriackiego w 1900 roku.
Piastując stanowisko uniwersyteckie, przystąpił do udoskonalenia i obrony zamieszczonych w "Zasadach ekonomii" poglądów i wykorzystanych metod, czego efektem było wydanie w roku 1883 "Untersuchungen über die Methode der Socialwissenschaften und der politischen Oekonomie insbesondere (Investigations into the Method of the Social Sciences with Special Reference to Economics)". Książka wywołała lawinę dyskusji, w trakcie której członkowie szkoły historycznej zaczęli szyderczo nazywać Mengera i jego uczniów „szkołą austriacką”, by podkreślić ich oddalenie od głównego nurtu niemieckiej myśli ekonomicznej – Gustav von Schmoller specjalnie użył tego określenia w swojej niepochlebnej recenzji. W roku 1884 Menger odpowiedział pamfletem „Irrtumer des Historismus in der deutschen Nationalökonomie” („The Errors of Historicism in German Economics”) czym rozpoczął Methodenstreit (spór metodologiczny) pomiędzy szkołą historyczną a szkołą austriacką. W tym czasie Menger zaczął przyciągać do siebie podobnie myślących uczniów, z których najbardziej znani są Eugen von Böhm-Bawerk i Friedrich von Wieser.
W późnych latach 80. XIX wieku Menger stanął na czele komisji mającej zreformować austriacki system monetarny. W ciągu następnej dekady napisał mnóstwo artykułów, prezentując rewolucyjne spojrzenie na teorię monetarną, w tym "Zur Theorie des Kapitals" (1888) i "Geld" (1892). W 1903 roku, głównie przez jego pesymistyczne nastawienie do stanu niemieckiej nauki, Menger zrezygnował z profesorskiego stanowiska i dalszej kariery akademickiej w ogóle. Do momentu śmierci w 1921 roku nie stworzył żadnych większych prac.
Menger i rewolucja marginalistyczna.
Do połowy XIX wieku za sprawą dominacji tradycji anglosaskiej w ekonomii dominował pogląd, że ceny determinowane są przez czynniki obiektywne: koszty produkcji bądź pracę włożoną w produkt. Menger opowiedział się jednoznacznie za tym że wartość dobra jest zależna od jego użyteczności marginalnej. Oznacza to, że o wartości dobra dla człowieka decyduje poziom satysfakcji, jaką odnosi ze skonsumowania ostatniej jednostki danego dobra. Teoria ta jest subiektywistyczna, gdyż wskazuje, że wartość dobra nie jest zależna od jego wewnętrznych właściwości, ale od preferencji jednostki, która poprzez jego konsumpcję chce zaspokoić swoje potrzeby. Sama nazwa – użyteczność marginalna, nie była używana przez Mengera. Do słownika ekonomii wprowadził ją jego uczeń, Friedrich von Wieser. Podobne stanowisko na temat wartości niemalże równocześnie do Mengera przedstawił William Stanley Jevons, jeden z twórców neoklasycznej teorii ekonomii i Leon Walras, założyciel matematycznej szkoły lozańskiej. Dokonane współrzędnie odkrycie Mengera, Walrasa i Jevonsa w latach siedemdziesiątych XIX wieku określa się jako „rewolucję marginalistyczną”.
Instytucje społeczne i powstanie pieniądza.
W ujęciu mengerowskim „instytucje społeczne” to powstałe spontanicznie w wyniku ewolucyjnego procesu, wymagające zaangażowania ogromnej liczby ludzi wzorce zachowań. Obejmują one sfery prawa, ekonomii i języka i umożliwiają życie w społeczeństwie. Swój początek mają w działaniach wybitnych jednostek, które metodą prób i błędów starają się wybierać te formy zachowań, które najlepiej „koordynują społeczne niedostosowania”. Drogą naśladownictwa, te najlepsze sposoby postępowania rozprzestrzeniają się na resztę społeczeństwa.
Jedną z takich instytucji jest dla Mengera pieniądz. Pieniądz nie mógł powstać ani jako arbitralna decyzja jednostki, ani poprzez wspólną, jednorazową zgodę społeczeństwa. Jego powstanie było procesem ewolucyjnym, wieloetapowym w którym niezamierzone działania wielu jednostek ostatecznie przyczyniły się do wytworzenia ważnej instytucji ekonomicznej. Takie wyjaśnienie genezy pieniądza pozwoliło Ludwigowi von Misesowi, jednemu z najwybitniejszych dwudziestowiecznych przedstawicieli szkoły austriackiej, na sformułowanie teorematu regresji.
Metoda badawcza.
Właściwą dla całej szkoły austriackiej od czasów Mengera metodą badawczą jest metoda prakseologiczna. Polega ona na szukaniu uniwersalnych prawidłowości dotyczących ludzkiego działania. Badacz nie poznaje ich przez obserwację i eksperyment, ale przez introspekcję, refleksję nad tym, co nim powoduje w danej sytuacji. Te ogólne prawa mają pozwolić zinterpretować konkretny fenomen historyczny i społeczny. Menger sam nie używał pojęcia „prakseologia”, po raz pierwszy użył go Ludwig von Mises, ale w kontekście "Methodenstreit" (sporu z przedstawicielami niemieckiej szkoły historycznej) wypowiedział się jasno za tym, że teoria jest niezbędna nauce w interpretacji rzeczywistości. Swoje stanowisko metodologiczne Menger wyraził najpełniej w drugiej po "Zasadach ekonomii" ważnej książce "Dociekania nad metodą nauk społecznych ze szczególnym uwzględnieniem ekonomii politycznej".
Dobra i ich znaczenie w procesie produkcji.
Aby dany element świata zewnętrznego mógł zostać uznany za dobro, musi on według Mengera służyć przede wszystkim zaspokojeniu potrzeby ludzkiej. Menger wprowadza rozróżnienie na dobra „wyższego” i „niższego rzędu”. Dobra niższego rzędu to dobra konsumpcyjne, a dobra wyższego rzędu to dobra kapitałowe. Wartość dóbr wyższego rzędu wynika ze znaczenia w procesie produkcji dóbr niższego rzędu. Menger duży nacisk kładzie na to, że proces produkcji odbywa się w czasie i wszystkie jego etapy są powiązane łańcuchem przyczynowo-skutkowym. W przyszłości te podstawowe założenia zadecydują o fundamentalnych różnicach pomiędzy paradygmatem austriackim a neoklasycznym. Zwolennicy pierwszego będą podkreślać pierwszeństwo produkcji przed konsumpcją, natomiast neoklasycy będą optować za traktowaniem produkcji i konsumpcji jako czynników wzajemnie determinujących się.
Wpływ Mengera na szkołę austriacką.
O ile w obrębie szkoły austriackiej nie ma zgodności co do oceny wkładu późniejszych jej przedstawicieli, w szczególności Wiesera i Hayeka, o tyle wszyscy zdają się doceniać dorobek Mengera. Ludwig von Mises pisał o "Zasadach ekonomii", że po ich przeczytaniu stał się ekonomistą. Joseph T. Salerno, że Menger (…) opracował i konsekwentnie wykorzystywał prawidłową, prakseologiczną metodę prowadzenia teoretycznych badań ekonomicznych. Tym samym w metodzie i rdzeniu teoretycznym, austriacka teoria zawsze pozostanie ekonomią mengerowską. Joseph Schumpeter pisał, że „Menger nie był niczyim uczniem, a to, co stworzył, nie traci na aktualności (…) teoria wartości, ceny i dystrybucji Mengera jest najlepszą, jaką dysponujemy do dnia dzisiejszego”.
Peter G. Klein z Uniwersytetu Missouri w przedmowie do wydania "Zasad ekonomii" z 1976, wskazując na aktualność dzieła, pisał: „Podczas gdy w większości współczesne traktaty ekonomiczne są nadęte i nudne, książka Mengera jest niezwykle łatwa do czytania nawet dzisiaj. Jej język jest klarowny, analiza jasna i logiczna, a przykłady jasne i pouczające”. We wstępie do tego samego wydania Friedrich von Hayek pisze, że „co jest wspólne dla członków szkoły austriackiej, co determinuje ich odrębność i podstawę ich późniejszych prac, to akceptacja nauk Carla Mengera”.

</doc>
<doc id="487704" url="https://pl.wikipedia.org/wiki?curid=487704" title="Yamagata (miasto)">
Yamagata (miasto)

 – miasto w Japonii, ośrodek administracyjny prefektury Yamagata, w północnej części wyspy Honsiu. Ma powierzchnię 381,30 km2 . W 2020 r. mieszkało w nim 247 747 osób, w 102 531 gospodarstwach domowych (w 2010 r. 254 084 osoby, w 96 624 gospodarstwach domowych).
Położenie.
Miasto leży we wschodniej części prefektury na granicy z prefekturą Miyagi. Graniczy z miastami:
Historia.
Nazwa "Yamagata" pojawiła się w okresie Heian (794–1192). Słownik-tezaurus znaków chińskich z tamtego okresu zatytułowany "Wamyō ruijūshō" odnosi się do obszaru na południe od obecnego miasta Yamagata jako prowincji o nazwie "Yamagata". Użyto wówczas innych znaków niż dziś, ale znaczenie pozostało zbliżone: "miejsce z górami", "górski kształt", "górska forma". 
Kiedy w trakcie restauracji Meiji domeny feudalne zostały zlikwidowane i utworzono prefektury w 1871 roku, Yamagata była początkowo podzielona na siedem oddzielnych prefektur, ale w 1876 roku zostały one połączone w jedną prefekturę Yamagata w obecnej formie. W kwietniu 1889 roku, gdy ustanowiono obecny system wyznaczania miast, miasteczek i wiosek, miasto Yamagata stało się jednym z 29 pierwszych miast utworzonych w Japonii.

</doc>
<doc id="487706" url="https://pl.wikipedia.org/wiki?curid=487706" title="Telê Santana">
Telê Santana

Telê Santana da Silva (ur. 26 lipca 1931 w Itabirito, zm. 21 kwietnia 2006 w Belo Horizonte) – brazylijski piłkarz i trener piłkarski.
Kariera piłkarska.
Santana w swojej karierze grał w takich klubach jak Fluminense FC, Guarani FC, Madureira oraz CR Vasco da Gama.
Kariera trenerska.
Był trenerem reprezentacji Brazylii na mistrzostwach świata w 1982, gdzie Brazylia przegrała w drugiej rundzie z Włochami. Po mistrzostwach przebywał w Arabii Saudyjskiej. Do Brazylii powrócił w 1985 roku i został ponownie trenerem reprezentacji, którą doprowadził do 1/4 finału na mistrzostwach świata w 1986 roku.
Na początku lat 90. XX wieku był trenerem Atletico Mineiro. trenował klub São Paulo FC, z którym zdobył Copa Libertadores oraz Puchar Interkontynentalny w 1992 i 1993 roku. Był także szkoleniowcem Fluminense FC, CR Flamengo, SE Palmeiras i Grêmio Foot-Ball Porto Alegrense.
Choroba.
Zrezygnował z pracy trenerskiej na skutek udaru, którego doznał w 1996 roku. W 2003 roku amputowano mu lewą nogę na skutek postępującej choroby. Był intensywnie leczony w szpitalu od 25 marca 2006 roku.

</doc>
<doc id="487707" url="https://pl.wikipedia.org/wiki?curid=487707" title="Hachinohe">
Hachinohe

 – miasto w Japonii, w prefekturze Aomori, w północno-wschodniej części wyspy Honsiu, nad Oceanem Spokojnym. Miasto ma powierzchnię 305,56 km2 . W 2020 r. mieszkało w nim 223 529 osób, w 95 716 gospodarstwach domowych (w 2010 r. 237 473 osoby, w 91 925 gospodarstwach domowych).
W mieście rozwinął się przemysł rybny, chemiczny, cementowy, celulozowo-papierniczy oraz włókienniczy.

</doc>
<doc id="487708" url="https://pl.wikipedia.org/wiki?curid=487708" title="Paweł I (car rosyjski)">
Paweł I (car rosyjski)



</doc>
<doc id="487714" url="https://pl.wikipedia.org/wiki?curid=487714" title="Tele Santana">
Tele Santana



</doc>
<doc id="487715" url="https://pl.wikipedia.org/wiki?curid=487715" title="Nomex">
Nomex

Nomex (poli(izoftalano-1,3-fenylodiamid)) - polimer z grupy aramidów, wykorzystywany do produkcji włókien i arkuszy posiadających jednocześnie wysoką odporność mechaniczną i termiczną. Nazwa "nomex" jest zarejestrowanym znakiem towarowym firmy DuPont.
Otrzymywany przez polimeryzację 1,3-diaminobenzenu i kwasu izoftalowego. Pokrewny kevlar jest produktem polimeryzacji 1,4-diaminobenzenu i kwasu tereftalowego (nomex jest więc izomerem meta, a kevlar – para).
Własności fizykochemiczne Nomeksu są zbliżone do kevlaru. Ma on jednak niższą temperaturę mięknięcia (ok. 220 °C) i rozkładu (ok. 350 °C) niż Kevlar oraz łatwiej się rozpuszcza w kwasie siarkowym, dzięki czemu jego obróbka jest tańsza i łatwiejsza.
Technologia syntezy tego polimeru została opracowana w latach 60. XX w. przez zespół chemików z firmy DuPont, kierowany przez Wilfreda Sweeny. Pierwsze materiały oparte na Nomeksie trafiły na rynek w 1967.
Zastosowania.
Tkaniny z Nomeksu stosuje się do produkcji niepalnej bielizny termoodpornej, na przykład dla kierowców Formuły 1, strażaków, wojska i innych służb pracujących w ciężkich warunkach, jako warstwy ochronne w rozmaitych urządzeniach, jako warstwy antyprzebiciowe w energetyce itd.
Nomex jest też stosowany w filtrach chemicznych działających w trudnych warunkach oraz pokrywa się nim papier, dzięki czemu staje się on niepalny i odporny na działanie agresywnych chemikaliów.
Nomex jest również głównym składnikiem materiałów kompozytowych o strukturze plastra miodu (ang. "honeycomb"). Posiada dużą wytrzymałość oraz sztywność i niską gęstość dlatego też jest stosowany w przemyśle lotniczym.
Nomex w postaci papieru i tektury znajduje także liczne zastosowania w przemyśle elektromaszynowym jako izolacja elektryczna. Nomex został sklasyfikowany przez laboratoria Underwriters Laboratories (akta nr E34739) jako izolator dielektryczny klasy C, odpowiedni do stosowania w systemach działających w wysokich temperaturach - systemy izolacji oparte na Nomex posiadają trwałość ponad 20 000 roboczo-godzin w temperaturze 220°C. Nomex jest też składnikiem laminatów nomeksowych typu NEN (połączenie papieru Nomex z folią poliestrową).

</doc>
<doc id="487717" url="https://pl.wikipedia.org/wiki?curid=487717" title="Elasmobranchii">
Elasmobranchii



</doc>
<doc id="487718" url="https://pl.wikipedia.org/wiki?curid=487718" title="Wolna konkurencja">
Wolna konkurencja



</doc>
<doc id="487720" url="https://pl.wikipedia.org/wiki?curid=487720" title="Holocephali">
Holocephali



</doc>
<doc id="487721" url="https://pl.wikipedia.org/wiki?curid=487721" title="Galicyjskie pułki kawalerii">
Galicyjskie pułki kawalerii

Galicyjskie pułki kawalerii − pułki ułanów Cesarskiej i Królewskiej Armii stacjonujące do 1918 na terenie Galicji, w których służyli Polacy.
W sierpniu 1914, w Cesarskiej i Królewskiej Armii, znajdowało się jedenaście pułków ułanów, z który osiem wywodziło się z galicyjskich pułków ułanów:
Wcześniej istniały także:
Polacy - oficerowie kawalerii pełniący służbę w galicyjskich pułkach ułanów:

</doc>
<doc id="487722" url="https://pl.wikipedia.org/wiki?curid=487722" title="Wilajet maryjski">
Wilajet maryjski

Wilajet maryjski (turkmeń. "Mary welaýaty" / Мары велаяты) – jeden z pięciu wilajetów Turkmenistanu, położony w południowo-wschodniej części kraju. Ośrodkiem administracyjnym jest miasto Mary (101,0 tys.). Inne ważne miasta to Baýramaly, Ýolöten i Şatlyk. Średnia gęstość zaludnienia jest niska, ale ludność skoncentrowana jest w oazach (w dolinach rzek Murgab i Tejen), gdzie gęstość sięga 150-200 mieszk./km².
Znaczną część wilajetu zajmuje pustynia Kara-kum. Główną rzeką jest Murgab, która ginie w piaskach pustyni na północ od miasta Mary. Woda do nawadniania dostarczana jest również z Amu-darii poprzez Kanał Karakumski. Dzięki temu jest on jednym z głównych obszarów uprawy bawełny. Hoduje się tutaj również owce karakułowe.
Wilajet maryjski to również ważny obszar przemysłowy kraju. Wydobywa się tutaj gaz ziemny, produkuje energię elektryczną (76% produkcji krajowej) i nawozy sztuczne (81% produkcji krajowej). Rozwinięty jest również przemysł włókienniczy, skórzany i obuwniczy.
Znajdują się tutaj ruiny miasta Merw, wpisanego na listę światowego dziedzictwa UNESCO.

</doc>
<doc id="487723" url="https://pl.wikipedia.org/wiki?curid=487723" title="Łączyńska Huta">
Łączyńska Huta

Łączyńska Huta (kaszb. "Łączińskô Hëta" lub "Łãczëńskô Hëta") - część wsi Borzestowska Huta w Polsce, położona w województwie pomorskim, w powiecie kartuskim, w gminie Chmielno, na obszarze Pojezierza Kaszubskiego i znajduje się na terenie Kaszubskiego Parku Krajobrazowego, w bliskim sąsiedztwie jeziora Raduńskiego Dolnego. Wchodzi w skład sołectwa Borzestowska Huta.
W latach 1975–1998 Łączyńska Huta położona była w województwie gdańskim.
Zabytki.
Według rejestru zabytków NID na listę zabytków wpisana jest zagroda skansenowska z połowy XIX w., nr rej.: 834 z 14.07.1980:

</doc>
<doc id="487726" url="https://pl.wikipedia.org/wiki?curid=487726" title="Iwan VI Antonowicz">
Iwan VI Antonowicz



</doc>
<doc id="487730" url="https://pl.wikipedia.org/wiki?curid=487730" title="Piotr II Aleksiejewicz">
Piotr II Aleksiejewicz



</doc>
<doc id="487734" url="https://pl.wikipedia.org/wiki?curid=487734" title="Sędziwój z Jarocina">
Sędziwój z Jarocina

Sędziwój z Jarocina herbu Zaremba (1249/1250–1305/1306) – wojewoda poznański.
Życiorys.
Sędziwój z Jarocina był synem Janka, wojewody i kasztelana kaliskiego, a w końcu wojewody poznańskiego. Rodzina ta była blisko związana z księciem Bolesławem Pobożnym, który Sędziwoja trzymał do chrztu i z tego tytułu w latach 1249/50 nadał Jankowi 5 wsi. Wraz z bratem brał w czerwcu 1271 udział w wyprawie księcia krakowskiego Bolesława Wstydliwego na Śląsk, należąc do posiłkowego oddziału wielkopolskiego, a następnie uczestniczył w zdobywaniu przez Pobożnego Kujaw inowrocławskich. Będąc marszałkiem dworu w gronie dostojników wielkopolskich i kujawskich poręczył finansowe zobowiązanie księcia wobec zakonu krzyżackiego. Bolesław Pobożny najpóźniej w 1276, a może już w 1271 mianował go podkomorzym gnieźnieńsko-kaliskim. Sędziwój z owym urzędem przeszedł po zgonie księcia w służbę Przemysła II. Towarzyszył Przemysłowi II na zjeździe z Mściwojem II w Kępnie w 1282. Przemysł przeniósł go w czerwcu lub lipcu 1282 na podkomorstwo poznańskie, a przed lutym 1284 na kasztelanię rudzką. W 1284 z niewiadomych powodów zawiązał wówczas przeciw Przemysłowi spisek: jesienią 1284 opanował gród kaliski i przekazał księciu wrocławskiemu Henrykowi Prawemu. 
W 1285 po odzyskaniu Kalisza przez Przemysła stracił swe dobra i wraz ze współrodowcem, wojewodą poznańskim Beniaminem został przez niego uwięziony. Powrócił w 1290 lub 1291 na odzyskaną, kasztelanię rudzką i zarazem na podkomorstwo kalisko–gnieźnieńskie, a jeszcze wcześniej w 1289 książę przywiesił pieczęć do aktu braci Jankowiców dla biskupstwa lubuskiego. Sędziwój jeszcze niejednokrotnie występował w otoczeniu Przemysła. W 1294 stracił kasztelanię rudzką. Władysław Łokietek, którego Zarembowie poparli solidarnie po śmierci Przemysła, na przełomie 1298/99 awansował go na kasztelana poznańskiego. Wraz ze współrodowcami brał udział w 1300 w przewrocie na rzecz Wacława II i z rąk tego króla otrzymał w latach 1301/02 urząd wojewody poznańskiego. Popadł w niełaskę w końcu 1305 lub na początku 1306 i utracił swój urząd. Jeszcze raz odzyskał go przy Henryku głogowskim, za którym Zarembowie z kolei się opowiedzieli. 
Zmarł przed 20 marca 1306, w dokumencie z 11 lutego 1308 wymieniony jest już nowy wojewoda. Sędziwój miał czterech synów: młodo zmarłego Janka, wojewodę kaliskiego Marcina, Filipa z Jarocina oraz wojewodę kaliskiego Beniamina z Uzarzewa. 

</doc>
<doc id="487737" url="https://pl.wikipedia.org/wiki?curid=487737" title="Iwan V Aleksiejewicz">
Iwan V Aleksiejewicz



</doc>
<doc id="487742" url="https://pl.wikipedia.org/wiki?curid=487742" title="Fiodor III Aleksiejewicz">
Fiodor III Aleksiejewicz



</doc>
<doc id="487744" url="https://pl.wikipedia.org/wiki?curid=487744" title="Spandex">
Spandex

Spandex (lycra, elastan) – elastyczne włókno syntetyczne (elastomer poliuretanowy), wynalezione w 1958 r. przez Josepha Shiversa w laboratoriach firmy DuPont, przez którą jest produkowane i rozprowadzane.
"Lycra" jest zastrzeżonym znakiem towarowym firmy Invista (dawniej część DuPont).
Chemicznie jest to kopolimer blokowy, w którym występują na przemian sztywne, krótkie bloki uretanowe, zawierające ugrupowania aromatyczne i giętkie, dość długie bloki oligoglikolowe o stopniu polimeryzacji ok. 40.
Właściwości.
Włókna spandex odznaczają się dużym wydłużeniem przy zerwaniu, wynoszącym 500–1000%, a w porównaniu z nićmi produkowanymi z tradycyjnych kauczuków 2–3 krotnie większą wytrzymałością na zerwanie.
Na właściwości produktu bardzo duży wpływ ma sposób wytwarzania włókien z gotowego polimeru, a następnie sposób ich splatania w gotową nić.
Ze spandeksu produkuje się różnego rodzaju tkaniny i dzianiny, które w różnych częściach świata mają różne nazwy handlowe, które są zastrzegane w porozumieniu z firmą DuPont przez wytwórców tych tkanin. Najczęściej spotykaną w Polsce jest "lycra". Inne nazwy to "elastan", "dorlastan", "linel" i wiele innych. Tkaniny zazwyczaj nie produkuje się z samego spandeksu, lecz splata się go z innymi włóknami, np. z nylonem lub wełną.

</doc>
<doc id="487745" url="https://pl.wikipedia.org/wiki?curid=487745" title="Aleksy I Michałowicz">
Aleksy I Michałowicz



</doc>
<doc id="487749" url="https://pl.wikipedia.org/wiki?curid=487749" title="Michał I Fiodorowicz">
Michał I Fiodorowicz



</doc>
<doc id="487754" url="https://pl.wikipedia.org/wiki?curid=487754" title="Murgab">
Murgab



</doc>
<doc id="487756" url="https://pl.wikipedia.org/wiki?curid=487756" title="Wasyl III Iwanowicz">
Wasyl III Iwanowicz



</doc>
<doc id="487757" url="https://pl.wikipedia.org/wiki?curid=487757" title="Łomnicka Równia">
Łomnicka Równia

Łomnicka Równia (niem. "Grosse Kapuziner-Platte, Kapuziner-Platte"), 898 m n.p.m.) – góra w Sudetach Środkowych w Górach Bystrzyckich, najwyższy szczyt w ich północnej części. Jest kulminacją długiego grzbietu ciągnącego się na północno-wschodniej krawędzi wierzchowiny pasma. Opada stromym uskokiem tektonicznym do Rowu Górnej Nysy.
Zbudowana jest z łupków krystalicznych i granitognejsów. Porośnięta jest prawie w całości sztucznymi monokulturami świerkowymi z licznymi haliznami.
Szlaki turystyczne.
Wschodnim podnóżem góry, Drogą Stanisława przechodzi szlak turystyczny: 

</doc>
<doc id="487758" url="https://pl.wikipedia.org/wiki?curid=487758" title="Fiodor I Iwanowicz">
Fiodor I Iwanowicz



</doc>
<doc id="487761" url="https://pl.wikipedia.org/wiki?curid=487761" title="Iwan III Wasylewicz">
Iwan III Wasylewicz



</doc>
<doc id="487762" url="https://pl.wikipedia.org/wiki?curid=487762" title="Kompleks kastracji">
Kompleks kastracji



</doc>
<doc id="487768" url="https://pl.wikipedia.org/wiki?curid=487768" title="Gubkin">
Gubkin

Gubkin () – miasto w południowo-zachodniej części Rosji, w obwodzie biełgorodzkim, na południowy zachód od Woroneża. W 2020 roku liczyło 86 229 mieszkańców.
W mieście rozwinął się przemysł materiałów budowlanych oraz spożywczy.

</doc>
<doc id="487773" url="https://pl.wikipedia.org/wiki?curid=487773" title="Gatczyna">
Gatczyna

Gatczyna (ros. "Гатчина") – miasto w Rosji, w centralnej części obwodu leningradzkiego, 45 km na południowy zachód od Petersburga. Centrum administracyjne rejonu gatczyńskiego. Pierwsze wzmianki z 1499. Prawa miejskie 11 listopada 1796. Powierzchnia miasta wynosi 29 km². 89,3 tys. mieszkańców (2021). Gatczyna jest przemysłowym, naukowym, kulturalnym i edukacyjnym centrum obwodu leningradzkiego. Gatczyński Państwowy artystyczno-architektoniczny pałacowo-parkowy muzeum-rezerwat Gatczyna, a także historyczne centrum miasta znajdują się na Liście światowego dziedzictwa UNESCO
Znajduje się tu pałac cara Pawła I, pochodzący z XVIII wieku.
Nazwy miasta.
Na terytorium dzisiejszego miasta istniała w 1499 wieś "Chotczyno", wzmiankowana w nowogrodzkiej księdze podatkowej. W okolicach 1670, w wyniku zamiany bezdźwięcznego „ch” na dźwięczne „g”, powstaje nazwa Gotczyno. W końcówce XVII wieku następuje transformacja do postaci współczesnej: "Gatczyna".
W 1923 zmieniono nazwę na "Trock", w celu uhonorowania radzieckiego działacza politycznego Lwa Trockiego. W 1929, w związku z deportowaniem Lwa Trockiego, zmieniono nazwę na "Krasnogwardiejsk".
W 1942 niemieckie władze okupacyjne zmieniły z kolei nazwę na "Lindemannstadt", dla uhonorowania dowódcy 18 Armii Georga Lindemanna.
W styczniu 1944 przywrócono miastu historyczną nazwę "Gatczyna".
Historia.
Najstarsze wykopaliska archeologiczne z terenu Gatczyny pochodzą z XIII wieku, lecz pierwsze dokumentalne świadectwo o osadnictwie datuje się na rok 1499, kiedy to w nowogrodzkich dokumentach miejskich jest wspomniana wieś Chotczyno nas jeziorem Chotczynym.
W ciągu kilku wieków Ziemie Iżorskie, na których znajdowała się wieś Chotczyno, były przedmiotem terytorialnych sporów pomiędzy Rosją i Szwecją. W 1617 roku został zawarty pokój w Stołbowie; na mocy umowy sporny teren został przyznany Szwecji. W sierpniu 1702 roku, podczas III wojny północnej, Gatczyna i jej okolice ponownie weszły w skład Rosji.
W roku 1765 Katarzyna II Wielka podarowała gatczyńskie posiadłości swojemu faworytowi grafowi Grigoriemu Orłowowi.
Latem 1766 roku rozpoczęto budowę Wielkiego Pałacu Gatczyńskiego według projektu włoskiego architekta Antonio Rinaldi, i parku pejzażowego.
Po śmierci Orłowa w 1783 roku właścicielem Gatczyny został wielki książę Paweł I Romanow, a głównym architektem – Vincenzo Brenna. Według jego projektów stworzono wiele budowli parkowych, a w roku 1795 rozpoczęto przebudowę Pałacu. 11 listopada 1796 roku Paweł I przyznał Gatczynie prawa miejskie.
W końcu XVIII wieku Gatczyna stała się centrum ujezdu gatczyńskiego.
W 1792 roku Aleksiej Arakczejew został mianowany komendantem Gatczyny i w następstwie tego dowódcą wojsk lądowych Pawła I. W 1798 roku według projektu Nikołaja Lwowa został wzniesiony Pałac Prioracki, który jest jednym z symboli Gatczyny.
Po poniesionej w zamachu śmierci Pawła I w 1801 roku Gatczyna przeszła we władanie wdowy po nim, Marii Fiodorownej. Później właścicielami Gatczyny byli kolejno Mikołaj I, Aleksander II i Aleksander III.
W roku 1853 założono w Garczynie linię kolejową. W 1881 w Gatczynie po raz pierwszy w Imperium Rosyjskim pojawiło się elektryczne oświetlenie uliczne. Z początku zainstalowano je na placu przed pałacem.
W 1910 roku w Gatczynie zbudowano pierwsze w Rosji wojskowe lotnisko i działalność rozpoczęła pierwsza szkoła lotnicza. Swoje loty wykonywali tu Piotr Niestierow, Lidia Zwieriewa, Jewgraf Kruteń i inni znakomici piloci.
1 marca 1917 roku miało miejsce powstanie w Zachodnim batalionie lotniczym, później władzę przejął rejonowy komitet Piotrogrodzkie Rady. 24 października 1917 roku władza w mieście została przejęta przez komitet wojskowo-rewolucyjny. W okresie wojny domowej Gatczyna była miejscem walk między wojskami generała Judenicza i Armii Czerwonej.
W okresie II wojny światowej miasto było okupowane przez wojska niemieckie. Zespół pałacowo-parkowy Gatczyny uległ niemal całkowitemu zniszczeniu. W okresie powojennym miasto zostało odrestaurowane. Zbudowano nowe osiedla mieszkaniowe, zakłady przemysłowe, instytut fizyki jądrowej. W 1985 roku zostały otwarte dla zwiedzających pierwsze odrestaurowane sale pałacu.
Do roku 2010 Gatczyna posiadała status historycznego miasta Rosji, jednak decyzją Ministerstwa Kultury została go pozbawiona.
Struktury wyznaniowe.
Od 2013 r. Gatczyna jest siedzibą prawosławnej eparchii gatczyńskiej. W mieście czynne są następujące cerkwie prawosławne: katedralny sobór św. Pawła, sobór Opieki Matki Bożej oraz cerkiew Opieki Matki Bożej.
W Gatczynie znajduje się także zbór Kościoła Adwentystów Dnia Siódmego.

</doc>
<doc id="487774" url="https://pl.wikipedia.org/wiki?curid=487774" title="Gniewosz (góra)">
Gniewosz (góra)

Gniewosz (853 m n.p.m.) – szczyt w południowej części Gór Bystrzyckich między Przełęczą nad Porębą i Czerńcem. 
Szczyt leży na europejskim dziale wodnym pomiędzy dolinami Dzikiej Orlicy i potoku Głownia, który wypływa ze wschodniego zbocza góry. Stoki zajęte są przez łąki górskie, pastwiska i odłogi, sam szczyt porośnięty jest lasem świerkowym. 
Wschodnim zboczem Gniewosza prowadzi Autostrada Sudecka, która schodzi tu obszerną, widokową serpentyną do Gniewoszowa. W tym miejscu przebiega też szlak turystyczny prowadzący z Międzylesia na Przełęcz Spaloną. 

</doc>
<doc id="487776" url="https://pl.wikipedia.org/wiki?curid=487776" title="Leniwe pierogi">
Leniwe pierogi



</doc>
<doc id="487778" url="https://pl.wikipedia.org/wiki?curid=487778" title="Smolna (góra)">
Smolna (góra)

Smolna (870 m n.p.m.) – góra w Sudetach Środkowych, w północnej części wierzchowiny Gór Bystrzyckich. Do 1945 roku góra nosiła nazwę "Vogelberg" ("Ptasia Góra"). Obecnie nazwę "Ptasia Góra" nosi góra położona około 2,0 km na południowy wschód od centrum Dusznik-Zdroju na wysokości 745 m n.p.m.
W całości jest porośnięta sztucznymi lasami świerkowymi z niewielką domieszką buka i jaworu.
Ciekawym przejawem kultury ludowej są legendy o złym duchu, Jaśku-Ptaśku (), który zawsze był gotów do psot i mylenia drogi zabłąkanym wędrowcom.
Szlaki turystyczne.
Południowym podnóżem Smolnej przechodzi szlak turystyczny:

</doc>
<doc id="487780" url="https://pl.wikipedia.org/wiki?curid=487780" title="Jack Kramer">
Jack Kramer

John Albert Kramer, Jack Kramer (ur. 1 sierpnia 1921 w Las Vegas, zm. 12 września 2009 w Los Angeles) – amerykański tenisista, zwycięzca Wimbledonu i mistrzostw USA, promotor tenisa zawodowego, komentator telewizyjny.
Kariera tenisowa.
Jeden z kandydatów do tytułu najwybitniejszego gracza w historii, wysoki blondyn, praworęczny, był pierwszym mistrzem stylu serwis-wolej światowej klasy. Z jego nazwiskiem związany był termin „atomowego serwisu”; wykorzystując swoje podanie, Kramer atakował przy siatce zarówno po pierwszym, jak i drugim serwisie. Ofensywną grę prowadził także dzięki skutecznemu forhendowi. Słynął z umiejętności koncentrowania się na tzw. ważnych punktach.
Syn robotnika kolejowego, wychowywał się w San Bernardino. Utalentowany sportowo, uprawiał w szkole koszykówkę, a tenisem zainteresował się pod wpływem Ellswortha Vinesa. Jednym z jego pierwszych trenerów był zawodowy tenisista Dick Skeen. Wkrótce trafił pod opiekę prezydenta "Los Angeles Tennis Club" Perry’ego Jonesa. W klubie w Los Angeles rozwijał swoje umiejętności, trenując m.in. z Vinesem i Billem Tildenem. W 1936 Kramer został mistrzem USA juniorów w swojej kategorii wiekowej, a dwa lata później mistrzem szkół średnich USA ("Interscholastic"). Uczestniczył także w turniejach seniorskich, mając na koncie m.in. zwycięstwo nad zawodnikiem czołowej dziesiątki rankingu amerykańskiego Elwoodem Cooke.
W 1939 został powołany do reprezentacji narodowej w Pucharze Davisa. W przegranym finale z Australią wystąpił w grze podwójnej, partnerując Joemu Huntowi. W wieku 18 lat Kramer stał się najmłodszym graczem walczącym w finale Pucharu Davisa. Rekord ten utrzymał się niemal 30 lat, do czasu występu 17-letniego Johna Alexandra w finale tych rozgrywek w 1968.
Z Joem Huntem Kramer przegrał w 1939 w mistrzostwach USA. Rok później dotarł w tym turnieju do półfinału, eliminując m.in. Franka Parkera, a przegrywając w czterech setach z Donem McNeillem. Wygrał natomiast w 1940 grę podwójną (z Tedem Schroederem), a w mikście dotarł do finału (z Dorothy Bundy). Wyniki te dały mu po raz pierwszy lokatę w czołowej dziesiątce rankingu amerykańskiego – nr 6.
Na początku lat 40. był zmuszony łączyć występy tenisowe ze służbą wojskową w Straży Wybrzeża. Ograniczyło to znacznie jego starty – jego największym osiągnięciem singlowym w okresie II wojny światowej był finał mistrzostw USA w 1943, w którym ponownie uległ Huntowi. Kramer nie wykorzystał w tym meczu swojej szansy – serwował na wygranie trzeciego seta przy stanie 1:1, a w ostatniej piłce meczu zdecydowanie zabrakło mu szczęścia. Wyrzucił forhendem piłkę poza kort, a w tym samym momencie Hunt upadł, zmagając się ze skurczami mięśni, po których prawdopodobnie nie byłby w stanie kontynuować meczu. Końcowy wynik tego finału brzmiał 6:3, 6:8, 10:8, 6:0 dla Joe Hunta (niespełna półtora roku później zmarłego tragicznie w wypadku lotniczym).
Ograniczone starty Kramera znalazły odzwierciedlenie w jego pozycjach rankingowych w USA. W 1941 spadł na 9. miejsce, rok później wypadł poza czołową dziesiątkę. Dzięki finałowi mistrzostw USA w 1943 był wiceliderem rankingu, ale w latach 1944–1945 – jako nieobecny na kortach – ponownie pozostawał poza czołówką. Do sukcesów deblowych, jakie Kramer odniósł w latach wojny, należały zwycięstwa w deblu (ponownie ze Schroederem) i mikście (z Sarah Palfrey) w 1941 oraz zwycięstwo w deblu w 1943 (z Frankiem Parkerem).
W bezpośrednim okresie powojennym Kramer był dominującym zawodnikiem tenisa amatorskiego na świecie. W latach 1946–1947 przegrał jedynie trzy pojedynki. Był m.in. faworytem pierwszego powojennego Wimbledonu w 1946, ale poniósł w czwartej rundzie porażkę z leworęcznym Jaroslavem Drobným (6:2, 15:17, 3:6, 6:3, 3:6). Kramer wygrał natomiast po raz pierwszy mistrzostwa USA, pokonując w finale rodaka Toma Browna 9:7, 6:3, 6:0. W parze z Brownem triumfował w 1946 w deblu na Wimbledonie. W grudniu tegoż roku przyczynił się do odzyskania przez Amerykanów Pucharu Davisa (w finale z Australią), pokonując w singlu Dinny’ego Pailsa i w deblu z Tedem Schroederem Johna Bromwicha i Adriana Quista (zrewanżował się za porażkę w parze z Huntem z tymi samymi rywalami sprzed wojny). W 1946 Kramer figurował na czele zarówno rankingu amerykańskiego (przed Schroederem i Parkerem), jak i światowego (przed Schroederem i Drobným).
Jeszcze lepiej Amerykanin wypadł w swoim ostatnim sezonie amatorskim – 1947. Zrehabilitował się na Wimbledonie, gdzie został pierwszym mistrzem grającym w krótkich spodenkach. W siedmiu kolejnych pojedynkach stracił 37 gemów, a finałowego rywala – ponownie Toma Browna – pokonał w 48 minut 6:1, 6:3, 6:2. W parze z Bobem Falkenburgiem zdobył tytuł w grze podwójnej. Obronił także mistrzostwo USA, chociaż po dużo bardziej zaciętej walce – w finale z Frankiem Parkerem przegrywał już 0:2 w setach, ale zmobilizował się, zagrożony utratą planowanego lukratywnego kontraktu zawodowego (końcowy wynik 4:6, 2:6, 6:1, 6:0, 6:3 dla Kramera). Także w mistrzostwach USA połączył skutecznie grę pojedynczą i podwójną, debla wygrywając w duecie z Tedem Schroederem. W ciągu całego sezonu poniósł jedną porażkę (z Billem Talbertem), wygrał łącznie osiem turniejów (poza wielkoszlemowymi m.in. halowe mistrzostwa USA). Dołożył także kolejne dwa punkty singlowe do skutecznej obrony Pucharu Davisa, ponownie przeciwko Australijczykom (pokonał Pailsa i Bromwicha). Drugi sezon z rzędu zakończył jako lider rankingów amerykańskiego i światowego, w obu wyprzedzając Schroedera i Parkera.
27 grudnia 1947 w nowojorskiej Madison Square Garden debiutował jako tenisista zawodowy. Jego przeciwnikiem był Bobby Riggs, ostatni przedwojenny triumfator Wimbledonu, uchodzący za faworyta. Riggs spełnił oczekiwania w pierwszym spotkaniu z Kramerem, pokonując debiutanta, ale serię pojedynków (tzw. tour) wygrał Kramer, w stosunku 69:20. W 1948 Kramer wygrał także zawodowe mistrzostwa USA, ponownie pokonując w finale Riggsa, a w kolejnych tourach odnosił zwycięstwa nad Pancho Gonzálezem i Pancho Segurą. W 1952 sam przejął rolę promotora i namówił do przejścia na zawodowstwo wiodącego gracza australijskiego Franka Sedgmana. Serię pojedynków z Sedgmanem Kramer – promotor i zawodnik w jednej osobie – rozstrzygnął na swoją korzyść (54:41). Wkrótce jednak kontuzja pleców zmusiła go do zaprzestania występów na korcie i skoncentrowania się na działalności promotora. W roli lidera zawodowego tenisa zastąpił go Pancho González, dla którego Kramer – bez względu na ciągłe spory między oboma Amerykanami w kwestiach finansowych – angażował kolejnych rywali z grona najlepszych amatorów, m.in. Coopera, Traberta, Olmedo, Sedgmana, Rosewalla i Hoada.
Po zlikwidowaniu podziału na tenis amatorski i zawodowy (era open, 1968) Kramer odegrał znaczącą rolę przy tworzeniu cyklu turniejów Grand Prix, funkcjonującego w latach 1970–1990, przejętego następnie przez ATP World Tour. W 1972 był w gronie założycieli Association of Tennis Professionals (ATP) i pełnił funkcję pierwszego dyrektora wykonawczego organizacji. W 1973 kierował bojkotem Wimbledonu w obronie członka ATP, reprezentanta Jugosławii Nikoli Pilicia, zawieszonego przez rodzimą federację za odmowę gry w Pucharze Davisa. W efekcie z Wimbledonu wycofało się kilkudziesięciu graczy zrzeszonych w ATP, w tym trzynastu z szesnastu rozstawionych.
Przez ponad 20 lat Kramer był popularnym komentatorem telewizyjnym, m.in. współpracował z BBC na Wimbledonie i stacjami amerykańskimi na US Open. Zasłużony dla tenisa na wielu polach, w 1968 został uhonorowany miejscem w Międzynarodowej Tenisowej Galerii Sławy. Jego syn Bob Kramer pełnił funkcję dyrektora turnieju ATP w Los Angeles.

</doc>
<doc id="487783" url="https://pl.wikipedia.org/wiki?curid=487783" title="Anielska Kopa">
Anielska Kopa

Anielska Kopa (niem. "Engel-koppe", 879 m n.p.m.) – góra w Sudetach Środkowych, na północno-wschodniej krawędzi wierzchowiny Gór Bystrzyckich, pomiędzy Łomnicką Równią a Wójtowską Równią. Północnymi zboczami przechodzi Droga Stanisława.
Prawie w całości jest porośnięta monokulturowym lasem świerkowym z niewielką domieszką buka i jaworu. Spod szczytu roztacza się rozległy widok na Kotlinę Kłodzką i otaczające ją pasma górskie.
Na niektórych mapach góra występuje pod nazwą Sokołówka.
Szlaki turystyczne.
Północnymi zboczami, Drogą Stanisława przechodzi szlak turystyczny:

</doc>
<doc id="487784" url="https://pl.wikipedia.org/wiki?curid=487784" title="Wojciech Sikora (polityk)">
Wojciech Sikora (polityk)

Wojciech Sikora (ur. 1 kwietnia 1874 w Krępie, zm. 14 grudnia 1939 w Lasku Winiarskim) – polski działacz społeczny, polityk ruchu ludowego, poseł na Sejm Ustawodawczy oraz I kadencji w II RP.
Życiorys.
Ukończył Królewskie Gimnazjum w Ostrowie oraz prawo na Uniwersytecie Wrocławskim. 
Był animatorem ruchu śpiewaczego w Krępie. Uczestniczył w powstaniu wielkopolskim i akcji plebiscytowej.
W 1919 poseł na Sejm Ustawodawczy, członek zarządu Narodowego Stronnictwa Ludowego. Był członkiem klubu Narodowego Zjednoczenia Ludowego. Współtwórca Zjednoczenia Włościan. Od 1920 wraz z ZW w PSL „Piast”. W latach 1922–1927 był jedynym wielkopolskim posłem „Piasta”. Nie poparł ponownego oddzielenia ZW w 1928, ale secesja jego towarzyszy uczyniła z niego obiekt ataków politycznych. Wkrótce wycofał się z życia politycznego. Zajmował się w Ostrowie działalnością bankową i społeczną.
Aresztowany przez Niemców i rozstrzelany wraz z ówczesnymi ostrowskimi elitami w Lasku Winiarskim. Pochowany w Ostrowie na „nowym” cmentarzu katolickim, w kwaterze powstańców wielkopolskich.

</doc>
<doc id="487787" url="https://pl.wikipedia.org/wiki?curid=487787" title="Chimaeridae">
Chimaeridae



</doc>
<doc id="487788" url="https://pl.wikipedia.org/wiki?curid=487788" title="Piaskowice (województwo dolnośląskie)">
Piaskowice (województwo dolnośląskie)

Piaskowice (niem. "Friedrichsgrund") – wyludniona wieś w Polsce położona w województwie dolnośląskim, w powiecie kłodzkim, w gminie Bystrzyca Kłodzka.
Położenie i demografia.
Wyludniona obecnie (III 2011 r.) wieś w Górach Bystrzyckich, położona na stokach Ubocza, między Lasówką a Mostowicami, na wysokości około 680-780 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Piaskowice powstały w 1753 roku jako wieś należąca do Bystrzycy Kłodzkiej, wcześniej w tym miejscu istniała kolonia należąca do tego samego miasta. W 1787 roku mieszkało tu 23 zagrodników i chałupników i był młyn wodny, a mieszkańcy byli związani z hutami szkła w sąsiedniej Lasówce, do których dostarczali piasek kwarcowy. Wieś szybko rozwijała się i wkrótce jej zabudowania połączyły się z Lasówką i Mostowicami, tworząc jeden długi ciąg osadniczy. Na początku XIX wieku w Piaskowicach rozwinął się przemysł papierniczy, w 1850 roku było tu 35 budynków, w tym: browar, młyn papierniczy i papiernia produkująca papier czerpany. Pod koniec XIX wieku w miejscowości powstała wytwórnia szklanych pereł oraz wytwórnia sztucznej biżuterii. Na początku XX wieku Piaskowice stały się także wsią letniskową, powstała tu wtedy gospoda z 12 miejscami noclegowymi. Po 1945 roku nie odrodził się przemysł szklarski ani papierniczy, a miejscowość zaczęła się wyludniać. Proces ten nasilił się w latach 60. XX wieku i doprowadził do całkowitego zaniku wsi. Pozostałe domy dołączono do Lasówki i Mostowic, a nazwa miejscowości wyszła z użycia.

</doc>
<doc id="487789" url="https://pl.wikipedia.org/wiki?curid=487789" title="Sirius (satelita)">
Sirius (satelita)

Sirius – zespół satelitów telekomunikacyjnych należących do SES Astra (dawniej SES Sirius i NSAB), spółki zależnej operatora SES.
Stan obecny.
Satelita Sirius 4 (od czerwca 2010 nazywający się Astra 4A) znajduje się na orbicie geostacjonarnej (nad równikiem), na pozycji 4,8 ° długości geograficznej wschodniej (E). Wcześniej na tej pozycji pracował Sirius 3, lecz po tym jak jego obowiązki przejął Sirius 4, został satelitą zapasowym, a w 2011 przesunięto go na pozycję 51°E.
Sirius 1 został sprowadzony na orbitę cmentarną w 2003 roku, a Sirius 2 (od 29 kwietnia 2008 roku nazywający się Astra 5A) zakończył swoją misję 16 stycznia 2009 roku z powodu technicznej anomalii.
Zasięg wiązki nadawczej.
Satelita Sirius 2 obejmował swym zasięgiem odbiorców praktycznie w całej Europie, natomiast Sirius 3 nadawał głównie na Skandynawię i kraje bałtyckie. Przekaz z tych satelitów był dobrze osiągalny również na obszarze Polski.
Astra 4A (Sirius 4) obejmuje zasięgiem prawie całą Europę i znaczną część Afryki.
Sztuczki.
Przy zastosowaniu przełącznika DiSEqC i układu tzw. „zeza” oraz skierowaniu anteny centralnie na pozycje satelitów Astra (19,2°E) lub też Hot Bird (13,0°E) możliwy jest łączny odbiór programów (na jednej antenie) z satelitów Sirius (5°E) oraz Eutelsat W3A (7°E), ponieważ w tej sytuacji wiązka sygnału ulega rozproszeniu.
Programy TV kodowane.
Z satelitów Sirius (w systemie cyfrowym) swoje pakiety programowe nadają m.in. platformy cyfrowe: Viasat ze Szwecji oraz rumuńska Max TV.
Polskojęzyczne stacje telewizyjne (niekodowane).
W języku polskim z satelity Sirius 4 (Astra 4A) nadawał Europe by Satellite (w skrócie EbS). Jest to program telewizyjny/serwis audiowizualny Komisji Europejskiej z siedzibą w Brukseli. W 2012 kanał ten został przeniesiony na satelitę Eutelsat 9A. 

</doc>
<doc id="487790" url="https://pl.wikipedia.org/wiki?curid=487790" title="Eutelsat 7A">
Eutelsat 7A

Eutelsat 7A – satelita telekomunikacyjny wyniesiony na orbitę jako Eutelsat W3A 15 marca 2004, należący do konsorcjum Eutelsat. Znajduje się na orbicie geostacjonarnej (nad równikiem) na 7. stopniu długości geograficznej wschodniej. Obecną nazwę Eutelsat 7A otrzymał 1 marca 2012 w ramach ujednolicenia nazw satelitów przez Eutelsat.
Zbudowany został przez EADS Astrium w oparciu o model Eurostar 3000 S. Posiada 38 transponderów pasma Ku oraz 2 transpondery pasma Ka. Planowana żywotność satelity wynosi 12 lat.
Nadaje sygnał stacji telewizyjnych i radiowych, programy wysokiej rozdzielczości HDTV oraz dane (dostęp do Internetu) do odbiorców w Europie, Afryce, na Bliskim Wschodzie oraz na Kaukazie i w Kazachstanie. Poza tym Eutelsat 7A jest wykorzystywany do przekazów telewizyjnych.
Z tego satelity swój pakiet programowy nadaje przede wszystkim turecka platforma cyfrowa DigiTürk (kodowanie: Cryptoworks i Irdeto 2). Od lipca 2007 DigiTürk nadaje programy w rozdzielczości HDTV. Satelitę tego wykorzystywała też Telewizja Polska (kodowanie: Videoguard). W 2013 roku Eutelsat podpisał długoterminowy kontrakt z Azam Media z siedzibą w Tanzanii – nadawcą platformy Azam TV dla Afryki subsaharyjskiej.
Satelita jest kolokowany z satelitą Eutelsat 7B (dawnej Eutelsat 3D) wystrzelonym w maju 2013 roku i przesuniętym na tę pozycję w 2014 roku.

</doc>
<doc id="487791" url="https://pl.wikipedia.org/wiki?curid=487791" title="Metropolia gnieźnieńska">
Metropolia gnieźnieńska

Metropolia gnieźnieńska – jedna z 14 metropolii obrządku łacińskiego w polskim Kościele katolickim. Jest najstarsza w Polsce, gdyż została powołana w 1000 roku przez papieża Sylwestra II.
Historia.
Metropolia gnieźnieńska jest pierwszą w Polsce. Powołana została w 1000 roku w trakcie zjazdu gnieźnieńskiego, kiedy to cesarz Otton III odbył pielgrzymkę do grobu św. Wojciecha w Gnieźnie. W jej skład weszły:
Lata 1000–1386.
Około 1007–1015 upadła diecezja kołobrzeska. Na jej miejsce powołano diecezję kruszwicką, którą zastąpiła diecezja kujawska ze stolicą we Włocławku. Ponadto powstały diecezja płocka (1075), lubuska (ok. 1124) i kamieńska (1140). W latach 1243–1246 metropolii podlegała diecezja chełmińska, która następnie weszła do metropolii ryskiej.
Około roku 1031 upadła diecezja wrocławska w wyniku reakcji pogańskiej (1031/1032) i najazdu czeskiego księcia Brzetysława I (1038). Na synodzie w Moguncji w październiku 1049 papież Leon IX zgodził się na reaktywowanie diecezji na Śląsku, prawdopodobnie podporządkowując ją metropolii magdeburskiej. W roku 1051 Kazimierz Odnowiciel restytuował diecezję śląską najprawdopodobniej w Ryczynie. Jej siedzibę przeniesiono z powrotem do Wrocławia w roku 1075.
Po napadzie księcia Brzetysława I na Gniezno w roku 1039 upadła metropolia gnieźnieńska. Najprawdopodobniej w roku 1075 król Polski Bolesław Śmiały przywrócił metropolię oraz reorganizował Kościół polski.
Lata 1386–1569.
Po unii polsko-litewskiej w skład metropolii weszły nowe diecezje z Wielkiego Księstwa Litewskiego: wileńska (1388) i żmudzka (1421). W 1566 sekularyzowano diecezję lubuską, w tym samym roku metropolii podporządkowano diecezję chełmińską. Od XVI w. pod metropolię podlegała też diecezja łucka (wcześniej pod metropolię lwowską). Skład metropolii od 1569:
Lata 1569–1772.
Od 1621 metropolii podlegała powołana w 1583 diecezja inflancka. W 1618 powstała diecezja smoleńska. Skład metropolii do 1772:
Lata 1772–1815.
W wyniku rozbiorów Polski i zmian terytorialnych zanikły diecezje smoleńska i inflancka. Diecezje łucka, wileńska, żmudzka weszły w skład metropolii mohylewskiej, a krakowska przejściowo w skład metropolii lwowskiej. Skład metropolii od 1815:
Lata 1815–1918.
W 1821 zawiązano unię personalną "aeque principaliter" archidiecezji gnieźnieńskiej i poznańskiej. W tym samym roku diecezja wrocławska została podporządkowana Stolicy Apostolskiej. Diecezje płocka i kujawska (od 1818 kujawsko-kaliska) znalazły się w Królestwie Polskim w metropolii warszawskiej. Skład metropolii od 1821:
Lata 1918–1945.
Po zmianach granicznych i podpisaniu konkordatu w 1925 metropolii gnieźnieńskiej podporządkowano diecezję włocławską.
metropolie gnieźnieńska i poznańska w unii personalnej "aeque principaliter"
Lata 1945–1972.
W 1946 rozwiązano unię personalną metropolii gnieźnieńskiej i poznańskiej zawiązując unię "in persona episcopi" archidiecezji gnieźnieńskiej i warszawskiej"," tworząc w ten sposób metropolię w składzie:
Lata 1972–1992.
Po zmianach terytorialnych i powołaniu nowych diecezji na Ziemiach Zachodnich w skład metropolii weszły diecezje: gdańska, szczecińsko-kamieńska, koszalińsko-kołobrzeska. Skład metropolii:
Od roku 1992.
Bullą papieską "Totus Tuus Poloniae populus" rozwiązano unię personalną i utworzono metropolię gnieźnieńską w składzie:

</doc>
<doc id="487792" url="https://pl.wikipedia.org/wiki?curid=487792" title="Paul Franklin">
Paul Franklin

Paul Franklin (ur. 1953 w Detroit) – amerykański muzyk sesyjny, gra na gitarze, gitarze Dobro, skrzypcach i innych rodzajach gitar. Mistrz elektrycznej gitary stalowej. Franklin nagrywał z takimi zespołami i artystami jak George Strait, Billy Joel, Dolly Parton, Harry Connick Jr., Sting, Dire Straits i Mark Knopfler.
Za grę na gitarze hawajskiej otrzymał wiele nagród, między innymi od Academy of Country Music nagrodę dla „Steel Guitar Player of the Year” przez pięć lat z rzędu (1994–98).

</doc>
<doc id="487795" url="https://pl.wikipedia.org/wiki?curid=487795" title="Kanał Karakumski">
Kanał Karakumski

Kanał Karakumski (turkm.: "Garagum kanaly"; ros.: Каракумский канал, "Karakumskij kanał"; dawniej Kanał Karakumski im. W. Lenina, obecnie nazywany również Kanałem Turkmenbaszy) – kanał wodny w południowym Turkmenistanie, budowany w latach 1954–1988.
Kanał Karakumski łączy wody rzeki Amu-darii w południowo-wschodnim Turkmenistanie w okolicach miasta Atamyrat z wodami Morza Kaspijskiego w mieście Turkmenbaszy. Płynie przez południową część pustyni Kara-kum oraz u podnóża gór Kopet-dag i Wielki Bałchan. Kanał ma długość 1445 km i stanowi tym samym drugi pod względem długości kanał wodny na świecie. Jego przebieg w części zachodniej pokrywa się z biegiem Kolei Transkaspijskiej.
Kanał dostarcza rocznie 13 km³ wody, która służy nawadnianiu około 731 tys. ha gruntów rolnych, głównie pod bawełnę. Zaopatruje również w wodę kilka dużych miast turkmeńskich: stolicę Aszchabad oraz Mary i Tedżen.
Kanał Karakumski był jednym z najważniejszych projektów hydrotechnicznych z czasów Związku Radzieckiego. Błędy w budowie sprawiają, że blisko połowa wody wycieka z kanału, doprowadzając do wzrostu zasolenia. Ponadto skierowanie części wód Amu-darii do kanału znacznie przyspieszyło zanikanie Jeziora Aralskiego.

</doc>
<doc id="487797" url="https://pl.wikipedia.org/wiki?curid=487797" title="Archidiecezja gnieźnieńska">
Archidiecezja gnieźnieńska

Archidiecezja Gnieźnieńska () – jedna z 14 archidiecezji obrządku łacińskiego w polskim Kościele katolickim, pierwsza metropolia kościelna w Polsce ze stolicą w Gnieźnie założona w 1000, siedziba prymasów Polski od 1417, legatów papieskich od 1515. Unia personalna "aeque principaliter" z archidiecezją poznańską (1821–1946) i "in persona episcopi" z archidiecezją warszawską (1946–1992).
Historia.
W 966 roku odbył się Chrzest Polski. Panował wówczas Mieszko I. Na teren jego Państwa przybyli duchowni misyjni z Czech i Niemiec. W 968 roku papież Jan XIII erygował biskupstwo poznańskie, które obejmowało cały kraj i było zależne bezpośrednio od Stolicy Apostolskiej. Pierwszym biskupem poznańskim został Jordan. 
W 997 roku za panowania Bolesława Chrobrego przybył czeski biskup Wojciech Sławnikowic, aby prowadzić misje w . W 999 roku na synodzie rzymskim erygowano nową archidiecezję w Gnieźnie, a pierwszym arcybiskupem, który przyjął sakrę od Papieża, został Radzim Gaudenty – brat przyrodni św. Wojciecha. W 1000 roku podczas zjazdu gnieźnieńskiego z udziałem Cesarza Ottona III oraz legata papieskiego Roberta zrealizowano dekret o powstaniu archidiecezji gnieźnieńskiej oraz biskupstw krakowskiego, wrocławskiego i kołobrzeskiego. Prawdopodobnie założono pierwsze klasztory benedyktyńskie w Trzemesznie i Łęczycy.
W 1038 roku wybuchło powstanie ludowe połączone z próbą powrotu do pogaństwa. Czeski książę Brzetysław I wykorzystał ówczesną sytuację i zorganizował najazd Czechów na Polskę, dokonując zniszczeń oraz zabierając relikwie św. Wojciecha. W 1075 roku Bolesław Śmiały zreformował kościół w Polsce, przywracając metropolię gnieźnieńską, diecezję poznańską oraz tworząc diecezję płocką na północnym Mazowszu. Archidiecezja obejmowała tereny wschodniej części Wielkopolski, Kujawy, Łęczyckie, Sieradzkie i południowe obszary Mazowsza. 7 lipca 1136 roku papież Innocenty II wydał bullę gnieźnieńską, wyznaczającą tereny archidiecezji, do której należały kasztelanie: gnieźnieńska, ostrowska, łeknowska, nakielska, żnińska, kaliska, czestramska (nad Baryczą), rudzka, część milickiej, sieradzka, spicimierska, małogoska, rozpierska, łęczycka, łowicka, wolborska, żarnowska i skarżyńska. Bulla brała także pod uwagę niezidentyfikowane kasztelanie „Trablovici et Radlici”. Pierwsza wzmianka o urzędzie archidiakona gnieźnieńskiego została odnotowana w 1108 roku. XI wiek to także czas powstania szkoły katedralnej o charakterze wyższej uczelni, kształcącej przyszłych duchownych archidiecezji. 
W II połowie XI wieku powstał klasztor benedyktyński w Mogilnie. W latach 1179–1265 funkcjonował pierwszy żeński klasztor zakonu norbertanek. W XII wieku powstały klasztory cystersów, kanoników regularnych, bożogrobców i norbertanów. W XIII wieku klasztory założyli dominikanie, franciszkanie konwentualni, augustianie eremici i duchacze . W tym samym czasie powstały również klasztory żeńskie cysterek i klarysek. W XIV wieku klasztory założyli paulini. Na lata 1583–1589 datuje się reorganizację podziału archidiecezji na dekanaty. 
W 1375 roku powstała w Polsce druga metropolia halicka w 1412 roku przeniesiona do Lwowa. Wówczas zaszła potrzeba ustalenia pierwszeństwa w hierarchii. Pierwsze próby podjęto prawdopodobnie w 1414 roku na synodzie prowincjonalnym w Wieluniu. Według tradycji ks. Jana Długosza tytuł Prymasa Polski został nadany w 1417 roku na Soborze w Konstancji. Pierwszym arcybiskupem gnieźnieńskim noszącym ten tytuł był Mikołaj Trąba.
Pod koniec XVI wieku abp Stanisław Karnkowski wprowadził na terenie archidiecezji reformę trydencką (m.in. sprowadził jezuitów, którzy założyli kolegium w Kaliszu, założył 2 seminaria duchowne i Collegium Nobilium dla młodzieży szlacheckiej w Kaliszu). 
W 1787 roku w archidiecezji gnieźnieńskiej było 8 archidiakonatów, 3 oficjalaty generalne (Gniezno, Łowicz, Kamień Krajeński), 41 dekanatów, 808 parafii (w tym 666 w Polsce i 142 w zaborze pruskim) 11 kolegiat, 1140 kościołów i kaplic, 14 opactw i prepozytur zakonnych, 2 seminaria duchowne (Gniezno, Łowicz), 1031 kapłanów diecezjalnych, 697 zakonników, 106 sióstr zakonnych, 513 203 wiernych sposobnych do sakramentów. Na terenie archidiecezji było 25 551 protestantów i 23 721 wyznawców judaizmu.
Po rozbiorach Polski archidiecezja gnieźnieńska znalazła się pod zaborami pruskim i austriackim. W latach 1807–1815 archidiecezja w całości znajdowała się w Księstwie Warszawskim. Gdy w 1815 roku zostało utworzone Królestwo Polskie zależne od Rosji, archidiecezja znalazła się w Wielkim Księstwie Poznańskim. Pod zaborem pruskim znalazło się 178 parafii, a w Królestwie Polskim 429 parafii. W 1818 roku parafie archidiecezji gnieźnieńskiej na terenie Królestwa Polskiego zostały włączone w skład nowej diecezji kujawsko-kaliskiej i archidiecezji warszawskiej. 
W 1817 roku naczelny prezes Wielkiego Księstwa Poznańskiego Joseph von Zerboni di Sposetti zaproponował włączenie tzw. pruskiej części archidiecezji gnieźnieńskiej do diecezji chełmińskiej. W 1818 roku radca konsystorza poznańskiego ks. Marcin Dunin zaproponował zlikwidowanie archidiecezji, a w 1820 roku zachowanie jej w granicach rejencji bydgoskiej, unię personalną z diecezją poznańską i zredukowanie katedry prymasowskiej do rzędu kolegiaty. Wobec sprzeciwu kapituły gnieźnieńskiej i przedstawicieli szlachty wielkopolskiej, król pruski zdecydował o dalszym istnieniu archidiecezji gnieźnieńskiej.
16 sierpnia 1821 roku papież Pius VII wydał Bullę „De salute animarum”, na mocy której do archidiecezji gnieźnieńskiej przyłączono archidiakonat kruszwicki (dekanaty: inowrocławski, gniewkowski, kruszwicki), a wyłączono archidiakonat kamieński (dekanaty: człuchowski, tucholski i kamieński) do diecezji chełmińskiej. Diecezja poznańska została podniesiona do godności archidiecezji i złączona z archidiecezją gnieźnieńską unią personalną „aeque principaliter” w osobie jednego arcybiskupa, zachowano jednak odrębne konsystorze (później kurie), kapituły, seminaria, sufraganów, a w czasie wakansu własnych wikariuszy kapitulnych. Odtąd obszar archidiecezji gnieźnieńskiej składał się z trzech enklaw, największej, obejmującej swymi granicami 14 dekanatów (trzy gnieźnieńskie, nakielski, bydgoski, gniewkowski, inowrocławski, kcyński, żniński, rogowski, kruszwicki, łekneński, powidzki i pleszewski), drugiej – dekanat ołobłocki oraz trzeciej, oddzielonej diecezją poznańską – dekanat krotoszyński. W 1890 roku został utworzony dekanat łobżenicki.
W latach 1821–1841 rząd pruski zlikwidował klasztory męskie i żeńskie. W 1845 archidiecezja podzielona była na 17 dekanatów, 211 parafii, 11 filii oraz posiadała seminarium praktyczne dla kleryków obu archidiecezji, dwie kolegiaty (Gniezno, Kruszwica), 214 kapłanów i ok. 250 tysięcy wiernych.
W 1866 roku abp Mieczysław Ledóchowski utworzył "Kongregacje Księży Dziekanów", wspólną dla obu archidiecezji, której celem było nawiązanie poprzez dziekanów ściślejszego kontaktu z duchowieństwem i wiernymi.
28 października 1925 roku papież Pius XI wydał bullę Vixdum Poloniae Unitas"," na mocy której do archidiecezji gnieźnieńskiej przyłączono dekanaty miłosławski i jarociński, a wyłączono do archidiecezji poznańskiej dekanaty ołobocki i krotoszyński. W ten sposób zlikwidowano istniejące dotychczas enklawy eksterytorialne i archidiecezja stała się zwartym terytorium. W 1939 roku w archidiecezji gnieźnieńskiej było 21 dekanatów i 261 parafii.
W czasie II wojny światowej terytorium archidiecezji gnieźnieńskiej znalazło się w dwóch okręgach administracji niemieckiej: Gdańsk-Prusy Zachodnie (40 parafii) oraz reszta w Kraju Warty. We wrześniu 1939 roku kard. August Hlond wyjechał, a rządy a archidiecezji sprawował wikariusz generalny ks. kan. Edward van Blericq . 1 kwietnia 1941 roku Kuria została zlikwidowana, a wikariusza generalnego zmuszono do wyjazdu z Gniezna. W 1941 roku na terenie okręgu Gdańsk-Prusy wikariuszem generalnym został ks. Alojzy Kaluschke.
4 marca 1946 roku decyzją Stolicy Apostolskiej została rozwiązana unia personalna archidiecezji gnieźnieńskiej i poznańskiej. Połączono unią personalną "pro hac vice" archidiecezją gnieźnieńską z archidiecezją warszawską, zachowując samodzielność i odrębność terytorialną obu archidiecezji. W 1947 w archidiecezji było 285 kapłanów.
Władze komunistyczne prowadziły walkę z Kościołem. W latach 1953–1956 kard. Stefan Wyszyński był najpierw aresztowany, a potem więziony w wybranych miejscach odosobnienia . 3 czerwca 1979 roku w Gnieźnie doszło do wizyty papieża Jana Pawła II.
25 marca 1992 roku papież Jan Paweł II wydał bullę „Totus tuus Poloniae populus”, na mocy której erygowano nowe diecezje i metropolie oraz rozwiązano unię personalną z archidiecezją warszawską. Arcybiskupem metropolitą gnieźnieńskim został wówczas abp Henryk Muszyński. Od archidiecezji odłączono wówczas 5 dekanatów: 3 południowe, które dołączono do nowej diecezji kaliskiej (czermiński, jarociński i pleszewski) i 2 północne, które weszły w skład nowej diecezji toruńskiej (toruński i wierzchuciński). 
24 lutego 2004 roku po decyzji papieża Jana Pawła II, wyłączono z archidiecezji 12 dekanatów (114 parafii), które weszły w skład nowo utworzonej diecezji bydgoskiej, a przyłączono 53 parafie z diecezji włocławskiej (dekanat kleczewski, słupecki, zagórowski i część goślińskiego) i archidiecezji poznańskiej (dekanat chodzieski, gośliński, rogoziński i część kostrzyńskiego). Zmiany weszły w życie od 25 marca 2004 roku i trwają do dziś.
19 grudnia 2009 roku na podstawie wcześniejszych ustaleń ("Totus Tuus Poloniae Populus") zdecydowano o powrocie tytułu Prymasa Polski na stałe do Gniezna. Pierwszym Prymasem Polski pełniącym swój urząd po tych ustaleniach był abp Henryk Muszyński. 26 czerwca 2010 roku decyzją papieża Benedykta XVI nowym arcybiskupem metropolitą gnieźnieńskim i prymasem został abp Józef Kowalczyk. 17 maja 2014 na mocy dekretu papieża Franciszka następcą arcybiskupa Józefa Kowalczyka został arcybiskup metropolita, Prymas Polski Wojciech Polak, który od 2003 r. był biskupem pomocniczym archidiecezji. 

</doc>
<doc id="487798" url="https://pl.wikipedia.org/wiki?curid=487798" title="Józef Jurek">
Józef Jurek

Józef Jurek (ur. 4 lipca 1888 w Krępie, zm. 9 lutego 1967 w Poznaniu) – polski działacz społeczny, polityk ruchu ludowego.
Animator ruchu śpiewaczego w Krępie. Uczestnik wydarzeń Republiki Ostrowskiej i powstania wielkopolskiego. 
Współtwórca Zjednoczenia Włościan, od 1920 wraz z ZW w PSL „Piast”. W 1928 uczestniczył w secesji ZW z PSL „Piast”. Założyciel "Włościanina" (organ prasowy PSL „Piast”).
Powszechnie szanowany w Poznaniu jako społecznik. Po wojnie w PSL i w ZSL.
Uhonorowany ulicami swojego imienia w Ostrowie Wielkopolskim i w Poznaniu.

</doc>
<doc id="487800" url="https://pl.wikipedia.org/wiki?curid=487800" title="Sasanka (Góry Bystrzyckie)">
Sasanka (Góry Bystrzyckie)

Sasanka (niem. "Stephansberg", 964,9m n.p.m.) – szczyt w Górach Bystrzyckich w masywie Jagodnej (985 m n.p.m., która jest najwyższym szczytem Gór Bystrzyckich). Czasem tym pojęciem mylnie oznaczany jest północny szczyt Jagodnej.
Etymologia.
Niemiecka nazwa szczytu pochodzi od niezachowanego przysiółka "Stephansberg" (pol. Szczepków) wsi Wyszki.
Budowa.
Szczyt zbudowany jest z odpornych na wietrzenie granitognejsów, porośnięty świerczynami z niewielką domieszką drzew liściastych.
Wschodnim zboczem przechodzi Autostrada Sudecka.
Szlaki turystyczne.
Przez Sasankę przechodzi szlak turystyczny:

</doc>
<doc id="487808" url="https://pl.wikipedia.org/wiki?curid=487808" title="Idzi Matyśkiewicz">
Idzi Matyśkiewicz

Idzi Matyśkiewicz (ur. 29 sierpnia 1875 w Krępie, zm. 13 kwietnia 1942 w Ostrowie) – polski działacz społeczny, polityk ruchu ludowego.
Życiorys.
Syn Karola i Elżbiety. W Ostrowie uczęszczał do szkoły podstawowej. W 1906 wybrany został naczelnikiem gminy Krępa. Funkcję tę pełnił przez 14 lat. W latach 1918–1919 zasiadał w Powiatowej Radzie Ludowej w Ostrowie. Był animatorem ruchu śpiewaczego w Krępie, prowadził tam amatorską grupę teatralną. Uczestnik wydarzeń Republiki Ostrowskiej.
24 kwietnia 1919 został członkiem zarządu Narodowego Stronnictwa Ludowego, z którego wkrótce wystąpił. Był współtwórcą Zjednoczenia Włościan, którego 27 maja 1919 został wiceprezesem. W listopadzie 1920 ZW połączyło się z PSL „Piast”, w którym Idzi Matyśkiewicz został wiceprezesem oddziału poznańskiego. 18 grudnia 1927 wystąpił z partii, po konflikcie z Wincentym Witosem. Uczestniczył w ponownej secesji ZW w 1928. Wkrótce wycofał się z życia politycznego. Zamordowany przez Niemców podczas okupacji.
Od 1904 był żonaty z Cecylią Sikorą, z którą miał siedmioro dzieci (5 córek i 2 synów). 
Uhonorowany ulicą swojego imienia w Ostrowie.

</doc>
<doc id="487810" url="https://pl.wikipedia.org/wiki?curid=487810" title="Turkmenbasza">
Turkmenbasza



</doc>
<doc id="487811" url="https://pl.wikipedia.org/wiki?curid=487811" title="Dekanat kłodawski">
Dekanat kłodawski

Dekanat kłodawski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu kłodawskiego: 
Wicedziekan:

</doc>
<doc id="487812" url="https://pl.wikipedia.org/wiki?curid=487812" title="Dariusz Szczubiał">
Dariusz Szczubiał

Dariusz Szczubiał (ur. 5 września 1957 w Zabrzu) – polski koszykarz występujący na pozycji rozgrywającego, od zakończenia kariery zawodniczej trener koszykówki, mistrz i reprezentant Polski, trener reprezentacji Polski seniorów (2000-2003).
Kariera sportowa.
Zawodnik.
Kariera klubowa.
Jest wychowankiem MKS Zabrze, w którego barwach występował w latach 1969-1975, w 1975 został zawodnikiem II-ligowego Baildonu Katowice. Z katowickim klubem wywalczył w 1977 awans do ekstraklasy, po sezonie 1977/1978, w którym jego drużyna spadła do II ligi, przeszedł do II-ligowego Zagłębia Sosnowiec. Z Zagłębiem wywalczył awans do ekstraklasy w 1979, w latach 1985 i 1986 wywalczył mistrzostwo Polski, w 1981 i 1984 brązowy medal mistrzostw Polski, w 1983 Puchar Ligi. W 1983 został przez pismo "Sport" wybrany najlepszym graczem ligi w sezonie 1982/1983. W sezonach 1984/1985 i 1985/1986 był wybierany przez "Przegląd Sportowy" do piątki najlepszych zawodników ligi.
W latach 1987-1990 występował w węgierskiej drużynie Oroszlányi Bányász, z którą zdobył brązowy medal mistrzostw Węgier w 1988 i wicemistrzostwo Węgier w 1989. Następnie powrócił do Polski, w sezonie 1990/1991 był graczem Victorii Sosnowiec, z którą zdobył brązowy medal mistrzostw Polski, w latach 1991-1993 występował w Stali Bobrek Bytom, z którą w 1992 zdobył brązowy medal mistrzostw Polski. W sezonie 1993/1994 reprezentował barwy II-ligowego Baildonu Katowice, w sezonie 1994/1995 był graczem Polonii Przemyśl i zdobył z nią wicemistrzostwo Polski. W 1995 został grającym trenerem występującej w III lidze drużyny Linodrutu Zabrze i w 1996 wywalczył z nią awans do II ligi. Karierę zawodniczą zakończył po sezonie 1996/1997.
Kariera reprezentacyjna.
Z reprezentacją Polski juniorów zajął 6. miejsce na mistrzostwach Europy w 1976. Z reprezentacją Polski seniorów wystąpił na mistrzostwach Europy w 1981 (7. miejsce), 1985 (11. miejsce), 1987 (7. miejsce), 1991 (7. miejsce) oraz nieudanym turnieju kwalifikacyjnym do Igrzysk Olimpijskich w Seulu (1988).
Kariera trenerska.
W latach 1995-1998 był trenerem Linodrutu Zabrze (do 1997 trenerem grającym), z którym w 1996 wywalczył awans do II ligi. W 1998 objął występującą w ekstraklasie drużynę Pogoni Ruda Śląska i prowadził ją do stycznia 2001, w sezonie 1998/1999 zajął 5. miejsce, w sezonie 1999/2000 - 5. miejsce, w sezonie 2000/2001 6. miejsce w lidze. Równocześnie od maja 2000 był trenerem reprezentacji Polski seniorów, ale nie zdołał awansować do turnieju finałowego mistrzostw Europy w 2001 i 2003 i w styczniu 2003 zrezygnował ze swojej funkcji. W tym samym miesiącu został trenerem Polonii Warszawa i poprowadził ją do 4. miejsca w ekstraklasie w sezonie 2003/2004, ale został zwolniony już po dwóch kolejkach sezonu 2003/2004. W styczniu 2004 został trenerem I-ligowej Polpharmy Starogard Gdański i wywalczył z nią w 2004 awans do ekstraklasy, w sezonie 2004/2005 zajął w lidze - 7., a w sezonie 2005/2006 - 8. miejsce. W sezonie 2006/2007 był trenerem II-ligowego MKKS Rybnik, w sezonie 2007/2008 prowadził drużynę ekstraklasy AZS Koszalin i zajął z nią 7. miejsce w lidze. Z koszalińskiego klubu odszedł w listopadzie 2008, po słabym początku sezonu 2008/2008, ale jeszcze w tym samym miesiącu został trenerem Znicza Jarosław, z którym w sezonie 2008/2009 zajął 13., w sezonie 2009/2010 - 9. miejsce w ekstraklasie. W Plebiscycie Urzędu Miasta Jarosławia i "Gazety Jarosławskiej" został wybrany najlepszym trenerem Jarosławia w 2009. W sezonie 2010/2011 był trenerem innego klubu ekstraklasy Kotwicy Kołobrzeg i zajął z nim 11. miejsce w lidze. W sezonach 2011/2012 i 2012/2013 prowadził w ekstraklasie Siarkę (następnie pod nazwą Jezioro) Tarnobrzeg i zajął z nią odpowiednio 10 i 9. miejsce w lidze. W sezonie 2013/2014 powrócił do Kotwicy Kołobrzeg, ale już w listopadzie 2013 odszedł z klubu i w grudniu ponownie objął zespół Jeziora Tarnobrzeg, zajmując z nim 11. miejsce w lidze w sezonie 2013/2014. W sezonie 2014/2015 nie trenował żadnych drużyn, w sezonie 2015/2016 został trenerem Polpharmy Starogard Gdański, ale został zwolniony w grudniu 2015.
10 maja 2017 został trenerem AZS Koszalin. 14 listopada opuścił klub.

</doc>
<doc id="487813" url="https://pl.wikipedia.org/wiki?curid=487813" title="Karol de Leon">
Karol de Leon

Karol (Charles) de Léon-Denuelle (ur. 15 grudnia 1806 w Paryżu, zm. 14 kwietnia 1881 w Pontoise) – hrabia, najstarszy syn cesarza Napoleona I.
Jego matka, Eleonore Denuelle de la Plaigne (1787–1868), była lektorką w domu siostry Napoleona Karoliny Murat, która osobiście pośredniczyła w nawiązaniu romansu między bratem a nauczycielką domową.
W roku 1806 Eleonora urodziła syna Karola, jako ojca podając cesarza. Nie cieszyła się najlepszą reputacją, więc Napoleon nie chciał początkowo uznać syna i zezwolić na nadanie mu swego imienia; chłopiec na chrzcie otrzymał tylko pół imienia cesarskiego – Léon. Potem (ok. 1814), gdy młodzieniec zaczął wykazywać wysokie podobieństwo rysów do cesarza, ten zmienił zdanie, mianując go hrabią i zabezpieczając roczną rentą 75 000 franków w złocie, której Karolowi nigdy nie wypłacono, gdyż wkrótce po zapisie upadła monarchia napoleońska.
Od roku 1815 Karol wychowywał się okresowo w domu babki, matki Napoleona, która też potem – wraz z jego przyrodnim bratem Aleksandrem Walewskim i ojczymem Walewskiego hrabią d’Ornano finansowała mu studia w Heidelbergu. Studiów nie ukończył i zajął się ryzykownymi projektami, jak konstrukcją okrętów podwodnych, na czym stracił wielkie pieniądze. Próbował kariery oficerskiej, ale go wkrótce zwolniono ze względu na nieposłuszeństwo, z tych samych powodów relegowano go później z seminarium duchownego, gdy nagle zapragnął zostać księdzem.
Karol de Leon przebywał potem w Londynie, gdzie po przegranym procesie ze swoją matką o spadek dostał się do więzienia dla dłużników, gdzie przesiedział dwa lata, po czym musiał zamieszkać w przytułku dla bezdomnych. Finansowo wspierał go jego kuzyn – Ludwik Napoleon Bonaparte.
W roku 1848 Karol powrócił do Francji i zajął się polityką jako działacz partii socjalistycznej, zaciętych przeciwników kuzyna, prezydenta Ludwika Napoleona. Szybko zrezygnował z kariery politycznej i prowadził odtąd wraz z żoną Françoise Fanny Jonet (1831–1899) życie wagabundy w Anglii, Niemczech i Italii.
Po roku 1870 wrócił do Francji i zamieszkał w Pontoise, gdzie zmarł. Pochowany jest w grobowcu rodzin Denuelle i Léon na cmentarzu Père-Lachaise w Paryżu. Miał czworo dzieci. Jego wnuk Charles de Léon (1911–ok. 1980) był ostatnim z tej linii Bonapartów.

</doc>
<doc id="487814" url="https://pl.wikipedia.org/wiki?curid=487814" title="Aminoglikozydy">
Aminoglikozydy

Aminoglikozydy, antybiotyki aminoglikozydowe (ATC J 01 G) – grupa bakteriobójczych antybiotyków o szczególnym znaczeniu w zwalczaniu groźnych zakażeń wywołanych bakteriami Gram-ujemnymi.
Mechanizm działania.
Działanie bakteriobójcze polega na zakłócaniu syntezy białek bakteryjnych, w tym tych, które wchodzą w skład błony komórkowej. Aktywność biologiczną aminoglikozydów determinują wolne grupy hydroksylowe i aminowe przy cząsteczkach aminocukrów. Antybiotyki te wiążą się w sposób trwały z podjednostką 30S rybosomu bakteryjnego, zajmując miejsce A (akceptor aminoacylowy) i w ten sposób zakłócają interakcję kodonu (w mRNA) z antykodonem obecnym w tRNA w rybosomie. W konsekwencji prowadzi to do zaburzenia odczytu informacji genetycznej i zahamowania syntezy białek bakteryjnych. Brak zdolności produkowania białka uniemożliwia bakteriom dalszy rozwój oraz upośledza ochronną funkcję błony komórkowej, która pozbawiona budujących ją elementów staje się bardziej przepuszczalna.
Zanim jednak antybiotyk będzie mógł zadziałać w ten sposób, musi dostać się do wnętrza komórki bakteryjnej. Transport leku jest aktywny i zachodzi przy udziale tlenu i energii. Ulega zatem zahamowaniu w warunkach beztlenowych i przy niskim pH. Przenikanie do komórki bakteryjnej ulega nasileniu w obecności związków blokujących biosyntezę ściany – np. antybiotyków β-laktamowych. Z tego względu aminoglikozydy i β-laktamy wykazują synergizm działania.
W wyższych stężeniach aminoglikozydy mogą również bezpośrednio uszkadzać błonę komórkową bakterii.
Nieco inny mechanizm działania ma streptomycyna. Wywołuje ona efekt przeciwbakteryjny dzięki niszczeniu kompleksu rybosomu z mRNA co również uniemożliwia komórce bakteryjnej syntezę białka.
Oporność drobnoustrojów na te antybiotyki może wynikać z:
Farmakokinetyka.
. Natomiast absorpcja po podaniu domięśniowym jest znakomita. We krwi wiążą się z białkami osoczowymi w 10-33%. W organizmie przechodzą wyłącznie do płynu pozakomórkowego. Przenikają łatwo do mleka, ale słabo do płynu mózgowo-rdzeniowego, płynu śródgałkowego i kości. Silnie wnikają do narządów miąższowych i gromadzą się w nich (wykazują tropizm narządowy – wybiórcze wiązanie się z receptorami).
Nie ulegają w ustroju człowieka biotransformacji. Są wydalane przez nerki z moczem oraz przez wątrobę z żółcią, w stanie niezmienionym. Mogą się kumulować w organizmie, jeśli pacjent choruje na niewydolność nerek.
Działania niepożądane.
Aminoglikozydy należą do antybiotyków toksycznych. Wykazują:
Poza tym aminoglikozydy mogą działać szkodliwe na:
Wpływ na płód – aminoglikozydy dobrze przenikają przez łożysko, mogą powodować uszkodzenie słuchu u płodu.
Podział i przykłady.
Do grupy aminoglikozydów należą, między innymi:
Podział na generacje.
Aminoglikozydy I generacji: streptomycyna, paromomycyna, neomycyna, kanamycyna
Aminoglikozydy II generacji: gentamycyna, netylmycyna, sisomycyna, tobramycyna, amikacyna
Aminoglikozydy III generacji: daktynomycyna, sepamycyna
Spektrum przeciwbakteryjne i zastosowanie.
Aminoglikozydy działają na:
Nie wszystkie antybiotyki tej grupy wykazują identyczną aktywność wobec określonych szczepów bakteryjnych.
Streptomycyna i kanamycyna nie są obecnie wykorzystywane do leczenia infekcji szczepami bakterii Gram-ujemnych, oporność wobec pozostałych przedstawicieli tej grupy jest zróżnicowana. Najwięcej szczepów opornych stwierdza się na gentamycynę i tobramycynę, a najmniej na amikacynę.
Aminoglikozydy, ze względu na dużą siłę działania, ale też znaczną toksyczność, stosuje się do leczenia ciężkich zakażeń. Wykorzystuje się je do leczenia m.in.: gruźlicy, zapalenia opon mózgowych, zapalenia dróg moczowych i żółciowych, zapalenia wsierdzia, dżumy, tularemii, zakażeń pałeczkami ropy błękitnej, zakażeń dróg pokarmowych (czerwonka, dur) oraz do wyjaławiania przewodu pokarmowego przed zabiegami chirurgicznymi.
Skuteczność działania zależy od szczytowego (najwyższego) stężenia leku w miejscu działania, a nie od utrzymywania się stężenia powyżej minimalnego hamującego przez dłuższy czas (jak to ma miejsce w przypadku penicylin). Lepiej jest zatem podać jednorazowo większa dawkę leku niż podawać przez wiele dni niewielkie dawki.
W przypadku aminoglikozydów obserwuje się efekt poantybiotykowy. Działanie niszczące na drobnoustroje utrzymuje się jeszcze przez pewien czas po wydaleniu leku z ustroju.

</doc>
<doc id="487816" url="https://pl.wikipedia.org/wiki?curid=487816" title="Chad Cromwell">
Chad Cromwell

Chad Cromwell (ur. 14 czerwca 1957 w Paducah, Kentucky) - amerykański perkusista. Popularny muzyk studyjny, współpracował między innymi z artystami takimi jak Neil Young, Willie Nelson, Jackson Browne, Boz Scaggs, Wynonna, Bonnie Raitt, Peter Frampton. Członek zespołu The 96'ers towarzyszącego Markowi Knopflerowi w jego solowej karierze po zawieszeniu działalności przez Dire Straits.

</doc>
<doc id="487817" url="https://pl.wikipedia.org/wiki?curid=487817" title="Wojciech Sikora">
Wojciech Sikora



</doc>
<doc id="487818" url="https://pl.wikipedia.org/wiki?curid=487818" title="Dekanat izbicki">
Dekanat izbicki

Dekanat izbicki – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu izbickiego: 
Wicedziekan

</doc>
<doc id="487819" url="https://pl.wikipedia.org/wiki?curid=487819" title="Prawo kosmiczne">
Prawo kosmiczne



</doc>
<doc id="487823" url="https://pl.wikipedia.org/wiki?curid=487823" title="Funt egipski">
Funt egipski

Funt egipski – jednostka monetarna Egiptu. 1 funt = 100 piastrów = 1000 milimów.
W obiegu znajdują się:

</doc>
<doc id="487824" url="https://pl.wikipedia.org/wiki?curid=487824" title="Kostera (województwo dolnośląskie)">
Kostera (województwo dolnośląskie)

Kostera – nieoficjalny przysiółek wsi Paszków w Polsce położony w województwie dolnośląskim, w powiecie kłodzkim, w gminie Bystrzyca Kłodzka.
Położenie.
Prawie całkowicie wyludniona osada leżąca u stóp wschodniej krawędzi wierzchowiny Gór Bystrzyckich, w dolinie Duny Górnej, na wysokości około 520-580 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego. Obecnie włączona jest w obręb Paszkowa.
Historia.
Kostera istniała już w pierwszej połowie XVIII wieku jako kolonia Paszkowa. Osada nigdy nie rozwinęła się, znajdował się tu młyn wodny, leśniczówka i około 10 zagród. Po 1945 roku miejscowość znacznie wyludniła się, obecnie są tam tylko dwa gospodarstwa agroturystyczne. 
Szlaki turystyczne.
W pobliżu Kostery przechodzi szlak turystyczny z Polanicy-Zdroju do Bystrzycy Kłodzkiej. 

</doc>
<doc id="487825" url="https://pl.wikipedia.org/wiki?curid=487825" title="Chimera amerykańska">
Chimera amerykańska

Chimera amerykańska ("Hydrolagus colliei") – gatunek ryby chrzęstnoszkieletowej z rodziny chimerowatych (Chimaeridae). Spotykana w akwariach publicznych.
Zasięg występowania.
Wschodni Ocean Spokojny na głębokościach od 0–900 m, od Alaski po Zatokę Kalifornijską. 
Opis.
Osiąga do około 1 m długości. Żywi się głównie skorupiakami i rybami.

</doc>
<doc id="487826" url="https://pl.wikipedia.org/wiki?curid=487826" title="Dekanat sompoleński">
Dekanat sompoleński

Dekanat sompoleński – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu sompoleńskiego 
Wicedziekan:
Ojciec duchowny

</doc>
<doc id="487828" url="https://pl.wikipedia.org/wiki?curid=487828" title="Glenn Worf">
Glenn Worf

Glenn Worf (ur. 24 stycznia 1954 w Dayton) - amerykański gitarzysta basowy, popularny muzyk studyjny. Członek zespołu The 96'ers towarzyszącego Markowi Knopflerowi w jego solowej karierze po zawieszeniu działalności przez Dire Straits.

</doc>
<doc id="487838" url="https://pl.wikipedia.org/wiki?curid=487838" title="Bălţi">
Bălţi



</doc>
<doc id="487841" url="https://pl.wikipedia.org/wiki?curid=487841" title="Jim Cox (muzyk)">
Jim Cox (muzyk)

Jim Cox, wł. James William Cox – amerykański muzyk grający na instrumentach klawiszowych, kompozytor i producent muzyczny.
Życiorys.
Urodził się w Kalifornii, na pianinie gra od czwartego roku życia. Jako muzyk współpracował z takimi artystami jak: Mark Knopfler, Aerosmith, Pink, Faith Hill, Ozzy Osbourne, Aaron Neville, Barbra Streisand, Ringo Starr, Elton John, Linda Ronstadt, Willie Nelson, Boz Scaggs, Chris Botti, Rodney Crowell, Robbie Williams, Leonard Cohen, Burt Bacharach, B.B. King, George Strait, Ray Charles, Adam Sandler, Albert Lee i Queen Latifah.

</doc>
<doc id="487848" url="https://pl.wikipedia.org/wiki?curid=487848" title="Johann Brettner">
Johann Brettner

Johann Antoni Brettner (ur. 10 maja 1799 w Miechowicach k. Bytomia, zm. 25 lutego 1866 w Poznaniu) – nauczyciel, radca szkolny, dyrektor gimnazjum.
Johann Antoni Brettner pochodził z polskiej rodziny chłopskiej, a uległ zniemczeniu w gimnazjum i podczas studiów matematyczno–fizycznych we Wrocławiu (1819–1824). Uczył w katolickim gimnazjum w Gliwicachw latach 1824–1838, a w latach 1838–1843 w gimnazjum Macieja we Wrocławiu. Wielu wydań i tłumaczeń doczekały się opracowane przez niego podręczniki. W 1839 uniwersytet w Kilonii nadał mu tytuł doktora.Powołany został w 1843 na prowincjonalnego radcę szkolnego do Poznania, a ponadto w 1846 powierzono mu kierownictwo gimnazjum Marii Magdaleny. Pozostał na tych stanowiskach aż do śmierci.
Chociaż uważał się za Niemca to bronił praw języka polskiego i przychylnie odnosił się do młodzieży i nauczycieli polskich w Poznańskiem. Wspierał powstanie Królewskiego Katolickiego Gimnazjum w Ostrowie (otwarte 1845), a w 1848 zapobiegł próbie zamknięcia Gimnazjum św. Marii Magdaleny w Poznaniu. Uzyskał w 1855 nowy budynek dla tego gimnazjum (przy pl. Bernardyńskim). Przyczynił się w 1863 do utrzymania jego polskiego charakteru i ze zlikwidowanego za udział uczniów w powstaniu styczniowym Gimnazjum Kosmowskiego w Trzemesznie przyjął 9 profesorów.
Od 1824 był żonaty z protestantką nie ustalonego nazwiska, z którą miał dwóch synów i trzy córki.

</doc>
<doc id="487849" url="https://pl.wikipedia.org/wiki?curid=487849" title="Hari Rod">
Hari Rod

Hari Rod (pers. "Hari Rud"/"Hari Rod", turkm. "Tejen"; spotykane także pisownie Harirud, Harirod, Tedżen) – rzeka w Azji Środkowej w starożytności "Arios", płynie przez Afganistan, Iran i Turkmenistan. Jej długość wynosi 1120 km, a powierzchnia dorzecza – 70 tys. km².
Źródła rzeki Hari Rod znajdują się w Afganistanie w górach Koh-e Baba. Płynie w kierunku zachodnim aż do granicy z Iranem. W tym miejscu skręca na północ i stanowi rzekę graniczną najpierw między Iranem a Afganistanem, a potem między Iranem a Turkmenistanem. Na terytorium Turkmenistanu nosi nazwę Tedżen. Rzeka ginie w piaskach pustyni Kara-kum na północ od miasta Tedżen. Wody rzeki Hari Rud wykorzystywane są do nawadniania. Dolina rzeki Hari Rud jest gęsto zaludniona dzięki możliwości uprawy roli.
Ważniejsze miasta nad rzeką to: Czaghczaran, Herat i Dżam w Afganistanie oraz Serachs i Tedżen w Turkmenistanie.
Rzeka Hari Rod znana jest pod łacińską nazwą Arius.

</doc>
<doc id="487850" url="https://pl.wikipedia.org/wiki?curid=487850" title="Popiel II">
Popiel II



</doc>
<doc id="487855" url="https://pl.wikipedia.org/wiki?curid=487855" title="Tiedżen">
Tiedżen



</doc>
<doc id="487858" url="https://pl.wikipedia.org/wiki?curid=487858" title="Are You Experienced">
Are You Experienced

Are You Experienced – debiutancki album studyjny zespołu The Jimi Hendrix Experience, wydany w Anglii 12 maja 1967 i w USA 1 września 1967. Album znalazł się na 15. miejscu listy 500 albumów wszech czasów magazynu „Rolling Stone” jako najwyżej sklasyfikowany w dorobku Jimiego Hendrixa. Jest uznawany za jeden z najlepszych debiutów w historii rocka.
Lista utworów.
Autorem wszystkich utworów, chyba że zaznaczono inaczej jest Jimi Hendrix.

</doc>
<doc id="487861" url="https://pl.wikipedia.org/wiki?curid=487861" title="WP-8z">
WP-8z

Wyrzutnia rakietowa WP-8z – polska wyrzutnia rakietowa dla wojsk powietrznodesantowych.
Historia.
Wyrzutnia rakietowa oznaczona jako "WP-8z" została skonstruowana w latach 1959–1960 przez zespół konstruktorów (mjr mgr inż. Bronisław Habaj, mjr mgr inż. Marian Orbidan, por. inż. Mieczysław Olszak, por. inż. Ignacy Witczak) Centralnego Naukowo-Badawczego Poligonu Artyleryjskiego w Zielonce koło Warszawy jako broń dla wojsk powietrznodesantowych.
Wyrzutnia ta z uwagi na swój mały ciężar i zwrotność mogła być holowana przez osobowe samochody terenowe, transportowana przez samoloty lub śmigłowce i zrzucana na spadochronie. Cechowała się dużą siła ognia i w warunkach bojowych mogła zastąpić kilka dział artyleryjskich.
Produkowana była w Polsce w latach 1964-1965.
Stosowana do lat 90. XX wieku w polskich oddziałach powietrznodesantowych jako środek wsparcia pododdziałów spadochroniarzy.
Opis techniczny.
Wyrzutnia rakietowa "WP-8z" składa się z dwukołowego podwozia i ośmiu rur-prowadnic pocisków rakietowych w dwóch rzędach (po cztery w każdym).
Pociski rakietowe niekierowane – stabilizowane obrotowo. Głowica z materiałem niszczącym o dużej sile niszczącej, a dodatkowo części napędowe silnika miały działanie zapalające.

</doc>
<doc id="487864" url="https://pl.wikipedia.org/wiki?curid=487864" title="Wysoczyzna Łomnicy">
Wysoczyzna Łomnicy

Wysoczyzna Łomnicy – południkowo wydłużony mikroregion fizycznogeograficzny leżący w środkowo-zachodniej części Kotliny Kłodzkiej (332.54).
Od zachodu i południa graniczy z Górami Bystrzyckimi, od wschodu z Obniżeniem Bystrzycy Kłodzkiej, a od północy z właściwą Kotliną Kłodzką.
Wysoczyznę Łomnicy, Obniżenie Bystrzycy Kłodzkiej, Wysoczyznę Idzikowa oraz Wysoczyznę Międzylesia często łączy się w odrębną jednostkę – Rów Górnej Nysy.
Miejscowości.
Starkówek, Starków, Nowa Łomnica, Stara Łomnica, Szklarka, Wyszki, Ponikwa, Stara Bystrzyca.

</doc>
<doc id="487865" url="https://pl.wikipedia.org/wiki?curid=487865" title="Matt Rollings">
Matt Rollings

Matt Rollings (ur. 1964 w Bridgeport) - amerykański kompozytor, pianista i popularny muzyk studyjny. 
Nagrał ponad 5000 albumów z takimi artystami jak Lyle Lovett, Willie Nelson, The Chieftans, Sheryl Crow, Bob Seger, Graham Nash, Linda Ronstadt, Billy Joel, Larry Carlton, Ronan Keating, Mary Chapin Carpenter czy Johnny Cash. Jako producent współpracował między innymi z takimi wykonawcami jak Mary Chapin Carpenter, Edwin McCain, Keith Urban, Llama, Stacie Orrico i Lyle Lovett. Piosenki jego autorstwa nagrali między innymi Bette Midler, Lyle Lovett, Keith Urban, Melissa Manchester, Edwin McCain i Suzy Bogguss.
Członek zespołu The 96'ers towarzyszącego Markowi Knopflerowi w jego solowej karierze po zawieszeniu działalności przez Dire Straits.

</doc>
<doc id="487867" url="https://pl.wikipedia.org/wiki?curid=487867" title="Chimery">
Chimery



</doc>
<doc id="487869" url="https://pl.wikipedia.org/wiki?curid=487869" title="Jan Nepomucen Niemojowski">
Jan Nepomucen Niemojowski

Jan Nepomucen Niemojowski herbu Wierusz (ur. 4 maja 1803 w Śliwnikach koło Kalisza, zm. 8 kwietnia 1873 tamże) – polski działacz narodowościowy, kaliszanin, bratanek Bonawentury i Wincentego Niemojowskich. 
Jan Nepomucen Niemojowski był synem Makarego Niemojowskiego i Ewy z Pruskich. W 1822 ukończył Szkołę Wojewódzką Kaliską, a następnie studiował w Berlinie prawo. Działał wówczas w akademickim stowarzyszeniu „Polonia”. Ze względu na służbę wojskową i konieczność zajęcia się majątkiem po zgonie ojca przerwał studia i osiadł w Śliwnikach. Związał się tam z tzw. partią kaliską, którą kierowali jego stryjowie Wincenty i Bonawentura. Aresztowany w Kaliszu w 1827 i jako pruski poddany został relegowany do Poznańskiego. Walczył w powstaniu listopadowym w pułku jazdy kaliskiej w stopniu szeregowego, później w korpusie generała Różyckiego. Awansował na porucznika i został odznaczony złotym krzyżem Virtuti Militari. Aresztowany po powrocie do Wielkopolski i zdegradowany, został skazany na karę śmierci. Otrzymał ułaskawienie, ale był więziony przez rok w Grudziądzu. Po zwolnieniu zajął się pracą organiczną. Brał udział w działalności Kasyna Gostyńskiego. Celem nawiązania bezpośrednich kontaktów z Centralizacją Towarzystwa Demokratycznego Polskiego udał się w 1844 do Paryża, gdzie spotkał się m.in. z Ludwikiem Mierosławskim oraz Adamem Mickiewiczem i Juliuszem Słowackim.
W 1846 wstrzymał wybuch powstania w powiecie odolanowskim po dekonspiracji spisku. Został deputatem do sejmu pruskiego w Berlinie w 1847, ale ze względu na trwające śledztwo w sprawie spisku powstańczego nie mógł w nim wziąć udziału. Posłował też do sejmu pruskiego w czasie Wiosny Ludów, we Wrocławiu organizował komitet polski. Odbył również podróż do Paryża. Aktywny członek Ligi Polskiej. Wystąpił z krytyką stosunku Ligi do chłopstwa, którą ogłosił później drukiem pt. "Do bractwa Ligi Polskiej odolanowskiego powiatu..." (Poznań 1849). Należał do twórców zjednoczenia towarzystw rolniczych południowej Wielkopolski. Udzielał się też w Ostrowie Wlkp. i okolicy w Towarzystwie Naukowej Pomocy. Będąc posłem na sejm prowincjonalny w Poznaniu domagał się w 1860 rozbudowy katolicko-polskich gimnazjów w Poznańskiem. Na cele narodowe nie szczędził pieniędzy, m.in. na szkołę batignolską i muzeum rapperswilskie.
W Śliwnikach wybudował neogotycki pałac z ogrodem, który stał się schronieniem dla weteranów powstania listopadowego. W 1863 urządził w nim arsenał powstańczy. Organizował pomoc dla powstańców styczniowych, zwłaszcza „czerwonych” i dlatego musiał w 1864 uciekać do Belgii. Na emigracji napisał tom wspomnień, będących cennym źródłem do dziejów Wielkopolski w XIX w. Do kraju powrócił przed śmiercią. Zmarł 8 kwietnia 1873 w Śliwnikach. Wsparł budowę Królewskiego Katolickiego Gimnazjum w Ostrowie Wielkopolskim.
Żonaty z Joanną Ponińską, nie miał potomstwa. Jego bratankiem był Wincenty Niemojowski (1854-1926).

</doc>
<doc id="487871" url="https://pl.wikipedia.org/wiki?curid=487871" title="Graf k-spójny">
Graf k-spójny

Graf k-spójny to graf spójny, w którym usunięcie mniej niż "k" dowolnych wierzchołków nie spowoduje jego rozspojenia.

</doc>
<doc id="487876" url="https://pl.wikipedia.org/wiki?curid=487876" title="Astra (ujednoznacznienie)">
Astra (ujednoznacznienie)



</doc>
<doc id="487878" url="https://pl.wikipedia.org/wiki?curid=487878" title="Charles Townes">
Charles Townes

Charles Hard Townes (ur. 28 lipca 1915 w Greenville w stanie Karolina Południowa, zm. 27 stycznia 2015 w Berkeley) – amerykański fizyk, laureat Nagrody Nobla w dziedzinie fizyki w roku 1964 za badania dotyczące elektroniki kwantowej i wynalezienie masera.
Opracował też podstawy naukowe, które doprowadziły do skonstruowania lasera rubinowego przez jego studenta Theodore’a Maimana.
Życiorys.
Studiował fizykę i lingwistykę na Furman University, tytuł Master of Arts uzyskał w roku 1936 na Duke University, doktorat z fizyki otrzymał w California Institute of Technology w roku 1939. Do 1948 roku pracował w Bell Labs. Wykładał na Columbia University, wtedy też rozpoczął prace nad maserem. W latach 1959–1961 był przewodniczącym Institute for Defense Analyses w Waszyngtonie. Przez sześć lat był profesorem w Massachusetts Institute of Technology. W roku 1967 został profesorem na Uniwersytecie Kalifornijskim w Berkeley. Tam rozwinął badania astronomii podczerwieni, które zaowocowały wykryciem lodu i amoniaku w obłokach międzygwiazdowych.
Townes uważał, że nauka nie stoi w sprzeczności z religią: "różnice między naukami przyrodniczymi a religią są w większości przypadków sztuczne. Dziedziny te są bardzo sobie bliskie, jeśli popatrzymy na to, co w nich najistotniejsze". Był baptystą, członkiem Papieskiej Akademii Nauk.
Badania.
Charles Townes przyczynił się do skonstruowania pierwszego interferometru astronomicznego. Wraz z Arturem Leonardem Schawlowem opublikował w roku 1955 pracę "Microwave Spectroscopy", która była przełomem w badaniach kosmosu w świetle podczerwonym.
W latach 1966–1970 był przewodniczącym komitetu doradczego NASA programu księżycowego Apollo 11.
Nagrody.
Jest laureatem licznych nagród, między innymi:

</doc>
<doc id="487883" url="https://pl.wikipedia.org/wiki?curid=487883" title="Irina Sołowjowa">
Irina Sołowjowa

Irina Bajanowna Sołowjowa, ros. Ирина Баяновна Соловьева (ur. 6 września 1937 w Kiriejewsku w obwodzie tulskim) – inżynier, pułkownik lotnictwa, kosmonautka radziecka.
W 1954 po ukończeniu szkoły średniej została studentką wydziału budownictwa Politechniki w Swierdłowsku. W trakcie studiów została członkiem aeroklubu, gdzie zaczęła uprawiać spadochroniarstwo. Od zakończenia studiów w 1959 pracowała jako inżynier w biurze projektowo-konstrukcyjnym w Swierdłowsku (do marca 1962). W lutym 1962 pomyślnie przeszła badania w Centralnym Wojskowym Naukowo-Badawczym Szpitalu Lotnictwa (ЦВНИАГ) i zakwalifikowała się do końcowego etapu eliminacji do tworzonej grupy kosmonautek.
12 marca 1962 oficjalnie została przyjęta do oddziału kosmonautów. W związku z nominacją 10 kwietnia 1962 otrzymała powołanie do wojska. Po przejściu szkolenia podstawowego Sołowjowa w listopadzie 1962 zdała wszystkie egzaminy i została skierowana do szkolenia w ramach programu Wostok.
Od stycznia do maja 1963 przygotowywała się do lotu na statku Wostok 6. Trenowała w grupie wspólnie z innymi kandydatkami - Walentiną Tierieszkową, Walentiną Ponomariową i Żanną Jorkiną. Ostatecznie była dublerem Tierieszkowej.
Jesienią 1964 wstąpiła na wydział inżynierski Wojskowego Instytutu Lotnictwa im. Żukowskiego. Ukończyła go w 1967 i uzyskała kwalifikacje inżyniera pilota-kosmonauty. W maju 1965 została mianowana drugim pilotem dwuosobowej żeńskiej załogi statku kosmicznego Woschod 5. Razem z nią w miała polecieć Walentina Ponomariowa. Początkowo planowano, że będzie to misja trwająca 10-15 dni, a podczas lotu jedna z kosmonautek miała dokonać wyjścia na zewnątrz statku. W trakcie przygotowań planowany czas lotu wydłużono do 15-20 dni. Wyprawa ta nie została nigdy zrealizowana, ponieważ po śmierci Siergieja Korolowa program Woschod został przerwany.
1 października 1969 rozkazem dowództwa lotnictwa rozwiązano grupę, w której do lotu w kosmos przygotowywały się kobiety. W tamtym czasie nie było żadnych projektów misji załogowych z udziałem kobiet. Od października 1969 pracuje na różnych stanowiskach w Centrum Wyszkolenia Kosmonautów im. J. Gagarina.
W 1980 w Instytucie Psychologii Akademii Nauk ZSRR uzyskała tytuł naukowy kandydata nauk psychologicznych. 31 marca 1991 zakończyła służbę wojskową i przeszła do rezerwy. W tym samym czasie została starszym pracownikiem naukowym w jednym z wydziałów Centrum Wyszkolenia Kosmonautów im. J. Gagarina. Zajmuje się badaniem zachowań ludzi w warunkach ekstremalnych.
Sołowiowa była w latach 1960–1962 w kadrze narodowej spadochroniarzy. W sumie wykonała około 2500 skoków ze spadochronem. Skakała, razem z trenującymi kosmonautami, jeszcze w 1992 mając 55 lat. Od 1974 była w kobiecym zespole, którego członkinie na nartach odbywały wyprawy m.in. po wschodniej części półwyspu Tajmyr oraz Ziemi Franciszka Józefa.
Odznaczona Orderem „Za służbę Ojczyźnie w Siłach Zbrojnych ZSRR” III stopnia oraz Medalem „Za zasługi w podboju kosmosu”.

</doc>
<doc id="487886" url="https://pl.wikipedia.org/wiki?curid=487886" title="Tytus Flawiusz Sabinus (zm. 90)">
Tytus Flawiusz Sabinus (zm. 90)

Tytus Flawiusz Sabinus (młodszy) ("Titus Flavius Sabinus", ur. zapewne około 55, zm. 90). Był synem Tytusa Flawiusza Sabinusa, starszym bratem Flawiusza Klemensa, bratem stryjecznym rzymskich cesarzy Tytusa i Domicjana.
Pełnił urząd konsula w 82 roku.
Został stracony na polecenie Domicjana za to, że jeden z wywołaczy przez pomyłkę nazwał Sabinusa cesarzem zamiast nowo obranym konsulem.

</doc>
<doc id="487888" url="https://pl.wikipedia.org/wiki?curid=487888" title="Norris Williams">
Norris Williams



</doc>
<doc id="487891" url="https://pl.wikipedia.org/wiki?curid=487891" title="Uniwersytet Eduarda Mondlanego">
Uniwersytet Eduarda Mondlanego

Uniwersytet Eduarda Mondlanego, Uniwersytet Eduardo Mondlanego (port. "Universidade Eduardo Mondlane") – mozambicki uniwersytet w Maputo, najstarszy i największy w kraju. Należy do Stowarzyszenia Uniwersytetów Wspólnoty Narodów.
Historia.
Instytucja utworzona została jako centrum wyższej edukacji w 1962 w ówczesnym Lourenço Marques, stolicy portugalskiej prowincji; w 1968 otrzymała nazwę Universidade Lourenço Marques. Gdy w 1975 Mozambik uzyskał niepodległość, nazwę miasta zmieniono na Maputo, a uniwersytet otrzymał swoją obecną nazwę, ku czci Eduarda Mondlanego, przywódcy Frontu Wyzwolenia Mozambiku.

</doc>
<doc id="487892" url="https://pl.wikipedia.org/wiki?curid=487892" title="Albert Pierrepoint">
Albert Pierrepoint

Albert Pierrepoint (ur. 30 marca 1905 w Bradford, w dzielnicy Clayton, zm. 10 lipca 1992 w Southport) – brytyjski kat, Naczelny Kat Zjednoczonego Królestwa w latach 1941–1956.
Dzieciństwo i kariera.
Pochodził z rodziny katów zamieszkałej w Yorkshire. Jego ojciec Henry Pierrepoint (1874–1922) został katem w wieku 25 lat (1901) i w ciągu 9 lat wykonał 107 egzekucji, zanim został zdymisjonowany w lipcu 1910 za stawienie się na miejsce jednej z nich pod wpływem alkoholu. Starszy brat Henry’ego i stryj Alberta, Thomas Pierrepoint (1870–1954) w ciągu 37 lat wykonał ponad 300 egzekucji i zrezygnował z zawodu dopiero w wieku 76 lat.
Albert bardzo wcześnie postanowił pójść w ślady ojca i stryja. W wieku 11 lat w jednym ze szkolnych wypracowań napisał: „Kiedy skończę szkołę, będę pracował jako naczelny kat”. W roku 1932 mając 27 lat, po tygodniu ćwiczeń z obciążonymi workami i manekinami, Albert Pierrepoint został asystentem swojego stryja Thomasa.
Podczas II wojny światowej w więzieniu wojskowym w Shepton Mallet wykonał 16 wyroków na amerykańskich żołnierzach skazanych za morderstwa i gwałty.
Jego pierwszą egzekucją wykonaną po otrzymaniu nominacji na naczelnego kata Zjednoczonego Królestwa w roku 1941 było powieszenie gangstera Antonio Manciniego w więzieniu Pentonville w Londynie.
Po procesach norymberskich został potajemnie przewieziony przez brytyjskie władze wojskowe do Niemiec, gdzie powiesił ok. 200 nazistowskich zbrodniarzy wojennych. Wtedy też, wbrew jego woli, odtajniono jego personalia, a brytyjskie gazety zamieściły szereg artykułów wychwalających jego profesjonalizm i staranność, z jaką wykonywał wyroki na niemieckich zbrodniarzach.
Pierrepoint był katem o największej w historii Wielkiej Brytanii udokumentowanej liczbie wykonanych wyroków kary śmierci. W latach 1932–1956 powiesił 433 mężczyzn i 17 kobiet. Był również wykonawcą najszybciej wykonanego wyroku. James Inglis, 29-letni zabójca prostytutki został przez niego powieszony 8 maja 1951 w więzieniu w Manchesterze w ciągu zaledwie 7 sekund od momentu wyprowadzenia z celi. Mylnie bywa określany mianem ostatniego kata Wielkiej Brytanii, gdyż ostatnie wyroki śmierci przez powieszenie zostały wykonane 13 sierpnia 1964 przez Harry’ego Allena i Roberta Leslie Stewarta. Był jednak ostatnim noszącym tytuł Naczelnego Kata Zjednoczonego Królestwa.
Skazańcy.
Wśród osób, na których wykonał wyroki kary śmierci, byli:
Rezygnacja.
Albert Pierrepoint zrezygnował z zawodu kata w 1956. Oficjalnym powodem rezygnacji było nieporozumienie z brytyjskim Home Office w kwestii finansowej. Za każdy wykonany wyrok Pierrepoint otrzymywał wynagrodzenie w wysokości 15 funtów (równowartość obecnych 200 funtów), jednakże w styczniu 1956 w więzieniu Strangeways w Manchesterze w ostatniej chwili ułaskawiono Thomasa Bancrofta, którego Pierrepoint przybył powiesić i w związku z tym zaoferowano mu wynagrodzenie w wysokości jedynie 1 funta. Ostatecznie kwotę tę podwyższono do 4 funtów, jednak z powodu urażonej dumy Pierrepoint nie wycofał złożonej rezygnacji, mimo że został o to poproszony przez Home Office, co było ewenementem w historii brytyjskiego wymiaru sprawiedliwości. Uważa się jednak, że sprawa ta była tylko pretekstem, a prawdziwym powodem rezygnacji były targające nim wątpliwości w sens jego pracy po śmierci Jamesa Corbitta. Teoria ta została przedstawiona między innymi w filmie bazującym na motywach z życia Pierrepointa, jednak brak jednoznacznych dowodów na potwierdzenie tej teorii.
Zmiana frontu.
Pod koniec swojej kariery Albert Pierrepoint stał się przeciwnikiem kary śmierci. W swojej autobiografii "Kat: Pierrepoint" ("Executioner: Pierrepoint") (1974) napisał:
Na motywach historii jego życia w 2005 nakręcono film "" z Timothym Spallem w roli tytułowej, który wszedł na ekrany kin w Wielkiej Brytanii 7 kwietnia 2006. W Stanach Zjednoczonych film był wyświetlany pod tytułem "The Last Hangman".

</doc>
<doc id="487895" url="https://pl.wikipedia.org/wiki?curid=487895" title="Inteligencja skrystalizowana">
Inteligencja skrystalizowana

Inteligencja skrystalizowana – aspekt inteligencji dopełniający pojęcie inteligencji płynnej z hierarchicznej teorii inteligencji Raymonda Cattella opublikowanej w 1971 roku. Ten rodzaj inteligencji związany jest z wyuczalnym doświadczeniem i umiejętnościami jednostki i nakłada się na inteligencję płynną. Ten typ inteligencji badany jest za pomocą testów bazujących na umiejętnościach werbalnych, słownikowych, liczbowych i innych tego typu materiałach konkretnych. Przykładami takich testów są testy baterii WAIS, oraz APIS.
Ze względu na empiryczny charakter tego rodzaju zdolności umysłowych bardzo duży wpływ na nie ma aspekt kulturowy i cywilizacyjny. W odróżnieniu od inteligencji płynnej, inteligencja skrystalizowana ulega zmianom także po osiągnięciu wieku dojrzałości, kumulując się przez całe życie człowieka.
Na pojęcie inteligencji ogólnej składają się oba te czynniki - inteligencja płynna i skrystalizowana. Korelują ze sobą pozytywnie ujawniając się w procesie myślenia abstrakcyjnego, w zdolności rozwiązywania problemów i możliwości nabywania nowych zdolności uczenia się

</doc>
<doc id="487896" url="https://pl.wikipedia.org/wiki?curid=487896" title="Hakonos">
Hakonos

Hakonos ("Callorhinchus callorhynchus") – gatunek morskiej ryby chrzęstnoszkieletowej z rodziny hakonosowatych (Callorhinchidae). Poławiana dla smacznego mięsa.
Zasięg występowania.
Pacyfik południowo-wschodni i południowo-zachodni Atlantyk – na głębokościach od 10 do 116 m.

</doc>
<doc id="487907" url="https://pl.wikipedia.org/wiki?curid=487907" title="Powszechna Kasa Oszczędności Bank Polski">
Powszechna Kasa Oszczędności Bank Polski

Powszechna Kasa Oszczędności Bank Polski Spółka Akcyjna (skrót: "PKO Bank Polski S.A.", "PKO BP S.A.") – największy bank uniwersalny w Polsce, spółka akcyjna notowana od 2004 na Giełdzie Papierów Wartościowych w Warszawie.
W 2018 PKO BP zajął 845. pozycję w rankingu największych przedsiębiorstw na świecie "Global 2000" magazynu „Forbes”.
Historia.
7 lutego 1919, dekretem Tymczasowego Naczelnika Państwa Józefa Piłsudskiego, utworzona została Pocztowa Kasa Oszczędności. Jej pierwszym dyrektorem został mianowany 28 grudnia 1919 Hubert Linde. Po nim prezesami PKO byli Emil Schmidt i Henryk Gruber. Z czasem utworzono centralę banku w Warszawie z siedzibą przy ul. Świętokrzyskiej 31/33 oraz pierwsze oddziały lokalne: w Krakowie, Lwowie, Łodzi, Poznaniu i Katowicach. Pierwszym celem PKO stało się wprowadzenie do obiegu polskiego złotego zamiast marki polskiej (jako pochodnej marki niemieckiej). Od 1920 bank posiadał osobowość prawną, jako instytucja państwowa. Pracownicy Kasy byli zrzeszeni w Zrzeszeniu Pracowników Pocztowej Kasy Oszczędności, które miało swoje Koła przy większych Oddziałach, np. w Warszawie, w Łodzi.
Podczas okupacji niemieckiej ziem polskich, w czasie II wojny światowej kasa funkcjonowała pod zarządem niemieckim. W 1945 działalność kasy została wznowiona.
Dekretem Rady Ministrów z dnia 25 października 1948 r. o reformie bankowej () zlikwidowano dotychczasową Pocztową Kasę Oszczędności, a jednocześnie powołano do życia nowy bank państwowy – Powszechną Kasę Oszczędności. Na podstawie powyższego dekretu Minister Skarbu w dniu 19 grudnia 1949 r. wydał dwa rozporządzenia związane z utworzeniem Powszechnej Kasy Oszczędności: rozporządzenie w sprawie rozpoczęcia działalności Powszechnej Kasy Oszczędności, oraz rozporządzenie w sprawie przekazania Powszechnej Kasie Oszczędności przez Pocztową Kasę Oszczędności agend oraz aktywów i pasywów objętych rachunkiem polskim oraz postawienia Pocztowej Kasy Oszczędności w stan likwidacji.
1 stycznia 1950 agendy "Pocztowej Kasy Oszczędności" przejęła "Powszechna Kasa Oszczędności", która rozpoczęła działalność z dniem 1 stycznia 1950 r. i z tym dniem na jej rzecz przekazane zostały aktywa i pasywa zlikwidowanej Pocztowej Kasy Oszczędności. W 1974 ofertę PKO wzbogacono o rachunek oszczędnościowo-rozliczeniowy dla osób fizycznych (zwany popularnie ROR).
Ustawą z dnia 12 czerwca 1975 r. Prawo bankowe, z dniem 1 lipca 1975 r. Powszechna Kasa Oszczędności została włączona w struktury Narodowego Banku Polskiego.
1 listopada 1987 PKO stała się ponownie samodzielnym bankiem, zmieniając nazwę na "Powszechna Kasa Oszczędności Bank Państwowy". Wydzielenie z NBP powszechnych kas oszczędności i utworzenie banku państwowego nastąpiło na podstawie art. 63 i art. 95 ustawy z dnia 26 lutego 1982 r. Prawo bankowe () i rozporządzenia Rady Ministrów z dnia 7 września 1987 r. w sprawie wydzielenia powszechnych kas oszczędności z Narodowego Banku Polskiego i utworzenia Powszechnej Kasy Oszczędności – banku państwowego ().
Na podstawie rozporządzenia Rady Ministrów z dnia 18 stycznia 2000 r. dotychczasową Powszechną Kasę Oszczędności bank państwowy z siedzibą w Warszawie przekształcono 12 kwietnia 2000 w jednoosobową spółkę Skarbu Państwa pod nazwą "Powszechna Kasa Oszczędności Bank Polski Spółka Akcyjna".
10 listopada 2004 bank zadebiutował na Giełdzie Papierów Wartościowych w Warszawie.
15 grudnia 2021 PKO BP zaplanowało wyłączenie swojej aplikacji mobilnej dla systemu Windows 10 Mobile. Jest to ostatni bank w Polsce, który kończy wsparcie dla tej platformy.
Działalność.
PKO Bank Polski jest bankiem uniwersalnym. Obsługuje zarówno osoby fizyczne, małe i średnie przedsiębiorstwa, jak i wielkie korporacje. Według danych na 31.12.2015 bank posiadał 1238 oddziałów detalicznych, 11 regionalnych oddziałów detalicznych, 32 centra korporacyjne, 7 regionalnych oddziałów korporacyjnych, 8 biur bankowości prywatnej, 3196 bankomatów i 881 agencji. PKO Bank Polski prowadził 6,621 mln rachunków bieżących i obsługiwał 8,982 mln klientów. Bank zatrudniał ponad 25,9 tysiąca pracowników.
PKO Bank Polski kontrolowany jest przez Skarb Państwa, który posiada w nim 29,43% akcji. Akcje posiadają ponadto inwestorzy indywidualni i instytucjonalni, przy czym Nationale-Nederlanden Otwarty Fundusz Emerytalny (dawniej ING OFE) posiada 5,17% udziału w kapitale zakładowym, Aviva Otwarty Fundusz Emerytalny posiada 6,72%, a pozostali akcjonariusze – 58,68%. PKO Bank Polski jest spółką krajową z największą wartością akcji w wolnym obrocie na GPW (dane na 9 marca 2016).
Grupa kapitałowa.
PKO Bank Polski jest liderem grupy kapitałowej. W jej skład obok samego banku wchodzą spółki zależne, współzależne i stowarzyszone z bankiem. Działają one przede wszystkim w obszarze rynku finansowego, uzupełniając ofertę banku o takie produkty i usługi jak leasing, rozliczenia elektroniczne dokonywane za pomocą kart, faktoring czy fundusze inwestycyjne (TFI) i emerytalne (OFE). Innym ważnym sektorem gospodarki, w którym operują spółki należące do Grupy PKO BP, jest rynek nieruchomości.
Spółkami zależnymi bezpośrednio od PKO Banku Polskiego są:
Dane finansowe.
Na podstawie materiału źródłowego:

</doc>
<doc id="487923" url="https://pl.wikipedia.org/wiki?curid=487923" title="Ultra-Mobile PC">
Ultra-Mobile PC

Ultra-Mobile PC (dawniej znane pod nazwą kodową "Origami Project") – platforma sprzętowa, opracowana przez firmy Microsoft i Intel. Miała ona konkurować z palmtopami, lecz nie odniosła sukcesu ze względu na późniejsze upowszechnienie się tabletów. Pierwsze prototypy zostały pokazane na targach CeBit 2006 w Hanowerze.
Firmy Microsoft, Intel, Samsung, ASUS i ECS wspólnie opracowały nowy typ komputerów Ultra-Mobile PC. Projekt znany dotychczas pod nazwą "Origami Project" zakładał stworzenie przenośnego komputera typu tablet PC o bardzo niewielkich wymiarach i wydłużonym czasie pracy na baterii.
Origami jest urządzeniem mniejszym niż standardowe laptopy, ale większym niż palmtopy. Pracuje pod kontrolą systemu zbudowanego na podstawie Windows XP. Obsługuje GPS i standardy komunikacji bezprzewodowej takie jak Bluetooth, Wi-Fi i telefonię komórkową trzeciej generacji.
UMPC miały zapełnić lukę dzielącą palmtopy i komputery typu notebook. To przenośne urządzenie o wadze poniżej 1 kg wyposażono w dotykowy ekran i notebookowe komponenty. Pierwsze urządzenia pracuja pod kontrolą systemu Windows XP Tablet PC Edition 2005]. W późniejszych wersjach wykorzystano systemy Windows XP i Vista w wersjach na PC, włącznie z aplikacjami napisanymi dla komputerów stacjonarnych.
UMPC to urządzenie wyposażone w dotykowy, 7-calowy ekran o rozdzielczości 800x480 i najczęściej pozbawiony klawiatury. Jego sercem jest niskonapięciowy procesor Intel Celeron M lub Intel Pentium M o zegarze 900-1000 MHz. Można do niego podłączyć szereg urządzeń peryferyjnych, tak jak do zwykłego domowego PC. Poza tym urządzenia Origami porozumiewają się bezprzewodowo, co umożliwia wymianę danych, interakcję, grę w gry sieciowe.
Urządzenie ewoluowało w kierunku urządzeń MID 
Komputery MID (Mobile Internet Device) to nowe określenie dla urządzeń tworzonych w oparciu o platformę Intel Centrino Atom, zwykle w oparciu o dystrybucje Linuksa, jednak są wyjątki od powyższej reguły (Aigo P8888W, Gigabyte M528, Viliv S5 Premium Air MID)
MID jest przenośnym komputerem kieszonkowym pozwalającym na mobilny dostęp do internetu. Nierzadko wyposażony jest w modem internetowy HSDPA pozwalający na dostęp do internetu dzięki operatorom telefonii komórkowej.

</doc>
<doc id="487928" url="https://pl.wikipedia.org/wiki?curid=487928" title="Joy Gruttmann">
Joy Gruttmann

Joy Gruttmann (ur. 6 grudnia 1995 w Gelsenkirchen) – niemiecka piosenkarka dziecięca, siostrzenica kompozytorski Iris Gruttmann. Od 1999 roku Joy Gruttmann śpiewa piosenki w programie dla dzieci Sendung mit der Maus (niem. "Audycja z myszą"). W styczniu 2001 nagrała piosenkę o Schnappim, małym krokodylu, która w grudniu 2004 osiągnęła 1. miejsce na niemieckiej liście przebojów.

</doc>
<doc id="487935" url="https://pl.wikipedia.org/wiki?curid=487935" title="Ciermiopląt guarany">
Ciermiopląt guarany



</doc>
<doc id="487945" url="https://pl.wikipedia.org/wiki?curid=487945" title="Wędkarstwo podlodowe">
Wędkarstwo podlodowe

Wędkarstwo podlodowe – rodzaj hobby i sportu, polegający na połowie ryb spod lodu.
Praktykowane na zamarzniętych akwenach. Zasady połowu w Polsce regulowane są przez Polski Związek Wędkarski, zawarte w Regulaminie Amatorskiego Połowu Ryb PZW.
Metody połowów pod lodem.
Mormyszka.
Jest to metoda połowu ryb pod lodem, powstała w dalekiej Rosji i Skandynawii. Cechą szczególną jest krótkie wędzisko, często kilkunastocentymerowe, z niewielkim kołowrotkiem o szpuli ruchomej, a stałej tylko w wodach głębokich. Wędzisko do tej metody często nie ma kołowrotka, a magazynkiem żyłki są dwa gwoździki umieszczone w uchwycie. Taka wędka składa się: ze wskaźnika brań umieszczonego na czubku wędzisk, zwanego kiwokiem, żyłki średnicy 0,05-0,15 mm, oraz przynęty, którą jest mormyszka. Mormyszka swoją nazwę wzięła od niewielkiego, wodnego bezkręgowca - kiełża ("z ros. kiełż-mormysz"), którego z założenia ma wiernie imitować. Może też udawać niewielką rybkę lub inne żyjątko wodne. Przynęta ta jest wykonana zwykle z ołowiu, cyny, ich stopu, a przy przeznaczeniu na wody głębokie, zrobiona jest z wolframu, aczkolwiek są również mormysze ze złota, srebra, itp.Cała sztuka wędkowania polega na nadaniu odpowiednich ruchów naszej mormyszce. Należy wprawić ją w drgania o dużej amplitudzie - 200 do 300 ruchów na minutę. Pomaga nam w tym elastyczny kiwak, np. ze szczeciny dzika, paseczka z kliszy rentgenowskiej, itp. Po opuszczeniu przynęty na dno zaczynamy drgać, jednocześnie powolutku podnosząc mormyszkę do góry. Nasz kiwok w tym momencie powinien być leciutko zgięty pod ciężarem mormyszki, branie objawi się jego drganiem,wyprostowaniem, silnym ugięciem lub innym nietypowym ruchem kiwoka. Skuteczność naszej mormyszki podniesie założony na haczyk kolorowy koralik, kawałek nitki w kolorze czerwonym lub inna dekoracja, ale najlepsza, bezkompromisowo, jest larwa ochotki. Metoda ta,zależnie od rodzaju drgań, skuteczna jest na wszystkie gatunki ryb będące w naszych wodach. Na leszcza najlepsze jest położenie przynęty (dużej mormyszki z kilkoma-kilkunastoma ochotkami) na dno, na płoć najlepsze są czarne mormyszki z dwoma ochotkami i wprowadzone w jak największą ilość drobnych drgań, zaś okoń lubi małe, złote i srebrne przynęty z kilkoma ochoteczkami na haku. Najlepszy sprzęt do tej metody robią Rosjanie i Litwini. W jednym przeręblu łowimy kilka do kilkunastu minut i przesuwamy się dalej, w głąb łowiska kując nowe otwory co 1-5 metrów.
Błystka podlodowa.
Przy tej metodzie używamy wędek nieco dłuższych (30 - 50cm), sztywniejszych. Żyłka także powinna mieć większą średnicę (0,1 - 0,2mm). Wędka może, ale nie musi posiadać kiwoka, jeżeli go ma,to powinien byś on wykonany ze sprężystej blaszki, np. sprężyny zegarowej. Za przynętę służą nam błystki podlodowe imitujące małe rybki. Po położeniu przynęty na dno podrywamy ją lekko do góry, kładziemy na dno i znowu podrywamy, taką operację powtarzamy wielokrotnie, zmieniając siłę szarpnięcia. Branie wyczujemy na wędce lub zauważymy na kiwoku tak, jak przy połowie na mormyszkę. Do błystki larwy ochotki nie są wskazane, można założyć jedynie sztuczny wabik, np. czerwoną koszulkę igielitową koszulkę igielitową, kawałek wiskozy. Na błysteczkę poławiamy gatunki drapieżne, m.in. okonia, szczupaka, sieję, sandacza. Najlepsze są błystki, które daleko odchodzą od przerębla, a przy tym wykonują jak najbardziej nietypowe ruchy. Błystka może mieć wtopione dwa haki lub jeden haczyk, ewentualnie podwieszoną kotwiczkę. Im głębiej łowimy,tym większych przynęt używamy.
Połowy na spławik.
Zestaw do połowu spod lodu jest "odchudzoną" wersją zestawu letniego. Na żyłkę główną wybieramy linkę przeźroczystą średnicy ok. 0,08 - 0,12 mm. Przypon odpowiednio 0,06 - 0,10 mm. Obciążenie skupione nad 15 - 20 cm przyponem, w postaci 3 - 4 śrucin, haczyk niewielki, z cienkiego drutu, najlepiej w kolorze czerwonym, spławik jak najmniejszy (od 0,2 grama przy połowie płoci na głębokości do 2 m, do 2 - 4 gramów, przy połowach z kilku metrów. Najlepszą przynętą są: larwy ochotki, białe robaki, pinki, jockers, sztuczne pasty o zapachu ochotki. Alternatywną przynętą są przynęty używane w innych porach roku. Przy temperaturach poniżej zera dobrze jest posmarować czubek spławika wazeliną lub olejem i wyważyć tak spławik, by był ok. pół centymetra pod powierzchnią wody. Używamy raczej spławików przelotowych. Wędka długości 40 - 60 cm. Kołowrotek najlepiej o szpuli stałej.
Inne metody połowu.
 Na przynętę z haczyka i kropelki żywicy epoksydowej.
Przynętą jest haczyk, zwykle muchowy z kropelką żywicy epoksydowej lub kleju, (np. Distalu), umieszczoną na trzonku haczyka. Kropelka tworzywa może być zabarwiona na rozmaite kolory, może też mieć zatopione dodatkowe elementy. Na haczyk zaczepić można larwy ochotki lub inne dodatki. Aby tak lekką przynętę zatopić umieszcza się kilka centymetrów nad nią obciążenie w postaci śrucinki. Alternatywą jest utworzenie pętli z żyłki i jej niesymetryczne przecięcie, czyli utworzenie tzw. troku. Po rozcięciu pętli, jedno z ramion troku powinno mieć około 5 - 15 cm, a drugie 2 - 10 cm. Do ramienia dłuższego dowiązuje się ciężarek, a do krótszego przynętę (można użyć samego haka z ochotką). Powinno się stosować kiwok lub odpowiednio miękką szczytówkę. Branie można także wyczuć na wędzisku (najlepiej użyć szczytówki węglowej). Długość wędziska powinna zawrzeć się w granicach 30 - 50 cm. Kołowrotek raczej o szpuli stałej. Żyłka powinna mieć grubość dostosowaną do poławianych gatunków ryb.

</doc>
<doc id="487946" url="https://pl.wikipedia.org/wiki?curid=487946" title="Tosca">
Tosca

Tosca – opera w trzech aktach Giacoma Pucciniego z 1900 roku na podstawie sztuki "La Tosca" Victorena Sardou. Autorami włoskiego libretta są Luigi Illica i Giuseppe Giacosa. Jest chronologicznie drugą z trzech najbardziej znanych oper Pucciniego. Po podpisaniu kontraktu na adaptację z dramatopisarzem nastąpiła wymiana listów, po której Puccini zerwał umowę. Po kilku latach kompozytor powrócił do prac nad adaptacją.
Akcja rozgrywa się w Rzymie w czerwcu 1800 roku. Opera opisuje historię kochanków: malarza i śpiewaczki, którzy zostają wplątani w konflikt polityczny pomiędzy zbiegiem a prefektem policji. Do ważniejszych arii zalicza się "E lucevan le stelle" i "Vissi d’arte".
Światowa prapremiera "Toski" odbyła się w Rzymie 14 stycznia 1900 roku w Teatro Costanzi pod dyrekcją Leopolda Mugnonego. Opera spotkała się z pozytywnym odbiorem u krytyków. "Tosca" jest jedną z najczęściej wystawianych oper na świecie i była wielokrotnie ekranizowana. Bohaterów na przestrzeni lat grali m.in. Anna Magnani, Tito Gobbi, Michel Simon, Rossano Brazzi i Angela Gheorghiu.
Historia powstania dzieła.
Francuski dramatopisarz Victorien Sardou napisał ponad 70 sztuk. Na początku lat 80. XIX wieku autor wszedł w wieloletnią współpracę z aktorką Sarą Bernhardt, dla której napisał kilka sztuk m.in. "Fédora" (1882), "La Tosca" (1887) czy "Gismonda" (1894). Ich trzecie wspólne dzieło, "La Tosca", szybko stało się sukcesem i było wystawiane ponad 3000 razy w samej Francji.
Puccini widział sztukę przynajmniej trzykrotnie, w Mediolanie, Turynie i we Florencji. 7 maja 1889 roku napisał list do swojego wydawcy Giulia Ricordiego, prosząc go o zgodę Sardou na przekształcenie tego utworu w operę: „W tej Tosce widzę operę, której potrzebuję, bez przesadnych proporcji, bez wymyślnego spektaklu, nie będzie to wymagało nadmiernej ilości muzyki. W międzyczasie kompozytor szukał innych potencjalnych tematów na operę, w tym dramat "Peleas i Melisanda" Maeterlincka. W 1891 roku Illica odradził Pucciniemu adaptację "Toski", najprawdopodobniej dlatego, że jego zdaniem sztuki nie dało się z powodzeniem zaadaptować do formy muzycznej. W tym samym roku Ricordi podpisał umowę z Sardou, a Illica rozpoczął prace nad librettem. Po podpisaniu kontraktu Sardou nie był pewny swojej decyzji. W serii listów wyraził niepokój z powodu powierzenia swojego najpopularniejszego dzieła stosunkowo nowemu kompozytorowi, którego muzyka nie podobała mu się, a jednocześnie poprosił o większe wynagrodzenie. Puccini obraził się i wycofał się z umowy. Swoją uwagę przeniósł na dwa kolejne dzieła "Manon Lescaut" (1893) i "Cyganeria" (1896).
W 1894 roku adaptacją sztuki zainteresował się inny włoski kompozytor Alberto Franchetti. Jesienią tego roku spotkał się z Illicą, Ricordim, Sardou, a także Giuseppe Verdim. Verdi stwierdził, że sam chętnie napisałby tę operę, gdyby nie był już na emeryturze. W maju 1895 roku Franchetti poddał się i przestał pracować nad librettem. Puccini ponownie zainteresował się "Toską" i po raz drugi podpisał kontrakt w sierpniu.
Sytuacja powrotu adaptacji do Pucciniego nie jest jasna. Jedna z wersji mówi, że Ricordi przekonał Franchettiego, że dzieło było zbyt gwałtowne, aby mogło zostać pomyślnie przeniesione do opery. Rodzina Franchettiego utrzymuje, że Franchetti zrzekł się prac jako gest dobrej woli, mówiąc: „On ma więcej talentu niż ja”. Amerykańska uczona Deborah Burton twierdzi, że Franchetti zrezygnował z tego tylko dlatego, że widział w niej niewiele wartości i nie czuł muzyki w sztuce.
Libretto.
Najstarsza znana wersja libretta to fragment zapisany w formie faksymilu spisany przez Richarda Spechta opisany jako „fragment z pierwszej wersji libretta Toski”. Jest to jedyna zachowana część, reszta dzieła jest uznawana za zaginioną. Scena ta opisuje kwartet śpiewaków: Toscę, Cavaradossiego, oprawcę i Spolettę, podczas gdy Scarpia przygląda się im.
Jedna z pierwszych wersji libretta przez lata była uważana za zaginioną. Na konferencji „Tosca 2000” w Rzymie komisja ujawniła jedną z wcześniejszych wersji libretta. 112–stronnicowy zeszyt został odnaleziony w prywatnym archiwum rodziny Giacosa w Canavase. Zeszyt zawiera libretto, porady do inscenizacji oraz notatki autorów napisane na marginesach. Wersja ta względem ostatniej zawiera kilka znaczących różnic, głównie w akcie III. Tekst arii "E lucevan le stelle" był dłuższy, a śpiewak w porównaniu z wersją ostateczną napisał list do Toski.
Ostatnia scena, w której Tosca rzuca się z murów, wyglądała inaczej. Po tym jak Cavaradossi ginie od strzałów, Tosca obejmuje go, lecz nie akceptuje jego śmierci. W swoich myślach widzi ich siedzących razem w gondoli i uciekających z miasta, podczas gdy ktoś próbuje odebrać jej ukochanego. Z korespondencji kompozytora wiadomo, iż był zwolennikiem tej wersji, jednak Sardou stwierdził, że opera musi zakończyć się tak jak sztuka. Opisując ostatnią scenę, kompozytor określił ją jako „arię płaszczową”, moment w którym publiczność zaczyna się ubierać i szykuje do wyjścia. Chcąc to zmienić, upewnił się, że ostatni monolog głównej bohaterki jest krótki i nie przedłuża akcji na siłę.
Muzyka.
W 1896 roku Puccini wydał swoją poprzednią operę "Cyganeria", która szybko stała się popularna. W 1897 roku Puccini poświęcił głównie zarządzaniu kolejnym wykonaniom swojego ostatniego dzieła i niewiele pracował nad partyturą Toski. Prace nad nią rozpoczął dopiero w listopadzie tego roku. Opera nie ma uwertury. W zamian na samym początku występuje leitmotiv Scarpii i motyw uciekiniera przypisywany postaci Angelottiego. W całym utworze występuje około 60 leitmotivów; są one przypisane różnym postaciom i ważniejszym rekwizytom, takim jak koszyk w I akcie. "Tosca" jest dziełem przekomponowanym, kolejne arie rozpoczynają się i kończą bez widocznej przerwy. "Toskę" zalicza się do oper werystycznych.
Przynajmniej raz w każdym akcie postacie sceniczne słyszą muzykę w swoim świecie. W akcie I jest to modlitwa Te Deum, w akcie II Scarpia słyszy Toscę podczas swojej próby, a w III słychać śpiewającego pastuszka.
Pod koniec aktu I do kościoła wchodzi procesja śpiewająca wczesnochrześcijański hymn "Te Deum". Życzeniem Pucciniego było dodanie modlitwy mówionej po cichu przed samym hymnem, chociaż sam wiedział, że prawdziwy hymn takiego wstępu nie ma. W tym celu zapytał listownie kilku znajomych związanych z kościołem o podesłanie kilku wersów, które mogą być użyte podczas mówienia po cichu. Ostatecznie w ocenie kompozytora, żadna z sugestii nie była wystarczająca. Puccini zdecydował się zrobić to sam, łącząc fragmenty tekstów z psalmów, doksologii i Księgi Rodzaju. "Te Deum" i późniejsza aria "E lucevan le stelle" uznawane są za muzyczne punkty kulminacyjne całej opery.
Kompozytor chciał, aby "Tosca", której akcja toczy się w Stolicy Apostolskiej, zawierała autentyczne dźwięki dzwonów. W tym celu napisał listy do znajomych w Rzymie (Don Meluzzi, Don Pietro Panichelli) pytając o szczegóły, np. poprosił o dokładną tonację dzwonu w bazylice św. Piotra na Watykanie. Panichelli dostał zadanie sprawdzenia, które z pobliskich dzwonów kościelnych słychać z Zamku św. Anioła.
Puccini udał się do Zamku Świętego Anioła, aby zmierzyć dźwięk dzwonów jutrzniowych, tak jak byłyby słyszane z jego murów. Na potrzeby opery kompozytor zażyczył sobie specjalnych dzwonów użytych na początku aktu III, odlanych na zamówienie przez cztery różne odlewnie. Zabieg ten nie odniósł pożądanego skutku, jak napisał Illica do Ricordiego dzień po premierze, „wielkie zamieszanie i duża suma pieniędzy na dzwony stanowiły kolejną głupotę, gdyż przeszły zupełnie niezauważone”. Dzwony są źródłem kłopotów i wydatków dla zespołów operowych wykonujących "Toskę" do czasów współczesnych.
Partytura została ukończona 29 września 1899 roku. Ricordi, zadowolony z pierwszych dwóch aktów, miał zastrzeżenia do ostatniego. W październiku 1899 roku zdał sobie sprawę, że część muzyki do arii Cavaradossiego z trzeciego aktu "O dolci mani" została zapożyczona z materiału, który Puccini wyciął ze swojej wcześniejszej opery Edgar i zażądał zmian. Puccini bronił swojej muzyki jako wyrazu tego, co Cavaradossi musiał czuć w tamtym momencie, i zaproponował, że przyjedzie do Mediolanu, aby zagrać i zaśpiewać trzeci akt dla wydawcy. Ricordi był zachwycony ukończonym preludium III aktu, które otrzymał na początku listopada i złagodził swoje poglądy, choć wciąż nie był do końca zadowolony z muzyki wykorzystanej do arii. Czas do planowanej premiery w styczniu 1900 roku był zbyt krótki, aby wprowadzić jakiekolwiek dalsze zmiany.
Zmiany względem sztuki.
"La Tosca" Victoriena Sardou to 5–aktowa sztuka z dokładnymi opisami postaci, lokalizacji i rekwizytów. Główne postacie zostały napisane dla francuskiego odbiorcy, postać Toski została stworzona z myślą o Sarze Bernhardt, a Cavaradossi urodził się w Paryżu. Libreciści podczas przerabiania tekstu na operę byli zmuszeni do wycięcia niektórych postaci i scen. W stosunku do opery Tosca jest ukazana jako mądrzejsza i bardziej nieobliczalna. Scarpia jest opisany jako sługus i pochlebca.
Sztuka Sardou zawiera dodatkowe sceny wyjaśniające różne wątki fabularne, w tym opis ucieczki Angelottiego i wyjaśnienie jak wydostał się z więzienia. Sam czas ucieczki także został zmieniony. W oryginale jest to wieczór kiedy uciekinier pozostaje niewidoczny. W operze zamieniono porę na południe. W sztuce uciekinier i malarz nie znają się. Libreciści w próbie skrócenia tekstu zmienili ich relację na starych znajomych. W akcie I opery Tosca wraca do kościoła, aby porozmawiać z kochankiem, czego brakuje w sztuce.
Osoba kościelnego u Sardou jest jedną z nielicznych postaci komicznych. Puccini zmienił postać na bardziej poważną. W oryginale zakrystian nazywał się Euzebiusz (), we wczesnej wersji libretta był opisany jako sprzątacz (), a ostatecznie jako kościelny. Scena przesłuchania i tortur w akcie IV sztuki (II opery) rozgrywa się bardziej adekwatnie w Zamku św. Anioła zamiast w rezydencji Scarpii. Aria "E lucevan le stelle" nie ma swojego odpowiednika w sztuce. Zamiast tego Cavaradossi śpi w oczekiwaniu na swój wyrok. W ostatniej scenie sztuki Tosca, płacząc za zmarłym kochankiem, wyjawia policji, że to ona zabiła ich przywódcę.
Treść.
Kontekst historyczny.
Według libretta akcja "Toski" ma miejsce w Rzymie w czerwcu 1800 roku. Sardou w swojej sztuce datuje ją dokładniej; "La Tosca" odbywa się po południu, wieczorem i wczesnym rankiem 17 i 18 czerwca 1800 roku.
Włochy od dawna były podzielone na kilka małych państw, a papież w Rzymie rządził Państwem Kościelnym w środkowych Włoszech. Po rewolucji francuskiej armia francuska pod dowództwem Napoleona najechała Włochy w 1796 roku, wchodząc do Rzymu bez większych walk 11 lutego 1798 roku i ustanawiając tam republikę. Papież Pius VI został wzięty do niewoli i zesłany na wygnanie 20 lutego 1798 roku (Pius VI umrze na wygnaniu w 1799 roku, a jego następca, Pius VII, wybrany w Wenecji 14 marca 1800 roku, wejdzie do Rzymu dopiero 3 lipca. Nie ma zatem ani papieża, ani rządu papieskiego w Rzymie w czasie przedstawionym w operze). Nową republiką rządziło siedmiu konsulów; w operze jest to urząd sprawowany niegdyś przez Angelottiego, którego postać może być wzorowana na rzeczywistym konsulu Liboriu Angeluccim. We wrześniu 1799 roku Francuzi, którzy bronili republiki, wycofali się z Rzymu. Gdy odeszli, wojska Królestwa Neapolu zajęły miasto.
W maju 1800 roku Napoleon, wówczas niekwestionowany przywódca Francji, ponownie przeniósł swoje wojska przez Alpy do Włoch. 14 czerwca jego armia spotkała siły austriackie w bitwie pod Marengo. Wojska austriackie początkowo odnosiły sukcesy; do południa opanowali pole bitwy. Ich dowódca, Michael von Melas, wysłał tę wiadomość na południe, w kierunku Rzymu. Jednak późnym popołudniem przybyły świeże wojska francuskie, a Napoleon zaatakował zmęczonych Austriaków. Gdy Melas wycofał się w nieładzie z resztkami swojej armii, wysłał drugiego kuriera na południe ze zmienioną wiadomością. Neapolitańczycy opuścili Rzym i miasto spędziło następne czternaście lat pod dominacją francuską.
Akt I.
"Bazylika św. Andrzeja „della Valle”"
Z Zamku św. Anioła ucieka do kościoła św. Andrzeja „della Valle” więzień Cesare Angelotti. W kościele tym jego siostra, markiza Attavanti, zostawia przebranie i klucz, potrzebne zbiegowi do ucieczki i znalezienia kryjówki. Kościelny wchodzi i zaczyna sprzątać. W międzyczasie w kościele pojawia się malarz i przyjaciel Angelottiego, Mario Cavaradossi, który maluje dla kościoła obraz Marii Magdaleny, która przypomina hrabinę Attavanti. Artysta jest zakochany w słynnej śpiewaczce Tosce (aria Recondita armonia). Angelotti rozpoznaje swojego przyjaciela ufając, że z jego pomocą ucieknie. Mario nie wahając się obiecuje mu pomóc. Kiedy w oddali słychać głos nadchodzącej Toski, malarz przekazuje zbiegowi swój koszyk z jedzeniem, po czym Angelotti chowa się w kaplicy. Do kościoła wchodzi Tosca, widząc zaskoczenie kochanka, posądza go o zdradę, ale malarz przekonuje ją, że jest w błędzie. Odprawia ją czym prędzej i umawia się z nią na wieczór. Dźwięk wystrzału z armaty zapowiada zauważenie ucieczki Angelottiego. Cavaradossi postanawia ukryć przyjaciela w nieczynnej studni w ogrodzie swojej willi za miastem, po czym razem z Angelottim wymykają się z kościoła.
Do kościoła przybywa baron Scarpia, prefekt policji rzymskiej. Przeszukuje budynek w celu znalezienia dowodów na pobytu zbiega. Jego ludzie znajdują jedynie wachlarz z herbem Attavanti. Pokazuje go Tosce, która ponownie pojawiła się w kościele. Scarpia sugeruje jej, że Attavanti spotyka się na schadzkach miłosnych z Cavaradossim. Ma w tym dwa cele: rozbić związek Toski, której pożąda, oraz znaleźć Angelottiego. Kiedy zazdrosna Tosca wychodzi z kościoła, by rozmówić się z narzeczonym w jego willi, Scarpia rozkazuje swojemu agentowi Spoleccie ją śledzić. Po jej wyjściu w kościele odbywa się nabożeństwo dziękczynne Te Deum po, jak sądzą Rzymianie, przegranej Napoleona w bitwie pod Marengo. Scarpia ujawnia swoje plany zdobycia Toski i egzekucji Cavaradossiego.
Akt II.
"mieszkanie Scarpii, Palazzo Farnese"
Baron Scarpia w swoim pałacu przesłuchuje pojmanego wcześniej Cavaradossiego. Kiedy ten zaprzecza, że pomógł w ukryciu Angelottiego, Scarpia nakazuje go torturować. Wzywa Toscę, tak aby słyszała ból ukochanego. Śpiewaczka, nie mogąc znieść świadomości jego cierpienia, zdradza miejsce ukrycia Angelottiego. Cavaradossi czuje się zdradzony i przeklina Toscę. W międzyczasie Sciarrone, jeden z ludzi Scarpii przynosi wiadomość o zwycięstwie Napoleona. Więzień, oczarowany tą wiadomością, śpiewa podniosłą pieśń na cześć wolności, wskutek czego ściąga na siebie wyrok śmierci i zostaje zawleczony do lochów.
Scarpia proponuje Tosce układ: życie Cavaradossiego w zamian za jej cnotę. Zrozpaczona Tosca, nie wiedząc co ma zrobić pyta się Boga czemu na to zasłużyła (aria "Vissi d’arte"). Spoletta wraca ze swojej misji z informacją o Angelottim, który popełnił samobójstwo widząc, że został odnaleziony. Mimo wstydu i pełnej świadomości, Tosca zgadza się na warunki. Scarpia wydaje rozkaz pozorowanej egzekucji, po czym wypisuje przepustkę na wyjazd z Rzymu. Tosca w tym czasie znajduje nóż na stole. W momencie gdy Scarpia obejmuje piosenkarkę, ona atakuje go nożem. Upewniając się, że nie żyje, zabiera mu przepustkę. Kładzie obok ciała Scarpii świece, na torsie umieszcza krucyfiks, a następnie wybiega z pomieszczenia.
Akt III.
"Zamek Świętego Anioła"
W tle słychać pastuszka śpiewającego poranną modlitwę. Na tarasie Zamku św. Anioła trwa przygotowanie do egzekucji. Zbliża się świt. Cavaradossi dostaje możliwość ostatniej rozmowy z duchownym, jednak rezygnuje z niej. Ostatnim życzeniem Maria przed śmiercią jest napisanie listu do ukochanej. Przekupuje strażnika oddając mu swój pierścień w zamian za dostarczenie listu. Próbując napisać cokolwiek, nadmiar myśli o Tosce nie pozwala mu pisać (aria "E lucevan le stelle"). Nadbiega Tosca z rozkazem dla dowódcy. Sądzi, że po pozorowanej egzekucji razem wyjadą z Rzymu. W żartobliwym tonie poucza kochanka jak ma się zachować (duet "O dolci mani"). Więzień zostaje wyprowadzony na zewnątrz, a grupa strzelców oddaje strzały. Cavaradossi upada nie dając oznak życia. Gdy straż odchodzi Tosca podchodzi do ukochanego. Odkrywa, że Scarpia zdradził ją i Mario nie żyje. W tym momencie słychać straż, która dowiedziała się o śmierci Scarpii. Kiedy żołnierze zbliżają się, Tosca wstaje, wyrywa się im i podbiega do gzymsu. Mówi „Scarpia, spotkamy się przed obliczem Boga” i skacze w przepaść.
Losy sceniczne.
Premiera.
W grudniu 1899 miały miejsce próby sceniczne "Toski" w Teatro Costanzi. Ze względu na miejsce akcji opery Ricordi zaaranżował premierę w Rzymie, chociaż oznaczało to, że Arturo Toscanini nie mógł przeprowadzić jej zgodnie z planem Pucciniego w mediolańskiej La Scali. Do dyrygowania wyznaczono Leopolda Mugnonego. W główną rolę wcieliła się Hariclea Darclée; Eugenio Giraldoni, którego ojciec stworzył wiele ról Verdiego, został pierwszym Scarpią. Młody Enrico Caruso miał nadzieję stworzyć rolę Cavaradossiego, ale został pominięty na rzecz bardziej doświadczonego Emilio De Marchi.
W czasie premiery Włochy przeżywały niepokój polityczny i społeczny. Rozpoczęcie roku świętego w grudniu 1899 roku przyciągnęło do miasta zakonników, ale przyniosło też groźby ze strony anarchistów i innych antyklerykałów. Policja otrzymała ostrzeżenia o możliwym zamachu w teatrze i poinstruowała Mugnonego (który przeżył zamach w Barcelonie), że w trudnej sytuacji ma zagrać ówczesny hymn państwowy Marcia Reale. Zamieszki spowodowały, że premiera została przesunięta o jeden dzień, na 14 stycznia.
Prapremiera opery Pucciniego była wydarzeniem narodowym. Przybyło wielu dygnitarzy rzymskich, a także królowa Włoch Małgorzata Sabaudzka, choć przybyła późno, już po pierwszym akcie. Obecny był premier Włoch Luigi Pelloux wraz z kilkoma członkami swojego gabinetu. Było tam także kilku operowych rywali Pucciniego, m.in. Alberto Franchetti, Pietro Mascagni, Francesco Cilea i Ildebrando Pizzetti. Niedługo po podniesieniu kurtyny na tyłach teatru nastąpiło zamieszanie spowodowane próbami wejścia osób spóźnionych. Kiedy ktoś krzyknął „Opuść kurtynę!”, Mugnone zdecydował się zatrzymać orkiestrę. Kilka chwil później opera rozpoczęła się ponownie i przebiegła bez dalszych zakłóceń.
Występ, choć nie był tak dobry jakby tego chciał Puccini, był ogólnie udany, a kilka utworów doczekało się bisu. Większość krytycznych i prasowych reakcji była umiarkowanie pozytywna, często obwiniając libretto Illici. W odpowiedzi Illica potępił Pucciniego za traktowanie swoich librecistów „jak pomocników scenicznych” i zredukowanie tekstu do cienia jego pierwotnej formy. Niemniej jednak wszelkie publiczne wątpliwości dotyczące "Toski" wkrótce zniknęły; po premierze odbyło się dwadzieścia przedstawień, wszystkie w wypełnionych operach.
Dalsze losy.
Premiera mediolańska w La Scali odbyła się pod dyrekcją Toscaniniego 17 marca 1900 roku. Darclée i Giraldoni powtórzyli swoje role; tenor Giuseppe Borgatti zastąpił De Marchiego jako Cavaradossi. Opera odniosła wielki sukces i była grana przy pełnych salach. Puccini pojechał do Londynu na brytyjską premierę w Royal Opera House w Covent Garden 12 lipca z Milką Trniną i Fernando De Lucią w roli kochanków i Antonio Scottim jako Scarpią. Puccini napisał, że "Tosca" była „całkowitym triumfem”, a londyński przedstawiciel Ricordiego szybko podpisał kontrakt na zabranie "Toski" do Nowego Jorku. Premiera w Metropolitan Opera odbyła się 4 lutego 1901 roku, kiedy to Giuseppe Cremonini zastąpił De Lucię, co było jedyną zmianą w stosunku do obsady londyńskiej. Podczas francuskiej premiery w Opéra-Comique 13 października 1903 roku 72-letni Sardou przejął zarządzanie operą. Puccini był zachwycony przyjęciem dzieła przez publiczność w Paryżu, ;pomimo negatywnych komentarzy krytyków. Polska premiera miała miejsce we Lwowie w 1903 roku. Opera miała następnie premierę w różnych miejscach w całej Europie, obu Amerykach, Australii i na Dalekim Wschodzie.
Wcześni śpiewacy wcielający się w postać Cavaradossiego grali rolę tak, jakby malarz wierzył, że zostanie ułaskawiony i przeżyje udawaną egzekucję. Beniamino Gigli, który wcielił się w tę rolę wielokrotnie w swojej czterdziestoletniej karierze operowej, jako jeden z pierwszych zakładał, że malarz wie lub mocno podejrzewa, że zostanie rozstrzelany. Gigli napisał w swojej autobiografii: „[Cavaradossi] jest pewien, że są to ich ostatnie chwile razem na ziemi i że niedługo umrze”. Domingo, dominujący Cavaradossi lat 70. i 80., zgodził się, stwierdzając w wywiadzie z 1985 roku, że od dawna grał tę rolę w ten sposób. Gobbi, który w późniejszych latach często reżyserował operę, skomentował: „W przeciwieństwie do Florii, Cavaradossi wie, że Scarpia nigdy się nie poddaje, choć udaje, że wierzy, aby opóźnić ból Toski”.
W 1920 roku wykonawca sceniczny Al Jolson wraz z Buddym DeSylvą i Vincentem Rose napisali piosenkę pop „Avalon” o mieście o tej samej nazwie na wyspie Santa Catalina. W następnym roku Giulio Ricordi, wydawca oper Pucciniego, pozwał wszystkie strony związane z piosenką, argumentując, że melodia została zaczerpnięta z „E lucevan le stelle”. Puccini i jego wydawca zwyciężyli w sprawie i otrzymali 25 tysięcy dolarów odszkodowania i wszystkie przyszłe tantiemy za piosenkę.
Odbiór.
Australijski krytyk muzyczny Charles Osborne przypisuje ogromną popularność opery wśród publiczności jej melodramatycznej fabule, która w jego ocenie jest efektywna. Daje ona możliwość jej trzem głównym postaciom, by zabłysnąć wokalnie i dramatycznie, a także zawiera dwie wspaniałe arie „Vissi d’arte” i „E lucevan le stelle”.
Zdaniem Piotra Kamińskiego Puccini jest ostatnim wielkim twórcą opery popularnej, a "Tosca" jest jedną z ostatnich oper które odniosły wielki sukces kończąc XIX stulecie, określanym często jako złoty wiek opery. "Tosca" ze swoją napiętą akcją, realizmem i melodramatycznymi efektami jest punktem zwrotnym i przygotowuje widza na dominację kinematografii.
Amerykański muzykolog Joseph Kerman określił Toskę „szemraną szmirką”, a jej partyturę nazwał „kawiarnianym banałem”. Negatywnie ocenił III akt, w szczególności scenę skoku Toski, w której „Tosca skacze, a orkiestra ryczy pierwszą rzecz, jaka jej wpadła do głowy "E lucevan le stelle"”. Użycie motywu Cavaradossiego już po jego śmierci jest częstym tematem prac naukowych.
"Tosca" jest jedną z najczęściej wystawianych oper w historii. Często jest określana jako jedna z trzech obok "Cyganerii" i "Madame Butterfly" najpopularniejszych oper Pucciniego. W latach 2009–2014 była wystawiana ponad 500 razy co czyni ją 5. najczęściej graną operą.
Nagrania i adaptacje filmowe.
Operę nagrano przynajmniej 250 razy. Pierwsze z nich wykonano w 1918 roku, gdzie dyrygentem był Carlo Sabajno, a w rolę Cavaradossiego wcielił się Carlo Broccardi. Rok później Sabajno ponownie nagrał dzieło, tym razem wystąpili Valentina Bartolomasi i Attilio Salvaneschi. W 1938 roku brytyjski sklep muzyczny HMV wydało kolejną wersję nagrania. Udział wzięli dyrygent Oliviero De Fabritiis i śpiewacy Beniamino Gigli i Maria Caniglia.
Po II wojnie światowej powrócono do wystawiania i nagrywania oper. Ten okres zdominowała grecka sopran Maria Callas, wykonując tytułową rolę w latach 1942–1965. Victor de Sabata razem z Callas nagrał "Toskę" na niedawno wynalezionej płycie długogrającej. Nagranie to przez lata uznawane było za najlepsze ze wszystkich zapisów opery. Austriacki kompozytor Herbert von Karajan nagrał swoją wersję w Operze Wiedeńskiej w 1963 roku. W rolach głównych wystąpili Leontyne Price, Giuseppe Di Stefano i Giuseppe Taddei.
W latach 1972–1994 wielokrotnie w tej roli występował Plácido Domingo. W 1976 roku razem z synem brał udział w ekranizacji opery. Syn, Domingo Jr., wystąpił w roli pastuszka w III akcie. Poza oryginalnym włoskim libretto, dzieło zostało przetłumaczone na inne języki w tym francuski, niemiecki, hiszpański, węgierski i rosyjski.
Istnieje wiele ekranizacji opery zarówno w wersji kinowej, jak i telewizyjnej. Kilka lat po prapremierze powstało kilka adaptacji niemych, w tym film z 1908 roku z Sarą Bernhardt i Lucienem Guitrym (reż. André Calmettes).
W okresie II wojny światowej próbą ekranizacji zajął się francuski reżyser Jean Renoir. Wojna zmusiła go do zmiany planów i film dokończył Carl Koch. W filmie zagrali Imperio Argentina – Tosca, Michel Simon – Scarpia, Rossano Brazzi – Cavaradossi. Włoski filmowiec Carmine Gallone adaptował "Toskę" dwukrotnie. Pierwszy raz w 1946 roku jako "Przed nim drżał cały Rzym!" (Anna Magnani, Tito Gobbi). Druga wersja została wydana w 1956 roku (Franca Duval, Franco Corelli).
W 2001 roku miał premierę film "Tosca" w którym zagrali: Angela Gheorghiu – Tosca, Roberto Alagna – Cavaradossi, Ruggero Raimondi – Scarpia.

</doc>
<doc id="487948" url="https://pl.wikipedia.org/wiki?curid=487948" title="Rick Rozz">
Rick Rozz

Rick Rozz właściwie Frederick DeLillo (ur. 9 stycznia 1967) - amerykański muzyk, kompozytor i instrumentalista. Wychowywał się w Apopka na Florydzie, gdzie uczęszczał do Lake Brantley High School. Znany głównie z występów w grupach muzycznych Massacre oraz Death. Od 2005 roku występuje w zespole Death Before Dying.

</doc>
<doc id="487956" url="https://pl.wikipedia.org/wiki?curid=487956" title="Belle epoque">
Belle epoque



</doc>
<doc id="487959" url="https://pl.wikipedia.org/wiki?curid=487959" title="Vinland Saga">
Vinland Saga

Vinland Saga - drugi studyjny album norweskiej grupy muzycznej Leaves' Eyes.

</doc>
<doc id="487961" url="https://pl.wikipedia.org/wiki?curid=487961" title="Chris Reifert">
Chris Reifert

Chris Reifert (ur. 23 lutego 1969) – amerykański muzyk, perkusista oraz wokalista. Znany głównie z występów w grupie muzycznej Death w latach 1986-1987 oraz grupach Autopsy, Abscess, The Ravenous, EatMyFuk, Doomed. 
Jeden z ulubionych przez muzyka przepisów kulinarnych ukazał się w 2009 roku w książce "Hellbent For Cooking: The Heavy Metal Cookbook" (Bazillion Points, ). Ponadto w książce znalazły się przepisy nadesłane przez takich muzyków jak: Marcel Schirmer (Destruction), Jeff Becerra (Possessed), John Tardy (Obituary) czy Andreas Kisser (Sepultura).

</doc>
<doc id="487965" url="https://pl.wikipedia.org/wiki?curid=487965" title="Augusta Wiktoria ze Szlezwika-Holsztynu-Sonderburga-Augustenburga">
Augusta Wiktoria ze Szlezwika-Holsztynu-Sonderburga-Augustenburga

Augusta Wiktoria Fryderyka Ludwika Feodora Jenny, niem. "Auguste Viktoria Friederike Luise Feodora Jenny von Schleswig-Holstein-Sonderburg-Augustenburg" (ur. 22 października 1858 w Dłużku, zm. 11 kwietnia 1921 w Doorn w Holandii) – królowa Prus i cesarzowa niemiecka jako żona Wilhelma II, ostatniego władcy Prus i Niemiec.
Życiorys.
Augusta Wiktoria była najstarszą córką tytularnego księcia Szlezwika-Holsztynu i , córki , księcia Hohenlohe-Langenburga. Swoje dzieciństwo spędziła w Dłużku (niem. Dolzig), a później w Kilonii. Swojego męża, późniejszego cesarza Niemiec Wilhelma II, poznała na polowaniu w Przemkowie.
Ich ślub odbył się 27 lutego 1881 r. Ceremonia trwała 8 godzin, podczas których wszyscy musieli stać. Wilhelm (27 stycznia 1859–4 czerwca 1941), był synem następcy tronu, późniejszego cesarza Niemiec Fryderyka III, i jego żony, Wiktorii, córki księcia Alberta i królowej Wiktorii. Wilhelm i Augusta mieli razem sześciu synów i córkę:
Augusta była nazywana przez rodzinę „Doną”. Nie była specjalnie urodziwa ani inteligentna. Nie wywierała też wpływu na politykę męża. Przed jej małżeństwem i kilka lat po nim Augusta nie cieszyła się sympatią niektórych członków rodziny Wilhelma, np. swojej szwagierki księżnej Charlotty, która uważała ją za parweniuszkę, córkę księcia, który nie posiadał własnego państwa. Augusta była jednak osobą o silnej osobowości i wysokim poczuciu własnej wartości. Nie miała dobrych relacji ze swoją teściową, która początkowo uważała, że Augusta pomoże naprawić jej popsute relacje z synem. Wiktoria była również rozczarowana, że funkcja przewodniczącej Czerwonego Krzyża przypadła jej synowej, osobie bez doświadczenia w pielęgniarstwie i działalności charytatywnej, oraz pozbawionej chęci udziału w tych przedsięwzięciach. Inaczej na ten temat pisała w swoich pamiętnikach jedyna córka Augusty, księżna Wiktoria Ludwika, która uważała, że matka uwielbiała pracę charytatywną.
Bardzo chorowita Augusta znajdowała przyjemność w docinaniu teściowej różnymi drobnymi nieprzyjemnościami. Uwielbiała zwłaszcza informować Wiktorię, że jej córka, Wiktoria Ludwika, nie została nazwana na jej cześć. Sama Wiktoria Ludwika w swoich wspomnieniach napisała jednak, że pierwsze imię otrzymała zarówno po babce, jak i prababce.
Stosunki między teściową a synową uległy poprawie, kiedy Wilhelm został w 1888 r. cesarzem. Wilhelm często wyjeżdżał na manewry wojskowe i jego żona czuła się samotna. Nawiązała więc bliższe relacje z cesarzową-wdową, ale nie na tyle bliskie, aby pozostawić z nią sam na sam swoje dzieci, gdyż obawiała się wpływu, jakie mogła na nie wywrzeć liberalna w swoich poglądach teściowa. Wiktoria i Augusta często jednak jeździły wspólnie na przejażdżki, a cesarzowa przebywała u boku Wiktorii przy jej łożu śmierci w 1901 r.
Augusta miała mniej serdeczne relacje z niektórymi szwagierkami, zwłaszcza z księżną Zofią, żoną następcy greckiego tronu. W 1890 r. Zofia ogłosiła swoją chęć porzucenia luteranizmu i przejścia na prawosławie. Augusta się temu sprzeciwiła, informując szwagierkę, że ten krok nie spotka się z aprobatą cesarza, Zofia zostanie pozbawiona prawa wstępu do Niemiec, a jej dusza trafi do piekła. Zofia odparła na to, że zmiana religii to jej prywatna sprawa. Taka odpowiedź zdenerwowała Augustę, która wkrótce przedwcześnie urodziła syna, Joachima. Czy ten wcześniejszy poród miał związek ze sprawą Zofii nie wiadomo, aczkolwiek w liście do matki Wilhelm pisał, że gdyby dziecko zmarło, byłaby to wina Zofii. W Niemczech Augusta znana była ze swojej dobroci i pobożności (ufundowała kilkanaście kościołów).
Była ewangeliczką. Dla Kościoła Zbawiciela w Katowicach-Szopienicach ufundowała ołtarz, a kościołowi pamiątkowemu im. Fryderyka III w Polanicy-Zdroju podarowała biblię ołtarzową z własnoręcznym wpisem. Była również fundatorką nowego kościoła i zapory wodnej w Jarnołtówku (wówczas "Arnoldsdorf") – stary został zniszczony przez powódź, która nawiedziła okolice Prudnika 13 lipca 1903. Wizytę cesarzowej upamiętnia pomnik. Dzięki jej pomocy finansowej koło Prudnika powstał Siemków. Na jej cześć nazwano na Wyspie Bougainville’a w Papui-Nowej Gwinei. Razem z mężem przekazała sporą kwotę na budowę obecnego kościoła św. Jerzego w Sopocie, wówczas ewangelickiego kościoła garnizonowego pw. Zbawiciela.
9 listopada 1918 r., wskutek trudnej sytuacji Niemiec po I wojnie światowej, w Niemczech obalono monarchię. Wilhelm i Augusta udali się do Holandii, gdzie osiedlili się w Haus Doorn. Gdy w 1920 roku opuszczała Niemcy, służba pałacowa żegnała ją szlochając. Ostatnie lata życia nie były szczęśliwe dla byłej cesarzowej. Rewolucja, obalenie monarchii, popsucie się jej małżeństwa (związek Wilhelma z Herminą von Schönaich-Carolath), wreszcie samobójstwo Joachima podłamały Augustę, która zmarła w 1921 r.
Nigdy nie zwiedziła Luwru, co było jej największym marzeniem. Została pochowana w Poczdamie w ogrodzie Sanssouci w "Antikentempel", gdzie spoczywa wraz z drugą żoną Wilhelma II, Herminą von Schönaich-Carolath, dwoma synami i wnukiem Wilhelmem.

</doc>
<doc id="487966" url="https://pl.wikipedia.org/wiki?curid=487966" title="Skeleton na Zimowych Igrzyskach Olimpijskich 1948">
Skeleton na Zimowych Igrzyskach Olimpijskich 1948

Skeleton na Zimowych Igrzyskach Olimpijskich 1948 odbywał się w dniach 3-4 lutego. Uczestnicy walczyli o medale olimpijskie po raz drugi w historii. Skeleton wrócił do programu olimpijskiego po 20 latach przerwy.

</doc>
<doc id="487968" url="https://pl.wikipedia.org/wiki?curid=487968" title="Augusta Wiktoria von Schleswig-Holstein">
Augusta Wiktoria von Schleswig-Holstein



</doc>
<doc id="487971" url="https://pl.wikipedia.org/wiki?curid=487971" title="Subaru B9 Tribeca">
Subaru B9 Tribeca

Subaru B9 Tribeca − samochód sportowo-użytkowy produkowany przez japoński koncern Subaru w latach 2005 - 2014 w Stanach Zjednoczonych.
W 2007 roku zaprezentowano wersję po face liftingu. Zmieniono m.in. przód pojazdu (zastosowano nowe reflektory oraz grill) i tył pojazdu (nowe światła). Przy okazji liftingu zmieniono nazwę, z której usunięto przedrostek B9. 
W styczniu 2014 roku zakończono produkcję modelu.
Wyposażenie.
Opcjonalne wyposażenie wersji przed liftingiem obejmuje m.in. 9-calowy ekran zamontowany w suficie, odtwarzacz DVD z konsolą gier wideo oraz kamerą video.

</doc>
<doc id="487975" url="https://pl.wikipedia.org/wiki?curid=487975" title="Gaza (Mozambik)">
Gaza (Mozambik)



</doc>
<doc id="487976" url="https://pl.wikipedia.org/wiki?curid=487976" title="Pemba">
Pemba



</doc>
<doc id="487978" url="https://pl.wikipedia.org/wiki?curid=487978" title="Kościół św. Mikołaja w Sieradzu">
Kościół św. Mikołaja w Sieradzu

Kościół św. Mikołaja – kościół, który znajdował się w Sieradzu na Poświętnej Górce, przy starym szlaku zmierzającym do Krakowa, patrona kupców i podróżników. Rozebrany w 1812 roku.
Historia.
W źródłach pisanych pojawił się w 1339 r. w związku z warszawskim procesem przeciwko Krzyżakom. Stawał tam jako świadek wikary tego kościoła Bogumił, który świadczył o zniszczeniu Sieradza podczas najazdu w 1331 r.
Wokół kościoła był cmentarz, co stanowi argument na istnienie tu odrębnej osady. W archiwum diecezji włocławskiej są dokumenty świadczące o lustracjach tego kościoła, np. w 1728 r. stwierdzono, że stan kościoła był dobry, a cmentarz był ogrodzony. Jednak w wyposażeniu kościoła nie stwierdzono paramentów liturgicznych. W 1780 r. dach kościoła pokryto nowymi gontami, brakowało jednak wówczas podłogi, a przyciesie wymagało wymiany. Dzwonnicy nie było, dzwon wisiał na słupach.
W 1780 r. już nie odprawiano w tym kościele nabożeństw, nie urządzono nawet odpustu, jedynie w dzień patrona odprawiono mszę św. Kościół nie miał żadnych zapisów ani fundacji. W 1791 r. kapituła poczyniła w dekrecie powizytacyjnym notatkę, iż świątynia ta jest przewidziana do rozbiórki. Kościół stał jednak jeszcze 20 lat i dopiero po zbezczeszczeniu przez wojska francuskie w 1812 r. (Francuzi trzymali w kościele konie) został rozebrany.
Pod koniec XIX w. ówczesny właściciel tego terenu – Kajetan Trąbczyński, podczas budowy pałacu lub w czasie porządkowania terenu wokół pałacu, natrafił na kości ludzkie z dawnego cmentarza. Polecił je zebrać w jedno miejsce i wybudować, do dziś zachowaną murowaną kapliczkę, która nosi wezwanie św. Kajetana.
Architektura.
Kościół zbudowany był na gruncie należącym do proboszcza parafii Wszystkich Świętych. Była to budowla drewniana, kryta gontem i miała wieżyczkę z sygnaturką. Wewnątrz, prezbiterium od nawy oddzielała belka tęczowa, na której była umieszczona Męka Pańska. W kościele były trzy ołtarze. Ołtarz wielki miał mensę murowaną, a nastawę drewnianą, częściowo złoconą i nosił wezwanie patrona, którego obraz znajdował się w centralnym miejscu. W górnej kondygnacji był umieszczony obraz św. Marii Magdaleny. Dwa ołtarze boczne stały w nawie. Jeden nosił wezwanie Najświętszej Maryi Panny, drugi – św. Izydora. Na ścianach wisiało kilka obrazów. Konfesjonał i kilka ławek dopełniało resztę wyposażenia.

</doc>
<doc id="487984" url="https://pl.wikipedia.org/wiki?curid=487984" title="In Memory of Quorthon">
In Memory of Quorthon

In Memory of Quorthon – limitowany box podsumowujący twórczość szwedzkiego zespołu muzycznego Bathory. Na to wydawnictwo składają się: plakat, książka, trzy płyty kompaktowe, płyta DVD z teledyskiem "One Rode to Asa Bay" i wywiadem udzielonym dla MTV w 1990 roku. Został wydany 3 czerwca 2006 roku. Wszystkie utwory składające się na to wydawnictwo zostały zremasterowane.

</doc>
<doc id="487993" url="https://pl.wikipedia.org/wiki?curid=487993" title="Kalina koralowa">
Kalina koralowa

Kalina koralowa ("Viburnum opulus" L.) – gatunek krzewu należący do rodziny piżmaczkowatych ("Adoxaceae"), czasem zaliczany do monotypowej rodziny kalinowatych ("Viburnaceae"), dawniej także do przewiertniowatych ("Caprifoliaceae").
Występuje w Europie i środkowo-zachodniej Azji, a odmiany geograficzne rosną także na Dalekim Wschodzie i w Ameryce Północnej. W Polsce kalina koralowa jest pospolita na terenie całego kraju z wyjątkiem Tatr.
Jest rośliną leczniczą stosowaną głównie w leczeniu chorób kobiecych, związanych z problemami zdrowotnymi i bolesnościami w czasie ciąży i menstruacji. Owoce są jadalne, choć surowe są w dużych ilościach szkodliwe dla dzieci i na ogół nie są cenione ze względów smakowych. W krajach byłego Związku Radzieckiego uprawia się jednak odmiany o owocach pozbawionych goryczy i tam mają one większe znaczenie spożywcze. Ze względu na efektowne kwiatostany, długo utrzymujące się owoce oraz intensywne przebarwianie jesienne liści – kalina jest cenioną rośliną ozdobną.
W tradycjach wielu narodów słowiańskich odgrywa istotną rolę: jest częstym motywem pieśni ludowych, przewija się w tradycjach związanych z weselami i pogrzebami, symbolizując młodość i niewinność.
Zasięg geograficzny.
Odmiana typowa (var. "opulus") występuje w przeważającej części Europy z wyjątkiem północnych krańców Półwyspu Skandynawskiego oraz południowych krańców Półwyspu Iberyjskiego, Apenińskiego i Bałkańskiego. W kierunku wschodnim zasięg obejmuje rozległy obszar sięgający Syberii z izolowanymi obszarami występowania w rejonie gór Azji Środkowej oraz Kaukazu. Rozproszone stanowiska ma w Azji Mniejszej. W Polsce gatunek ten jest pospolity z wyjątkiem wyższych partii gór.
Odmiany opisywane często jako odrębne gatunki zastępcze rosną w Azji Wschodniej i Ameryce Północnej. "V. opulus" var. "sargentii" (kalina Sargenta) występuje na Sachalinie, Wyspach Japońskich, na Półwyspie Koreańskim, w dorzeczu Amuru oraz we wschodniej części Chin. Odmiana amerykańska (kalina amerykańska) "V. opulus" var. "americanum" zasięgiem swym obejmuje rejon Wielkich Jezior oraz tereny na wschód od nich do wybrzeży Atlantyku z pojedynczymi stanowiskami sięgającymi Nowej Fundlandii. W kierunku zachodnim zwężające się pasmo obszaru występowania biegnie wzdłuż pogranicza Stanów Zjednoczonych i Kanady z pojedynczymi stanowiskami na zachodnim wybrzeżu w rejonie Vancouver.
W Kanadzie odmiana euroazjatycka notowana jest jako gatunek inwazyjny.
Biologia.
Rozwój.
Roślina wieloletnia, nanofanerofit. Rozmnaża się zarówno płciowo, jak i wegetatywnie, przy czym szczególnie łatwo tworzy odrosty korzeniowe. Wymaga zapylenia krzyżowego. Nasiona w naturze (bez stratyfikacji) kiełkują latem następnego roku po zawiązaniu, jednak wschody pojawiają się dopiero na drugą wiosnę. Siewka ma dwa liścienie wyrastające na nagim i purpurowym hipokotylu długości do 3 cm. Są one niemal siedzące (ogonek osiąga do 1 mm długości), a ich blaszka osiąga do 1,5 cm długości i 0,4 cm szerokości. Ma ona kształt wąsko eliptyczny do lancetowatego, wierzchołek jest tępo zaostrzony, nasada klinowata. Blaszka liścieni jest naga, z dołu nieco jaśniejsza, z trzema prawie równoległymi wiązkami przewodzącymi biegnącymi na całej długości. Łodyżka nadliścieniowa (epikotyl) osiąga do 2 cm długości i jest czworokątna. Pierwsze liście są naprzeciwległe, osadzone na ogonkach do 1 cm długości, o blaszce szerokojajowatej osiągającej do 2,5 cm długości. Przy wierzchołku blaszka jest grubo i tępo piłkowana (2–5 par ząbków). Jest naga i tylko na brzegu krótko orzęsiona, zielona (od spodu jaśniejsza). W ciągu roku od rozpoczęcia wschodów młode siewki osiągają około 10–15 cm wysokości.
Krzew rośnie szybko, roczne przyrosty długości pędów wynoszą 30–40 cm. Po 5 latach krzew osiąga ok. 1,5 m wysokości i tyleż szerokości. Po 10 latach osiąga ok. 3×3 m, a po 20 osiąga wymiary maksymalne.
Liście rozwijają się w końcu kwietnia. Kwitnienie trwa od maja do lipca i kwiaty w tym czasie zapylane są przez muchówki, wabione efektownymi kwiatostanami i raczej nieprzyjemnym zapachem wydzielanym przez kwiaty. Owoce dojrzewają w sierpniu i wrześniu, po czym pozostają przez kilka miesięcy na krzewach. Zachowują się tak długo, ponieważ z powodu wysokiej zawartości garbników są niechętnie zjadane przez ptaki. Liście przebarwione jesienią odpadają w październiku i na początku listopada. Pędy zachowują żywotność przez 9–25 lat (maksymalnie do 50).
Cechy fitochemiczne.
Kora kaliny koralowej zawiera pochodne kumaryny (skopoletynę i eskuletynę), flawonoidy (astragalinę, kempferol, kwercetynę), fitosterole (systosterol), irydoidy, garbniki (garbniki katechinowe stanowią 2,3% surowca), żywicę (do 6,5%), triterpeny (np. β-amarynę), kwasy organiczne (izowalerianowy, octowy, masłowy, kapronowy, mrówkowy, linolowy, cerotowy, palmitynowy), fenolokwasy, olejek eteryczny (do 0,3%), witaminę K. W korze stwierdzono także obecność związku o słabym działaniu cytotoksycznym o nazwie p-ksylilenodwucyjanid. W różnych częściach rośliny występuje glikozyd o gorzkim smaku zwany wiburniną. W owocach znajdują się saponiny, węglowodany (do 30%–32%), garbniki (do 3%), pektyny (według różnych źródeł od 0,5% do 5%), kwasy organiczne (m.in. kwas octowy), karotenoidy, witamina C (18–81, rzadko ponad 100 mg na 100 g), P, E i kwas foliowy (witamina B9). Z substancji mineralnych w owocach stwierdzono: Na, K, Ca, Mg, P, Fe (do 5 mg na 100 g). Za specyficzny zapach owoców odpowiada zawarty w nich w niewielkich ilościach kwas walerianowy i jego pochodne. Owoce mają smak określany jako „słodko-cierpko-gorzki”. Wyraźna goryczka owoców zanika jednak po przemrożeniu i pod wpływem wysokiej temperatury.
Genetyka.
Liczba chromosomów 2n=18.
Systematyka i zmienność.
Pozycja systematyczna.
Kalina koralowa wchodzi w skład sekcji "Opulus" w obrębie rodzaju kalina ("Viburnum"). Do sekcji zalicza się 3 lub 5 gatunków w zależności od ujęcia taksonów dalej tu opisanych jako odmiany geograficzne "Viburnum opulus" (zgodnie z ujęciem GRIN). Poza nimi należy tu także wschodnioazjatycka "Viburnum koreanum" Nakai i północnoamerykańska "Viburnum edule" (Michx.) Raf. Cała sekcja ma dobrze potwierdzony badaniami charakter monofiletyczny. Stanowi klad bazalny jednego z dwóch głównych kladów w obrębie rodzaju, obejmującego poza sekcją "Opulus" także sekcje "Odontotinus", "Oreinotinus", "Tinus" i "Megalotinus".
Rodzaj "Viburnum" stanowi z kolei klad bazalny w obrębie rodziny piżmaczkowatych ("Adoxaceae"), więc zgodnie z regułami taksonomicznymi może być wyodrębniany jako rodzina siostrzana dla pozostałych rodzajów (jako monotypowa rodzina kalinowatych "Viburnaceae"). W świetle obecnej wiedzy o filogenezie błędem jest natomiast włączanie go do przewiertniowatych ("Caprifoliaceae"), stanowiących odrębną linię rozwojową w obrębie rzędu szczeciowców ("Dipsacales").
Odmiany geograficzne.
Poza odmianą typową znane są dwie odmiany geograficzne, często traktowane jak odrębne gatunki. Są taksonami zastępczymi o bardzo podobnych wymaganiach siedliskowych i podobnym wyglądzie – mają sezonowe, klapowane liście, kwiaty płonne na brzegu kwiatostanu, czerwone, kuliste owoce z płaską pestką.
Odmiany uprawne.
Wyróżnia się następujące kultywary odmiany euroazjatyckiej:
W Rosji w uprawie znajdują się poza tym odmiany o owocach słodkich, pozbawionych goryczy.
Nazewnictwo.
Nazwa „kalina” jest tak rozpowszechniona w języku polskim, że w zasadzie nie istnieją inne określenia. O odległej genezie nazwy świadczy zresztą to, że w większości języków słowiańskich brzmi tak samo. Krzew nazywany po prostu „kaliną”, dopiero w drugiej połowie XIX wieku, w miarę upowszechniania się nazw zwyczajowych naśladujących binominalne nazwy naukowe określana zaczęła być „kaliną zwyczajną” (w przeciwieństwie do „kaliny hordowiny” wcześniej znanej jako „hordowina”), a od początków XX wieku „kaliną koralową”.
Rodzajowa nazwa naukowa ("Viburnum"), nadana formalnie przez Karola Linneusza w 1753 roku, wzięta została ze starożytnej łaciny. Prawdopodobnie wspominanym (m.in. przez Wergiliusza) krzewem o nazwie "Viburnum" była właśnie kalina (choć pewnie inny gatunek – kalina wawrzynowata lub hordowina). Nazwa gatunkowa "opulus" po raz pierwszy zastosowana została przez Josepha Tourneforta i zaakceptowana przez Linneusza. Słowo to znów genezę swą wywodzi z rzymskiej nazwy rośliny, w tym wypadku oznaczającej klon włoski ("Acer opalus", syn. "A. opulus"). Nazwa została zastosowana w odniesieniu do kaliny koralowej ze względu na podobieństwo jej liści do klonu.
Zagrożenia i ochrona.
Roślina była objęta w Polsce częściową ochroną gatunkową od 1983 roku do października 2014 roku. Ochrona wprowadzona została wobec kaliny, mimo jej szerokiego rozpowszechnienia, w związku z potrzebą racjonalizacji jej pozyskania jako rośliny leczniczej. Współcześnie zwraca się uwagę na to, że przy braku możliwości zajmowania przez ten gatunek siedlisk przekształconych silnie przez człowieka (nie jest apofitem), zagrożeniem dla jego zasobów jest osuszanie wilgotnych terenów, wylesianie obszarów, na których występuje, przebudowa drzewostanów, zręby zupełne i w końcu zbiór do celów leczniczych. Liczne stanowiska kaliny chronione są w parkach narodowych i rezerwatach przyrody. Dodatkowo znaczna część jej stanowisk znajduje się w siedliskach przyrodniczych (lasy grądowe i łęgowe) stanowiących przedmiot ochrony sieci Natura 2000.
Obecny stan zasobów gatunku oceniany jest jako stabilny, nie pojawia się on ani na krajowych, ani na regionalnych czerwonych księgach gatunków zagrożonych.
Zastosowanie.
Roślina ozdobna.
Kalina koralowa uprawiana jest jako roślina ozdobna głównie w parkach i zadrzewieniach krajobrazowych. Ceniona jest ze względu na efektowne kwitnienie, długo utrzymujące się i barwne owoce oraz intensywnie przebarwiające się jesienią liście. Sadzona jest w miejscach wilgotnych i nad wodami w nasadzeniach naturalistycznych. Kilka wyraźnie różniących się sposobem wzrostu odmian uprawnych pozwala na różne ich zastosowanie, w tym na nieformalne żywopłoty, nasadzenia grupowe i w formie soliterów.
Roślina jadalna.
Słabo trujące właściwości owoców najwyraźniej zanikają po działaniu pierwszych przymrozków lub pod wpływem wysokiej temperatury. Właśnie przemrożone już owoce w niektórych okolicach zbierane były do wyrobu syropów i konfitur. Przetwory te łączone z miodem stosowano bardziej jednak jako domowy lek łagodzący kaszel, aniżeli produkt spożywczy. Dzięki dużej zawartości pektyn owoce nadają się do przetworów galaretujących, mogą być także stosowane w przemyśle winiarskim i gorzelnianym. Nadają one delikatny, ale charakterystyczny smak, oceniany zwykle jednak jako niezbyt smaczny (porównywany jest do żurawin z gorzkim posmakiem). Zbiór i przetwarzanie owoców kaliny praktykowane są zwłaszcza w krajach byłego Związku Radzieckiego, gdzie owoce spożywa się na surowo lub w postaci kompotu, kisielu, galaretek, marmolad, nalewek i nadzienia do pierogów. Sokiem barwi się produkty spożywcze, a także używany jest on do wyrobu wódek i niskoalkoholowego napoju „Kalinka”. Sok z owoców rozwodniony w proporcji pół na pół z wodą po sfermentowaniu daje ocet, z którego można robić napoje orzeźwiające latem. Sok z owoców „Gilaboru” jest tradycyjnym napojem w środkowej Anatolii. Odmiana północnoamerykańska ma mniej gorzkie owoce i zbierane są one tuż przed dojrzeniem na przełomie sierpnia i września, po czym służą do wyrobu dżemów i galaretek. Pozyskanie i wykorzystanie kaliny w Ameryce Północnej nie miało i nie ma jednak znaczenia komercyjnego.
Uprawa.
Gatunek jest uprawiany niemal wyłącznie jako roślina ozdobna. Surowiec zielarski i owoce do celów spożywczych pozyskuje się głównie z roślin dziko rosnących. W 1974 rozpoczęto uprawy plantacyjne kaliny w Związku Radzieckim. Były one rozpowszechnione na obszarze od Uralu i Kaukazu po Daleki Wschód. Współcześnie plantacje tego gatunku znajdują się jeszcze na Wyspach Sołowieckich, w okolicach miast Archangielsk, Kotłas, Solikamsk i Ussuryjsk. Uprawiane są liczne, wyhodowane w Rosji odmiany o owocach pozbawionych goryczy. Plon owoców z upraw wynosi według różnych źródeł ok. 4–8 lub 8–9 ton/ha, wyjątkowo do 16 ton/ha. Jeden krzew daje do 10, wyjątkowo nawet do 18 kg owoców.
Znaczenie w kulturze i wierzeniach.
Kalina zajmuje szczególne miejsce w tradycjach i sztuce Polaków i Słowian wschodnich, zwłaszcza Ukraińców, przez których uznana została za jeden z symboli Ukrainy. Jako symbol dziewictwa stała się obowiązkową ozdobą korowajów i rózg weselnych i częstym motywem pieśni weselnych. Kalina była także natchnieniem dla poetów i autorów różnych pieśni ludowych. W 1952 w cyklu „Pieśni kurpiowskie” Kazimierz Sikorski jedną z nich poświęcił „Kalinie”. Teofil Lenartowicz napisał poświęcony jej wiersz pt. „Kalina” odnosząc się m.in. cyklu rozwoju tego gatunku w kolejnych porach roku i typowych miejsc występowania. Do wiersza tego muzykę skomponował Ignacy Komorowski, na którego nagrobku na warszawskich Powązkach wykuto napis „Śpiewakowi Kaliny ziomkowie”.
Rosła kalina z liściem szerokim,
nad modrym w gaju rosła potokiem,
W dawnej pieśni galicyjskiej także znajduje się trafne odwołanie do preferencji siedliskowych:
Ty pójdziesz górą, ty pójdziesz górą, a ja doliną.
Ty zakwitniesz różą, ty zakwitniesz różą, a ja kaliną
Często motyw kaliny, zwykle oznaczający młodą dziewczynę, pojawia się w twórczości Juliusza Słowackiego. W samej „Balladynie” kalina pięciokrotnie jest wzmiankowana, pojawia się też w poemacie „Beniowski”:
Oj! nakarmiła się gorzką kaliną!(...)
Cóż? oszukana – ha? kwiatku kaliny,(...)
A czerwieniéjesz teraz jak kalina.
Do najpopularniejszych ludowych pieśni rosyjskich należy „Kalinka”, w której mowa o dziewczęciu przyrównywanym do jagody.
Na Podlasiu kalinę sadzono na grobach dziewcząt i młodzieńców, jako symbol czystości i smutku, przy czym wyrosłe tak krzewy były niemal nietykalne. Złamanie lub wykopanie takiego krzewu stanowić miało ciężki grzech, który miał się zemścić na sprawcy. Już samo wąchanie kwiatów kaliny na cmentarzu miało powodować utratę węchu. W Małopolsce gałązki kaliny z owocami wchodziły w skład bukietów święconych 15 sierpnia podczas Święta Matki Boskiej Zielnej.
Kalina oznaczająca młodą dziewczynę pojawia się też w jednym z przysłów zebranych przez Samuela Adalberga, wypowiadanego w szczególnej sytuacji po śmierci starej żony...
Pan Bóg za glinę, ja za kalinę.
Kalina zagrała ważną rolę w dziesiątym odcinku polskiego serialu z 1981 roku pt. „Jan Serce”. Główny bohater z poświęceniem poszukuje krzewu kaliny, której owoce mają uzdrowić jego chorą matkę. W odcinku tym poznaje też swoją miłość noszącą imię "nomen omen" Kalina. Uznawany za najlepszy w dorobku Wasilija Szukszyna film z 1973 nosi tytuł „Kalina czerwona”.

</doc>
<doc id="487995" url="https://pl.wikipedia.org/wiki?curid=487995" title="Emilia Lepida (żona Galby)">
Emilia Lepida (żona Galby)

Emilia Lepida, "Aemilia Lepida" (ur. krótko przed 10, zm. przed 68) – żona Galby, późniejszego cesarza rzymskiego.
Była córką Maniusza Emiliusza Lepidusa. W 21 roku jej ojciec odmówił przyjęcia urzędu namiestnika prowincji Azji, argumentując że ma jeszcze zbyt młodych synów, a córkę już sposobną do małżeństwa. Po 21 roku, przypuszczalnie niedługo po tej dacie, poślubiła przyszłego cesarza – Serwiusza Sulpicjusza Galbę. Mieli oni dwóch synów. Zarówno Emilia jak i ich dzieci zmarli przed objęciem przez męża władzy w 68 roku. Ten ostatni nie ożenił się już więcej.

</doc>
<doc id="487996" url="https://pl.wikipedia.org/wiki?curid=487996" title="Teuderyk IV (król Franków)">
Teuderyk IV (król Franków)

Teuderyk IV (ur. po 711, zm. 737) – król Franków z dynastii Merowingów w latach 721–737.
Syn króla Franków Dagoberta III. Jego data urodzenia jest nieznana, wiadomo jedynie, że było to po 711 roku.

</doc>
<doc id="487999" url="https://pl.wikipedia.org/wiki?curid=487999" title="Emilia Lepida (córka triumwira)">
Emilia Lepida (córka triumwira)

Aemilia Lepida – córka Marka Emiliusza Lepidusa i Junii Starszej – córki Decymusa Juniusza Silanusa i Serwilli.
Była żoną Gnejusza Domicjusza Ahenobarbusa, konsula w 32 p.n.e. Jej jedynym synem był Lucjusz Domicjusz Ahenobarbus, konsul w 16 p.n.e., a prawnukiem cesarz Neron.

</doc>
<doc id="488000" url="https://pl.wikipedia.org/wiki?curid=488000" title="Peterhof">
Peterhof

Peterhof (), w latach 1944–1997 Pietrodworiec (ros. Петродворец) – miasto w północnej Rosji, w rejonie pietrodworeckim Petersburga, nad Zatoką Fińską. 
W mieście znajduje się dawny carski zespół pałacowo-parkowy i stacja kolejowa Nowy Peterhof.
Zespół pałacowo-parkowy.
Zespół pałacowo-parkowy został założony przez cara Piotra I. Wielki Pałac (1714–1721) został zaprojektowany przez Jeana-Baptiste'a Le Blonda. Został przebudowany za czasów carycy Elżbiety przez Bartolomea Rastrellego, który dodał drugie piętro oraz skrzydła zakończone pawilonami. Rastrelli starał się zachować wczesnobarokowe elewacje, gruntownie jednak zmienił wystrój wnętrz, dając upust swojemu upodobaniu do barokowych złoceń. Cesarzowa Katarzyna II około roku 1770 zleciła Jurijowi Feltenowi zmianę wystroju niektórych wnętrz, w tym sal Tronowej i Czesmeńskiej. 
Wielki Pałac stoi pośrodku parku, którego górna część stanowi park francuski z m.in. fontanną Neptuna wykonaną w 1658 roku w Norymberdze dla uczczenia końca wojny trzydziestoletniej. W 1782 roku została ona sprzedana carewiczowi Pawłowi. Park dolny, w stylu angielskim, dzieli Wielka Kaskada, upamiętniająca triumf Rosji nad Szwecją ukończona w 1724 r. Zdobi ją 37 złoconych posągów z brązu, 64 fontanny i 142 wodotryski. Interesującym przykładem sztuki wodnej są niektóre fontanny mechaniczne. Należy do nich fontanna Słońce, w postaci wysokiej kolumny ze złoconymi tarczami, z których wystrzeliwują 72 strumienie wodne na kształt promieni słonecznych. Woda do parku doprowadzana jest z oddalonych o 22 km Wzgórz Ropszyńskich, spływa ona potem do Kanału Morskiego i dalej do Zatoki Fińskiej. Wszystkie fontanny zużywają dziennie do 100 tys. m³ wody.
Historia.
W czasie II wojny światowej w Peterhofie siedzibę miał sztab niemieckiej armii, która przez blisko 900 dni oblegała Leningrad. W czasie odwrotu Niemcy zniszczyli budynki, podkładając w nich ogień, który spowodował wypalenie wnętrz pałacowych. Zniszczone zostały również ujęcia wodne. Po wojnie obiekty te odbudowano i odrestaurowano.
Oświata.
W latach 1946–1960 w Peterhofie mieściła się Leningradzka Suworowska Pograniczna Szkoła Wojskowa (NKWD).
Mieszkańcy.
Dynamika przyrostu mieszkańców:

</doc>
<doc id="488002" url="https://pl.wikipedia.org/wiki?curid=488002" title="Szalotka">
Szalotka



</doc>
<doc id="488003" url="https://pl.wikipedia.org/wiki?curid=488003" title="Daniel Agger">
Daniel Agger

Daniel Munthe Agger (wym. ; ur. 12 grudnia 1984 w Hvidovre) – duński piłkarz grający na pozycji obrońcy.
Swoją profesjonalną karierę rozpoczął w duńskiej drużynie Brøndby IF. Z klubem tym w 2005 roku zdobył mistrzostwo ligi. Do Liverpoolu trafił w roku 2006. W barwach nowego zespołu zadebiutował 1 lutego 2006 roku w zremisowanym 1:1 meczu Premier League z Birmingham City.
Od chwili swojego debiutu w reprezentacji, na arenie międzynarodowej rozegrał ponad 65 spotkań, podczas których strzelił 12 bramek.
9 czerwca 2016 roku ogłosił zakończenie kariery.
Kariera klubowa.
Brøndby.
Agger urodził się w Rosenhøj, a swoją karierę juniorską zapoczątkował w lokalnym zespole Rosenhøj BK. W wieku 12 lat dołączył do młodzieżowej drużyny pierwszoligowego klubu Brøndby IF.
W lipcu 2004 roku Agger został przeniesiony z ekipy juniorskiej do pierwszego zespołu, na co wpłynęło opuszczenie drużyny przez obrońcę reprezentacji Szwecji – Andreasa Jakobssona. Niespełna dwudziestoletni Duńczyk szybko okazał się nie tylko pełnoprawnym zawodnikiem pierwszego składu, ale też kluczowym członkiem drużyny, która w sezonie 2004/2005 wygrała duńską SuperLigę. Pomimo relatywnie młodego wieku, wykazywał się wielkim rozsądkiem i klasą, grając pod okiem kapitana Brøndby – Pera Nielsena. Po pierwszej rundzie sezonu Spillerforeningen (duńskie stowarzyszenie zawodników) uznało Aggera za talent roku 2004.
Po sezonie 2004/2005, Agger otrzymał powołanie do duńskiej kadry.
Kontuzja odniesiona przez młodego Duńczyka w sierpniowym meczu ligowym przedwcześnie zakończyła rok dla tego zawodnika. Kilka dni przed swoimi 21. urodzinami Daniel Agger otrzymał tytuł sportowego talentu roku 2005 w Danii.
Liverpool.
Sezon 2006/2007.
Agger przez długi czas łączony był z transferem do dużego klubu. Wszystkie przesłanki wskazywały na to, że klubem tym będzie angielski Liverpool, ówczesny obrońca Pucharu Europy. Duńczyk nie pojechał na styczniowy obóz treningowy z Brøndby, a 12 stycznia 2006 roku podpisał czteroipółletni kontrakt z klubem z miasta Beatlesów. Transfer opiewający na kwotę 6 milionów funtów sprawił, że Agger stał się zarówno najdroższym zawodnikiem sprzedanym przez duński klub za granicę, jak i najdroższym obrońcę, jakiego kupił Liverpool. Ten ostatni rekord został później pobity przez Glena Johnsona, za którego podpis Portsmouth otrzymało 17 milionów funtów.
W swojej pierwszej połówce sezonu spędzonego w Liverpoolu Agger, ze względu na kontuzję, zagrał jedynie w 4 spotkaniach. Pomimo przerwy w grze, w maju otrzymał powołanie do kadry do lat 21.
Duński obrońca rozegrał pełne spotkanie o Tarczę Wspólnoty 2006, w którym Liverpool pokonał Chelsea 2:1. Wciąż przystosowując się do angielskiego stylu gry, zdołał wywalczyć sobie miejsce w składzie rywalizując z klubowym wicekapitanem Jamie Carragherem i byłym kapitanem klubu, Finem Sami Hyypią. Pierwszą bramkę dla Liverpoolu Agger zdobył 26 sierpnia 2006 roku w wygranym 2:1 spotkaniu z West Hamem. Londyńscy zawodnicy pozwolili wówczas Duńczykowi na wbiegnięcie z piłką przed pole karne, skąd ponadtrzydziestometrowy strzał trafił do siatki. Trener Liverpoolu Rafael Benítez powiedział po meczu, że nie jest zaskoczony tym trafieniem, gdyż Agger często strzelał z tej pozycji na treningach. Trafienie Duńczyka zostało Bramką Sierpnia według programu Match of the Day, transmitowanego na antenie BBC, a później wybrano je na Bramkę Sezonu w wykonaniu gracza Liverpoolu. 4 października 2006 roku Agger otrzymał nagrodę kibiców przyznawaną przez PFA (stowarzyszenie zawodników) za imponujące i solidne występy we wrześniu.
Kolejną bramkę zawodnik Liverpoolu strzelił w meczu Pucharu Ligi Angielskiej przeciw Birmingham City, uderzając piłkę z woleja z małej odległości w siódmej minucie doliczonego czasu pierwszej odsłony meczu. Kolejne trafienie dołożył w rozgrywanym 31 marca 2007 roku pojedynku z Arsenalem, strzelając głową gola na 4:1. W pierwszym meczu półfinałowym Ligi Mistrzów Agger zebrał niezbyt przychylne recenzje swojej gry po tym, jak napastnik Chelsea, Didier Drogba, minął Duńczyka, a następnie asystował przy golu kolegi. W rewanżu zawodnik Liverpoolu uciszył swoich krytyków kolejnym golem z granicy pola karnego po sprytnie rozegranym przez Stevena Gerrarda rzucie wolnym. Dodatkowo Agger zdołał wraz z całą formacją defensywną nie dopuścić do strzelenia gola przez Chelsea, co w rezultacie dało liverpoolczykom awans do finału Ligi Mistrzów. W ostatecznym starciu lepsza okazała się jednak drużyna A.C. Milan, która zwyciężyła 2:1.
Sezon 2007/2008.
Letnie przygotowania do sezonu 2007/2008 Agger rozpoczął w nadspodziewanej formie strzeleckiej – zdobył dwa gole w czterech sparingach, włączając w to strzał z lewej nogi w meczu przeciw hongkońskiej drużynie South China AA. Na swoje nieszczęście, Duńczyk we wrześniu odniósł uraz śródstopia, w wyniku czego stracił miejsce w składzie na rzecz Hyypii. W styczniu 2008 roku Agger wznowił treningi mające na celu odzyskanie pełnej sprawności, jednak nawrót kontuzji drugiego śródstopia ponownie wykluczył go z gry. Po przebadaniu piłkarza przez kilku specjalistów klub na swojej oficjalnej stronie ogłosił, że duński obrońca opuści pozostałą część sezonu.
Sezon 2008/2009.
Agger przed sezonem powrócił do treningów z pełnym obciążeniem, a 12 lipca w Melwood wystąpił w pierwszym po kontuzji sparingu (wszedł jako rezerwowy), gdzie rywalem był klub Tranmere Rovers. Po meczu zawodnik stwierdził: „Niemalże rozpoczynam moją karierę w Liverpoolu na nowo”. Agger wyszedł w podstawowym składzie podczas pierwszego w sezonie meczu Liverpoolu o punkty – w kwalifikacjach Ligi Mistrzów ze Standardem Liège. Spotkanie zakończyło się wynikiem bezbramkowym. Pozostałą część sierpnia i większość września Agger przesiedział na ławce rezerwowych, a w pojedynku z Manchesterem United nie znalazł nawet miejsca w szerokim składzie. Sytuacja ta wywołała plotki, jakoby pomiędzy Duńczykiem a trenerem Benítezem doszło do wymiany zdań. Hiszpański szkoleniowiec zdecydowanie zaprzeczył, jakoby zaszło cokolwiek podobnego.
Po mięsiącu absencji Agger powrócił do pierwszego składu na mecz Pucharu Anglii przeciw Crewe Alexandra. Były zawodnik Brøndby rozegrał pełne 90 minut, a swój występ uświetnił bramką z rzutu wolnego. Liverpool zwyciężył 2:1.
Korzystając z sytuacji, w której kontuzję odniósł Martin Škrtel, Agger powrócił do wyjściowego zestawienia na mecz przeciw Wigan rozgrywając tym samym swoje pierwsze minuty w sezonie ligowym. Debiutanckiego występu w sezonie urodzony w Rosenhøj zawodnik nie mógł jednak zaliczyć do całkowicie udanych, można mu było bowiem przypisać część winy za gola, którego zdobył Amr Zaki. Agger odkupił część win asystując przy wyrównującej bramce Dirka Kuyta. Ostatecznie mecz zakończył się rezultatem 3:2 dla Liverpoolu. 11 kwietnia 2009 roku Agger strzelił z niemal 30 metrów trzeciego gola swojej drużyny w wygranym 4:0 meczu przeciw Blackburn Rovers. Świętując zdobycie bramki, Agger podobnie jak pozostali strzelcy wskazał dłonią niebo, co miało być wyrazem pamięci o ofiarach tragedii na Hillsborough.
W maju 2009 Agger podpisał nowy pięcioletni kontrakt, obowiązujący do końca sezonu 2013/2014.
Sezon 2009/2010.
Agger poddał się zabiegowi kontuzjowanych pleców w sierpniu 2009, po którym powrócił na boisko 25 października podczas wygranego 2:0 pojedynku na Anfield z lokalnymi rywalem Manchester United.
28 lutego 2010 roku Daniel Agger rozegrał swój setny mecz w barwach Liverpoolu, w którym jego klub pokonał w stosunku 2:1 Blackburn Rovers. Do końca sezonu Agger rozegrał kolejnych 14 spotkań. Również wówczas strzelił swojego 7. gola dla klubu trafiając piętą do bramki Benfiki Lizbona w ćwierćfinale Ligi Europy. Trafienie to pomogło "The Reds" awansować do półfinału, w którym jednak lepsze okazało się Atlético Madryt.
Sezon 2010/2011.
Agger wyszedł w pierwszym składzie w inauguracyjnym spotkaniu z Arsenalem (15 sierpnia, 1:1), jednak podczas drugiej połowy doznał wstrząśnienia mózgu, w którego rezultacie opuścił kilka następnych pojedynków. W związku z kolejnymi kontuzjami znajdował się poza grą aż do grudnia. Jako że pod wodzą Roya Hodgsona pewne miejsce w składzie miał Škrtel, Duńczyk zagroził, że odejdzie do Juventusu, który był wówczas zainteresowany jego sprowadzeniem. Po tym, jak w styczniu Hodgsona na stanowisku trenera zastąpił Kenny Dalglish, Agger wystąpił w większości meczów, włączając w to spotkanie z Chelsea 6 lutego, wygrane przez Liverpool 1:0. Kontuzja kolana odniesiona podczas meczu z West Brom 2 marca 2011 roku wykluczyła Aggera z gry do końca sezonu. W rezultacie Duńczyk rozegrał w klubie jedynie 21 spotkań we wszystkich rozgrywkach klubowych w sezonie 2010/11.
Sezon 2011/2012.
Duńczyk do składu powrócił dopiero na rozegrany 1 sierpnia mecz towarzyski przeciw Vålerenga Fotball. W końcówce spotkania Agger strzelił dwie bramki – pierwszą głową po rzucie rożnym (na 2:2), a drugą, również po „kornerze”, z półwoleja (na 3:2).
W sezonie 2011/2012 Agger zdobył z drużyną klubową Puchar Ligi Angielskiej.
Brøndby.
30 sierpnia 2014 Liverpool potwierdził odejście Aggera i jego powrót do Brøndby IF.9 czerwca 2016 roku piłkarz zakończył karierę.
Kariera reprezentacyjna.
Po raz pierwszy Agger został powołany do drużyny narodowej w 2003 roku. Dla reprezentacji do lat 20 zagrał 9 spotkań strzelając przy tym jednego gola.
Rok później został powołany do kadry do lat 21. W 2006 roku wziął udział w Mistrzostwach Europy do lat 21, które odbywały się w Portugalii. Łącznie zagrał w 10 meczach kadry U-21, w których strzelił 3 bramki.
Po udanym sezonie 2004/2005, Agger otrzymał powołanie do duńskiej kadry na wygrany 1:0 mecz towarzyski przeciw Finlandii, który został rozegrany 2 czerwca 2005 roku. Obrońca Brøndby rozegrał wówczas pełne spotkanie. Następny pojedynek reprezentacji spędził na ławce, jednak podczas kolejnego meczu, wygranego 4:1 z kadrą Anglii, spędził na boisku pełne 90 minut obok swojego klubowego kolegi Pera Nielsena. Agger zebrał wówczas dobre recenzje, gdyż Duńczycy nie pozwolili na zbyt wiele napastnikom "Lwów Albionu", w tym choćby Wayne'owi Rooneyowi. Również w dwóch kolejnych meczach kadry wystąpił w pełnym wymiarze. Swoją pierwszą bramkę w drużynie narodowej strzelił przeciwko Gruzji podczas eliminacji Mundialu w Niemczech. W eliminacjach do Euro 2008 zagrał w 8 z 12 meczów kadry. Sukces eliminacyjny Duńczycy osiągnęli dopiero awansując do turnieju głównego MŚ 2010 z dobrym wynikiem 6 zwycięstw, 3 remisów i 1 porażki. Podczas Mundialu w Południowej Afryce reprezentacja Danii z Aggerem w składzie trafiła do grupy E wraz z Japonią, Kamerunem i Holandią. Duńczycy zdobyli jednak tylko 3 punkty (zwycięstwo nad Kamerunem) i odpadli z dalszych rozgrywek.
Życie prywatne.
Agger wybrał utwór "The Garden's Tale" grupy Volbeat na playlistę "LFC Athens 2007" stworzoną z okazji osiągnięcia przez klub finału Ligi Mistrzów.
Młodszy kuzyn Daniela, Nicolaj Agger również jest piłkarzem. Występuje dla Brøndby IF.
W maju 2010 roku Agger poślubił w Danii swoją narzeczoną Sofie Nelson. Przed rozpoczęciem wesela w kopenhaskim hotelu Nimb para miała na sobie pasujące do siebie białe stroje. Małżeństwo wychowuje obecnie syna Jamiego (ur. w 2009 roku).
Agger, wraz ze swym wujkiem, jest właścicielem pubu w Danii.
Tatuaże.
Daniel Agger posiada wiele tatuaży na rękach i korpusie. Wśród wyróżniających się można wyróżnić motywy wikińskie, cmentarzysko skandynawskich królów, a także łacińskie sentencje, jak choćby "Mors certa, hora incerta" (Śmierć [jest] pewna, godzina [jest] niepewna).
W sierpniu 2012, podczas gdy spekulowano na temat jego odejścia z Liverpoolu, wytatuował sobie napis „YNWA” (You’ll Never Walk Alone – hymn Liverpoolu) na palcach prawej ręki.

</doc>
<doc id="488006" url="https://pl.wikipedia.org/wiki?curid=488006" title="Kuźnieck">
Kuźnieck

Kuźnieck () – miasto w Rosji, w obwodzie penzeńskim, przy linii kolejowej Samara-Penza, nad rzeką Trujewo (dorzecze Wołgi). Około 80 tys. mieszkańców (2020).
Gospodarka.
W mieście rozwinął się przemysł precyzyjny, maszynowy, skórzany, spożywczy oraz meblarski.

</doc>
<doc id="488008" url="https://pl.wikipedia.org/wiki?curid=488008" title="John Arne Riise">
John Arne Riise

John Arne Semundseth Riise (ur. 24 września 1980 w Ålesund) – norweski piłkarz występujący na pozycji lewego obrońcy lub lewego pomocnika. 
Ma młodszego brata Bjørna Helge Riise.
Życiorys.
John Arne Riise urodził się w Ålesund. 
Kariera klubowa.
Swoją karierę piłkarską rozpoczął w 1994 w szkółce piłkarskiej miejscowego Aalesunds FK. Grał tam przez cztery lata, po czym, w roku 1998 został włączony do pierwszej drużyny swojego klubu. W pierwszym i zarazem jedynym sezonie w tej ekipie zaliczył 25 ligowych występów, w których zdobył pięć bramek. W sezonie 1999/00 Riise grał we francuskim AS Monaco. Przez dwa sezony spędzone w tej drużynie zagrał w 44 meczach Ligue 1 oraz zdobył cztery bramki. Ponadto został w roku 2000 mistrzem Francji zaś rok później zdobył Superpuchar Francji.
21 czerwca 2001 roku Riise za kwotę 4,6 milionów funtów przeszedł do angielskiego Liverpoolu FC. W drużynie tej swój debiut zaliczył 12 sierpnia w wygranym 2:1 spotkaniu Tarczy Wspólnoty z Manchesterem United. W Premier League swój pierwszy występ zaliczył sześć dni później w pojedynku z West Hamem United. Pierwszą bramkę zdobył natomiast 24 sierpnia w wygranym 3:2 spotkaniu z Bayernem Monachium w ramach Superpucharu Europy. 15 września w pojedynku z Evertonem zdobył swoją pierwszą bramkę w lidze. Swój debiutancki sezon w Liverpoolu Riise zakończył z 38 ligowymi występami oraz siedmioma golami. Wraz ze swoją drużyną zdobył także Tarczę Wspólnoty. W lutym 2003 roku Liverpool pokonał Manchester United 2:0 w finale Puchar Ligi a on sam zagrał w tym spotkaniu, natomiast cały sezon zakończył z 37 występami oraz sześcioma bramkami. W maju 2005 roku Liverpool pokonał w półfinale Ligi Mistrzów Chelsea F.C. i awansował do finału tych rozgrywek, w którym miał zmierzyć się z AC Milanem. "The Reds" wygrali to spotkanie po serii rzutów karnych, natomiast Norweg jako jedyny z jego drużyny nie trafił jedenastki. Ponadto w tym sezonie zdobył po raz drugi Superpuchar Europy. Przez następne trzy sezony Riise nie stracił miejsca w podstawowej jedenastce swojego klubu. W tym czasie zdobył Puchar Anglii oraz Tarczę Wspólnoty, w roku 2006 został wybrany Kniksenem roku, czyli najlepszym norweskim piłkarzem grającym zagranicą. Ponadto w sezonie 2007/08 w półfinałowym meczu Ligi Mistrzów z Chelsea F.C. w 95. minucie zdobył samobójczą bramkę dającą remis 1:1.
W lipcu 2008 roku Riise za kwotę 5 milionów funtów przeszedł do włoskiego AS Roma. Łącznie w lidze dla Liverpoolu zaliczył 234 występy oraz zdobył 21 bramek, ogólnie dla angielskiego zespołu rozegrał 339 spotkań, w których strzelił 30 bramek. W rzymskiej ekipie swój debiut zaliczył 31 sierpnia w zremisowanym 1:1 spotkaniu z SSC Napoli. Dotychczas we włoskiej ekipie zagrał w 16 meczach Serie A. Na początku lutego 2009 roku doznał kontuzji, która wykluczyła go z gry na miesiąc. Do składu AS Roma powrócił jednak wcześniej i 21 lutego zagrał w ligowym meczu z AC Siena. 1 marca w zremisowanym 3:3 pojedynku przeciwko Interowi Mediolan zdobył natomiast swoją pierwszą bramkę w Serie A. W lipcu 2011 podpisał trzyletni kontrakt z Fulham F.C., a we wrześniu 2014 przeszedł do APOEL FC. W sierpniu 2015 trafił do indyjskiego Delhi Dynamos.
Następnie występował w klubach: ponownie Aalesunds FK, Chennaiyin FC i SK Rollon.
Kariera reprezentacyjna.
Riise w latach 1996-2001 występował w młodzieżowych reprezentacjach Norwegii, grał w kadrze U-15, U-16, U-17, U-18, U-19 oraz U-21, dla których zaliczył łącznie 38 występów oraz zdobył osiem goli. W seniorskiej reprezentacji zadebiutował 31 stycznia 2000 roku, kiedy to zagrał w zremisowanym 0:0 meczu z Islandią. Pierwszą bramkę w kadrze zdobył natomiast 23 lutego w 38. minucie wygranego 2:0 meczu z Turcją. W tym samym roku Riise został powołany przez Nilsa Johana Semba do kadry Norwegii na Euro. Na tym turnieju jego reprezentacja nie wyszła z grupy zajmując w niej 3. miejsce a on sam nie zagrał w ani jednym spotkaniu. Przez następne lata Norwegia nie zakwalifikowała się do żadnego międzynarodowego turnieju, Riise jednak w tym czasie stał się podstawowym zawodnikiem kadry. W kadrze zaliczył ponad 110 występów oraz zdobył 16 bramek.

</doc>
<doc id="488010" url="https://pl.wikipedia.org/wiki?curid=488010" title="Chimki">
Chimki

Chimki () – miasto w Rosji, w obwodzie moskiewskim, port rzeczny nad Kanałem imienia Moskwy. Około 259,5 tys. mieszkańców (2020). Jedno z najbardziej rozwiniętych pod względem przemysłowym miast obwodu moskiewskiego. Ważny ośrodek przemysłu zbrojeniowego i kosmicznego. Od 1997 r. połączone z Moskwą linią trolejbusową.
Pomnik wojenny.
W mieście znajdował się pomnik poświęcony żołnierzom poległym w czasie obrony Moskwy, będący mogiłą sześciu pilotów.
18 kwietnia 2007 lokalne władze rozpoczęły likwidację pomnika używając do tego celu ciężkiego sprzętu budowlanego. Szczątki żołnierzy zostały wywiezione w nieznane miejsce. Według władz likwidacja pomnika wiązała się z zamiarami poszerzenia szosy łączącej Moskwę z lotniskiem Szeremietiewo, według oponentów prawdziwym powodem była chęć postawienia w jego miejsce hotelu. Demonstracja w obronie pomnika, która odbyła się 22 kwietnia 2007, została brutalnie stłumiona przez milicję.
Przemysł i nauka.
Chimki są dużym ośrodkiem przemysłu kosmicznego i zbrojeniowego. Na terenie miasta działa wiele przedsiębiorstw z tej branży, w tym między innymi:
W Chimkach znajduje się również filia Rosyjskiej Biblioteki Państwowej, w której przechowywane są między innymi dysertacje oraz czasopisma z czasów ZSRR jak i Rosji.

</doc>
<doc id="488011" url="https://pl.wikipedia.org/wiki?curid=488011" title="Emilia Lepida (żona Druzusa III)">
Emilia Lepida (żona Druzusa III)

Aemilia Lepida – córka Marka Emiliusza Lepidusa, konsula w 6 r., siostra Marka Emiliusza Lepidusa, męża Julii Druzylli. 
Jej wuj Lucjusz Emiliusz Paulus (stracony w 14) znalazł się w niełasce Augusta, ale jej ojciec nie brał udziału w spiskach przeciw cesarzowi i pozostawał cały czas z nim w bliskich i żywych stosunkach. Emilia Lepida poślubiła swojego kuzyna – Druzusa III. W czasie trwania małżeństwa obrzucali się oni nawzajem oszczerstwami. W 36 n.e. została oskarżona o cudzołóstwo z niewolnikiem, później popełniła samobójstwo.

</doc>
<doc id="488012" url="https://pl.wikipedia.org/wiki?curid=488012" title="Trym">
Trym



</doc>
<doc id="488013" url="https://pl.wikipedia.org/wiki?curid=488013" title="Nogińsk">
Nogińsk

Nogińsk (ros. "Ногинск") – miasto w Rosji, w obwodzie moskiewskim, nad Klaźmą (dopływ Oki). Około 103,9 tys. mieszkańców (2020).
Prawa miejskie od 1781 r., poprzednie nazwy: "Rogoża" (do 1506 r.), "Stary Rogoski Jam" (1506-1781), "Bogorodsk" (1781-1930). Obecna nazwa miasta upamiętnia rewolucjonistę Wiktora Nogina (1878-1924). W latach 1781-1929 Bogorodsk (w źródłach polskich także Bogorodzk) był stolicą powiatu (ujezdu) bogorodskiego.
W Nogińsku znajduje się zabytkowy sobór Objawienia Pańskiego z II poł. XIX w..

</doc>
<doc id="488016" url="https://pl.wikipedia.org/wiki?curid=488016" title="Alec Guinness">
Alec Guinness

Alec Guinness, właśc. sir Alec Guinness de Cuffe (ur. 2 kwietnia 1914 w Londynie, zm. 5 sierpnia 2000 w Midhurst) – angielski aktor filmowy i teatralny, scenarzysta.
Życiorys.
Zasłynął rolami w adaptacjach powieści Dickensa i sztuk Szekspira, a także takimi filmami jak "Szlachectwo zobowiązuje" i "Jak zabić starszą panią". Za rolę podpułkownika Nicholsona w filmie "Most na rzece Kwai" otrzymał Oscara. Do historii kina przeszły również jego role w obrazach "Lawrence z Arabii" i "Gwiezdne wojny" (jako Obi-Wan Kenobi). W 1980 został nagrodzony Oscarem Honorowym za całokształt pracy aktorskiej, a także takimi filmami jak "Szlachectwo zobowiązuje" i "Jak zabić starszą panią". Ma swoją gwiazdę na hollywoodzkiej Alei Gwiazd.
W 1959 otrzymał tytuł szlachecki sir.

</doc>
<doc id="488019" url="https://pl.wikipedia.org/wiki?curid=488019" title="Możajsk">
Możajsk

Możajsk () – miasto w Rosji, w obwodzie moskiewskim, nad Moskwą. Około 30 tys. mieszkańców (2020).
W mieście rozwinął się przemysł spożywczy, odzieżowy oraz poligraficzny. Znajduje się tu stacja kolejowa Możajsk, położona na linii Moskwa – Mińsk – Brześć.
Miasto w czasach średniowiecznych było siedzibą kniaziów możajskich.

</doc>
<doc id="488021" url="https://pl.wikipedia.org/wiki?curid=488021" title="Agora (moneta)">
Agora (moneta)

Agora (אגורה, liczba mnoga אגורות, agorot) – moneta zdawkowa w Izraelu. 100 agorot to równowartość jednego nowego szekla izraelskiego.
Wprowadzona od 1 stycznia 1960 r. jako 0,01 liry izraelskiej (funta izraelskiego) w zamian za prutę, których lira liczyła 1 000. Reforma monetarna wprowadzona 24 lutego 1980 zastąpiła lirę szeklem, a agora stała się 0,01 nowej jednostki monetarnej. 1 szekel = 10 lir, a więc agora po reformie równała się 10 agorom sprzed reformy. 4 września 1985 r. przeprowadzono denominację wprowadzając nowego szekla równego 1 000 starych szekli.

</doc>
<doc id="488025" url="https://pl.wikipedia.org/wiki?curid=488025" title="Baiza">
Baiza

Baiza (baisa) – drobna jednostka monetarna Omanu emitowana:

</doc>
<doc id="488027" url="https://pl.wikipedia.org/wiki?curid=488027" title="Tamron">
Tamron

 jest japońską firmą produkującą:
W posiadaniu 11,08% udziałów przedsiębiorstwa jest firma Sony.

</doc>
<doc id="488029" url="https://pl.wikipedia.org/wiki?curid=488029" title="Belat">
Belat



</doc>
<doc id="488030" url="https://pl.wikipedia.org/wiki?curid=488030" title="Kawa na ławę">
Kawa na ławę

Kawa na ławę – polski program publicystyczny telewizji TVN24 nadawany od 23 kwietnia 2006.
Charakterystyka programu.
Program nadawany jest na żywo od 23 kwietnia 2006 w każdą niedzielę (oprócz przerw wakacyjnych), początkowo o godzinie 10:30, a następnie o 10:45. Każde wydanie trwa około godzinę, podczas której politycy wraz z prowadzącym komentują najważniejsze wydarzenia minionego tygodnia, które poprzedzane są materiałami filmowymi. Program jest realizowany w wirtualnym studiu TVN24; wcześniej "Kawa na ławę" nadawana była z tego samego studia, co program "Dzień dobry TVN".
Od początku istnienia program emitowany był równolegle na antenie TVN i TVN24. We wrześniu 2010 program zniknął z ramówki stacji TVN i odtąd jest emitowany tylko na antenie TVN24.

</doc>
<doc id="488032" url="https://pl.wikipedia.org/wiki?curid=488032" title="Szklarska Poręba Górna (stacja kolejowa)">
Szklarska Poręba Górna (stacja kolejowa)

Szklarska Poręba Górna – stacja kolejowa w Szklarskiej Porębie, w powiecie karkonoskim, w województwie dolnośląskim. Według klasyfikacji PKP ma kategorię dworca turystycznego. Stacja została otwarta 25 czerwca 1902 roku.
Pasażerowie.
W roku 2017 wymiana pasażerska wyniosła 402 tys. osób (1,1 tys. dziennie).
W roku 2018 stacja obsługiwała 1,2 tys. pasażerów na dobę (łącznie 438 tys. osób).
W roku 2019 wymiana pasażerska wyniosła 438 tys. osób (1,2 tys. dziennie).
W roku 2020 wymiana pasażerska wyniosła 700-1000 osób dziennie.
W roku 2021 wymiana pasażerska wyniosła 402 tys. osób (1,1 tys. dziennie).
Przewoźnicy.
Na stacji znajdziemy takich przewoźników jak:

</doc>
<doc id="488034" url="https://pl.wikipedia.org/wiki?curid=488034" title="Piotr Faber">
Piotr Faber

Piotr Faber SJ (ur. 13 kwietnia 1506 we wsi Villaret w Sabaudii, zm. 1 sierpnia 1546 w Rzymie) – francusko-włoski ksiądz i teolog, pierwszy kapłan jezuita i jeden z pierwszych towarzyszy św. Ignacego Loyoli z którym założył Towarzystwo Jezusowe, Apostoł Niemiec, święty Kościoła katolickiego.
Życiorys.
Młodość.
Urodził się w chłopskiej rodzinie, we wsi Villaret w diecezji genewskiej (wówczas Księstwo Sabaudii-Piemontu, obecnie gmina Saint-Jean-de-Sixt w departamencie Górna Sabaudia). W dzieciństwie wypasał owce w Alpach francuskich i choć otrzymał tylko podstawową edukację, miał dobrą pamięć, potrafił usłyszane rano kazanie powtórzyć słowo w słowo swoim przyjaciołom po południu. Jego dwóch wujów było przeorami kartuzjańskimi. Najpierw służył u księdza w Thônes a później został wysłany do szkoły w pobliskiej wiosce La Roche-sur-Foron.
Towarzystwo Jezusowe.
Od 1525 studiował w Paryżu, gdzie spotkał ludzi ze wszystkich części Europy. Został przyjęty do Collège Sainte-Barbe, najstarszej szkoły Sorbony, w której studiował i dzielił nocleg ze studentem z Nawarry Franciszkiem Ksawerym. Wówczas zaczęły się formować jego poglądy religijne, na które wpływ miały religijność ludowa, chrześcijański humanizm i scholastycyzm średniowieczny. Zaprzyjaźnił się z Franciszkiem, z którym zaczęli studiować w tym samym roku i w tym samym dniu roku 1530 otrzymali Master of Arts. Za jego pośrednictwem poznał Ignacego Loyolę, od którego otrzymywał wyjaśnienia w kwestiach religii. Ignacemu wyjaśniał filozofię Arystotelesa. W 1534 został wyświęcony na księdza i po raz pierwszy pod przewodnictwem Loyoli odbył medytacje ignacjańskie.
15 sierpnia 1534 w kościele św. Piotra na Montmartre, pod przywództwem Ignacego Loyoli wraz z pięcioma innymi absolwentami Sorbony (z których tylko Piotr Faber miał święcenia kapłańskie), złożył śluby ubóstwa, czystości i posłuszeństwa. Złożyli również obietnicę podróży do Ziemi Świętej i nawracania muzułmanów, a jeśli to będzie niemożliwe oddania się w służbę papieżowi. Loyola powrócił do Hiszpanii, żeby dokończyć rekonwalescencję, a cieszącego się spośród pozostałych największym poważaniem Piotra poinstruował, żeby pokierował podróżą reszty z nich do Włoch. Wyruszyli w listopadzie 1536. Kiedy, tak jak się umówili, w styczniu 1537 spotkali się w Wenecji, z powodu wojny z Turcją podróż na wschód była niemożliwa. Loyola i Piotr Faber udali się do Rzymu po papieską akceptację. Po otrzymaniu jej założyli Towarzystwo Jezusowe ("jezuici").
Apostoł Niemiec.
Papież wysłał Piotra do Parmy i Piacenzy, żeby odnowił tam życie religijne. Odwołany z powrotem do Rzymu w 1540 został wysłany do Niemiec na sejm Rzeszy w Wormacji, który nie przyniósł żadnego rozstrzygnięcia. Rok później uczestniczył na sejmie w Ratyzbonie. Ogromne wrażenie wywołał w nim rozmiar sukcesów Reformacji w Niemczech oraz stan dekadencji niemieckiego duchowieństwa. Uznał, że najlepszą metodą jest nie dyskusja z protestantami, ale reforma kościoła katolickiego, szczególnie kleru. Przez dziesięć miesięcy w Spirze, Ratyzbonie i Moguncji odbywał rozmowy ze stronnikami katolicyzmu: książętami i duchownymi. Był bezpośredni i szybko zdobywał przyjaciół. Znany był nie ze swoich kazań a z umiejętności prowadzenia dyskusji i udzielania porad duchowych. Przemierzył pieszo wiele krajów Europy i był duchowym przewodnikiem biskupów, księży, ludzi ze wszystkich stanów, prowadził i popularyzował ignacjańskie ćwiczenia duchowne. Był w tej dziedzinie wysoko cenionym specjalistą.
Został wezwany przez Loyolę do Hiszpanii, ale nie minęło pół roku i papież znowu wysłał go do Niemiec. Przez następne 19 miesięcy organizował reformę w Spirze, Moguncji i Kolonii. Arcybiskup Kolonii, Hermann von Wied skłaniał się już ku luteranizmowi (później przeszedł na luteranizm). Przez kilka miesięcy przebywał w Leuven, gdzie wynikiem jego pracy było wiele powołań. Później powrócił do Kolonii. Było to dla niego wielkie wyzwanie. Zdobywał zaufanie duchowieństwa i rekrutował wielu młodych mężczyzn do zakonu jezuitów, między innymi Piotra Kanizjusza. Ze względu na skalę działań był określany „Apostołem Niemiec”.
W latach 1544-46 kontynuował pracę w Portugalii i Hiszpanii, gdzie dał się poznać jako energiczny kaznodzieja szybko zdobywający wpływ na ludzi. Dzięki wpływom na dworze królewskim w Lizbonie ustanowił Towarzystwo Jezusowe w Portugalii. Król Portugalii Jan III Aviz chciał go uczynić Patriarchą Etiopii. W Hiszpanii wygłaszał kazania we wszystkich większych miastach, dał się poznać jako energiczny kaznodzieja i wzbudzał zapał religijny oraz przyczyniał się do wzrostu ilości powołań. Jednym z tych, których zainspirował był Franciszek Borgiasz.
W wieku 40 lat, poważnie już wyczerpany wytężoną pracą i niezliczonymi podróżami, które odbywał na piechotę, został wezwany przez papieża Pawła III by jako ekspert ("peritus") w imieniu Stolicy Apostolskiej uczestniczył w Soborze Trydenckim. Zdołał jednak tylko dotrzeć do Rzymu gdzie przybył 17 lipca 1546 i osłabiony gorączką zmarł w ramionach Loyoli 1 sierpnia 1546.
Kult.
5 września 1872 papież Pius IX ogłosił Piotra Fabera błogosławionym, a 17 grudnia 2013 papież Franciszek wpisał go w poczet świętych na mocy kanonizacji równoważnej.
Wspomnienie liturgiczne świętego obchodzone jest w Kościele katolickim w dies natalis (1 sierpnia), a u jezuitów dnia następnego (2 sierpnia).

</doc>
<doc id="488036" url="https://pl.wikipedia.org/wiki?curid=488036" title="Butut">
Butut



</doc>
<doc id="488039" url="https://pl.wikipedia.org/wiki?curid=488039" title="Dalasi">
Dalasi

Dalasi (kod ISO 4217: GMD) – jednostka monetarna Gambii. Dzieli się na 100 bututów.
W 1971 dalasi zastąpiło funta gambijskiego jako oficjalną walutę Gambii. Kursie wymiany ustalony został na poziomie: 1 GMD = 0,4 funta = 4 szylingi. Obecnie w obiegu znajdują się monety o nominale 25 i 50 bututów oraz 1 dalasi. Banknoty: 5, 10, 20, 25, 50, 100, 200 GMD.

</doc>
<doc id="488040" url="https://pl.wikipedia.org/wiki?curid=488040" title="Konstytucje clarendońskie">
Konstytucje clarendońskie



</doc>
<doc id="488052" url="https://pl.wikipedia.org/wiki?curid=488052" title="Józef Dwornik">
Józef Dwornik

Józef Dwornik (14 lutego 1865 w Ostrowie - 14 lipca 1934 w Ostrowie) – polski drukarz i wydawca, animator ruchu śpiewackiego.
Józef Dwornik był synem szewca Walentego i Marianny z Gieprzów. Animator ruchu śpiewackiego. Od 1888 był współzałożycielem Towarzystwa Śpiewackiego, jednego z pierwszych w Ostrowie. Będąc dorastającym chłopcem zatrudnił się w drukarni Niemca A. Hoffmana, którą kierował podczas I wojny światowej. W 1918 został pierwszym redaktorem i wydawcą „Orędownika Ostrowskiego”. Przeniósł w latach 1929–1930 wydawnictwo do własnej nowej drukarni przy ul. Wrocławskiej 34 w Ostrowie. Oprócz „Orędownika Ostrowskiego” wydawał również „Kalendarze Roczne” w formie książkowej. W Ostrowie uhonorowany ulicą swojego imienia.
W latach 1864–1903 był żonaty z Magdaleną Iwańską z którą miał kilkoro dzieci, a w 1904 ożenił się z Michaliną Wasiewicz.

</doc>
<doc id="488054" url="https://pl.wikipedia.org/wiki?curid=488054" title="Algorytm Grahama">
Algorytm Grahama

Algorytm Grahama – efektywny algorytm wyszukiwania otoczki wypukłej skończonego zbioru punktów płaszczyzny; nie istnieją warianty dla przestrzeni o wyższych wymiarach. Pomysłodawcą algorytmu jest Ronald Graham.
Czasowa złożoność obliczeniowa wynosi formula_1
Algorytm przebiega następująco:
Ze względu na wcześniejsze kroki algorytmu (sortowanie i sposób wybierania analizowanych trójek punktów) dwa z trzech warunków należenia punktu B do trójkąta AOC są spełnione, tj. B leży po „wewnętrznej” względem trójkąta stronie prostych OA i OC. Zatem do stwierdzenia przynależności do trójkąta wystarczy zbadać, po której stronie odcinka AC znajduje się punkt B, w tym celu wykorzystuje się znak iloczynu wektorowego formula_4
W praktyce można również utożsamić krok 4. z 1., tzn. przyjąć, że formula_5

</doc>
<doc id="488056" url="https://pl.wikipedia.org/wiki?curid=488056" title="Grand Prix Pacyfiku Formuły 1">
Grand Prix Pacyfiku Formuły 1

Grand Prix Pacyfiku – eliminacja Mistrzostw Świata Formuły 1, zorganizowana w sezonach 1994-1995 na torze TI Aida w mieście Aida (obecnie Mimasaka).
Historia.
W czerwcu 1993, podpisano pięcioletni kontrakt na organizację wyścigu Formuły 1 na torze TI Aida, po niepowodzeniu związanym z organizacją wyścigu na obiekcie Autopolis.
Pierwszy wyścig, który odbył się w sezonie 1994 wygrał Michael Schumacher z zespołu Benetton. Niemiec zwyciężył po tym, jak Ayrton Senna brał udział w pierwszym wypadku na zakręcie z Miką Häkkinenem i Nicolą Larinim. Po trzęsieniu ziemi w Kobe, wyścig w sezonie 1995 został przeniesiony z kwietnia na październik. Ponownie zwycięzcą wyścigu został Michael Schumacher, który tym samym zapewnił sobie drugi tytuł mistrzowski.
Po 1995 roku zaniechano organizacji wyścigu o Grand Prix Pacyfiku, ze względu na lokalizację toru w odległej części Japonii; ponadto podobna krytyka uniemożliwiła Autopolis organizację wyścigu o Grand Prix Azji w 1993. Kiedy ogłoszono, że wyścig o Grand Prix Japonii powróci na tor Fuji International Speedway w sezonie 2007, pojawiły się spekulacje dot. organizowania Grand Prix Pacyfiku na torze Suzuka International Racing Course. We wrześniu 2007 ogłoszono jednak naprzemienną organizację wyścigów w Japonii na obu torach
Zwycięzcy Grand Prix Pacyfiku.
Liczba zwycięstw (kierowcy):
Liczba zwycięstw (producent samochodów):
Liczba zwycięstw(producent silników):

</doc>
<doc id="488058" url="https://pl.wikipedia.org/wiki?curid=488058" title="Fizjolog">
Fizjolog

Fizjolog (gr. Φυσιολόγος, "Physiologos") – wczesnochrześcijański, anonimowy tekst grecki, składający się z kilkudziesięciu rozdziałów, z których każdy poświęcony jest jakiemuś zwierzęciu, roślinie bądź kamieniowi. Tekst zawiera opis ich wybranych cech lub zachowań i ich alegoryczną, chrześcijańską interpretację. 
Autor utworu, opisując właściwości zwierząt, roślin i kamieni, powoływał się na kogoś, kogo nazywał „Fizjologiem”, czemu tekst zawdzięczał swoją nazwę. To niewielkie pismo szybko stało się ważnym źródłem chrześcijańskiej symboliki przyrodniczej i pierwowzorem licznych średniowiecznych bestiariuszy.
Autorstwo "Fizjologa".
Kwestia autorstwa "Fizjologa" pozostaje niewyjaśniona. Bardzo prawdopodobne, że tekst ten od początku był dziełem anonimowym; świadczyć o tym może to, że rękopisy przekazujące najstarszą i prawdopodobnie najczystszą wersję tekstu nie podają imienia autora, w rękopisach zaś późniejszych autorstwo Fizjologa przypisywane jest różnym pisarzom, m.in. Epifaniuszowi, Bazylemu, Grzegorzowi z Nazjanzu, Hieronimowi.
Datowanie i miejsce powstanie "Fizjologa".
Datowanie "Fizjologa" jest kwestią dyskusyjną. Niektórzy badacze (F. Lauchert, B.E. Perry czy R. Riedinger) uważali, że jest to tekst bardzo wczesny, powstały już w II wieku, inni (M. Wellmann i E. Peterson) sądzili, że "Fizjolog" powstał dopiero w drugiej połowie IV wieku. 
Nie jest również rozstrzygnięta kwestia miejsca powstania "Fizjologa". Najbardziej prawdopodobnym miejscem jest Aleksandria, w której rozwijała się żydowska i chrześcijańska egzegeza alegoryczna. Niektórzy badacze sugerowali jednak, że tekst mógł powstać w Cezarei Palestyńskiej.
Treść "Fizjologa".
Najstarsza zachowana wersja "Fizjologa" obejmuje w wydaniu F. Sbordonego czterdzieści osiem rozdziałów, z których czterdzieści poświęconych jest zwierzętom, sześć kamieniom, a dwa roślinom: 
1. O lwie, 2. O słonecznej jaszczurce, 3. O charadriosie, 4. O pelikanie, 5. O puszczyku, 6. O orle, 7. O feniksie, 8. O dudku, 9. O dzikim ośle, 10. O żmii, 11. O wężu, 12. O mrówce, 13. O syrenach i hippocentaurach, 14. O jeżu, 15. O lisie, 16. O panterze, 17. O wielorybie, 18. O kuropatwie, 19. O sępie, 20. O mrówkolwie, 21. O łasicy, 22. O jednorożcu, 23. O bobrze, 24. O hienie, 25. O zwierzęciu enhydros, 26. O ichneumonie, 27. O wronie, 28. O synogarlicy, 29. O żabie, 30. O jeleniu, 31. O salamandrze, 31 a. O trzech świętych młodzieńcach, 32. O diamencie, 32 a. Jak należy interpretować [właściwości] diamentu, 33. O jaskółce, 34. O drzewie perideksion, 35. O gołębiu, 36. O zwierzęciu hydrops, 37. O spalających kamieniach, 38. O magnesie, 39. O potworze zwanym piłą, 40. O ibisie, 41. O kozicy, 42. O diamencie, 43. O słoniu, 44. O agacie i perle, 45. O dzikim ośle i małpie, 46. O kamieniu indyjskim, 47. O czapli, 48. O sykomorze.
Szczególny wpływ na kulturę europejską wywarł rozdział poświęcony jednorożcowi, w którym czytamy:
Struktura poszczególnych rozdziałów "Fizjologa" jest zasadniczo taka sama. Na początku znajduje się zazwyczaj nawiązanie do Pisma Świętego. Często jest to cytat, w którym pojawia się nazwa zwierzęcia, rośliny czy kamienia, którym rozdział jest poświęcony. Następnie autor przytacza charakterystykę zwierzęcia, rośliny czy kamienia, poprzedzając ją zwrotem „Fizjolog powiedział o ...” i podaje alegoryczne wyjaśnienie tej opowieści, okraszone licznymi nawiązaniami biblijnymi i cytatami z Pisma Świętego, po czym podsumowuje całość stwierdzeniem „Dobrze zatem powiedział Fizjolog o ...” Charakterystyczną cechą "Fizjologa" jest alegoryczne, utrzymane w duchu chrześcijańskim wyjaśnianie zachowań zwierząt, właściwości roślin i kamieni: autor przedstawił właściwości zwierząt, roślin i kamieni po to, by ujawnić ukryte w nich pouczenia moralne lub chrześcijańskie prawdy wiary. 
Autor "Fizjologa" nie stworzył zamieszczonych w tekście opowieści przyrodniczych, lecz zaczerpnął je z innych dzieł starożytnych. Wiele z zamieszczonych w "Fizjologu" historii o zwierzętach, roślinach i kamieniach znajdujemy w dziełach Pliniusza Starszego, Plutarcha, Eliana, Strabona, Oppiana z Apamei i Oppiana z Korykos. Istnieje również podobieństwo między "Fizjologiem" a "O zwierzętach" Timotheosa z Gazy (V-VI w.) i "Kyranidami".
Wczesne przekłady "Fizjologa".
"Fizjolog" był niezwykle popularny w średniowieczu, o czym świadczy duża liczba zachowanych rękopisów i przekładów (najstarszymi są tłumaczenia etiopskie, syryjskie, arabskie, ormiańskie). Wydaje się prawdopodobne, że istniało kilka niezależnych tłumaczeń Fizjologa na język łaciński, które ulegały przeobrażeniu i dały początek niezliczonym bestiariuszom średniowiecznym. Z języka łacińskiego został "Fizjolog" (bądź jego fragmenty) przetłumaczony w średniowieczu na wiele zachodnich języków narodowych. Najstarszym takim tłumaczeniem jest staroangielskie, poetyckie opracowanie trzech rozdziałów "Fizjologa", pochodzące prawdopodobnie z IX wieku. W XI-XIII wieku powstały m.in. tłumaczenia niemieckie, angielskie, anglonormańskie, francuskie, islandzkie. "Fizjolog" był również przekładany na języki słowiańskie, m.in. rosyjski (XV wiek) i serbski (XVI wiek).

</doc>
<doc id="488064" url="https://pl.wikipedia.org/wiki?curid=488064" title="Pionki (stacja kolejowa)">
Pionki (stacja kolejowa)

Pionki – stacja kolejowa w Pionkach, na Zagożdżonie, w województwie mazowieckim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 300–499 pasażerów na dobę.
Posiada górkę rozrządczą z odnogą w kierunku Zakładu Pronit.

</doc>
<doc id="488066" url="https://pl.wikipedia.org/wiki?curid=488066" title="Ami Ōnuki">
Ami Ōnuki

 - wokalistka japońskiej grupy popowej Puffy AmiYumi.
Prowadziła razem z Yumi talk show Pa-Pa-Pa-Pa-Puffy.
W angielskiej wersji językowej "Hi Hi Puffy AmiYumi" głosu użyczyła jej amerykańska aktorka japońskiego pochodzenia, Janice Kawaye, natomiast w polskiej wersji Magdalena Krylik. W kreskówce jej różowe włosy zostały zrobione w klasycznym stylu odango atama.
Wyszła za mąż za TERU (wokalistę japońskiego zespołu rockowego GLAY), urodziła dziecko 15 marca 2003 roku.
Ami potrafi grać na gitarze, perkusji i harmonijce.

</doc>
<doc id="488067" url="https://pl.wikipedia.org/wiki?curid=488067" title="Strachowice (Wrocław)">
Strachowice (Wrocław)

Strachowice (do 1937 niem. "Strachwitz", 1937–1945 "Schöngarten") – pierwotnie wieś, a od 1 stycznia 1973 do 1990 roku osiedle w południowo-zachodniej części Wrocławia, w byłej dzielnicy Fabryczna. Od roku 1990 część osiedla Jerzmanowo-Jarnołtów-Strachowice-Osiniec.
Znajdowały się na południe od osiedli Jarnołtów, Jerzmanowo, Osiniec i Żerniki, na zachód od osiedla Muchobór Wielki. W południowej części Strachowic usytuowane było wybudowane w 1936 lotnisko wojskowe "Breslau-Schöngarten". Obecnie cywilno-wojskowy port lotniczy Wrocław-Strachowice im. Mikołaja Kopernika.
Nazwa.
Nazwa pochodzi od polskiego słowa określającego emocję ludzką "strachu". Niemiecki językoznawca Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu wymienia najstarszą nazwę miejscowości w staropolskiej formie "Strachwicz" tłumacząc jej znaczenie "Schreckendorf" czyli po polsku "Wieś strachu, wystraszona wieś". Nazwa została później fonetycznie zgermanizowana przez Niemców na "Strachwitz" w wyniku czego utraciła swoje pierwotne znaczenie. 
W 1938 ze względu na polskojęzyczne brzmienie zgermanizowana nazwa przemianowana została przez nazistowską administrację III Rzeszy na "Schöngarten"
Historia.
Pierwszy raz wzmiankowane w 1305 roku. Z 1330 pochodzi informacja o istnieniu folwarku zajmującego 7 morgów ziemi. W XIV w. folwark był również gródkiem. Przyjaciółka Goethego Karolina von Stein odnotowała, że gdy w 1803 była w Strachowicach miejscowe dziewczęta "śpiewały także polskie pieśni". 
Na osiedle docierają dwie dzienne linie autobusowe: 106 (Port Lotniczy – Dworcowa) i 129 (Port Lotniczy - Poświęcka Ośrodek zdrowia) oraz jedna nocna 206 (Krzyki - Port Lotniczy).

</doc>
<doc id="488068" url="https://pl.wikipedia.org/wiki?curid=488068" title="Strachowice">
Strachowice



</doc>
<doc id="488074" url="https://pl.wikipedia.org/wiki?curid=488074" title="Yumi Yoshimura">
Yumi Yoshimura

 – wokalistka J-popowej grupy muzycznej Puffy AmiYumi (znanej w Japonii jako „Puffy”).
W 1995 spotkała się w Tokio z łowcą talentów i razem z Ami Onuki utworzyły grupę muzyczną Puffy.
Od 1999 do 2003 była żoną wokalisty Takanoriego Nishikawy. Po tym, jak japońskie media zaczęły mówić, że Yumi ma romans, Nishikawa poprosił ją o rozwód.
Razem z Ami Ōnuki prowadziła talk show Pa Pa Pa Pa Puffy w Japonii, który był nadawany od 1999 do 2002 roku.
19 listopada 2004 rozpoczęto nadawanie serialu animowanego „Hi Hi Puffy AmiYumi” (data dotyczy Stanów Zjednoczonych) w telewizji Cartoon Network. Głosu do serialu użyczyła jej Grey DeLisle (w wersji amerykańskiej) oraz Brygida Turowska (w wersji polskiej).

</doc>
<doc id="488075" url="https://pl.wikipedia.org/wiki?curid=488075" title="Hejnał Iławy">
Hejnał Iławy

Hejnał Iławy – hejnał miejski Iławy zatwierdzony uchwałą Rady Miejskiej z 29 sierpnia 1996. Jest jednym z symboli tego miasta. Odgrywany jest codziennie na trąbce o godz. 12.00 z wieży ratusza. Skomponowany został w 1995 r. przez Henryka Majewskiego – znanego muzyka jazzowego, jednego z organizatorów festiwalu Złota Tarka odbywającego się corocznie w Iławie.
Odsłuchaj hejnał

</doc>
<doc id="488083" url="https://pl.wikipedia.org/wiki?curid=488083" title="Thiruvananthapuram">
Thiruvananthapuram

Thiruvananthapuram (hindi तिरुवनंतपुरम, trb.: "Tiruwanantapuram", trl.: "Tiruvanaṁtapuram"; malajalam: തിരുവനന്തപുരം, trl.: "Tiruvanantapuram"; ang. "Thiruvananthapuram"; do 1996 hindi त्रिवेन्द्रम, trb.: "Triwendram", trl.: "Trivendram"; ang. "Trivandrum") – stolica stanu Kerala. Miasto położone jest po zachodniej stronie wybrzeża, prawie na samym krańcu Półwyspu Indyjskiego. Z liczbą ludności wynoszącą 745 tys. Thiruvananthapuram staje się największym ośrodkiem Kerali. Miejska aglomeracja liczy sobie około miliona ludności.
W mieście znajduje się wiele siedzib rządu, organizacji i firm. Oprócz ośrodka politycznego, jest to miasto, w którym dużą wagę przywiązuje się do edukacji - jest tu kilka instytucji edukacyjnych, takie jak Uniwersytet Kerala oraz szkoły informatyczne jak Vikram Sarabhai Space Centre. Miasto jest „Doliną Krzemową” Kerali, a pierwszą instytucją ściśle powiązaną z informatyką jest The Technopark.
Historia.
Thiruvananthapuram jest starożytnym miastem, w którym handel rozpoczął się ponad 3 tysiące lat temu. Uważa się, że statki króla Salomona zawijały do portu zwanego Ofirem (teraz Poovar) w Thiruvananthapuram już w 1036 p.n.e. Handlowano głównie przyprawami, drzewem sandałowym i kością słoniową. Jednakże, polityka i kultura była całkowicie niezależna od reszty Kerali. Pierwszymi rządzącymi byli Ajowie. Wraz z ich upadkiem w X wieku rządy objęli Wenadzi.
Rozwkit miasta rozpoczął się wraz z objęciem stanowiska rządzącego przez Marthandę Varmę w 1729 r. W 1745r. Thiruvananthapuram stało się stolicą stanu Travancore. Miasto rozwinęło się zarówno intelektualnie jak i artystycznie w tamtym okresie. Złotym wiekiem w historii miasta stał się wiek XIX za panowania Maharaja Swathi Thirunala i Maharaja Ayilyam Thirunal. W tamtym okresie założono szkoły, szpital, obserwatorium, bibliotekę i wiele innych instytucji.
Aż do dzisiejszych czasów Thiruvananthapuram jest symbolem dobrze rozwiniętego miasta indyjskiego. Wielkim krokiem w przód stało się założenie pierwszego instytutu informatycznego - Technopark w roku 1995. Technopark stał się największą instytucją swego rodzaju w Indiach i trzecią w Azji. Dzięki temu, informatyka w Indiach stała się bardzo obiecującym źródłem dochodu.
Klimat.
Miasto znajduje się w strefie klimatu równikowego, więc nie ma tu wyraźnych pór roku. Maksymalna temperatura wynosi 34 °C, podczas gdy minimalna 21 °C. Wilgotność powietrza jest wysoka i wynosi ok. 90% podczas monsunu. Thiruvananthapuram jest pierwszym miastem, które nawiedza coroczny monsun, a pora monsunowa rozpoczyna się już na początku czerwca. Średnia ilość rocznych opadów wynosi około 1700mm. Miasto otrzymuje również opady z cofającego się w październiku monsunu. Pora sucha zaczyna się w grudniu. Grudzień, styczeń i luty to najchłodniejsze miesiące w roku - temperatura średnia wynosi ok. 20 °C, podczas gdy najcieplejszymi miesiącami są marzec, kwiecień i maj, w których temperatura osiąga 35 °C.
Gospodarka.
Thiruvananthapuram jest w Indiach głównym ośrodkiem handlu pieprzem, koprą i kauczukiem. Rozwinięty jest tam przemysł włókienniczy, drzewny, spożywczy i chemiczny. Miasto jest też ośrodkiem rzemiosła (wyrobów z kości słoniowej i palmy kokosowej).
Miasto jest coraz częściej odwiedzane przez turystów z powodu pięknych plaż, położonych na południe od miasta, zoo, muzeum stanowego i kilku starych świątyń.

</doc>
<doc id="488084" url="https://pl.wikipedia.org/wiki?curid=488084" title="Bitwa pod Sępopolem">
Bitwa pod Sępopolem

Bitwa pod Sępopolem – starcie zbrojne, które miało miejsce we wrześniu w roku 1457.
Nad rzekami Pregołą i Łyną broniły się w 1457 roku jeszcze dwa zamki obsadzone polskimi załogami od momentu wybuchu wojny : Welawa i Sępopol. Ażeby przywrócić panowanie krzyżackie na tym terenie zebrane wojska komtura Henryka VI Reuss von Plauena ruszyły z nową ofensywą. Atak ten odbywał się równolegle z napadem zwolnionego z polskiej niewoli Bernarda Szumborskiego. Szumborski chcąc odciągnąć uwagę polskich dowódców od ofensywy Plauena zaatakował Malbork. Załogi polskie obroniły się przed siłami von Plauena. Jednak nadciągające z odsieczą polskie pospolite ruszenie, zebrane naprędce, zostało pobite w pobliżu Sępopola udowadniając po raz kolejny własną nieprzydatność w starciach z regularnym wojskiem. Welawa została zdobyta dopiero w roku 1460, a Sępopol w roku 1461 podczas nowej ofensywy krzyżackiej pod dowództwem wielkiego mistrza Ludwiga von Erlichshausena.

</doc>
<doc id="488089" url="https://pl.wikipedia.org/wiki?curid=488089" title="Oblężenie Malborka (1457–1460)">
Oblężenie Malborka (1457–1460)

Oblężenie Malborka – oblężenie, które miało miejsce w latach 1457–1460 w trakcie wojny trzynastoletniej.
Wiosną 1457 nieopłacane przez zakon krzyżacki wojska najemne strzegące zamków rozpoczęły pertraktacje z królem polskim Kazimierzem Jagiellończykiem dotyczące sprzedaży kilku miast oraz twierdz Polakom. Za uzbieraną kwotę 190 000 złotych węgierskich odkupiono w czerwcu Malbork, Tczew oraz Iławę. 8 czerwca 1457 wojska polskie wkroczyły do twierdzy malborskiej. Stolica państwa krzyżackiego została przeniesiona do Królewca.
W sierpniu 1457 doszło do nowej ofensywy zakonu z zamiarem odbicia utraconych zamków. Pierzchły nadzieje polskie o szybkim zakończeniu konfliktu. Siły krzyżackie udały się w stronę Prus Dolnych. W tym samym czasie, gdy siły pod dowództwem Henryka von Plauena rozbiły pospolite ruszenie pod Sępopolem, główna armia pod dowództwem Bernarda Szumborskiego skierowała się ku Malborkowi. 28 września mieszczanie podstępnie oddali zakonnikom miasto. Zamek broniony przez Oldrzycha Czerwonkę został otoczony przez siły krzyżackie.
W październiku część oddziałów Szumborskiego pustoszyła ziemie polskie zdobywając Chełmno oraz Starogród. Jesienią 1457 kilkutysięczne pospolite ruszenie z Wielkopolski dotarło pod Malbork utrudniając dostawy żywności dla Krzyżaków. Nie zdołali jednak powstrzymać powracających ze znacznymi zapasami żywności sił Szumborskiego. Okres zimowy to dalsze nieskuteczne obleganie Malborka. Dowództwo nad obroną Malborka król przekazał Ściborowi z Ponieca.
Wiosną 1458 król Polski uzyskał zgodę sejmu na wyprawienie pospolitego ruszenia na odsiecz Malborkowi. Armia zebrała się w czerwcu na Kujawach. Polacy dotarli pod mury miasta 10 sierpnia. Jednak brak prędkości i prężności w działaniu sił polskich oraz zbyt mała liczba armat użytych przy obleganiu miasta nie pozwoliły Polakom na przełamanie. Wykorzystując brak załogi 16 sierpnia Krzyżacy zdobyli Nowe. Z powodu niepowodzenia pospolite ruszenie zaczęło od września udawać się do domów. W październiku doszło do podpisania dziewięciomiesięcznego rozejmu z Krzyżakami.
Kiedy wygasł rozejm, w lipcu 1459 Polacy ponownie rozpoczęli oblężenie zamku. Głównodowodzącymi obroną zostali Jan Kościelecki i Prandota Lubieszowski. Król nie był w stanie wystawić znacznej armii z powodu toczonych sporów z możnymi. W listopadzie podpisano dwumiesięczne zawieszenie broni. Rozpoczęły się negocjacje przy współpracy z zagranicznymi władcami.
Negocjacje po raz kolejny nie doprowadziły do pokoju, wzmocniły wręcz pozycję zakonu na arenie międzynarodowej. Zakon zdobył poparcie Jerzego z Podiebradów obawiającego się pretensji Kazimierza do tronu czeskiego po swojej żonie Elżbiecie Habsburskiej. 21 marca 1460 Polacy ponownie rozpoczęli oblężenie Malborka. Odcięto miasto od dostaw żywności, blokowano ruch na Nogacie. 5 sierpnia 1460 miasto poddało się siłom polskim. Na śmierć skazano burmistrza miasta wspierającego Krzyżaków, głównego sprawcę zdrady i oddania zakonowi miasta. Po 34 miesiącach Malbork ponownie był całkowicie w rękach polskich.

</doc>
<doc id="488090" url="https://pl.wikipedia.org/wiki?curid=488090" title="Johann Elert Bode">
Johann Elert Bode

Johann Elert Bode (ur. 19 stycznia 1747 w Hamburgu, zm. 23 listopada 1826 w Berlinie) – niemiecki astronom.
W latach 1787-1826 był dyrektorem obserwatorium w Berlinie. Pracował nad ustaleniem orbity Urana, któremu nadał nazwę. Przyczynił się do rozpowszechnienia prawa Titiusa-Bodego, przypisuje mu się odkrycie galaktyki Messier 81, nazywanej również „galaktyką Bodego”.
Jego uczniem był polski astronom Wincenty Wiszniewski.

</doc>
<doc id="488093" url="https://pl.wikipedia.org/wiki?curid=488093" title="Osiedle 650-lecia">
Osiedle 650-lecia

Osiedle 650-lecia ("Osiedle 650-lecia Zgierza") – osiedle mieszkaniowe oraz jednostka pomocnicza gminy w Zgierzu, położone w północno-zachodniej części miasta. Zamieszkuje je około 20 tysięcy ludzi.
Składa się głównie z czteropiętrowych bloków (około 150 budynków) oraz kilku dziesięciopiętrowych wieżowców.
Na terenie osiedla znajdują się między innymi:
W pobliżu także las Krogulec z grobami żołnierzy z I wojny światowej.
Dojazd autobusami miejskimi: 1, 4, 5, 6, 7, 8 oraz łódzkim autobusem miejskim:61.
W dalszej perspektywie są plany linii tramwajowej na osiedle 650-lecia.
Lokalizacja.
Na terenie osiedla ustanowiono jednostkę pomocniczą gminy "osiedle 650-lecia".
Granica terytorium jednostka pomocnicza gminy biegnie od zbiegu zachodniego skraju ulicy Dalekiej i terenów PKP, szlaku kolejowego Zgierz – Kutno w kierunku wschodnim, linią łamaną wzdłuż terenów PKP, do wschodniego krańca zabudowy przystanku kolejowego Zgierz Północ, gdzie załamuje się w kierunku południowo-wschodnim i biegnie linią prostą do zbiegu ulic Gałczyńskiego i Bazylijskiej, w miejscu tym granica ta załamuje się w kierunku południowo-zachodnim i biegnie prostolinijnie do południowo-zachodniego narożnika cmentarza wojskowego przy ul. Parzęczewskiej, gdzie załamuje się w kierunku zachodnim i biegnie w kierunku zachodnim, wzdłuż północnej granicy cmentarza rzymskokatolickiego przy ul. Piotra Skargi do wschodniego skraju ul. Baczyńskiego, gdzie załamuje się w kierunku południowym i wschodnim skrajem ul. Baczyńskiego dochodzi do południowego zbiegu ul. Hożej, gdzie skręca w kierunku zachodnim i południowym brzegiem ul. Hożej i Tuwima biegnie do ul. Staffa, w tym miejscu załamuje się w kierunku północnym, zachodnim skrajem ul. Staffa dochodzi do ul. Jedlickiej, gdzie załamuje się w kierunku północno-zachodnim, dochodzi wzdłuż południowego skraju ul. Jedlickiej do zbiegu z ul. Cegielnianą, gdzie załamuje się w kierunku zachodnim i przechodzi linią prostą przez las Krogulec do ul. Dalekiej, gdzie załamuje się w kierunku północnym i biegnie zachodnim skrajem ul. Dalekiej na długości ok. 1050 m, obchodząc do terenów PKP szlaku kolejowego Zgierz – Kutno.

</doc>
<doc id="488094" url="https://pl.wikipedia.org/wiki?curid=488094" title="Bitwa pod Iławą (1455)">
Bitwa pod Iławą (1455)

Bitwa pod Iławą – starcie zbrojne, które miało miejsce 25 maja 1455 roku.
Wiosną roku 1455 ruszyła nowa kampania krzyżacka w Prusach Dolnych celem odbicia utraconych rok wcześniej terenów. Tamtejsza ludność miejscowa, niechętna Polakom i opodatkowaniu na koszty wojenne, poparła przybywające wojsko komtura Henryka von Plauena. Najemnicy von Plauena rozpoczęli oblężenie największego portu regionu, Knipawy (części Królewca), której z pomocą ruszyły wojska gubernatora pruskiego, z nadania króla polskiego, Jana Bażyńskiego. Pruskie pospolite ruszenie zostało pobite pod Iławą nie osiągając celu – Knipawy. W czerwcu pod Knipawę dotarły posiłki inflanckie, które wsparły armię von Plauena. Wysłane na odsiecz oddziały Andrzeja Tęczyńskiego nie przedarły się przez niechętną Polakom Warmię, zostawiając Knipawę na pastwę losu. 14 lipca po 14 tygodniach oblężenia Knipawa skapitulowała na dogodnych jednak warunkach, w dwa lata później stała się główną siedzibą wielkiego mistrza zakonu.

</doc>
<doc id="488095" url="https://pl.wikipedia.org/wiki?curid=488095" title="Andrzej Wronka">
Andrzej Wronka

Andrzej Wronka (ur. 21 października 1897 w Biskupicach Zabarycznych, zm. 29 sierpnia 1974 we Wrocławiu) – polski duchowny rzymskokatolicki, doktor filozofii, rektor Papieskiego Kolegium Polskiego w Rzymie w latach 1938–1945, administrator apostolski "sede vacante" diecezji chełmińskiej w latach 1945–1946, administrator apostolski "sede plena" diecezji gdańskiej w latach 1945–1951, biskup pomocniczy wrocławski w latach 1957–1974 (do 1967 formalnie gnieźnieński).
Życiorys.
Uczył się w Królewskim Gimnazjum w Ostrowie, maturę zdał w 1918 w gimnazjum w Kępnie. Później studiował w arcybiskupich seminariach duchownych w Poznaniu i w Gnieźnie. Święcenia kapłańskie otrzymał 26 maja 1923 w Poznaniu z rąk kardynała Edmunda Dalbora.
Żołnierz armii niemieckiej, uczestnik powstania wielkopolskiego, działacz tajnej organizacji patriotycznej pod nazwą Towarzystwo Tomasza Zana, uczestnik akcji plebiscytowej na Górnym Śląsku.
Profesor seminarium duchownego, pracownik kurii arcybiskupich w Gnieźnie i Poznaniu, rektor Kolegium Polskiego w Rzymie w 1938. Podczas okupacji przebywał w Gnieźnie, uczestnicząc w tajnej pracy duszpasterskiej.
15 sierpnia 1945 mianowany został przez kardynała Augusta Hlonda, na mocy jego specjalnych uprawnień, administratorem apostolskim diecezji chełmińskiej i diecezji gdańskiej. 1 lipca 1946 przekazał władzę w diecezji chełmińskiej biskupowi Kazimierzowi Kowalskiemu. Przyczynił się do rozwoju polskiego życia religijnego w diecezji gdańskiej, z której 26 stycznia 1951 został usunięty przez władze państwowe. Następnie przebywał w Poznaniu.
30 maja 1957 został mianowany biskupem pomocniczym archidiecezji gnieźnieńskiej skierowanym do pracy duszpasterskiej we Wrocławiu i biskupem tytularnym Vatarby. Sakrę biskupią przyjął 29 grudnia 1957 na Jasnej Górze z rąk kardynała Stefana Wyszyńskiego, prymasa Polski. 16 października 1967 został oficjalnie mianowany biskupem pomocniczym archidiecezji wrocławskiej.
Brał udział w I i IV sesji soboru watykańskiego II.
Został pochowany na cmentarzu św. Wawrzyńca w grobowcu biskupów pomocniczych wrocławskich.

</doc>
<doc id="488097" url="https://pl.wikipedia.org/wiki?curid=488097" title="Ratusz w Żywcu">
Ratusz w Żywcu

Ratusz w Żywcu – obecnie Urząd Miasta w Żywcu. Dawniej kamienica putoszy żywieckich Macieja i Magdaleny Kantorowskich, posadowiony na parcelach nr 128 i nr 129 przy rynku żywieckim. Budynek kamienicy szlachcica Macieja Kantorowskiego herbu Waza w Żywcu przy rynku (obecnie nr. 2). Jak podaje Andrzej Komoniecki w swojej kronice Chronografia albo Dziejopis Żywiecki, budynek początkowo oddano do użytku Starostwa w dniu 16 października 1706 roku, a w międzyczasie dokonywano rozbudowy tylnej części, tj. oficyny około 1868 roku. 
Budynek przechodził różne adaptacje pomieszczeń, był siedzibą dziedzicznego wójtostwa i władz miejskich Żywca, instytucji miejskich oraz sądu grodzkiego, policji i aresztu. 
Architektura.
Architektura ratusza w dużym stopniu nawiązuje do architektury synagogalnej okresu XIX wieku. Świadczyć o tym mogą wysokie potrójne okna, zakończone półkoliście, żelazne kolumienki między nimi oraz rozety.
Historia.
Historia obecnego budynku "ratusza" jest dość przejrzysta w rodzinie Kantorowskich rozsianych po całym globie ziemskim. Jak pisze autor Adam Boniecki w Herbarzu Polskim, "Kantorowski Maciej z żoną, Magdaleną Fabrycy, oblatowali w 1650 roku przywilej królewski na folwark „Olszańskie„ w Żywiecczyźnie (Gr. Oświęcims. s.69 f. 479)".
W kronice – Chronografii albo Dziejopisie Żywieckim Andrzeja Komonieckiego byłego pierwszego burmistrza i dziedzicznego wójta Żywca zachowało się, że "W roku 1632 harnicy starosty lanckorońskiego Zebrzydowskiego, któremu szlachta zatorska i oświęcimska zleciła obronę przed zbójnikami przybyli do państwa żywieckiego zapewne w poszukiwaniu zbójników. Zatrzymali się w Żywcu i tam w kamienicy Macieja Kantorowskiego popili się na winie, gdzie hałas i gwałt czynili, bowiem tegoż Macieja Kantorowskiego naprzód ubili i skrwawili, aż uciekł do Krzysztofa Mrzygłodowicza, pisarza miejskiego, za którym tamże wpadli i tego pisarza przy Księżach dwu utłukli i pałaszem w głowę uderzyli. Nadto Mateusza Regulusa, wójta, i Sebestiana Miodonę, burmistrza, i inszych sąsiadów na zabicie bili i rąbali, przez co wielki tumult i gwałt w mieście się stał, nie będąc jeszcze takiego nigdy.". 
Pierwszy budynek ratusza, tj. kamienicy Kantorowskich, został wzniesiony prawdopodobnie około 1620 roku i mieścił się w centralnym miejscu rynku Żywieckiego, tj. w pierwszej kamienicy Macieja Kantorowskiego, którą prawdopodobnie "zapisał miastu" w testamencie Maciej Kantorowski. Jak podaje wójt Andrzej Komoniecki w swej kronice żywieckiej, którą pisał w piwnicy ratusza, w dniu 16 października 1706 roku dokonano uroczystego otwarcia budynku starostwa żywieckiego.
Okres po 1944 roku.
W roku 1944 formalnie przestało istnieć Państwo Żywieckie, dokonano przejęcia majątku ostatniego właściciela Dekretem.
Po II wojnie światowej biura Urzędu Miejskiego w Żywcu mieściły się w budynku kamienicy oraz oficynie na parcelach nr 128 i nr 129 przy rynku, a pozostałą część kamienicy "Ratusza" zajmował sąd i prokuratura. 
Okres po roku 2000.
Po gruntownym remoncie około roku 2007, którego koszty dotacji przekroczyły milion euro, budynek ponownie jest wizytówką miasta i uważana przez mieszkańców za najładniejszą kamienicę kantorowskich przy żywieckim rynku, chociaż kolor, na jako go pomalowano, budzi wiele kontrowersji. 

</doc>
<doc id="488106" url="https://pl.wikipedia.org/wiki?curid=488106" title="Skrzyp błotny">
Skrzyp błotny

Skrzyp błotny ("Equisetum palustre" L.) – gatunek byliny należący do rodziny skrzypowatych. Rozpowszechniony na wilgotnych siedliskach na półkuli północnej w strefie klimatu umiarkowanego oraz subpolarnego. Spotykany jest pospolicie w całej Polsce z wyjątkiem wyższych partii gór. Jest bardzo zmienny morfologicznie i cechuje się szeroką amplitudą ekologiczną. Wyróżnia się największą toksycznością wśród skrzypów. Stanowi istotne zagrożenie dla zwierząt, zwłaszcza dla koni. Ze względu na kłącza podziemne jest gatunkiem trudnym do zwalczenia.
Rozmieszczenie geograficzne.
Występuje pospolicie na terenie niemal całej Europy (jest rzadki na Półwyspie Iberyjskim, na Korsyce i Krecie, brak go na Sardynii i Sycylii). Na północy kontynentu sięga po Islandię i krańce Półwyspu Skandynawskiego (rzadszy jest na Półwyspie Kolskim). W Europie Wschodniej zwarty zasięg obejmuje środkową i północną Rosję po Ural, rzadziej rośnie w południowej Rosji i Ukrainie, jednak znów częściej w rejonie Kaukazu i na południe od Morza Kaspijskiego. W Azji zwarty zasięg obejmuje część północną kontynentu po Daleki Wschód. Rośnie w Korei, Japonii, północnych Chinach i na Tajwanie. Oderwane od zwarte zasięgu obszary występowania to południowe Chiny i północny Pakistan. W Ameryce Północnej rośnie od Alaski po Kalifornię na zachodzie, a na wschodzie w środkowej i wschodniej Kanadzie oraz w północno-wschodniej części Stanów Zjednoczonych. 
W Polsce gatunek jest pospolity zarówno na niżu jak i w niższych położeniach górskich.
Anatomia.
Wnętrze łodygi w dolnej części jest puste, ale przewód centralny jest wąski (do 1/3 średnicy łodygi, niewiele szerszy od bocznych przewodów powietrznych). Wiązki przewodzące w pędzie otoczone są wspólną pochwą ochronną śródskórni. Aparaty szparkowe ułożone są w pojedynczym szeregu biegnącym środkiem rowka. Łodyga jest bogata w krzemionkę (do 10%), dlatego też jest krucha i łamliwa. 
Nazewnictwo.
Nazwa naukowa rodzaju złożona jest z morfemów "equus" ('koń') i "saeta" ('szczecina') i nawiązuje do starołacińskiej – występującej u Pliniusza "cauda equi" ('koński ogon'). Epitet gatunkowy łaciński "palustre" znaczy 'bagienny', 'błotny' i podobnie jak polski ma związek z siedliskiem gatunku.
Polskie nazwy dawne i ludowe to m.in. chwoszczka, koński ogon błotny, krzemionka błotna, młacne kwostki, skrzyp.
Ekologia.
Geofit ryzomowy o szerokiej amplitudzie ekologicznej. Występuje na mokrych łąkach, na brzegach rzek i rowów, na źródliskach, nierzadko także na siedliskach antropogenicznych, np. na nasypach kolejowych. Rośnie na różnych typach gleb, najczęściej na torfach niskich i murszach. Jest wymagający pod względem zasobności gleby w składniki pokarmowe, unika gleb zasolonych chlorkiem sodu. Rośnie w bardzo różnych zbiorowiskach na siedliskach wilgotnych, zarówno łąkowych, jak i szuwarowych (często w turzycowiskach). Jest gatunkiem wskaźnikowym dla gleb ze słabo ruchliwą wodą gruntową. Jako jeden z dwóch gatunków środkowoeuropejskich skrzypów może rosnąć również bezpośrednio w wodzie. W klasyfikacji zbiorowisk roślinnych gatunek charakterystyczny dla O. "Molinietalia".
Zmienność.
Gatunek wybitnie polimorficzny. Dawniej wyróżniano liczne formy, różnicując je głównie w zależności od długości i kształtu pędów bocznych. Później te ujęcia były kwestionowane (m.in. znaleziono trzy różne formy wyrastające ze wspólnego kłącza). Do odmian opisywanych w nowszej literaturze należy var. "polystachyum" A.Br. ex Engelm. (boczne odgałęzienia zakończone kłosami zarodnionośnymi), var. "americanum" Victorin (ząbki na końcach liści dłuższe od typu, do 5 mm – odmiana geograficzna występująca w Ameryce Północnej).
Tworzy mieszańce ze skrzypem polnym ("E. × rothmaleri" C. Page; , syn. "E. × torgesianum" Rothm. – znany z różnych miejsc z Europy), skrzypem bagiennym ("E. × dycei" C.N.Page; – stwierdzony w Anglii) i bardzo rzadko ze skrzypem olbrzymim ("E. × font-queri" Rothm. (1944) – znany w Europie środkowej z pojedynczych stanowisk na wyspie Rugii oraz w Polsce południowej. Mieszańce posiadają zarodniki zanikowe, bez sprężyc.
Zwalczanie.
Ze względu na szkodliwe działanie na zwierzęta, gatunek ten jest rośliną niepożądaną na pastwiskach i łąkach. Zwalczany bywa też w uprawach, gdzie pojawiać się może na siedliskach wilgotnych. Stosunkowo łatwo można zwalczać pędy nadziemne – wrażliwe na zacienienie, niskie temperatury, wydeptywanie, wałowanie. Można je niszczyć także stosując herbicydy. Trudno jednak zniszczyć pędy podziemne, zwłaszcza znajdujące się głęboko, mające duże zdolności regeneracyjne. Paradoksalnie duże dawki herbicydów są często mniej skuteczne od mniejszych, co tłumaczone jest tym, że szybkie obumarcie części nadziemnych ogranicza przemieszczanie preparatów w głąb pędów podziemnych, które w efekcie przeżywają i ponownie odbijają. 

</doc>
<doc id="488107" url="https://pl.wikipedia.org/wiki?curid=488107" title="Syromalankarski Kościół Katolicki">
Syromalankarski Kościół Katolicki



</doc>
<doc id="488112" url="https://pl.wikipedia.org/wiki?curid=488112" title="Marek Gajewski">
Marek Gajewski

Marek Gajewski (ur. 29 czerwca 1945, zm. 11 sierpnia 1995 w Warszawie) – polski lektor, spiker telewizyjny, prezenter i dziennikarz TVP oraz aktor.
Życiorys.
Przez wiele lat czytał teksty felietonów do telewizyjnych programów popularnonaukowych (m.in. "Sondy"). Był lektorem filmów i seriali animowanych – m.in. "Batman: The Animated Series" (1992–1995) i "Wojownicze Żółwie Ninja" (1987) oraz filmów dokumentalnych i fabularnych. Był konferansjerem na Festiwalu Piosenki Radzieckiej w Zielonej Górze. Występował także w magazynie Jarmark. W programie dla dzieci "Teleranek" prowadził cykl zatytułowany „Gazetka Rodzinna”. Sporadycznie pojawiał się na ekranie także jako aktor – w filmie "Album polski" (1970) oraz w serialu "W labiryncie" (1988–1990). Na początku lat 90. współpracował m.in. z Radiem Gdańsk i Prywatną Telewizją Elgaz. Był pierwszym lektorem teleturnieju "Familiada" w latach 1994–1995. Zapowiadał program, a prywatnie był kolegą ze studiów Karola Strasburgera. Zmarł w 1995 roku w Warszawie po ciężkiej chorobie. Został pochowany na Cmentarzu Bródnowskim

</doc>
<doc id="488116" url="https://pl.wikipedia.org/wiki?curid=488116" title="Antoine Augustin Cournot">
Antoine Augustin Cournot

Antoine Augustin Cournot (ur. 28 sierpnia 1801 w Gray, zm. 31 marca 1877 w Paryżu) – francuski filozof, matematyk i ekonomista. Był przedstawicielem lozańskiej szkoły ekonomicznej. Jego największe dzieło to: "Badanie nad zasadami matematyki teorii bogactwa".
W ekonomii jest znany z prac nad oligopolem i pojęciem równowagi.
Linki zewnętrzne.
Ocena z początków XX wieku jest w

</doc>
<doc id="488118" url="https://pl.wikipedia.org/wiki?curid=488118" title="Clifford Husbands">
Clifford Husbands

Clifford Husbands (ur. 5 sierpnia 1926, zm. 11 października 2017 w St. James) – barbadoski prawnik i polityk, gubernator generalny tego kraju w latach 1996–2011.
Od 1952 prowadził praktykę adwokacką. W 1976 został powołany w skład Sądu Najwyższego, zaś 20 lat później królowa Elżbieta II mianowała go swoim przedstawicielem na wyspie.
31 października 2011 zrezygnował ze stanowiska gubernatora generalnego. Jego obowiązki następnego dnia przejął Elliot Belgrave.

</doc>
<doc id="488119" url="https://pl.wikipedia.org/wiki?curid=488119" title="Chronicon Lethrense">
Chronicon Lethrense

Chronicon Lethrense (pl. "Kronika z Lejre"; duń. "Lejrekrøniken") – niewielka duńska kronika z XII wieku, napisana po łacinie. Kronika w całości została zawarta w "Annales Lundenses" (annałach biskupstwa w Lund), pierwotnie jest jednak dziełem osobnym; na temat jej pochodzenia i wieku panują sprzeczne poglądy.
W przeciwieństwie do "Kroniki z Roskilde", która zawiera historyczne informacje o chrześcijańskiej już Danii, "Kronika z Lejre" jest zapisem przedchrześcijańskiego folkloru (opowieści o psie-królu Danii i o królu zjedzonym przez wszy) i zawiera historie legendarnych władców Danii, takich jak Roar, Rolf Krake czy Ursula. Pod tym względem jest to praca porównywalna z pierwszą częścią kroniki Svena Aggesena "Brevis Historia Regum Dacie" oraz z "Gesta Danorum" Saxo Gramatyka, jest to jednak dzieło znacznie krótsze.
"Chronicon Lethrense" powstała prawdopodobnie w drugiej połowie XII wieku, być może około roku 1170 – poprzedza więc "Gesta Danorum", z którą dzieli wiele opisów nieznalezionych w innych źródłach. Oznaczać to może, że "Chronicon..." była źródłem Saxo.
Autorstwo kroniki jest nieznane.
Polskie tłumaczenie: "Kronika królów z Lejre", tł. Michał Janik, Rzeszów 2014, .

</doc>
<doc id="488121" url="https://pl.wikipedia.org/wiki?curid=488121" title="Swen Aggesen">
Swen Aggesen



</doc>
<doc id="488130" url="https://pl.wikipedia.org/wiki?curid=488130" title="Hi Hi Puffy AmiYumi (album)">
Hi Hi Puffy AmiYumi (album)

Hi Hi Puffy AmiYumi – album kompilacyjny J-Popowego duetu Puffy AmiYumi wydany w 2004 (zobacz 2004 w muzyce). W albumie znalazły się piosenki wykorzystane w serialu animowanym o tym samym tytule.

</doc>
<doc id="488133" url="https://pl.wikipedia.org/wiki?curid=488133" title="Miksotrofy">
Miksotrofy



</doc>
<doc id="488134" url="https://pl.wikipedia.org/wiki?curid=488134" title="Zmysł słuchu">
Zmysł słuchu



</doc>
<doc id="488139" url="https://pl.wikipedia.org/wiki?curid=488139" title="Antoni Kołłątaj">
Antoni Kołłątaj

Antoni Kołłątaj herbu Kotwica (ur. 1776, zginął 28 sierpnia 1794) – bratanek Hugona Kołłątaja, uczestnik insurekcji warszawskiej i kościuszkowskiej.
Syn Jana starosty serbinowskiego, za waleczność i odwagę w bitwach pod Racławicami oraz Szczekocinami mianowany przez Tadeusza Kościuszkę porucznikiem. Poległ w czasie szturmu Prusaków na Powązki niedaleko pałacu Czartoryskich 28 sierpnia 1794. Okoliczności śmierci znajdują się w książce Kazimierza Bartoszewicza pt. Dzieje insurekcji kościuszkowskiej: "Kołłątaj darował życie proszącemu o pardon oficerowi pruskiemu i został następnie przez niego zdradziecko ugodzony". Odznaczony pierścieniem Ojczyzna Obrońcy Swemu po Bitwie pod Szczekocinami. Został pochowany na Starych Powązkach.

</doc>
<doc id="488140" url="https://pl.wikipedia.org/wiki?curid=488140" title="Hama Amadou">
Hama Amadou

Hama Amadou (ur. 1950) – nigerski polityk, dwukrotny premier tego państwa.
Życiorys.
Był premierem w latach 1995–1996, po czym jego gabinet został obalony przez pucz wojskowy. Po przywróceniu demokracji, w 2000 znów stanął na czele rządu, którym kierował do 2007. W 2005, pomimo panującej w kraju klęski głodu, odmówił przyjęcia pomocy żywnościowej ONZ uzasadniając, że plony były wystarczające, a taka propozycja stanowi obrazę dla jego kraju. 
31 maja 2007 jego rząd uzyskał od parlamentu wotum nieufności. Głównym powodem była korupcja i podejrzenia defraudacji setek tysięcy dolarów, przeznaczonych na fundusz edukacyjny i rozwojowy, przez członków gabinetu. 3 czerwca 2007 na stanowisku szefa rządu Amadou został zastąpiony przez Seyni Oumarou.
Wziął udział w wyborach prezydenckich w 2011, w których zajął trzecie miejsce.
W wyborach generalnych w 2016 roku uzyskał drugie miejsce. Przez całą kampanię wyborczą siedział w więzieniu.

</doc>
<doc id="488143" url="https://pl.wikipedia.org/wiki?curid=488143" title="Prawo Stokesa">
Prawo Stokesa

Prawo Stokesa – prawo określające siłę oporu, działającą na ciało w kształcie kuli, poruszające się w płynie (cieczy, gazie lub plazmie). Zostało odkryte w roku 1851 przez George’a Stokesa.
Prawo wyraża się wzorem:
gdzie:
Wzór ten jest spełniony dla małych prędkości ciała, ściślej: w przypadku małych liczb Reynoldsa ("Re") charakteryzujących przepływ ("Re" &lt; 1). Dla kuli liczbę Reynoldsa definiuje się jako:
gdzie:
Prawo zapisane w pierwotnej postaci można przekształcić do:
gdzie:
co zgodnie z definicją współczynnika oporu aerodynamicznego (formula_10) jest równoważne z:
W gazach wzór jest spełniony dla ciał, których średnica jest znacznie większa od drogi swobodnej cząstki gazu, co jest równoważne warunkowi liczba Knudsena &lt; 0,01. Dla ciał o mniejszym promieniu stosuje się wzór z poprawką uwzględniającą drogę swobodną cząsteczek:
gdzie formula_13 – średnia droga swobodna cząsteczki gazu.
Wzór jest stosowany w fizyce cząstek, meteorologii, chemii koloidów, do określania szybkości osiadania cząstek, jest wykorzystywany do wyznaczania lepkości cieczy za pomocą wiskozymetru.
Ze wzoru tego wynika wzór na prędkość graniczną spadania kulki:
gdzie:
Dla powietrza, którego gęstość można pominąć wzór przyjmuje postać:

</doc>
<doc id="488144" url="https://pl.wikipedia.org/wiki?curid=488144" title="Skrzyp leśny">
Skrzyp leśny

Skrzyp leśny ("Equisetum sylvaticum" L.) – gatunek rośliny wieloletniej należący do rodziny skrzypowatych. Rozpowszechniony w lasach całej Polski po regiel górny w górach.
Siedlisko.
Rośnie w żyznych, cienistych lasach liściastych, rzadko w przyległych uprawach. Wymaga gleb gliniastych, nieprzepuszczalnych.
Zmienność.
Tworzy następujące mieszańce:

</doc>
<doc id="488150" url="https://pl.wikipedia.org/wiki?curid=488150" title="High-bandwidth Digital Content Protection">
High-bandwidth Digital Content Protection



</doc>
<doc id="488152" url="https://pl.wikipedia.org/wiki?curid=488152" title="Matsushita Electric">
Matsushita Electric



</doc>
<doc id="488154" url="https://pl.wikipedia.org/wiki?curid=488154" title="Antybiotyki aminoglikozydowe">
Antybiotyki aminoglikozydowe



</doc>
<doc id="488156" url="https://pl.wikipedia.org/wiki?curid=488156" title="Bitwa pod Bagdadem">
Bitwa pod Bagdadem



</doc>
<doc id="488158" url="https://pl.wikipedia.org/wiki?curid=488158" title="Popiel I">
Popiel I

Popiel I – legendarny władca Polski wywodzący się z dynastii Popielidów, według Wincentego Kadłubka wnuk Leszka II, syn Leszka III i Julii, siostry Juliusza Cezara. Ojciec legendarnego, zjedzonego przez myszy Popiela II. Według Kadłubka był bardzo dobrym władcą, zgodnie współrządzącym z dwudziestoma przybranymi braćmi, którzy jeszcze za jego życia (według "Kroniki wielkopolskiej" natomiast już po jego śmierci) zgodnie wybrali jego syna na nowego króla. Według Długosza Popiel prowadził liczne zwycięskie wojny, był jednak władcą nieudolnym i gnuśnym. Kronikarz umiejscowił także jego rządy około 800 roku. 
Według Jana Długosza panował pierwotnie w Krakowie, jednak postanowił przenieść stolicę do Gniezna, a ostatecznie zbudował nową stolicę w Kruszwicy. Według Marcina Bielskiego było to spowodowane obawą władcy przed rezydowaniem w położonym w bliskości Franków i Rusi Krakowie.
Benedykt Chmielowski w "Nowych Atenach" podał datę jego zgonu na rok 815 i dodał, że miał panować 15 lat.

</doc>
<doc id="488160" url="https://pl.wikipedia.org/wiki?curid=488160" title="Eros Ramazzotti">
Eros Ramazzotti

Eros Luciano Walter Ramazzotti (ur. 28 października 1963 w Rzymie) – włoski piosenkarz i autor piosenek. Jeden z najpopularniejszych włoskich piosenkarzy.
Kariera.
Zadebiutował w 1981, kiedy jako wokalista wziął udział w Konkursie Nowych Głosów w Castrocaro. Zaśpiewał wtedy utwór „Rock 80”, a następnie podpisał swój pierwszy kontrakt. Następnego roku wydał debiutancki album, zatytułowany "Ad un amico".
W 1984 wygrał w kategorii młodych wykonawców Festiwal Piosenki Włoskiej w San Remo, wykonując piosenkę „Terra promessa”. W następnym roku na festiwalu prezentował piosenkę „Una storia importante” z albumu "Cuori agitati". Zwycięstwo w San Remo w 1986 z piosenką „Adesso tu” potwierdziło popularność Ramazzottiego we Włoszech. Zainteresowały się nim też melomani z innych krajów. Piosenka „Adesso tu” znalazła się w albumie "Nuovi eroi". W 1987 wydał kolejny album, zatytułowany "I certi momenti". Trasa koncertowa, towarzysząca wydaniu albumu, trwała dziewięć miesięcy, podczas których artystę obejrzało ponad milion widzów: był to pierwszy włoski koncert rockowy, który zgromadził tak szeroką widownię.
W 1988 wyszedł minialbum „Musica e” (z piosenką „Musica e” – duet Eros Ramazzotti i Andrea Bocelli), który podbił rynek wydawniczy i sprzedał się znacznie lepiej niż „In certi momenti”.
Po dwóch latach przerwy w koncertowaniu, Eros wydał kolejną płytę: „In ogni senso”, poprzedzającą pierwszy występ artysty w Stanach Zjednoczonych – show zorganizowany w Radio City Hall w Nowym Jorku. Czas spędzony na tournée zamyka się nowym albumem live „Eros in concert”. Koncert w Barcelonie (z tej trasy) był transmitowany w Interwizji.
Po trzech latach Eros nagrywa kolejny album – „Tutte storie” – najbardziej pracochłonny i skomplikowany, dzięki któremu wchodzi na szczyty wszystkich list przebojów w Europie. Videoclip „Cose della vita” (nagrany później – w 1997 roku – jako duet z Tiną Turner) – pierwszy z albumu, został nakręcony przez Spike’a Lee. Tournée europejskie było jednym z najważniejszych tras artysty i skończyło się za oceanem, gdzie Eros występował w piętnastu krajach latynoamerykańskich.
Po przyjeździe do Polski, Włoch zainicjował występ trio: Erosa Ramazzotti, Pino Daniele i Jovanotti. W listopadzie 1994 artysta został zaproszony do wystąpienia na żywo na koncercie MTV Awards w Berlinie.
W tym okresie Ramazzotti tworzy nowe przedsięwzięcie – „Radiorama” i podpisał kontrakt dyskograficzny z wytwórnią BMG International.
Podczas lata 1995 Eros wziął udział w Summer Festival – muzycznym happeningu z takimi gwiazdami muzyki jak Rod Stewart, Elton John i Joe Cocker. 13 maja 1996 ukazał się album „Dove c'e musica” – pierwszy w pełni wyprodukowany przez artystę. Sprzedano ponad siedem milionów egzemplarzy tej płyty. Tournée europejskie, które towarzyszy wyjściu krążka, kończy się na kilka dni przed urodzeniem Aurory Sophie – córki Erosa i Michelle Hunziker. W następnych miesiącach napisał „That’s All I Need To Know” dla Joe Cockera.
W październiku 1997 wyszła płyta „Eros – Greatest Hits”. Eros skompletował szesnaście piosenek: część ze swej rockowej przeszłości, kilka największych przebojów i dwa utwory, które nie były jeszcze wydane.
W lutym 1998 rozpoczął tournée światowe do Południowej Ameryki, Stanów Zjednoczonych Ameryki i Europy. Trwało ono osiem miesięcy. 24 kwietnia zostało przerwane ze względu na ślub Erosa i Michelle Hunziker, świętowany w Kościele Pałacu Odescalchi w Bracciano, niedaleko Rzymu. W maju Eros uczestniczył w koncercie „Pavarotti i Przyjaciele” w reżyserii Spike'a Lee, gdzie występował w duecie z Luciano Pavarotti – „Se bastasse una canzone”.
Nowy album „Eros live” wyszedł w końcu października. Artysta występował z Tiną Turner i Joe Cockerem przy okazji koncertu Księcia Baviery. W marcu 1999 Eros Ramazzotti został nagrodzony w Hamburgu niemieckim Oskarem muzycznym L'Echo Award w kategorii „Najlepszego artysty międzynarodowego”.
Przy końcu wieku pojawiły się nowe projekty Erosa. Powstały nowe biura „Radiorama”: studio nagrań i dwa studia postprodukcyjne. W nich odbywała się prezentacja nowego albumu Gianni Morandi „Come fa bene l’amore”, gdzie Eros był producentem i autorem tekstów i muzyki. W trakcie lata Eros wziął udział w kilku festiwalach w Niemczech i międzyczasie przygotowując nowy album, który wyszedł w końcu roku 2000: Stilelibero. W 2013 roku wydał singel „Un Ángel Como El Sol Tú Eres”.
W 2014 Eros poślubił modelkę Marice Pellegrinelli, z którą ma dwójkę dzieci – córkę Raffaelę Marię (ur. 3 sierpnia 2011) oraz syna Gabrio Tullio (ur. 14 marca 2015). W 2019 para rozstała się.

</doc>
<doc id="488161" url="https://pl.wikipedia.org/wiki?curid=488161" title="Muntenia">
Muntenia

Muntenia (staropol. "Multany", "kresy multańskie") – kraina historyczna w Rumunii stanowiąca wschodnią część Wołoszczyzny. Leży między Dunajem (na południu i wschodzie), Alutą (na zachodzie) i Karpatami. Graniczy z Oltenią, Mołdawią, Siedmiogrodem i Dobrudżą.
Historyczną stolicą Muntenii jest Târgoviște, a najważniejszym miastem multańskim – Bukareszt.
Od nazwy Multany pochodzi także jedna ze staropolskich nazw fletni Pana – "multanki". Przybyli stamtąd Wołosi osiedlając się na terenie Rzeczypospolitej znani byli także z gry na swoich tradycyjnych instrumentach, które jednak w Polsce obecne już były od dawna.

</doc>
<doc id="488165" url="https://pl.wikipedia.org/wiki?curid=488165" title="Manjacaze">
Manjacaze

 
Manjacaze – miejscowość i dystrykt w prowincji Gaza w Mozambiku. Miejscowość pełni również funkcję gminy (port. "município") z wybieranym w wyborach samorządem. Liczba ludności dystryktu: ok. 161 000.
Z Manjacaze pochodzi mozambicka pisarka Paulina Chiziane.

</doc>
<doc id="488171" url="https://pl.wikipedia.org/wiki?curid=488171" title="Death Metal (album)">
Death Metal (album)

Death Metal - tzw. "4 way split album", zrealizowany na potrzeby promocji grup Running Wild, Helloween, Hellhammer oraz Dark Avenger dla którego było to pierwsze i ostatnie wydawnictwo zarazem. Album wydany został w 1984 roku przez niemiecką Noise Records. 
Jedynymi utytułowanymi już zespołami w owym czasie były Running Wild oraz Hellhammer dla których (odpowiednio) było to szóste i piąte wydawnictwo. Dwa utwory grupy Hellhammer zrealizowano podczas sesji nagraniowej mini albumu "Apocalyptic Raids", znalazły się one później jako utwory dodatkowe na jego reedycji wydanej w 1990 roku. Natomiast utwory Running Wild jedenaście lat później, również jako utwory dodatkowe wydano na albumie pt. "Masquerade" (1995 rok)
Obecnie split jest wydawnictwem bardzo rzadkim, mimo ocenzurowania pierwszej wersji okładki zarówno ta pierwsza jak i ocenzurowana cieszą się uznaniem do dziś.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="488174" url="https://pl.wikipedia.org/wiki?curid=488174" title="OK-GLI">
OK-GLI

OK-GLI (BST-02) – radziecki testowy prom kosmiczny przeznaczony do testów aerodynamicznych, zbudowany w ramach programu Buran. Został skonstruowany w 1984 r.
Charakterystyka.
Pojazd ten, w odróżnieniu od amerykańskiego promu Enterprise przeznaczonego do testów atmosferycznych, był wyposażony w 4 silniki turboodrzutowe AL-31. Pozwalały one na start ze zwykłego pasa startowego, podczas gdy Enterprise musiał być wynoszony przez samolot transportowy. Powstał we wczesnych latach 80., zostały na nim przeprowadzone testy lotu poziomego, automatycznego lądowania i zachowanie orbitera na dachu samolotu transportowego. Został wyposażony w taką samą aparaturę, jak wahadłowiec przeznaczony do lotu w kosmos (system nawigacyjny, czujniki temperatury, akcelerometry itp.), miał też identyczną aerodynamikę i tak samo położony środek ciężkości. Egzemplarz odbył 25 lotów próbnych.
Prom ma 36 metrów długości, 16 m wysokości (do szczytu statecznika pionowego) i masę ok. 80 ton.
Losy po zakończeniu programu.
Po rozpadzie Związku Radzieckiego program Buran został zamknięty. W latach 90. prom BST-02, znajdujący się w bazie lotniczej w mieście Żukowski, był prezentowany co dwa lata podczas pokazów MAKS Airshow. W 2000 roku zakupiła go firma Buran Space Corporation (BSC), należąca do australijskiego biznesmena i byłego astronauty Paula Scully-Powera. Był on wystawiony w centrum rozrywkowym Darling Harbour w Sydney i miał być jedną z atrakcji towarzyszących Letnim Igrzyskom Olimpijskim, jednak nie wzbudził większego zainteresowania turystów; firma zrezygnowała z planów organizacji objazdowej wystawy po Australii i stolicach Azji Południowo-Wschodniej. Bankructwo Buran Space Corporation sprawiło, że prom ponownie stał się rosyjską własnością, po czym został wystawiony na licytacji. W 2002 roku znalazł się nabywca, firma Space Shuttle World Tour zarejestrowana w Singapurze. Prom został przetransportowany do Bahrajnu, gdzie był wystawiony podczas letniego festiwalu. Właściciel nie był w stanie pokryć kosztów transportu ani opłat za przechowywanie promu. W latach 2004 – 2008 prom spoczywał na nabrzeżu w Bahrajnie, ze względu na trwające postępowanie sądowe między Rosją a Space Shuttle World Tour. Wreszcie w 2008 roku prom OK-GLI zakupiło niemieckie muzeum w mieście Spira, Technik-Museum Speyer. Transport promu do Europy nie obył się bez problemów, ale ostatecznie prom znalazł się w ekspozycji muzeum.
Informacje, że muzeum w Sinsheim zakupiło od Rosjan inny egzemplarz Burana (Buran 2.01) są błędne.

</doc>
<doc id="488177" url="https://pl.wikipedia.org/wiki?curid=488177" title="Makrolidy">
Makrolidy

Makrolidy, antybiotyki makrolidowe – grupa antybiotyków o działaniu bakteriostatycznym. Nazwa pochodzi od słow makro (duży) i oligo (lakton), ponieważ cząsteczki tych antybiotyków mają rdzeń laktonowy liczący od 12 do 16 atomów. Najstarszym i wzorcowym makrolidem jest erytromycyna.
Mechanizm działania.
Działanie makrolidów związane jest z wiązaniem się z podjednostką 50S rybosomu bakterii, unieczynnianiem tRNA powodującym przedwczesne zakończenie syntezy łańcucha peptydowego (zahamowanie translokacji peptydylotransferazy). Mechanizm oporności bakterii polega na syntezie metylazy metylującej miejsce docelowego działania antybiotyku (oporność MLSB), zaburzeniu przechodzenia przez ścianę komórkową lub aktywnemu wypompowywaniu leku z komórki.
Zakres działania.
Spektrum przeciwbakteryjne jest bardzo szerokie i obejmuje wszystkie bakterie tlenowe i beztlenowe inne niż "Enterobacteriaceae" (wyjątkiem jest aktywność azytromycyny wobec "Shigella") i "Pseudomonas aeruginosa", a ponadto zachowuje aktywność wobec "Chlamydia", "Toxoplasma gondii", "Campylobacter", "Bordetella pertussis". Jako jedne z niewielu antybiotyków są skuteczne wobec bakterii atypowych, nieposiadających własnej ściany komórkowej lub żyjących wewnątrz komórek gospodarza.
Odsetki szczepów opornych są zróżnicowane i są ściśle związane z częstością stosowania makrolidów w terapii.
Interakcje.
Makrolidy wpływają na aktywność cytochromu P450, przez co hamują metabolizm wielu leków, w tym przeciwhistaminowych (astemizol, terfenadyna). Nasilają działanie doustnych leków przeciwzakrzepowych (warfaryny): pochodnych ergotaminy, karbamazepiny.
Zastosowanie.
Najwyższe stężenie tych antybiotyków jest w miąższu płuca, śluzówce i wydzielinie drzewa oskrzelowego, stąd znakomita skuteczność w leczeniu zakażeń dróg oddechowych. Stosowane również skutecznie w leczeniu nietypowych zakażeń dróg moczowo-płciowych. Odznaczają się dobrą penetracją tkankową (nie dotyczy to jednak płynu mózgowo-rdzeniowego). Stosowane są również w leczeniu zakażeń pałeczką krztuśca, kiły, błonicy, trądziku oraz zakażeń przewodu pokarmowego. Jest to najszerzej, obok antybiotyków β-laktamowych, stosowana grupa antybiotyków.
Lek przechodzi przez błony komórkowe komórek gospodarza, wykazuje więc aktywność wobec drobnoustrojów wewnątrzkomórkowych.
Makrolidy, według Klasyfikacji FDA ryzyka stosowania leków w czasie ciąży, należą do kategorii B. Oznacza to, że w badaniach na zwierzętach nie wykazano zagrożenia dla płodu, jednak wpływ tych leków na ciążę człowieka nie jest potwierdzony w badaniach klinicznych. Wyjątek stanowi klarytromycyna, która jest zaliczana do kategorii C, czyli jest bardziej niebezpieczna dla płodu niż inne makrolidy.

</doc>
<doc id="488183" url="https://pl.wikipedia.org/wiki?curid=488183" title="Gates to Purgatory">
Gates to Purgatory

Gates to Purgatory – pierwszy album studyjny niemieckiej grupy heavymetalowej Running Wild wydany 26 grudnia 1984 roku przez niemiecką wytwórnię Noise Records.
Reedycja z 1988 roku.
Zawiera dwa dodatkowe utwory:
9. „Walpurgis Night”
10. „Satan”

</doc>
<doc id="488186" url="https://pl.wikipedia.org/wiki?curid=488186" title="S/2003 J 23">
S/2003 J 23

S/2003 J 23 – mały zewnętrzny księżyc Jowisza. Został odkryty przez zespół Scotta Shepparda w 2004 roku, na zdjęciach wykonanych w 2003 roku.
Jest obiektem zaliczanym do grupy Pazyfae i podobnie jak inne księżyce tej grupy obiega Jowisza ruchem wstecznym, czyli w kierunku przeciwnym do obrotu planety wokół własnej osi.

</doc>
<doc id="488188" url="https://pl.wikipedia.org/wiki?curid=488188" title="Talvisota">
Talvisota



</doc>
<doc id="488190" url="https://pl.wikipedia.org/wiki?curid=488190" title="OK-M">
OK-M

OK-M (potem OK-ML-1) – radziecki testowy model wahadłowca używanym do testów obciążeń statycznych i pasowania mechanicznego części składowych oraz do ogólnego sprawdzenia koncepcji projektu.
Orbiter po zakończeniu testów na ziemi został przemianowany na OK-ML-1. Planowano, że zostanie umieszczony na rakiecie nośnej Energia, a następnie miał zostać wystrzelony w kosmos i spłonąć w czasie wchodzenia w atmosferę. Jednak z tego planu zrezygnowano. Dzięki temu dziś orbiter znajduje się na kosmodromie Bajkonur.

</doc>
<doc id="488195" url="https://pl.wikipedia.org/wiki?curid=488195" title="Józef Mika (żołnierz)">
Józef Mika (żołnierz)

Józef Mika ps. „Wrzos”, „Leszek”, „Szarotka” (ur. 6 stycznia 1927 w Gruszowie, zm. 25 czerwca 1951) – żołnierz Armii Krajowej, Narodowych Sił Zbrojnych oraz oddziału antykomunistycznego pod swoim dowództwem.
Młodość do roku 1945.
Józef Mika pochodził z Gruszowa. Ukończył 4 klasy szkoły powszechnej i dwie klasy szkoły rolniczej. Pod koniec okupacji wstąpił do oddziału młodzików Armii Krajowej, mimo młodego wieku brał udział w walce z okupantem, m.in. kradnąc granaty z niemieckich taborów.
U "Salwy" 1945-1947.
Po wojnie wszedł w skład sformowanego w połowie 1945 oddziału Narodowych Sił Zbrojnych pod dowództwem Jana Dubaniowskiego "Salwy" działającego na granicy powiatów myślenickiego i bocheńskiego. Początkowo Mika był dowódcą plutonu egzekucyjnego, następnie objął dowództwo nad jednym z pododdziałów i został formalnym zastępcą "Salwy". W ramach amnestii 1947 roku "Salwa" ujawnił się i podpisał odezwę wzywającą do ujawnienia wszystkich jego podwładnych pozostających w ukryciu. Ujawnił się również Mika, który jednocześnie zgłosił się na ochotnika do walki z oddziałami partyzantów UPA, ale jego podanie zostało odrzucone.
Oddział "Leszka" 1947-1950.
We wrześniu 1947 podjął decyzję o powrocie do konspiracji. Stanął na czele nowo formowanego oddziału kontynuując niejako działalność zabitego we wrześniu 1947 "Salwy". Oddział był nieuchwytny do października 1950 roku. Wtedy UB wykorzystało swojego agenta (był nim Marian Reniak, który wydał później swoje wspomnienia z tej akcji pod tytułem "Człowiek stamtąd") wprowadzając go do grupy jako przedstawiciela rządu w Londynie. Agent doprowadził w październiku 1950 do aresztowania Miki i Mroza, przy próbie aresztowania zginęli z bronią w ręku Lenart i Przeciszowski.
Proces i egzekucja.
Sądzony był przez Wojskowy Sąd Rejonowy w Krakowie. Akt oskarżenia obejmował ponad 40 punktów, na czele z głównym zarzutem, że "w zamiarze zmiany przemocą ustroju Państwa Polskiego po zorganizowaniu bandy (...) był jej członkiem i faktycznym dowódcą". Po szybkim procesie wyrokiem z dnia 12 maja 1951 roku został skazany na karę śmierci. Stracony razem z Franciszkiem Mrozem w Więzieniu Montelupich w Krakowie 25 czerwca 1951 roku. Zostali pochowani w jednym grobie na Cmentarzu wojskowym przy ul. Prandoty w Krakowie (kw. LXXXIV-2-20).

</doc>
<doc id="488198" url="https://pl.wikipedia.org/wiki?curid=488198" title="Miksotrofia">
Miksotrofia



</doc>
<doc id="488205" url="https://pl.wikipedia.org/wiki?curid=488205" title="Dom Jana Matejki w Krakowie">
Dom Jana Matejki w Krakowie

Dom Jana Matejki w Krakowie, muzeum poświęcone Janowi Matejce, założone w 1895, od 1904 oddział Muzeum Narodowego w Krakowie.
 Budynek wpisany jest do rejestru zabytków pod nr rej.: A-58 z 12.05.1931
Dzień po pogrzebie Matejki, 8 listopada 1893, w krakowskim „Czasie” ukazał się artykuł pióra Mariana Sokołowskiego, który powołując się na przykłady domów - muzeów np. Rafaela w Urbino czy Michała Anioła we Florencji apelował, by w podobny sposób upamiętnić postać i zasługi Jana Matejki. Książę Eustachy Sanguszko, stojący na czele Towarzystwa im. Jana Matejki, przystąpił do gromadzenia poprzez zbiórkę odpowiednich funduszy. 7 listopada 1895, w drugą rocznicę pogrzebu malarza, odkupiono od rodziny artysty kamienicę przy ulicy Floriańskiej wraz z częścią zbiorów. 1 maja 1896 udostępniono dla zwiedzających salon i sypialnię jako pierwszą część tworzonego muzeum. Równocześnie gromadzono bibliotekę, obejmującą publikacje na temat Jana Matejki oraz zgromadzono fotografie niemal wszystkich obrazów mistrza.
Dostosowywano kamienicę do potrzeb muzealnych, przebudowując ją pod kierunkiem Tadeusza Stryjeńskiego w latach 1896–1898 oraz Zygmunta Hendla w latach 1901–1904. 26 czerwca 1904 Towarzystwo im. Jana Matejki przekazało oficjalnie muzeum Radzie Miasta Krakowa, a ta przekazała je pod zarząd Muzeum Narodowego. Po II wojnie światowej ponownie otwarto drzwi muzeum po generalnym remoncie w 1953. Kolejnemu remontowi poddano kamienicę tuż przed rocznicą 100-lecia śmierci Jana Matejki, obchodzoną w 1993. 
Na pierwszym piętrze prezentowana jest sypialnia, zwana pokojem pod gwiazdami i salon państwa Matejków. Na drugim piętrze, w pokoju gdzie 24 czerwca 1838 urodził się malarz, znajduje się pamiątkowa tablica z łacińskim napisem, który w przekładzie na język polski jest aluzją do słabego zdrowia i niewielkiego wzrostu Matejki. Brzmi on następująco „Często sprawia Bóg, że wielkość zamyka w małym kształcie”. Na trzecim piętrze, dobudowanym przez Tomasza Prylińskiego w latach 1872–1873 na prośbę Matejki, zachowana jest jego malarska pracownia.

</doc>
<doc id="488206" url="https://pl.wikipedia.org/wiki?curid=488206" title="Cefalosporyny">
Cefalosporyny

Cefalosporyny – grupa półsyntetycznych antybiotyków β-laktamowych o szerokim spektrum działania bakteriobójczego. Są to pochodne kwasu 7-aminocefalosporynowego (7-ACA) i zawierają w swojej cząsteczce dwupierścieniową strukturę cefemu, który wykazuje większą odporność na działanie
β-laktamaz niż penam.
Cefalosporyny, tak jak wszystkie antybiotyki β-laktamowe, hamują tworzenie mostków łączących podjednostki peptydoglikanu (mureiny) w integralną całość. Kowalencyjnie wiążą się z centrum aktywnym bakteryjnych enzymów: karboksypeptydazy i transpeptydazy, blokując ich działanie. Hamują w ten sposób proces syntezy bakteryjnej ściany komórkowej.
Historia odkrycia cefalosporyn.
Po raz pierwszy prekursory cefalosporyn zostały wyizolowane z hodowli
grzyba "Cephalosporium acremonium" w 1948 roku przez włoskiego naukowca z Sardynii Giuseppe Brotzu.
Brotzu zainteresowało dlaczego nie dochodzi do zachorowań na dur brzuszny, który endemicznie występował na Sardynii, mimo że miejskie ścieki były zrzucane do zatoki. Doszedł do wniosku, że w wodzie musi być jakiś składnik, który temu zapobiega. Zaczął badać działanie bakteriobójcze "in vitro" drobnoustrojów wyhodowanych z próbek pobranych z tych okolic. W lipcu 1945 roku zauważył, że to wyciągi z "Cephalosporium acremonium" są aktywne wobec bakterii wywołujących salmonellozy, brucelozę, dżumę, cholerę i wobec gronkowca złocistego.
Jednak Brotzu nie miał możliwości prowadzenia dalszych badań nad uzyskaniem czystej substancji, którą można by zastosować w lecznictwie. Stopniowo zajął się działalnością polityczną i społeczną, wycofując z aktywności naukowej. Poprzez przebywającego w ramach akcji antymalarycznej na Sardynii Anglika Blythe'a Brooka Brotzu przekazał szczepy "C. acremonium" zajmującemu się izolacją penicylin Howardowi Floreyowi na uniwersytecie w Oksfordzie. Ostatecznie izolacją cefalosporyn zajął się zespół, któremu przewodzili Edward Abraham i Guy Newton z William Dunn School of Pathology w Oksfordzie. We wrześniu 1953 roku udało im się wyizolować cefalosporynę C, która była odporna na beta-laktamazy, ale nie miała wystarczającej stabilności dla zastosowań klinicznych. Problemem, który stanął przed badaczami było uzyskania pierścienia cefalosporynowego (kwasu 7-aminocefalosporynowego (7-ACA), który umożliwiłby syntezę dalszych leków na jego podstawie. Dopiero w 1961 roku udało się wytworzyć 7-ACA, a z niego pierwszą cefalosporynę, cefalotynę, wytwarzaną na skalę przemysłową i wprowadzoną w 1964 roku na rynek przez amerykańską firmę Eli Lilly.
Podział i charakterystyka grup.
Cefalosporyny kolejnych generacji różnią się pod względem spektrum przeciwbakteryjnego, farmakokinetyki oraz odporności na beta-laktamazy.
Dodatkowe informacje.
cefalosporyny I generacji
Przykłady:
cefalosporyny II generacji
Przykłady:
cefalosporyny III generacji
Przykłady:
cefalosporyny IV generacji
Przykłady:
cefalosporyny V generacji
Przykłady:
Zastosowanie.
Zastosowanie cefalosporyn jest niezwykle szerokie, ze względu na ich szerokie spektrum działania przeciwbakteryjnego i jednocześnie względnie małą toksyczność. Ich stosowanie jest ograniczane głównie wysoką ceną. Główne rejony zastosowania cefalosporyn to:
Cefalosporyny, według Klasyfikacji FDA ryzyka stosowania leków w czasie ciąży, należą do kategorii B. Oznacza to, że w badaniach na zwierzętach nie wykazano zagrożenia dla płodu, jednak wpływ tych leków na ciążę człowieka nie jest potwierdzony w badaniach klinicznych.
Działania niepożądane.
Cefalosporyny, zwłaszcza nowsze (II, III, IV generacja), są stosunkowo mało toksyczne. Mogą jednak czasami powodować:

</doc>
<doc id="488208" url="https://pl.wikipedia.org/wiki?curid=488208" title="Bitwa pod Custozą (1866)">
Bitwa pod Custozą (1866)

Bitwa pod Custozą – starcie zbrojne, które miało miejsce 24 czerwca 1866 roku na froncie południowym podczas wojny Austrii z Prusami i sprzymierzonymi z nimi Włochami. Bitwa zakończyła się zwycięstwem wojsk austriackich.
W ramach wywiązania się z sojuszu z Prusami 20 czerwca 1866 Włochy wypowiedziały wojnę Austrii. Armia włoska została dyslokowana w dwóch ugrupowaniach: 11 dywizji piechoty (120 000 żołnierzy) nad Mincio, na wschód od Werony pod dowództwem Alfonso Ferrero La Marmory oraz 5 dywizji piechoty (80 000 żołnierzy) w dolnym biegu rzeki Pad pod dowództwem rywala La Marmory Enrico Cialdiniego. Naprzeciw nich stała austriacka Armia Południowa w sile 3 korpusów piechoty i 2 dywizji kawalerii (75 000 żołnierzy) pod dowództwem arcyksięcia Albrechta Habsburga.
W efekcie braku kontaktu i chęci współpracy między włoskimi generałami oraz braku koncepcji prowadzenia operacji, armia La Marmory samotnie przekroczyła granicę i ruszyła w kierunku Werony. Arcyksiążę Albrecht prowadzący aktywne rozpoznanie i utrzymujący Armię Południową w pozycji centralnej, aby móc przeciwdziałać zarówno armii La Marmory, jak i Cialdiniego, natychmiast zareagował, maszerując swoimi oddziałami na zachód.
24 czerwca Włosi po przekroczeniu częścią sił rzeki Mincio znienacka (gdyż zlekceważyli prowadzenie rozpoznania) natknęli się na wzgórzach wokół Custozy na oddziały austriackie. W momencie rozpoczęcia walki przez Mincio przeprawiło się jedynie 65 000 włoskich żołnierzy i tylu La Marmora był w stanie przeciwstawić 75 000 Austriaków. Ugrupowanie włoskie wyglądało następująco: na lewym skrzydle, blisko Mincio 3 dywizje I korpusu (1 – gen. Cerale, 3 – gen. Brignone, 5 – gen. Sirtori), w centrum 2 dywizje III korpusu (8 – gen. Cugia, 9 – gen. Govone), a na prawym skrzydle pozostałe 2 dywizje III korpusu (7 – gen. Bixio, 16 – gen. Umberto. Arcyksiążę Albrecht na swoim prawym skrzydle blisko Mincio umieścił V korpus (gen. Rodic), w centrum VII (gen. Maroicic), a na lewym skrzydle IX (gen. Hartung). Ugrupowanie austriackie było bardziej zwarte niż włoskie, w związku z czym do ochrony prawego skrzydła wyznaczono brygadę rezerwy (złożoną z batalionów fortecznych), a lewego – rezerwę kawalerii pod dowództwem płka Pulza (15 szwadronów). Centralny punkt pola bitwy stanowiła Custoza.
Zanim bitwa rozgorzała na dobre na lewym skrzydle austriackim doszło do lekkomyślnej szarży 13 galicyjskiego pułku ułanów pod dowództwem płk. Maksymiliana Rodakowskiego. Reszta kawalerii austriackiej sądząc, że nastąpił atak włoskich 7 i 16 dywizji, z opóźnieniem dołączyła do szarży. Teren nie sprzyjał działaniom kawalerii, upstrzony był gęstymi zagajnikami brzoskwiniowymi, polami kukurydzy, zabudowaniami i rozmaitymi przeszkodami. Włoska piechota sprawnie sformowała czworoboki i odparła natarcie ułanów. Austriaccy kawalerzyści, cofając się w popłochu, przekroczyli wyniesioną nieco drogę do Werony, całymi masami wpadając w głębokie rowy odwadniające wykopane po jej drugiej stronie. Salwy włoskich piechurów oddawane z małej odległości zbierały obfite żniwo. Rodakowski stracił 260 ludzi, a cała rezerwa kawalerii została przerzedzona i wyczerpana męczącym szturmem. Jakkolwiek ten niemalże samobójczy atak nie wzruszył specjalnie żołnierzy, spowodował potężną panikę w odwodach III korpusu. Panika ta rozszerzyła się jak ogień głęboko na tyły, paraliżując dostawy jakiegokolwiek zaopatrzenia czy oddziałów na włoskie prawe skrzydło. Dodatkowo zrobiła wrażenie na generale Bixio, który przekonał dowódcę korpusu, iż to niechybny znak generalnego austriackiego natarcia. Raniony przez ułana Władysława Brzuchowieckiego został włoski następca tronu, książę Humbert. W rezultacie wydany został fatalny rozkaz zatrzymujący marsz 7 i 16 dywizji na kilka godzin – co stało się główną przyczyną przegranej Włochów.
W centrum po krwawych walkach, gdy pod naciskiem austriackich kolumn szturmowych rozpadowi uległy brygady z włoskich 3 i 8 dywizji, a pozycje w okolicy Custozy przechodziły z rąk do rąk, opór włoski wreszcie okrzepł za sprawą świeżej 9 dywizji. W ponawianych atakach na Custozę austriacki VII korpus poniósł bardzo ciężkie straty, głównie z powodu przestarzałej taktyki natarcia kolumną szturmową i gonił resztkami sił.
Na lewym skrzydle blisko Mincio natarcia 1 i 5 dywizji ugrzęzły, a włoskie brygady częściowo uległy dezintegracji i odpłynęły na tyły niezorganizowanym tłumem. Jednakże V korpus austriacki, który doprowadził do tej sytuacji, drogo za to zapłacił. Wprawdzie powoli spychał Włochów w stronę mostów na Mincio, ale to był już ostatni desperacki zryw wyczerpanych Austriaków.
Niestety dla Włochów, a na szczęście dla Austriaków generał La Marmora, który ciągle przemieszczał się po całym polu bitwy, zbierając informacje, coraz bardziej grzązł w tłumach spanikowanych dezerterów odpływających na tyły (głównie z 3 i 8 dywizji). Nie dotarła do niego informacja o obsadzeniu Custozy przez elitarną brygadę piemonckich grenadierów, która masakrowała ogniem karabinowym i artylerią kolejne wspinające się w ich kierunku austriackie kolumny szturmowe z VII korpusu. Nie mogąc nawiązać kontaktu z królem (który opuścił pole bitwy i pojechał do rannego syna), uznał bitwę za przegraną i wydał rozkaz odwrotu za Mincio.

</doc>
<doc id="488209" url="https://pl.wikipedia.org/wiki?curid=488209" title="Garbage (album)">
Garbage (album)

Garbage – debiutancki album szkocko-amerykańskiej grupy Garbage, zawierający ciężką do skategoryzowania muzykę z pogranicza rocka, popu, trip-hopu i wielu innych gatunków. Wydany w USA i Kanadzie przez wytwórnię Almo Sounds 15 sierpnia 1995 roku, wersja europejska trafiła na rynek 2 października 1995 roku. Album został dobrze przyjęty przez krytyków, zdobywając obiecujące pozycje na listach bestsellerów. Pierwszy singiel „Vow” dostał się do listy Billboard Hot 100. Album promowały jeszcze single „Milk”, „Only Happy When It Rains” i „Stupid Girl”.
"Garbage" był obecny na listach Billboard 200 i UK Albums Chart przez ponad rok, osiągając czołową dwudziestkę najlepiej sprzedających się albumów. Album osiągnął status multi-platynowej płyty w wielu krajach.
Sukces albumu wsparła, trwająca rok, trasa koncertowa, podczas której zespół grał na wielu festiwalach, m.in. jako support dla Smashing Pumpkins.
W 1997 roku utwór „Stupid Girl” został nominowany do nagród Grammy m.in. w kategorii „Najlepszy utwór rockowy”.

</doc>
<doc id="488210" url="https://pl.wikipedia.org/wiki?curid=488210" title="Królewna Śnieżka">
Królewna Śnieżka

Królewna Śnieżka (niem. "Schneewittchen") – ludowa baśń niemiecka. Po raz pierwszy spisana i opublikowana przez braci Grimm w zbiorze "Baśni" w 1812 roku (tom 1, nr 53).
Treść.
Na życie pięknej królewny dybie zła macocha-czarownica, zazdrosna o jej urodę. Początkowo każe ją zabić myśliwemu, a na dowód wykonania rozkazu pokazać jej serce. Myśliwy lituje się nad dziewczyną i zostawia ją w lesie, dostarczając na zamek serce zająca. Śnieżka znajduje w lesie domek, należący do krasnoludków i zamieszkuje z nimi. Zła macocha dowiaduje się jednak, że Śnieżka żyje i, zmieniając postać, trzy razy usiłuje ją zabić. Za pierwszym razem ofiarowuje dziewczynie gorset (lub pas), którym próbuje ją udusić, za drugim daje jej zatruty grzebień. Dwukrotnie przybycie krasnoludków ratuje królewnę, jednak za trzecim razem Śnieżka zjada połowę zatrutego jabłka. Zrozpaczone krasnoludki, myśląc, że nie żyje, układają ją w szklanej trumnie. Przejeżdżający nieopodal książę, zachwycony urodą dziewczyny, błaga, by krasnoludki podarowały mu ciało Śnieżki. Podczas poruszenia trumny Śnieżce wypada z ust zatruty kawałek jabłka i budzi się ona do życia. Książę natychmiast się jej oświadcza. Zła macocha zostaje zaproszona na ich wesele, gdzie przerażona przekonuje się, że młoda królowa jest jej pasierbicą. Za próby zabójstwa zostaje skazana na tańczenie w rozżarzonych, żelaznych butach, dopóki nie padnie martwa.
Różne wersje.
W pierwszej wersji wydanej przez Grimmów czarnym charakterem była zazdrosna "matka" Śnieżki. Uważa się, że zmiana w późniejszych wersjach na "macochę" miała służyć stonowaniu tej historii.
U Grimmów dowodem na śmierć Śnieżki, który ma przynieść myśliwy, są płuca i wątroba, zastąpione przez litościwego mężczyznę wnętrznościami dzika. W filmie Disneya, a także w niektórych tłumaczeniach, płuca i wątroba zostały zastąpione sercem, a dzik zającem.
Często spotykane jest też nieco odmienne zakończenie, spopularyzowane przez film Disneya, w którym Śnieżkę ożywia pocałunek księcia – prawdopodobnie wzorowane na "Śpiącej królewnie".
Imiona krasnoludków.
W baśni Braci Grimm nie pojawiają się imiona krasnoludków, są one wymyślone przez wytwórnię Disneya, a są one następujące:
Galeria.
Ilustracje do "Śnieżki" autorstwa Franza Jüttnera, 1905

</doc>
<doc id="488212" url="https://pl.wikipedia.org/wiki?curid=488212" title="S/2003 J 4">
S/2003 J 4

S/2003 J 4 – mały zewnętrzny księżyc Jowisza. Został on odkryty przez grupę astronomów z Uniwersytetu Hawajskiego pod przewodnictwem Scotta Shepparda w 2003 roku.
S/2003 J 4 obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Pazyfae.

</doc>
<doc id="488217" url="https://pl.wikipedia.org/wiki?curid=488217" title="Furiant">
Furiant

Furiant – żywy, ludowy taniec czeski na przemian w takcie 2/4 i 3/4. Przykładem jest popularny furiant ze "Sprzedanej narzeczonej" B. Smetany, stylizowane furianty A. Dvořáka.

</doc>
<doc id="488219" url="https://pl.wikipedia.org/wiki?curid=488219" title="Afera Żelazo">
Afera Żelazo



</doc>
<doc id="488222" url="https://pl.wikipedia.org/wiki?curid=488222" title="Eirene (księżyc)">
Eirene (księżyc)

Eirene (Jowisz LVII) – mały zewnętrzny księżyc Jowisza. Został on odkryty przez grupę astronomów z Uniwersytetu Hawajskiego pod przewodnictwem Scotta Shepparda w 2003 roku.
Eirene obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Karme.
Do 2019 roku nosił oznaczenie tymczasowe S/2003 J 5, jego nazwa została wyłoniona w głosowaniu. Mityczna Ejrene była boginią pokoju, córką Zeusa i Temidy.

</doc>
<doc id="488224" url="https://pl.wikipedia.org/wiki?curid=488224" title="S/2003 J 10">
S/2003 J 10

S/2003 J 10 – mały zewnętrzny księżyc Jowisza, odkryty 6 lutego 2003 roku przez grupę astronomów z Uniwersytetu Hawajskiego, kierowaną przez Scotta Shepparda.
Charakterystyka fizyczna.
S/2003 J10 jest jednym z najmniejszych księżyców Jowisza, jego średnicę ocenia się na około 2 km. Średnia gęstość tego ciała ma wartość ok. 2,6 g/cm3, a składa się przeważnie z krzemianów. Powierzchnia jest bardzo ciemna – albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 23,6 magnitudo.
Satelita należy do grupy Karme.

</doc>
<doc id="488228" url="https://pl.wikipedia.org/wiki?curid=488228" title="Filofrosyne (księżyc)">
Filofrosyne (księżyc)

Filofrosyne lub Philophrosyne (Jowisz LVIII) – mały zewnętrzny księżyc Jowisza. Został on odkryty przez grupę astronomów z Uniwersytetu Hawajskiego, kierowaną przez Scotta Shepparda. Zalicza się go do grupy Ananke.
Jest jednym z 23 księżyców Jowisza odkrytych w 2003 roku, po 24 latach od chwili przelotu przez system tej planety sondy Voyager 2. Do 2019 roku nosił oznaczenie tymczasowe S/2003 J 15, jego nazwa została wyłoniona w głosowaniu. Mityczna Philophrosyne była personifikacją życzliwości i powitania, a przy tym wnuczką Zeusa.

</doc>
<doc id="488233" url="https://pl.wikipedia.org/wiki?curid=488233" title="S/2003 J 16">
S/2003 J 16

S/2003 J 16 – mały księżyc Jowisza. Został odkryty przez grupę astronomów kierowaną przez Bretta J. Gladmana. Zalicza się go do grupy Ananke.
Jest jednym z 23 księżyców Jowisza odkrytych w 2003 roku, po 24 latach od chwili przelotu przez system tej planety sondy Voyager 2.

</doc>
<doc id="488234" url="https://pl.wikipedia.org/wiki?curid=488234" title="Henryk VII Luksemburski">
Henryk VII Luksemburski

Henryk VII Luksemburski (ur. 1278/79 w Valenciennes; zm. 24 sierpnia 1313 w Buonconvento koło Sieny) – hrabia Luksemburga i Laroche, margrabia Arlon, od 1308 do 1313 król niemiecki, od 1312 cesarz rzymski.
Henryk VII jako hrabia był francuskim wasalem i do swojej koronacji utrzymywał dobre stosunki z dworem królewskim w Paryżu. Henryk był po 92 latach, od koronacji Fryderyka II, pierwszym królem, który został również cesarzem, przez co dążył do odnowienia władzy cesarskiej i wystąpił przeciw papieżowi i królowi francuskiemu. Był pierwszym z trzech cesarzy z dynastii Luksemburgów.
Życiorys.
Henryk jako hrabia i wybór na króla w 1308.
Henryk VII był synem hrabiego Henryka VI, który poległ w 1288 w bitwie pod Worringen, i Beatrycze d'Avesnes. Jego ojczystym językiem był francuski, został wychowany we francuskiej kulturze rycerskiej. Henryk utrzymywał dobre kontakty z dworem w Paryżu i od 1294 był francuskim wasalem. Prowadził samodzielną politykę, która przyniosła mu sukcesy terytorialne. W 1292 poślubił Małgorzatę Brabancką, która urodziła mu troje dzieci, i w ten sposób doprowadził do zakończenia waśni pomiędzy oboma rodzinami, które datowały się od bitwy pod Worringen.
Nie angażował się w wojnę Francji i Niemiec z Anglią w latach 1294-1297, co przyniosło mu korzyści. Cieszył się poważaniem, jego hrabstwo było wzorowo i nowocześnie zarządzane, jego charakter był chwalony przez gwelfickiego kronikarza Giovanniego Villani.
Wybór na króla był przypadkowy. Po zamordowaniu 1 maja 1308 Albrechta I Henryk był zaskoczony wynikiem elekcji 27 listopada 1308 we Frankfurcie nad Menem, w której rywalizował z francuskim kandydatem Karolem de Valois. Funkcję siedmiu elektorów pełnili wówczas:
Henryk Karyncki nie przybył na elekcję. Dużą rolę podczas wyborów oprócz arcybiskupa Moguncji Petera Aspelta odgrywał brat Henryka, Baldwin Luksemburski. Obaj arcybiskupi skutecznie zabiegali o poparcie pozostałych elektorów. Wybór Henryka jest często uważany za antyfrancuski, był on jednak wyrazem woli elektorów, którzy chcieli wybrać nie silnego lecz zdolnego kandydata, który mógł zapewnić obronę przed ekspansją francuską. W końcu udało się uzyskać większość dla Henryka. Wybór, bez prośby o aprobatę, został obwieszczony papieżowi Klemensowi V. Koronacja nastąpiła 6 stycznia 1309 w Akwizgranie.
Działalność polityczna w Niemczech.
Henryk szybko spotkał się z problemami w Rzeszy. Najpierw porozumiał się z Habsburgami i rozkazał pochować obu swoich poprzedników Adolfa z Nassau i Albrechta Habsburga w Spirze. Potwierdził i poparł związek kantonów Uri, Schwyz i Unterwalden, które stały się bezpośrednimi poddanymi króla i w ten sposób władca uzyskał poważne możliwości wpływu na tym obszarze. Henryk usiłował bezskutecznie ogłosić Przełęcz Świętego Gotarda terenem podległym bezpośrednio Rzeszy, by w ten sposób przejąć kontrolę nad tym ważnym szlakiem wiodącym na południe. Wsparł Związek Miast Dolnej Szwabii przeciw hrabiemu wirtemberskiemu Eberhardowi I, który prowadził agresywną politykę terytorialną. Król ogłosił przeciw niemu wojnę, która trwała latami.
Początkowo, w odróżnieniu od swojego poprzednika, trzymał się z dala od rywalizacji Wettynów o Miśnię i Turyngię. Później zrzekł się królewskich roszczeń na tym obszarze, aby w ten sposób uzyskać wsparcie Wettynów w staraniach Luksemburgów o tron czeski. Od wymarcia Przemyślidów w Czechach sytuacja była niejasna. Opozycyjne kręgi czeskie zwróciły się w końcu do Henryka (najpierw w sierpniu 1309, potem w lipcu 1310) o interwencję. Król niemiecki chciał początkowo ofiarować koronę czeską swojemu bratu Walramowi, ale spotkał się z odmową. W końcu sierpnia 1310, po pozbawieniu korony Henryka Karynckiego nadał Czechy w lenno swojemu 14-letniemu synowi Janowi Luksemburskiemu, który ożenił się z Elżbietą, siostrą Wacława III ostatniego króla z dynastii Przemyślidów. Był to największy sukces polityczny Henryka. W ten sposób hrabiowie Luksemburga, władcy terytorialni drugiego rzędu na lewym brzegu Renu, stali się właścicielami rozległego i bogatego terytorium. Ponadto królowie czescy zgłaszali roszczenia do polskiej korony. Czechy stały się podstawą potęgi Luksemburgów, choć sam Henryk wkrótce zainteresował się problemami na zachodzie oraz uzyskaniem korony cesarskiej.
Na zachodzie Henryk starał się powstrzymać, datującą się od czasów Staufów ekspansję Francji. Mianował cesarskich wikariuszy, np. dla hrabstwa Cambrai, a także wspierał duchownych i świeckich władców w tym regionie, którzy otrzymywali od niego regalia. Udało mu się zmniejszyć francuski nacisk na granice.
Na życzenie papieża Henryk usiłował pogodzić się z francuskim królem Filipem IV Pięknym (układ w Paryżu w 1310). Jednak po wkroczeniu wojsk francuskich do Lyonu kontakty zostały zerwane. Działania króla niemieckiego leżały w interesie wielu panów z lewego brzegu Renu zagrożonych francuską ekspansją. W Paryżu działania króla niemieckiego budziły zaniepokojenie. Napięcia między francuskim i niemieckim monarchą utrzymały się i oddziałały na wydarzenia w Italii.
Wyprawa włoska Henryka VII do koronacji cesarskiej.
Henryk wcześnie zainteresował się planami wyprawy rzymskiej i aktywną polityką włoską. Już w zawiadomieniu o wyborze wysłanym do papieża położono nacisk na życzenie szybkiej koronacji cesarskiej. Wkrótce Henryk wysłał poselstwo do Awinionu, które zdołało uzgodnić termin koronacji cesarskiej. Zaplanowano ją na 2 lutego 1312. Papież Klemens V czuł nacisk francuskich Kapetytngów i liczył na wsparcie przyszłego cesarza. Wkrótce okazało się jednak, że papież nie jest w stanie opierać się Francuzom. Doszło wtedy do przymierza tronu i ołtarza, co po epoce Staufów nie było rzeczą oczywistą. Podjęcie polityki włoskiej należy także postrzegać w związku z interesami nadreńskich elektorów, którzy nie życzyli sobie aktywnej polityki królewskiej w Niemczech, co wynikało z trwającego przez dziesięciolecia osłabienia władzy cesarskiej. W porozumieniu z papieżem Henryk w październiku 1310 z małym oddziałem 5000 żołnierzy przeszedł Alpy przez Mont-Cenis, pozostawiając syna Jana jako wikariusza w Rzeszy. Już w 1309 Henryk nawiązał kontakty z komunami italskimi i zapowiedział swą wyprawę do Rzymu.
Wyprawa rzymska została przede wszystkim uwieczniona w cyklu grafik zamówionych przez Baldwina Luksemburskiego. Wiele uwagi poświęcili jej także włoscy kronikarze. Po raz pierwszy od czasów Staufów król niemiecki podjął wysiłek by uzyskać koronę cesarską. Ważne były także poglądy prawników, którzy pewne przywileje (na przykład obronę praw do Arelatu) przypisywali nie królowi, a jedynie koronowanemu cesarzowi. Dużą rolę grały sprawy finansowe. Potęga ekonomiczna komun była znaczna, a Henryk stale borykał się z brakiem pieniędzy. W wyprawie włoskiej szło zatem o cele z zakresu realpolitik i sfery idei.
W Italii Henryk został powitany przez gibelinów, jak również przez gwelfów (m.in. Dantego). Ci ostatni liczyli na potwierdzenie praw, które uzurpowali sobie podczas długoletniej nieobecności króla w Italii. Początkowo Henryk starał się o porozumienie z gwelfami (co jest widoczne we współczesnych źródłach, np. "Relatio" biskupa Nikolausa Butrino) i prowadził politykę zmierzającą do powrotu wygnanych do swoich miast i zaprowadzenia powszechnego pokoju. W starszych pracach historycznych jest to uważane częściowo za nierealną fantazję, jednak współcześni przyjmowali tę działalność pozytywnie. Z powodu braku władzy centralnej przed wyprawą Henryka trwały bowiem liczne wojny domowe.
W końcu z powodu oporu komun gwelfickich, które nie rozumiały jego polityki, Henryk opowiedział się po stronie gibelinów i usiłował podporządkować sobie gwelfów. Niemałą rolę odgrywały także starania, by przy pomocy wikariuszy ustanowić cesarską władzę w północnych Włoszech. Głównie Guido della Torre, gwelficki pan Mediolanu, czuł się zagrożony. Henryk był pierwszym królem niemieckim po Henryku VI, który koronował się żelazną koroną Longobardów (w rzeczywistości nowo wykonaną) w Mediolanie 6 stycznia 1311. Wkrótce wybuchło powstanie w Mediolanie, które poważnie zagroziło polityce Henryka VII. Także w innych komunach doszło do powstań. Król po ucieczce Guido della Torre osadził w Mediolanie Mateo I Viscontiego, rozpoczął procesy przeciw zbuntowanym miastom i usiłował jej pokonać siłą.
Po walkach w Lombardii, m.in. przeciw Cremonie i Bresci, podczas których Henryk walczył z niezwykłą bezwzględnością, a jego brat Walram zginął pod Brescią, monarcha niemiecki przybył pod koniec 1311 do Genui. Tam zmarła jego żona Małgorzata Brabancka. W Genui Henryk wyraził niezadowolenie z anty cesarskiej polityki króla Neapolu Roberta Mądrego (odmówił hołdu z posiadanych lenn Rzeszy Prowansji i Forcalquier), jak również z wyczekującej postawy Florencji, przeciw której szybko rozpoczął proces i ogłosił jej odejście od praw cesarskich. Dante naciskał listownie na króla, by zwrócił się przeciw Florencji, jednak Henryk nie podjął działań z braku czasu. W lutym 1312 z małym oddziałem wojska (jego liczebność stopniała w trakcie wcześniejszych walk) wyruszył drogą morską do Pizy głównego rywala Florencji, gdzie został entuzjastycznie powitany. Henryk szybko dał do zrozumienia, że chodzi mu o pokój między italskimi komunami i o postulowaną przez siebie ideę pokoju. Wcześniej musiał jednak rozwiązać trudną sytuację w północnych Włoszech. Wkrótce wyruszył do Rzymu na koronację cesarską.
Koronacja cesarska Henryka VII.
Henryk dotarł do Rzymu na początku maja. Tymczasem wzrósł opór przeciw niemu kierowany przez Roberta Mądrego i gwelficką rodzinę Orsinich. Król Neapolu był wspierany przez dyplomację francuską, która uważała ideę restauratio imperii za zagrożenie dla swoich interesów. Początkowo nie doszło do walk, ale do długich rokowań, do których wmieszał się papież. Henryk obiecał papieżowi wyprawę krzyżową do Ziemi Świętej. Nie mógł jednak wypełnić tego przyrzeczenia w ciągu kilku miesięcy, które pozostały do jego śmierci. Wkrótce jednak doszło do ciężkich walk w mieście.
Koronacja cesarska Henryka nastąpiła 29 czerwca 1312. Dokonali jej na Lateranie wyznaczeni przez papieża kardynałowie, gdyż drogę do bazyliki św. Piotra zagrodziły wrogie wojska. Po koronacji nowy cesarz wydał encyklikę koronacyjną. W arendze oświadczył, że tak jak Bóg rządzi wszystkim w niebiosach, tak wszyscy ludzie na ziemi muszą być posłuszni cesarzowi. Ta deklaracja, jedyna w swojej formie, wśród badaczy jest uważana za nierealistyczne żądanie, podobnie jak wcześniejsza deklaracja papieża Bonifacego VIII w bulli Unam Sanctam.
Deklarację trzeba jednak rozpatrywać z ideologicznego punktu widzenia jako przejaw idei cesarskiej. Henryk nie był marzycielem. Pragnął, by cesarstwo nabrało znaczenia, gdyż przez poprzednie 60 lat nie odgrywało żadnej roli. Król francuski Filip IV Piękny był oburzony i zareagował pogardliwie, podczas gdy król Anglii Edward II przyjął deklarację do wiadomości i pogratulował cesarzowi koronacji.
Klemens V, który nie zgadzał się z polityką Henryka i był pod naciskiem francuskim, usiłował uzyskać rozejm między cesarzem a Robertem Mądrym. To irytowało Henryka, który papieskie zarządzenie o rozejmie uznawał za próbę narzucenia mu zwierzchnictwa przez głowę Kościoła. Przed wyruszeniem w drogę Henryk złożył przysięgę obrony papiestwa i Kościoła oraz walki przeciw heretykom i występował przeciw jakiejkolwiek ingerencji papieskiej, w czym miał poparcie prawników.
Od koronacji cesarskiej do śmierci.
Z powodu prowadzonej polityki odbudowy Rzeszy Henryk popadł w konflikt z Robertem Mądrym, papieżem, komunami gwelfickimi, szczególnie z potężną Florencją. Do jego sprzymierzeńców należeli między innymi Piza, król Sycylii Fryderyk II. Z tym ostatnim, zaprzysięgłym wrogiem Roberta Mądrego, cesarz już w lipcu 1312, wbrew woli papieża, zawarł sojusz. Henryk szybko uświadomił sobie, że tylko na drodze militarnej może osiągnąć zwycięstwo nad Andegawenami.
W czasie bezowocnego oblężenia Florencji trwającego od września do października 1312, Henryk zachorował na malarię. Wiosną 1313 przybył w końcu do Pizy, gdzie wydał prawa przeciw obrazie majestatu. Na ich podstawie krótko potem 16 kwietnia 1313 nieobecny Robert Mądry został skazany na śmierć. Te prawa zostały włączone do późnoantycznego Corpus Iuris Civilis i potem były komentowane przez Bartolusa de Saxoferrato. Konflikt między cesarzem a "narodowym" Królestwem Neapolu wspieranym przez króla Francji i papieża miał niemały wpływ na dzieje prawa, gdyż prawnicy Roberta i papieża, który uważał króla Neapolu za swojego wasala zaprotestowali przeciw wyrokowi: cesarz nie posiada zagranicznej jurysdykcji, jego władza jest ograniczona do "districtus imperii" (obszaru cesarstwa). Prawnicy cesarscy natomiast twierdzili, że wszędzie, gdzie obowiązuje prawo rzymskie (na którym w większości przypadków opierał się Henryk), cesarz, przynajmniej formalnie, sprawuje władzę zwierzchnią.
Cesarz opracował plan ostatecznego pokonania Roberta Mądrego. Flota pizańsko-sycylijska miała zaatakować Królestwo Neapolu od strony morza, podczas gdy cesarz w sierpniu 1313 wyruszył drogą lądową na południe i zażądał posiłków z Niemiec. Przed inwazją na Neapol doszło do oblężenia Sieny. W jego trakcie cesarz znów poważnie zachorował na malarię i zmarł 24 sierpnia 1313 w małym miasteczku Buonconvento. Pojawiły się fałszywe informacje, że został otruty nasyconym jadem komunikantem. Jego śmierć przyniosła ulgę Robertowi Mądremu. Zwłoki Henryka zostały uroczyście przetransportowane do Pizy i pochowane w miejscowej katedrze. Armia cesarska została niedługo potem rozwiązana. Część żołnierzy pozostała we Włoszech jako najemnicy.
Bilans rządów.
Planowana stabilizacja Italii zakończyła się niepowodzeniem z powodu rychłej śmierci cesarza. Główną formą władzy w miastach stała się signoria. Idea polityki restauracji miała jednak duże oddziaływanie w dyskusji "państwo narodowe" czy "cesarstwo". Odcisnęła swoje piętno na panowaniu Ludwika Bawarskiego, gdy niemal pogrzebana po śmierci Henryka, idea władzy uniwersalnej, znów stała się aktualna.
Patrząc na jego mocarstwową politykę i działania w Niemczech, Henryk okazuje się być inteligentnym i zaangażowanym władcą, a nie marzycielem. jakim go widziała starsza historiografia. Działalność Henryka znalazła odbicie w dziełach Dantego: "Monarchii" i "Boskiej komedii". W tej ostatniej cesarz pojawia się jako "alto Arrigo".
Rodzina.
Henryk, jeszcze jako hrabia Luksemburga, 9 czerwca 1292 poślubił Małgorzatę, córkę Jana I, księcia Brabancji. Owdowiał 14 grudnia 1311. Z tego małżeństwa pochodzili:

</doc>
<doc id="488240" url="https://pl.wikipedia.org/wiki?curid=488240" title="Herse (księżyc)">
Herse (księżyc)

Herse (Jowisz L) – mały zewnętrzny księżyc Jowisza. Został on odkryty przez grupę astronomów pod przewodnictwem Bretta J. Gladmana w 2003 roku.
Herse obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Karme.
Nazwa została nadana w listopadzie 2009 roku, wcześniej księżyc nosił oznaczenie S/2003 J 17. W mitologii greckiej Herse była córką Zeusa (Jowisza) i Selene.

</doc>
<doc id="488241" url="https://pl.wikipedia.org/wiki?curid=488241" title="Kościelna">
Kościelna

Kościelna (niem. "Kirchberg", 513 m n.p.m.) – szczyt w północnej części Gór Kruczych, w Sudetach Środkowych, stanowiący ich północne zakończenie. Ma dwa wierzchołki o wysokości 513 i 511 m n.p.m. (ten niższy zwany jest "Górą Parkową").
Masyw Kościelnej wznosi się w widłach Bobru i Zadrny.
Zbudowana z permskich porfirów oraz karbońskich piaskowców i zlepieńców, należących do utworów zachodniego skrzydła niecki śródsudeckiej.
U jej podnóża znajduje się centrum Kamiennej Góry. Na jej północno-wschodnim zboczu znajduje się barokowy kościół Matki Boskiej Różańcowej z XVIII wieku, tzw. kościół łaski.
W górze znajduje się podziemna trasa turystyczna „Projekt Arado – Zaginione laboratorium Hitlera”.

</doc>
<doc id="488243" url="https://pl.wikipedia.org/wiki?curid=488243" title="Jowisz LXI">
Jowisz LXI

S/2003 J 19 – mały zewnętrzny księżyc Jowisza. Został on odkryty przez grupę astronomów pod przewodnictwem Bretta J. Gladmana w 2003 roku.
S/2003 J 19 obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Karme.

</doc>
<doc id="488244" url="https://pl.wikipedia.org/wiki?curid=488244" title="Nick Leeson">
Nick Leeson

Nicholas Leeson (ur. 25 lutego 1967) – były makler handlujący instrumentami pochodnymi, którego działania doprowadziły do bankructwa najstarszego angielskiego banku inwestycyjnego Barings Bank.
Leeson zaczął w tajemnicy spekulować na rynku instrumentów pochodnych w 1992 roku, będąc maklerem w singapurskim oddziale Barings, dokąd został oddelegowany z powodu toczącego się przeciwko niemu w Londynie postępowania sądowego. Do jednego z jego głównych zadań należało m.in. dokonywanie bezpiecznych transakcji arbitrażowych w kontrakty futures na indeks giełdy japońskiej Nikkei 225. Ponieważ indeks był notowany w dwóch miastach: Singapurze i Osace, występowały niewielkie różnice między wartościami indeksu na tych giełdach, co było dogodną sytuacją do kupna kontraktu terminowego na jednej giełdzie i sprzedaży kontraktu na drugiej, zarabiając na różnicy w cenach. Jednak Leeson zaczął wdrażać serię niebezpiecznych strategii. W celu zatarcia śladów swoich działań stosował wewnętrzny numer banku 88888 (w chińskiej numerologii uważany za wyjątkowo szczęśliwy). Pod koniec 1992 r. jego straty wynosiły ponad 2 mln £ i wzrosły do 208 mln £ pod koniec 1994 r. Początek końca nastąpił 16 stycznia 1995 r., kiedy Leeson dokonał bardzo ryzykownej transakcji stelażowej (rodzaj krótkiej sprzedaży) w kontrakty futures na indeks Nikkei 225. Założył on, że wartość indeksu nie zmieni się z dnia na dzień i utrzyma się na poziomie 19 000 punktów. Jednak następnego dnia, z powodu trzęsienia ziemi w Kōbe, na rynku nastąpiły gwałtowne spadki, powodujące jeszcze większe straty maklera. Leeson próbował zminimalizować straty dokonując serii niezwykle ryzykownych, niezabezpieczonych inwestycji. Tym razem założył, że na rynku nastąpi gwałtowne odbicie, co jednak nie nastąpiło. Gdy Leeson postanowił w końcu zabezpieczyć się przed rosnącymi stratami, dokonał transakcji kompensacyjnej na japońską stopę procentową i obligacje rządowe, co nie przyniosło spodziewanego efektu. Zdając sobie sprawę z powagi sytuacji, zostawił wiadomość "I'm sorry" i uciekł z Singapuru.
Całkowite straty Leesona osiągnęły wartość 827 mln £, dwa razy więcej niż kapitał banku, i po ujawnieniu doprowadziły Barings do bankructwa. Bank został przejęty przez ING za symbolicznego funta.
Po ucieczce do Brunei, Malezji oraz następnie do Niemiec, Leeson został aresztowany i wydany z powrotem Singapurowi 2 marca 1995 r. Ponieważ miał upoważnienie na wykonanie transakcji stelażowej 16 stycznia, został posądzony o oszustwo swoich przełożonych co do wielkości ryzyka i skali inwestycji, chociaż część obserwatorów obwiniła bank za brak wewnętrznego audytu finansowego oraz praktyk zarządzania ryzykiem. Ukarany karą sześciu i pół roku więzienia, zwolniony w 1999 r. po stwierdzeniu raka okrężnicy, którego jednak przeżył mimo niekorzystnych prognoz lekarzy.
Leeson wrócił do Wielkiej Brytanii i opublikował autobiografię "Rogue Trader", opisującą jego działania. Na podstawie książki powstał później film o tym samym tytule, z Ewanem McGregorem i Anną Friel w rolach głównych.
Nick Leeson mieszka aktualnie w Barna w hrabstwie Galway w zachodniej Irlandii. Podczas pobytu w więzieniu rozwiedziony, ożenił się ponownie i aktualnie jest regularnym gościem na sympozjach. W kwietniu 2005 r. został dyrektorem handlowym, a w listopadzie 2005 r. dyrektorem naczelnym klubu piłkarskiego Galway United.
23 czerwca 2005 opublikował nową książkę "Back from the Brink: Coping with Stress".

</doc>
<doc id="488245" url="https://pl.wikipedia.org/wiki?curid=488245" title="Galeria Międzynarodowego Centrum Kultury w Krakowie">
Galeria Międzynarodowego Centrum Kultury w Krakowie

Galeria Międzynarodowego Centrum Kultury w Krakowie (Galeria MCK) – galeria prowadzona przez Międzynarodowe Centrum Kultury w Krakowie, zlokalizowana przy Rynku Głównym 25
Działalność.
Organizowane w Galerii Międzynarodowego Centrum Kultury wystawy przybliżają publiczności najistotniejsze zjawiska ze świata sztuki i architektury, zwłaszcza XIX i XX w. Program Galerii MCK skupia się na dorobku kultur Europy Środkowej, ale organizowane są również wystawy sztuki europejskiej, a także reprezentującej inne kontynenty, m.in. Amerykę, Azję i Australię. Galeria prezentuje malarstwo, grafikę, fotografię, rzeźbę, plakat oraz projekty architektoniczne.
W Galerii MCK oglądać można wystawy monograficzne i przekrojowe, pokazuje osobowości, tendencje i kolekcje. W programie wystawienniczym obecne są stałe cykle: sztuka awangardy i wczesnego modernizmu pierwszej połowy XX w., polscy artyści tworzący za granicą, laureaci grand prix Międzynarodowego Triennale Grafiki w Krakowie, mistrzowskie grafiki ze zbiorów Gabinetu Rycin i Biblioteki Polskiej Akademii Umiejętności, fotografia XX w., wybitni architekci pierwszej połowy XX w.
Duże wystawy prezentowane są w Galerii MCK znajdującej się na pierwszym piętrze kamienicy „Pod Kruki”, do 2008 r. posiadającej 300 m² przestrzeni wystawienniczej, a od 2009 r. dysponującej powiększoną przestrzenią liczącą łącznie 470 m². Kameralne wystawy oglądać można w gotyckich piwnicach, których trzy sale posiadają 120 m² przestrzeni wystawienniczej.

</doc>
<doc id="488246" url="https://pl.wikipedia.org/wiki?curid=488246" title="Dom Józefa Mehoffera w Krakowie">
Dom Józefa Mehoffera w Krakowie

Dom Józefa Mehoffera – oddział Muzeum Narodowego w Krakowie poświęcony artyście Józefowi Mehofferowi, mieszczący się w Krakowie przy ulicy Krupniczej 26.
Lokalizacja.
Muzeum umiejscowione jest w byłym domu Józefa Mehoffera, położonym przy ulicy Krupniczej 26 w krakowskiej dzielnicy Stare Miasto.
Dom.
Pierwotny, drewniany dom należał do dziadków Stanisława Wyspiańskiego - Rogowskich. Po pożarze Krakowa w 1850 roku wybudowali nowy, murowany. Córka Rogowskich, Maria poślubiła w 1868 roku Franciszka Wyspiańskiego i w 1869 roku urodził się w tym domu Stanisław Wyspiański. Potem właścicielem obiektu był Józef Szujski i w roku 1873 przebudował go według projektu Antoniego Łuszczkiewicza. Dobudowano piętro, centralnie usytuowaną klatkę schodową oświetloną górnym światłem, oraz kilka nowych pokoi. Następni właściciele - rodzina Tarnowskich - kamienicę wynajęli. W 1932 roku zakupił ją 63-letni wówczas Józef Mehoffer i po czteroletnim remoncie wprowadził się wraz z rodziną. Rodzina Mehofferów nazywała ten dom „Pałacykiem pod Szyszkami” od rzeźbionych w drewnie szyszek pinii, które stanowią element dekoracji hallu i klatki schodowej. Wystrój pomieszczeń zaprojektował Józef Mehoffer.
Muzeum.
Pomysł stworzenia muzeum poddał w 1963 roku Zbigniew Mehoffer, syn artysty. Rodzinę Mehofferów przeniesiono do innych mieszkań, ale dopiero w 1979 roku przystąpiono do remontu, który ciągnął się do początków lat 90. Zbigniew Mehoffer nie doczekał otwarcia muzeum i zmarł w październiku 1985 roku, ale kontynuację jego inicjatywy przejął Ryszard Mehoffer (1922–2010), syn Zbigniewa, a wnuk Józefa Mehoffera. Po zakończeniu remontu budynku w 1986 roku przekazano go – wraz z ogrodem – zgodnie z wolą rodziny Muzeum Narodowemu w Krakowie, jako oddział poświęcony artyście. W 1987 roku Ryszard Mehoffer przekazał meble oraz wyroby rzemiosła artystycznego z dawnego wyposażenia domu, które pozwoliły urządzić muzealne wnętrza. W latach 1993–1995 przekazał ponadto bibliotekę, materiały ikonograficzne, fotografie i zbiór tkanin. Muzeum otrzymało również w depozyt trzy witraże, rzeźby, 120 prac olejnych, rysunków, projektów polichromii i witraży, a także drzeworyty japońskie (ok. 50 sztuk) i zespół pamiątek rodzinnych. Obiekt po pracach konserwatorskich i remontowych został otwarty w 1996 roku. Rodzina artysty nadal wspiera Muzeum.
Wnętrza zostały zrekonstruowane na podstawie archiwalnych fotografii, korespondencji rodzinnej oraz wspomnień i wskazówek Ryszarda Mehoffera i jego siostry Magdaleny Mehoffer-Skarżyńskiej.
Ekspozycja zajmuje 16 pomieszczeń o łącznej powierzchni 400 m². Zgromadzone eksponaty są częściowo depozytem rodziny Mehofferów, a częściowo stanowią własność Muzeum Narodowego w Krakowie. W muzeum znajdują się m.in. obrazy: "Portret żony na tle Pegaza", "Na letnim mieszkaniu", witraże: "Caritas", "Vita somnium breve" oraz "Wiara, Nadzieja, Miłość".

</doc>
<doc id="488256" url="https://pl.wikipedia.org/wiki?curid=488256" title="Galeria Międzynarodowego Centrum Kultury">
Galeria Międzynarodowego Centrum Kultury



</doc>
<doc id="488257" url="https://pl.wikipedia.org/wiki?curid=488257" title="Galeria MCK">
Galeria MCK



</doc>
<doc id="488260" url="https://pl.wikipedia.org/wiki?curid=488260" title="Gardnar Mulloy">
Gardnar Mulloy

Gardnar Putnam Mulloy (ur. 22 listopada 1913 w Waszyngtonie, zm. 14 listopada 2016 w Miami) – amerykański tenisista, zwycięzca mistrzostw USA i Wimbledonu w deblu, zdobywca Pucharu Davisa.
Kariera tenisowa.
Studiował prawo na Uniwersytecie Miami, gdzie był organizatorem i zawodnikiem pierwszej drużyny tenisowej. Pełnił służbę wojskową w czasie II wojny światowej. W roku 1936 po raz pierwszy pojawił się w rankingu amerykańskim – jako nr 11. w klasyfikacji gry podwójnej. W latach 40. i 50. XX wieku tworzył parę deblową z Billem Talbertem – wspólnie wygrali cztery razy mistrzostwa USA oraz byli w dalszych dwóch finałach. W kolejnych finałach Mulloy i Talbert pokonywali Teda Schroedera i Sidneya Wooda (1942), Boba Falkenburga i Jacka Tuero (1945), Dona McNeilla i Franka Guernseya (1946) oraz Franka Parkera i Teda Schroedera (1948). Najbardziej wyrównany finał miał miejsce w 1946 – Mulloy i Talbert triumfowali 3:6, 6:4, 2:6, 6:3, 20:18, broniąc siedmiu piłek meczowych. W pozostałych finałach mistrzostw USA amerykański debel przegrywał z Johnem Bromwichem i Frankiem Sedgmanem (1950) oraz z Rexem Hartwigiem i Mervynem Rose (1953). Mulloy był również w finałach mistrzostw USA w 1940 (w parze z Henrym Prusoffem) i 1941 (z Wayne’em Sabinem) – w obu przypadkach przegrywając z parą Jack Kramer i Ted Schroeder, a także w roku 1957 (z Budge’m Pattym, porażka z Ashleyem Cooperem i Neale’em Fraserem).
Sukcesy deblowe Gardnar Mulloy odnosił także na innych turniejach wielkoszlemowych. W latach 1951–1952, w parze z Dickiem Savittem, dochodził do finałów mistrzostw Francji (dwie porażki z Frankiem Sedgmanem i Kenem McGregorem, zdobywcami deblowego Wielkiego Szlema). Jedyne zwycięstwo na Wimbledonie odniósł w wieku 43 lat, w roku 1957, w parze z Budge’em Pattym. Nierozstawieni Amerykanie pokonali w finale najwyżej rozstawionych Australijczyków – Lew Hoada i Neale’a Frasera w czterech setach (8:10, 6:4, 6:4, 6:4). Mulloy był również finalistą wimbledońskiego debla w roku 1948 (w parze z Tomem Brownem, porażka z Bromwichem i Sedgmanem) i w roku 1949 (w parze z Tedem Schroederem, porażka z Pancho Gonzálezem i Frankiem Parkerem). W 1956 w grze mieszanej partnerował Althei Gibson i para ta dotarła do finału (porażka z Shirley Fry i Vicem Seixasem).
Jako singlista Mulloy figurował w czołowej dziesiątce rankingu amerykańskiego czternastokrotnie w latach 1939–1954. W roku 1952 był liderem tej klasyfikacji, kiedy jedyny raz osiągnął finał mistrzostw USA także w grze pojedynczej (przegrał z młodszym o czternaście lat Frankiem Sedgmanem). W latach 1946, 1949 i 1952 był w dziesiątce rankingu światowego według The Daily Telegraph (w 1952 jako nr 7).
W sezonach 1946, 1948–1950, 1952–1953 i 1957 Mulloy bronił barw amerykańskich w Pucharze Davisa. We wszystkich tych latach finały Pucharu Davisa rozgrywały między sobą USA i Australia – Amerykanie wychodzili z nich zwycięsko w latach 1946, 1948–1949, a Mulloy przyczynił się do sukcesu szczególnie w roku 1948, zdobywając z Billem Talbertem ważny punkt deblowy przeciwko Sidwellowi i Longowi. W latach 1952–1953 Mulloy pełnił funkcję grającego kapitana. Bilans jego występów pucharowych to trzy zwycięstwa (bez porażek) w singlu oraz osiem zwycięstw i trzy porażki w deblu.
Praworęczny zawodnik, przygodę z tenisem kontynuował jeszcze jako 80-latek – w roku 1996 był liderem klasyfikacji amerykańskiej w kategorii powyżej 80 lat w singlu i deblu. Zdobył szereg tytułów mistrza USA w rozmaitych kategoriach wiekowych, na różnych nawierzchniach i we wszystkich dyscyplinach (w singlu, deblu i mikście, a nawet w specjalnej deblowej kombinacji ojciec-syn). W roku 1952 jako 38-latek był najstarszym finalistą mistrzostw USA (pięć tygodni starszy od Billa Larneda w roku 1911), w roku 1957 jako 43-latek najstarszym reprezentantem USA w Pucharze Davisa. Jest również najstarszym deblowym mistrzem Wimbledonu (43 lata w roku 1957). W roku 1972 został przyjęty do Międzynarodowej Tenisowej Galerii Sławy.

</doc>
<doc id="488262" url="https://pl.wikipedia.org/wiki?curid=488262" title="Pistolet Harrington &amp; Richardson .25">
Pistolet Harrington &amp; Richardson .25

Harrington &amp; Richardson .25 (H&amp;R Self-Loading .25) – amerykański, kieszonkowy pistolet samopowtarzalny produkowany na początku XX wieku. podobnie jak większy Harrington &amp; Richardson .32 pistolet kalibru .25 był wzorowany na konstrukcji firmy Webley &amp; Scott.
Opis.
H&amp;R .25 był bronią samopowtarzalną. Zasada działania oparta o odrzut zamka swobodnego. Mechanizm uderzeniowy kurkowy, z kurkiem wewnętrznym.
H&amp;R .32 był zasilany z wymiennego, jednorzędowego magazynka pudełkowego umieszczonego w chwycie.
Lufa gwintowana, posiadała sześć bruzd prawoskrętnych.
Pistolet był pozbawiony przyrządów celowniczych.

</doc>
<doc id="488264" url="https://pl.wikipedia.org/wiki?curid=488264" title="Szczypiorek">
Szczypiorek

Czosnek szczypiorek, nazywany w skrócie szczypiorkiem ("Allium schoenoprasum" L.) – gatunek rośliny z rodziny czosnkowatych. W stanie dzikim jest szeroko rozprzestrzeniony na kuli ziemskiej. Występuje w Europie, Azji i Ameryce Północnej. Jest też powszechnie uprawiany w wielu krajach świata. Status gatunku we florze Polski: roślina uprawna, efemerofit. 
Uprawa.
Rozmnaża się z nasion lub przez podział kępek. Nadaje się do uprawy w ogrodzie, w skrzynkach i doniczkach. Co 2-3 lata należy kępę szczypiorku wykopać i rozdzielić cebulki, gdyż ulega ona nadmiernemu zagęszczeniu. 

</doc>
<doc id="488266" url="https://pl.wikipedia.org/wiki?curid=488266" title="Zofia Baczewska">
Zofia Baczewska



</doc>
<doc id="488267" url="https://pl.wikipedia.org/wiki?curid=488267" title="Paul Godwin">
Paul Godwin

Paul Godwin, dokł. Pinchas Goldfein, czytaj Pinkas Goldfein (ur. 28 marca 1902 w Sosnowcu, zm. 9 grudnia 1982 w Driebergen, Holandia) – w latach 20. i 30. XX w. skrzypek i dyrygent popularnej niemieckiej orkiestry tanecznej "Tanz-Orchester Paul Godwin".
Życiorys.
Sosnowiec opuścił we wczesnej młodości. Wyjechał do Warszawy, gdzie pobierał nauki gry na skrzypcach, następnie wyjechał do Berlina. W Berlinie dyrygował kilkoma orkiestrami tanecznymi, interpretował i aranżował wiele standardów muzyki rozrywkowej.
W tym okresie uczestniczył w nagraniu wielu płyt dla niemieckiej wytwórni Deutsche Grammophon.
Po wybuchu II wojny światowej wyemigrował do Holandii.

</doc>
<doc id="488271" url="https://pl.wikipedia.org/wiki?curid=488271" title="Pociąg osobowy">
Pociąg osobowy

Pociąg osobowy – kategoria pociągu pasażerskiego przeznaczonego do obsługi przewozów i zaspakajania potrzeb przewozowych w zakresie przewozu osób i bagażu. Przejazd osób odbywa się na podstawie biletu (czasami także opłat dodatkowych).
Wymagania techniczno-eksploatacyjne dla pociągów osobowych jako jednego z rodzajów pociągów pasażerskich nie zostały dotychczas unormowane Kartą UIC. Cechy charakterystyczne dla pociągów osobowych określane są na podstawie doświadczeń przewoźników.
Zestawienie pociągu osobowego.
Pociągi złożone z wagonów.
W skład pociągu osobowego zestawionego z wagonów osobowych wchodzi co najmniej jedna czynna lokomotywa (bez względu na to, czy pociąg jest pchany, czy ciągnięty) i wagony osobowe, których rodzaj uzależniony jest od przeznaczenia pociągu i charakteru przewozów, jakie będą tym pociągiem obsługiwane (wagony 2 klasy, wagony 1 klasy lub wagony klasy 1/2, czasem wagony barowe, sporadycznie inne, np. restauracyjne). Od 13 grudnia 2009 wagony 1 klasy obecne są tylko w pociągach wyższych kategorii (TLK – dawne pośpieszne, Intercity), natomiast w zwykłych pociągach osobowych – jedynie wagony 2 klasy. Często stosowane są wagony ze zwiększoną liczbą drzwi, co ułatwia dostęp i przyspiesza wymianę pasażerów w punktach zatrzymania pociągu. Dla zwiększenia liczby miejsc oferowanych dla podróżnych stosowane są wagony dwukondygnacyjne (tzw. piętrowe). Połączone wagony umożliwiają przemieszczanie się pasażerów i obsługi przez cały skład pociągu.
Pociągi złożone z zespołów trakcyjnych.
Do obsługi pociągu osobowego może zostać użyty spalinowy zespół trakcyjny albo elektryczny zespół trakcyjny. Warunkiem użycia do obsługi pociągu osobowego elektrycznego zespołu trakcyjnego (w skrócie EZT) jest wyposażenie linii kolejowej, po której będzie odbywał się przejazd danego pociągu w sieć trakcyjną. Zasadniczo wyróżnić można dwa rodzaje pociągów obsługiwanych przez zespoły trakcyjne. Jeden z nich to zespoły trakcyjne przystosowane do obsługi linii z niskimi i wysokimi peronami, drugi zaś przystosowany do obsługi linii wyłącznie z wysokimi peronami (obecnie w Polsce ten drugi rodzaj taboru nie występuje w ruchu pociągów osobowych z wyłączeniem dwóch jednostek EW60 należących do Kolei Mazowieckich).
Pociągi obsługiwane wagonami spalinowymi.
Na liniach, na których zapotrzebowanie na przewozy w określonych porach (albo stale) ogranicza się do kilkudziesięciu pasażerów do obsługi pociągów osobowych mogą być użyte wagony spalinowe. W razie potrzeby, celem zwiększenia liczby miejsc dla pasażerów do wagonu spalinowego może zostać doczepiony dodatkowy wagon do przewozu osób.
Pociągi osobowe w Polsce.
W Polsce przewoźnikami wykonującymi regularne przewozy kolejowe osób pociągami osobowymi są:

</doc>
<doc id="488273" url="https://pl.wikipedia.org/wiki?curid=488273" title="Fujiwara no Teika">
Fujiwara no Teika



</doc>
<doc id="488274" url="https://pl.wikipedia.org/wiki?curid=488274" title="Fujiwara-no Teika">
Fujiwara-no Teika



</doc>
<doc id="488276" url="https://pl.wikipedia.org/wiki?curid=488276" title="Fujiwara no Sadaie">
Fujiwara no Sadaie



</doc>
<doc id="488277" url="https://pl.wikipedia.org/wiki?curid=488277" title="Fujiwara-no Sadaie">
Fujiwara-no Sadaie



</doc>
<doc id="488278" url="https://pl.wikipedia.org/wiki?curid=488278" title="H&amp;M">
H&amp;M

H&amp;M, od H &amp; M Hennes &amp; Mauritz AB – szwedzkie przedsiębiorstwo odzieżowe, z siedzibą w Sztokholmie.
Historia.
Założyciel, Erling Persson, wyjechał w 1946 roku do Stanów Zjednoczonych, skąd wrócił z pomysłem utworzenia sklepu, który oferowałby wysokiej jakości ubrania w korzystnej cenie. W roku 1947 otworzył w szwedzkim Västerås pierwszy sklep „Hennes”, w którym sprzedawał jedynie ubrania dla kobiet („hennes” po szwedzku znaczy „jej”, „dla niej”). Dopiero w 1968 roku, kiedy Erling Persson kupił sklep "Mauritz Widforss" przy Sergelgatan w Sztokholmie, uzupełnił ofertę o kolekcję męską, a nazwę firmy zmienił na obecną – Hennes &amp; Mauritz.
Działalność.
Obecnie H&amp;M prowadzi około 5000 sklepów oraz zatrudnia ponad 148 tys. osób w 38 krajach Europy, Ameryki Północnej (Kanada, USA), Azji (Kuwejt, Zjednoczone Emiraty Arabskie, Chiny, Hongkong) i Afryki. H&amp;M nie ma własnych ośrodków produkcyjnych – wszystkie ubrania, kosmetyki i akcesoria są produkowane przez blisko 800 niezależnych dostawców, głównie z Azji i Europy.
Najwięcej sklepów (440) znajduje się w Niemczech. Dewizą H&amp;M jest „Moda i jakość w najlepszej cenie”.
Dla H&amp;M kolekcje tworzyli m.in.: Marni, Stella McCartney, Versace, Madonna, Kylie Minogue, Victor &amp; Rolf, Karl Lagerfeld, Rei Kawakubo, Matthew Williamson, Sonia Rykiel, Jimmy Choo, Lanvin, Alexander Wang, The Weeknd i Kenzo. W 2007 roku H&amp;M stworzył drugą markę COS (Collection of Style), dla bardziej zamożnych i wymagających klientów. Również w 2007 roku stworzony został, jako akcesorium do gry „The Sims 2", dodatek „Moda z H&amp;M”.
W 2003 roku otwarto pierwszy sklep H&amp;M w Polsce.
W 2012 roku twarzą przedsiębiorstwa została Lana Del Rey, a rok później twarzą kolekcji plażowej została Jennie Runk.
Przedsiębiorstwo produkuje ubrania głównie w Chinach i Bangladeszu. Jesienią 2013 roku część produkcji ma zostać przeniesiona do Etiopii, gdzie docelowo ma powstawać do ok. miliona sztuk ubrań miesięcznie. Powodem mają być jednostkowe koszty produkcji odzieży w Etiopii – dwa razy niższe niż w Chinach.
9 listopada 2012 roku w Lublinie otworzono 100 sklep tej marki w Polsce.
W Gądkach koło Kórnika powstał magazyn H&amp;M, z którego produkty rozwożone są do sklepów w Europie Środkowej. Magazyn obsługuje także sprzedaż wysyłkową, którą H&amp;M proponuje w krajach Europy Zachodniej oraz w całej Skandynawii.

</doc>
<doc id="488279" url="https://pl.wikipedia.org/wiki?curid=488279" title="Stockerau">
Stockerau

Stockerau – miasto w Austrii, w północnej części kraju związkowego Dolna Austria, w powiecie Korneuburg. Leży na wschodnim krańcu Kotliny Tullneńskiej, nad meandrami i starorzeczami Dunaju, w odległości ok. 25 km na północny zachód od Wiednia. Liczy 16 127 mieszkańców (1 stycznia 2014).
W mieście rozwinął się przemysł samochodowy, elektrotechniczny, drzewny, poligraficzny, tworzyw sztucznych oraz spożywczy.
Historia.
W 1012 roku w mieście powieszono irlandzkiego pielgrzyma do Ziemi Świętej, wziętego za szpiega. Został on później kanonizowany jako święty Koloman ze Stockerau i stał się patronem Austrii. Miasto zostało doszczętnie spalone i zrabowane w 1620 roku przez wspomagające cesarza polskie wojska zaciężne zwane lisowczykami.
Współpraca.
Miejscowości partnerskie:

</doc>
<doc id="488285" url="https://pl.wikipedia.org/wiki?curid=488285" title="Komisja Mazura">
Komisja Mazura

Komisja dla zbadania odpowiedzialności byłych pracowników Głównego Zarządu Informacji, Naczelnej Prokuratury Wojskowej i Najwyższego Sądu Wojskowego (tzw. komisja Mazura) – komisja powołana po śmierci Bolesława Bieruta w celu zbadania przypadków łamania prawa w naczelnych wojskowych organach ścigania i wymiaru sprawiedliwości – Głównego Zarządu Informacji, Naczelnej Prokuraturze Wojskowej oraz w Najwyższym Sądzie Wojskowym do 1956. Zakres działalności komisji obejmował wyłącznie sprawy dotyczące oficerów armii z lat 1948–1954. Analiza funkcjonowania wojskowych sądów rejonowych i sprawy tysięcy osób cywilnych skazanych przez te sądy nie znalazły się w kompetencjach komisji.
Historia.
Komisję Mazura powołano w wyniku porozumienia Ministerstwa Obrony Narodowej, Ministerstwa Sprawiedliwości i Prokuratora Generalnego PRL 10 grudnia 1956. 
Skład komisji.
Od 10 grudnia 1956 do 18 marca 1957 komisja działała pod przewodnictwem Zastępcy Prokuratora Generalnego PRL Mariana Mazura, a po powierzeniu mu pełnienia obowiązków Prokuratora Generalnego – pod przewodnictwem Zastępcy Prokuratora Generalnego PRL Jana Wasilewskiego. 
Pozostałymi członkami komisji byli:
Raport Mazura.
Wynikiem kilkumiesięcznej pracy komisji było przygotowanie sprawozdania, które do historii przeszło pod nazwą raportu Komisji Mazura (lub Mazura – Wasilewskiego) wydanego 29 czerwca 1957. Stwierdzał on, iż największe nasilenie łamania praworządności występowało w latach od 1948 do 1954, przy czym przeważająca większość wyroków sądowych w spreparowanych procesach przypada na okres od marca 1952 do drugiego kwartału 1953. Za głównych inicjatorów wypaczeń w sądownictwie wojskowym uznali byłego prezesa NSW Wilhelma Świątkowskiego i jego zastępcę Aleksandra Tomaszewskiego. Nie wnioskowali jednak o ich ukaranie, gdyż byli oni obywatelami radzieckimi.
Komisja nie uznała za możliwe ścigania karnego wszystkich winnych osób z organów byłej Informacji, prokuratury i sądownictwa "za łamanie praworządności w minionym okresie zarówno z uwagi na różny stopień zawinienia jak i ze względu na różnice w stanowiskach i funkcjach", co miałoby skutkować "rozmaitą odpowiedzialność różnych osób" i wnioskowała o wdrożenie postępowania karnego "tylko w stosunku do tych osób, o których winie nabrała głębokiego przekonania na podstawie przedstawionego materiału, bezpośrednich rozmów i obserwacji oraz przeglądu akt operacyjnych". 
Odpowiedzialność.
W wyniku przeprowadzonego dochodzenia Komisja uznała, iż "działalność niektórych sędziów (…) wydaje się nabierać cech mordu sądowego". Pomimo wniosków o wszczęcie postępowania karnego wobec trzech sędziów (Feliksa Aspisa, Teofila Karczmarza oraz Mariana Krupskiego) władze nie zdecydowały się na pociągnięcie ich do odpowiedzialności karnej. W odniesieniu do pozostałych byłych sędziów Najwyższego Sądu Wojskowego członkowie komisji proponowali wymierzyć jedynie kary dyscyplinarno-administracyjne.
Zastrzeżenia do wiarygodności raportu komisji Mazura w części dotyczącej GZI WP zgłosiło dwóch jego współautorów: gen. bryg. Adam Uziembło i pisarz płk. Zbigniew Domino.
Publikacja raportu.
Sprawozdanie jako pierwszy (choć częściowo) opublikował Jerzy Poksiński w 1996 na łamach książki "My, sędziowie, nie od Boga". W całości został opublikowany w 1999 na łamach Gazety Wyborczej (nr 18 z dnia 22 stycznia 1999). Do czasu publikacji raport prac komisji nie był publicznie dostępny, a wszystkie podjęte w związku ze sprawozdaniem kroki wyjaśniające pozostały wewnętrzną sprawą organów je podejmujących.

</doc>
<doc id="488288" url="https://pl.wikipedia.org/wiki?curid=488288" title="Bunt wójta Alberta">
Bunt wójta Alberta

Bunt wójta Alberta – zbrojne wystąpienie części mieszczan krakowskich między majem 1311 roku a majem lub czerwcem 1312 roku przeciwko księciu kujawskiemu, Władysławowi. Przywódcą buntu był wójt krakowski Albert. Klęska powstania przyczyniła się do wzmocnienia działań księcia Władysława mających na celu zjednoczenie pod wspólnym berłem ziem polskich będących do czasu jego koronacji na króla Polski w stanie rozbicia dzielnicowego.
Geneza.
Główną przyczyną buntu była polityczna orientacja niemieckiego patrycjatu Krakowa, chętniej widzącego na tronie polskim Jana Luksemburczyka. Przyczyny powstania leżały także w trudnościach gospodarczych miasta spowodowanych utratą przez Władysława Pomorza gdańskiego na rzecz Zakonu Krzyżackiego. Utrudniło to handel kupców krakowskich z Flandrią przez Gdańsk, co skłoniło mieszczaństwo krakowskie pod wodzą wójta Alberta do podjęcia próby osadzenia na tronie małopolskim korzystniejszego monarchy. Tezę tę powtarza Edmund Długopolski za Janem Długoszem, dodatkowo przypisując wybuch powstania politycznemu poparciu, jakie miał Jan Luksemburski w niemieckiej części mieszczaństwa małopolskiego. Edmund Długopolski wysuwa w ten sposób na pierwszy plan narodowo-polityczne przyczyny powstania, stwierdzając, że za panowania Wacława II największy wpływ na ster rządów w Małopolsce zyskało mieszczaństwo niemieckie i tam też było najsilniejsze.
Z politycznego punktu widzenia przyczyną buntu były roszczenia Jana Luksemburczyka do korony polskiej, która należała mu się w spadku po zmarłym królu czeskim z rodu Przemyślidów, Wacławie III. Sukcesy, jakie nowy król odnosił w Czechach oraz jego roszczenia do korony polskiej były zachętą do podjęcia działań wrogich Władysławowi Łokietkowi. Dodatkowo doradcy czeskiego króla, m.in. Piotr z Aspeltu, byli przekonani, że problemy jakie nagromadziły się na politycznej drodze księcia Władysława pozwolą na równie łatwe przejęcie przez Jana Luksemburczyka Polski, jak miało to miejsce w Czechach i na Morawach.
Przebieg.
Wójt Albert wywołał powstanie w maju 1311 roku przy poparciu niemieckiego mieszczaństwa krakowskiego oraz niektórych klasztorów – bożogrobców z Miechowa. W tym czasie proboszczem klasztoru był Henryk, z pochodzenia Czech herbu Osoria, który posiadał bliższe związki z wójtem krakowskim już za panowania Wacława II. Bunt poparł także biskup krakowski Jan Muskata oraz jego szwagier Gerlach, którzy po upadku rebelii stracili dobra w Małopolsce, m.in. zamek biecki. Bunt poparło kilka innych małopolskich miast takich jak Sandomierz i Wieliczka. Za Łokietkiem z kolei opowiedział się Nowy Sącz, miasto będące rywalem handlowym Krakowa na szlaku prowadzącym na Węgry.
Buntownicy nie zdawali sobie jednak sprawy z trudności, jakie Jan Luksemburski napotkał w Czechach. Król Jan nie mógł przybyć na pomoc zbuntowanemu miastu w związku z rebelią wielmożów, która wybuchła przeciwko niemu na Morawach w 1312 roku. Powodem był też brak pieniędzy oraz niechęć stanów czesko-morawskich do walki poza granicami swojego państwa obawiających się wzrostu potęgi Jana Luksemburskiego, który po opanowaniu Małopolski mógłby przy pomocy niemieckich sprzymierzeńców ograniczyć ich wolności i przywileje. Z tego powodu do Krakowa zamiast niego przybył w charakterze namiestnika, określany w dokumentach z epoki jako „starosta czeski”, książę Bolesław I opolski. Nie wiadomo jednak, czy przebywał w Krakowie już w 1311 roku, czy dopiero w 1312, pewne jest, że był tam dwa miesiące.
Przybycie księcia opolskiego do Krakowa rozpoczyna drugi etap historii buntu. Wtedy Władysław Łokietek, przebywając w Starym Sączu w kwietniu 1312 roku, czekał na pomoc z Węgier, aby uderzyć na zbuntowane miasto. Bunt zakończył się w początku czerwca 1312 roku wydaniem Łokietkowi miasta Krakowa przez księcia Bolesława w sytuacji, gdy z pomocą wojsk możnowładcy węgierskiego Amadeja Aby Łokietek opanował ponownie całą Małopolskę. Wydanie miasta przez księcia opolskiego nastąpiło najprawdopodobniej w drodze układów i wbrew woli wójta krakowskiego, którego po poddaniu miasta książę uprowadził ze sobą do Opola. W Opolu wójt Albert został osadzony przez Bolka w więzieniu, a zwolniony po pięciu latach przez książęcego następcę, Bolka II, po zapłaceniu okupu. Następnie wyjechał do Czech, gdzie zmarł.
Następstwa.
Kraków został przez Władysława Łokietka surowo ukarany. Ludzie książęcy wyłapywali i ścinali mieszczan niemówiących po polsku. Wójt Albert stracił dziedziczne stanowisko i osobisty majątek. Na miejscu jego domu zbudowano warowny gródek, który miał trzymać w ryzach niemieckich mieszczan. Większość przywódców stracono i skonfiskowano majątki najbardziej zaangażowanych mieszczan. Miastu odebrano szereg przywilejów – zniesiono dziedziczenie wójtostwa, a prawa wójta oraz jego dochody zostały ograniczone i przeszły na korzyść skarbu książęcego. Dziedzicznego wójtostwa, jak i majątku został pozbawiony także Henryk, brat Alberta. Jego kamienica, jak wynika z dokumentu wystawionego przez Kazimierza Wielkiego wydanego w roku 1334, przypadła w drodze nadania Spytkowi z Melsztyna. Ukarany został także drugi brat Alberta – Jan, którego nazwisko po stłumieniu buntu zniknęło z ksiąg miejskich Krakowa. Władysław Łokietek nie zastosował jednak zbiorowej odpowiedzialności, gdyż pozostali członkowie rodziny wójta Alberta nie utracili majątków i są wymieniani w księgach miejskich po stłumieniu powstania. Matka Alberta przekazała połowę swojej parceli w roku 1313 pod rozszerzenie cmentarza przy kościele Panny Marii w Krakowie. Mikołaj, syn Jana, wymieniany jest w latach 1323 i 1330 jako sprawujący urząd ławnika.
Miasto zachowało samorząd, jednakże zostały ograniczone jego przywileje handlowe, np. wolność od ceł. Wójt przestał być przewodniczącym rady miejskiej, której kompetencje wzrosły, m.in. odtąd kierowała ona obroną miasta. Po stłumieniu buntu książę Łokietek zakazał w Krakowie prowadzenia ksiąg miejskich po niemiecku, wprowadzając łacinę. Zachowane zostały natomiast przywileje gospodarcze miasta.
Odniesienia w kulturze.
Jednym z najwcześniejszych zabytków poetyckiego opisu tego wydarzenia jest 21-strofowa anonimowa "Pieśń o pewnym wójcie krakowskim Albercie". Utwór ten powstał pomiędzy rokiem 1317 a 1320. Jest to charakterystyka ambicji wójta Alberta, który będąc przewodniczącym rady miejskiej Krakowa za panowania Władysława Łokietka, chciał osiągnąć stanowisko generalnego starosty w Małopolsce dzięki sprzysiężeniu się z Janem Luksemburczykiem. Pieśń ta znajduje się w jednym z rękopisów biblioteki wrocławskiej. Po raz pierwszy jej tekst został wydrukowany przez Jana Kajetana Trojańskiego w Krakowie w 1814 roku. Na język polski tekst pieśni przełożył Michał Bobrzyński w dziele "Bunt wójta krakowskiego Alberta", wydrukowanym w „Bibliotece Warszawskiej” w 1877 roku.

</doc>
<doc id="488289" url="https://pl.wikipedia.org/wiki?curid=488289" title="Pamięć buforowa">
Pamięć buforowa

Pamięć buforowa (, także ) – wydzielony obszar pamięci operacyjnej zarezerwowany dla danych szczególnie często wykorzystywanych, dzięki czemu skraca się czas dostępu do nich.
Najczęściej tego typu buforowanie odbywa się w pamięci RAM i dotyczy danych zapisanych na nośnikach pamięci masowej (dyskietkach, płytach kompaktowych, dyskach twardych), do których czas dostępu jest znacznie dłuższy, a realny transfer – znacznie niższy.

</doc>
<doc id="488290" url="https://pl.wikipedia.org/wiki?curid=488290" title="Warsztaty Terapii Zajęciowej">
Warsztaty Terapii Zajęciowej

Warsztaty terapii zajęciowej, WTZ – placówka wykonująca rehabilitację społeczną i zawodową niepełnosprawnych podopiecznych. Terapia realizowana jest poprzez terapię zajęciową. Podstawą prawną działania WTZ są ustawa o rehabilitacji zawodowej i społecznej oraz zatrudnianiu osób niepełnosprawnych oraz rozporządzenie o WTZ-ach.
Uczestnictwo w warsztatach terapii zajęciowej zalicza się do podstawowych form aktywności wspomagającej proces rehabilitacji zawodowej i społecznej osób niepełnosprawnych
Historia.
WTZ zaczęto tworzyć od 1991 roku. W 1997 roku do zadań placówek dopisano rehabilitację zawodową.
Zadania.
Zajęcia w warsztacie prowadzone są zgodnie z indywidualnym programem rehabilitacji i terapii.
Uczestnicy WTZ.
Osoby niepełnosprawne będące klientami WTZ nazywane są "uczestnikami".
Uczestnicy WTZ muszą posiadać orzeczenie o niepełnosprawności. Orzeczenie takie (wraz z kwalifikacją do uczestnictwa w warsztatach terapii zajęciowej) wydają powiatowe zespoły do spraw orzekania o niepełnosprawności. Przy lekkim stopniu niepełnosprawności WTZ nie mogą zostać przyznane. Przy umiarkowanym stopniu niepełnosprawności wskazanie do WTZ może zostać uwzględnione przy symbolach przyczyny niepełnosprawności 01-U i 02-P i niezdolności do pracy. Przy znacznym stopniu i zapisem o niezdolności do pracy WTZ mogą zostać przyznane osobie bez względu na symbol przyczyny niepełnosprawności.
Liczebność grup terapeutycznych oraz pracujących w grupie instruktorów terapii zajęciowej ustala się w zależności od stopnia i rodzaju niepełnosprawności uczestników. Na jedną osobę pracującą bezpośrednio z uczestnikami nie powinno przypadać więcej niż pięciu uczestników.
Formy terapii.
Zasadniczą formą terapii jest terapia zajęciowa. Poza nią WTZ-y wykorzystują najczęściej zajęcia ruchowe, ogólnousprawniające, komunikację społeczną i terapię psychologiczną.
Finansowanie.
WTZ jest finansowany w 90% ze środków PFRON i w 10% ze środków samorządowych. Możliwe jest też pozyskiwanie środków z innych źródeł. Wśród nich wymienia się: dotacje samorządowe, darowizny z organizacji pozarządowych i osób prywatnych oraz darowizny sponsorów.
Działalność warsztatu jest działalnością o charakterze niezarobkowym. Ewentualny dochód ze sprzedaży produktów i usług wykonanych przez uczestników warsztatu w ramach realizowanego przez nich programu rehabilitacji i terapii przeznacza się w porozumieniu z uczestnikami na pokrycie wydatków związanych z integracją społeczną uczestników.

</doc>
<doc id="488292" url="https://pl.wikipedia.org/wiki?curid=488292" title="Pamięć danych">
Pamięć danych

Pamięć danych (ang. "data memory") – fizycznie lub logicznie oddzielony obszar pamięci RAM przeznaczony do przechowywania danych (w odróżnieniu od pamięci przechowującej kod programu).

</doc>
<doc id="488295" url="https://pl.wikipedia.org/wiki?curid=488295" title="Pamięć dynamiczna (informatyka)">
Pamięć dynamiczna (informatyka)

Pamięć dynamiczna, DRAM (od ang. "dynamic random-access memory") – rodzaj ulotnej pamięci półprzewodnikowej RAM, która przechowuje każdy bit danych w oddzielnym kondensatorze wewnątrz układu scalonego. Poszczególne jej elementy zbudowane są z tranzystorów MOS, z których jeden pełni funkcję kondensatora, a drugi elementu separującego.
W przeciwieństwie do pamięci statycznych wymagają okresowego odświeżania zawartości (ze względu na rozładowywanie się kondensatorów). Jednocześnie pojedyncza komórka pamięci dynamicznej składa się z mniejszej liczby elementów niż analogiczna komórka pamięci statycznej. Powyższe cechy pozwalają na większe upakowanie elementów w układach scalonych, co daje efekt w postaci niższych kosztów produkcji i pozwala na budowę tańszych układów pamięci o danych pojemnościach.
Odświeżanie musi następować w regularnych odstępach czasu i wewnętrznie polega na ponownym zapisie odczytanej wartości w tych samych komórkach pamięci. Za odświeżanie odpowiedzialne są układy pamięci, specjalizowane układy wspomagające (kontroler pamięci – obecnie najczęściej stanowi on integralną część chipsetu) bądź sam procesor (np. Z80).
Pamięci dynamiczne najczęściej łączone są w dwuwymiarowe tablice adresowane numerem wiersza i kolumny, co pozwala ograniczyć liczbę wymaganych linii adresowych i przyspiesza sekwencyjny odczyt danych umieszczonych w kolejnych komórkach tego samego wiersza pamięci.
Pamięci dynamiczne są obecnie szeroko wykorzystywane jako pamięć operacyjna w urządzeniach, z wyjątkiem układów wymagających niezbyt dużych ilości pamięci (np. sterowniki) oraz wymagających szybkiego dostępu do pamięci (np. specjalizowany sprzęt sieciowy).

</doc>
<doc id="488298" url="https://pl.wikipedia.org/wiki?curid=488298" title="Koło godzinne">
Koło godzinne

Koło godzinne – koło wielkie na sferze niebieskiej, przechodzące przez bieguny niebieskie i np. dany obiekt astronomiczny lub punkt Barana.

</doc>
<doc id="488299" url="https://pl.wikipedia.org/wiki?curid=488299" title="Pamięć wysoka">
Pamięć wysoka

Pamięć wysoka (ang. "High Memory Area", HMA) – obszar pamięci dostępny w systemie komputerowym PC, poczynając od procesora 80286, pracującym w trybie rzeczywistym, rozpoczynający się od adresu fizycznego 1 MB i mający rozmiar 64 KB - 16 B to znaczy 65520 bajtów. Wynika to z faktu, że jeżeli maksymalny adres segmentowy dostępny w trybie rzeczywistym, czyli szesnastkowo 0xFFFF, pomnoży się przez 16 i doda się do tego maksymalną wartość offsetu, czyli 0xFFFF, to otrzyma się maksymalny adres komórki, jaką można zaadresować w tym trybie pracy procesora, równy 0x10FFEF.
Jego istnienie jest skutkiem ubocznym występowania w procesorach Intel 80286 linii adresowej A20 (21. linii adresowej, gdyż są one numerowane od 0), przez co generowanie adresu fizycznego z adresu logicznego w formacie "segment:offset" daje możliwość pojawienie się na szynie adresowej procesora adresu przekraczającego granicę 1 MB pojemności pamięci operacyjnej, mimo pracy w trybie rzeczywistym procesora. Taki przypadek w procesorach Intel 8086/8088 powoduje przejście do pierwszych komórek pamięci operacyjnej. W ten sposób uzyskany dodatkowy blok pamięci o rozmiarze prawie 64 KB może być wykorzystany przez system MS-DOS (od wersji 5.0 z 1991 roku) do umieszczania tam buforów i sterowników urządzeń, dzięki czemu więcej pamięci konwencjonalnej może być przydzielonej na potrzeby uruchamiania aplikacji.

</doc>
<doc id="488300" url="https://pl.wikipedia.org/wiki?curid=488300" title="Wojna popia">
Wojna popia

Wojna popia, znana również jako wojna klesza lub wojna księża () – konflikt militarny na Warmii w latach 1478-1479.
Przyczyny.
W roku 1466 w wyniku II pokoju toruńskiego Warmia została włączona jako część Prus Królewskich do Korony.
Król Polski miał prawo zatwierdzania wybieranego przez kapitułę warmińską biskupa warmińskiego. Po nagłej śmierci nieprzychylnego zakonowi biskupa warmińskiego Pawła Legendorfa, kapituła warmińska powołała na jego miejsce urzędnika kancelarii papieskiej rodem z Warmii Mikołaja Tungena, co stało się przyczyną długotrwałych sporów. Powodem sporu było to, że Tungen był związany z papiestwem, którego polityka w wielu punktach kolidowała z polityką polską, oraz że był to dla króla człowiek obcy. W związku z tym polski władca chciał powierzyć biskupstwo warmińskie swemu zaufanemu biskupowi chełmińskiemu Wincentemu Kiełbasie, jednak papież Paweł II zatwierdził w 1468 wybór Tungena przez kapitułę warmińską.
Sytuacja polityczna.
Mikołaj Tungen odczekał kilka lat w Rzymie, po czym przybył na Warmię w przebraniu mnicha w lecie 1470 roku. Nie zdołał w niej początkowo osiąść, więc zbiegł do Rygi. W 1471 roku papieżem został Sykstus IV, w związku z tym król Kazimierz, nie mogąc uzyskać nominacji papieskiej dla biskupa Kiełbasy, skutecznie przeforsował nowego kandydata na biskupstwo warmińskie w osobie podkanclerzego koronnego Andrzeja Oporowskiego, a Tungen dostał biskupstwo kamieńskie. To postępowanie wzbudziło jednak opór stanów pruskich, dla których Oporowski był człowiekiem obcym, w przeciwieństwie do lubianego Wincentego Kiełbasy. W tym samym roku królewicz Kazimierz poniósł porażkę w staraniach o koronę Węgier, co postanowił wykorzystać Tungen i wspierające go stany pruskie.
W maju 1472 roku Mikołaj Tungen przybył po raz drugi na Warmię i wykorzystując poparcie zakonu krzyżackiego zajął większą część Warmii z Braniewem z wyjątkiem Lidzbarka Warmińskiego i Jezioran, które przeszły w jego ręce dopiero w 1474 roku. Następnie wziął go pod opiekę król Węgier Maciej Korwin, który był w konflikcie z królem Kazimierzem na tle starań jego syna o koronę węgierską i w związku z tym w 1474 roku najechał Małopolskę i spalił m.in. Rożnów, Duklę, Żmigród, Sobień, Dębowiec, Jasło oraz Pilzno. Ośmielony tymi wydarzeniami wielki mistrz Henryk von Richtenberg w listopadzie 1476 roku odmówił królowi pomocy zbrojnej przeciwko biskupowi Tungenowi oraz dodatkowo wszedł z nim w jawny sojusz skierowany przeciwko Polsce. Król przygotował się na taką okoliczność politycznie, dokonując kilku posunięć, które spowodowały, że silniej związały się z nim stany pruskie. Król zniósł w 1476 roku prawo lenne w Prusach i wprowadził zamiast niego prawo chełmińskie, czyli dziedziczne. Natomiast rok później udzielił także potwierdzenia starych i nowych przywilejów. Zrezygnował także z kandydatury Andrzeja Oporowskiego. Dzięki temu wyznaczony przez króla nowy gubernator Prus biskup kujawski Zbigniew Oleśnicki odebrał przysięgę wierności od pruskich poddanych. W lutym 1477 roku nad zakonem objął protektorat Maciej Korwin i przyrzekł poparcie na wypadek wojny z Polską. Wielki mistrz chciał do koalicji wciągnąć także Gdańsk, który jednak odmówił mu poparcia.
Działania zbrojne.
W 1477 roku nowo obrany wielki mistrz Martin Truchsess odmówił złożenia królowi Polski przysięgi wierności, odnowił przymierze z Węgrami i w czerwcu 1478 roku rozpoczął działania wojenne, zajmując zamki Starogród Chełmiński, Chełmno, Brodnicę oraz Kwidzyn znajdujący się pod zarządem biskupa Kiełbasy. Było to jawne wystąpienie przeciwko Królestwu Polskiemu mające na celu zrewidowanie zasad pokoju toruńskiego. W tej sytuacji we wrześniu 1478 król Kazimierz IV wypowiedział wojnę Tungenowi i rozpoczął interwencję zbrojną. Wojska królewskie pod dowództwem Jana Białego, syna starosty malborskiego Piotra Dunina, uderzyły na biskupstwo pomezańskie i biskupstwo warmińskie, pustosząc Pomezanię i zajmując takie miasta jak Orneta, Pieniężno, Frombork, Jeziorany. Natomiast Piotr Dunin odzyskał broniony przez Krzyżaków Kwidzyn. Krzyżacy chcieli przyjść z pomocą swemu sojusznikowi z Warmii, ale spotkali się z oporem stanów pruskich, które uznały, że korzystniejsze będzie dla nich przestrzeganie warunków traktatu toruńskiego, w związku z czym pospolite ruszenie rozeszło się do domów. Krzyżacy mogli więc wysłać na odsiecz biskupiemu Lidzbarkowi tylko 150 koni, lecz Tungen w tej sytuacji musiał uciekać do Królewca. 2 kwietnia 1479 król Kazimierz Jagiellończyk i Maciej Korwin zawarli w Budzie porozumienie, co osłabiło polityczną pozycję biskupa warmińskiego. Po zajęciu przez wojska polskie Warmii, biskup musiał udać się wraz z wielkim mistrzem do Piotrkowa Trybunalskiego, gdzie upokorzył się przed królem. Porozumienie zawarte 15 lipca 1479 roku w Piotrkowie przywróciło zwierzchność króla Polski wobec Warmii, nałożyło na biskupa obowiązek składania przysięgi wierności królowi. Zobowiązano także kapitułę, aby wybierając nowego biskupa kierowała się zasadą, że ma to być „osoba miła królowi”.
Skutki.
Na mocy tego porozumienia biskup Tungen złożył hołd i przyjęto go do grona polskich senatorów. Za porażkę Kazimierza IV można jednak uznać to, że nie udało mu się wprowadzić zasady, którą narzucił przy mianowaniu biskupów w Koronie. Było jednak to ustępstwo niezbędne dla utrzymania spokoju w Prusach. Przegrana biskupa warmińskiego sprawiła, że również wielki mistrz krzyżacki został zmuszony do zawarcia porozumienia z Polską i 9 maja 1479 roku złożył hołd królowi w Nowym Korczynie. Aż do 1497 roku zakon wypełniał wszystkie wynikające z traktatu toruńskiego zobowiązania wobec Polski. Konflikt króla z biskupem warmińskim został nazwany "wojną popią".
Innym efektem wojny popiej było nieudzielenie w 1480 roku wsparcia wojskowego Ahmedowi-chanowi w czasie jego ataku na Wielkie Księstwo Moskiewskie. Doprowadziło to do stanięcia nad Ugrą, które jest przyjmowane za symboliczny kres panowania mongolskiego nad Rusią.

</doc>
<doc id="488301" url="https://pl.wikipedia.org/wiki?curid=488301" title="Kristin Kreuk">
Kristin Kreuk

Kristin Laura Kreuk (ur. 30 grudnia 1982 w Vancouver) – kanadyjska aktorka, która wystąpiła m.in. w roli Lany Lang w serialu "Tajemnice Smallville".
Jej ojciec, Peter Kreuk, jest z pochodzenia Holendrem, a matka, Denny Che, ma korzenie chińsko-indonezyjskie. Aktorka pojawiła się w wielu reklamach; została „twarzą Neutrogeny”.

</doc>
<doc id="488303" url="https://pl.wikipedia.org/wiki?curid=488303" title="Pamięć masowa">
Pamięć masowa

Pamięć masowa () – pamięć trwała, która umożliwia przechowywanie dużych ilości danych przez długi czas. W odróżnieniu od pamięci operacyjnej, nie pozwala na adresowanie pojedynczych bajtów, a jej czas dostępu przez procesor jest wielokrotnie dłuższy. Urządzenia pamięci masowej należą do tzw. urządzeń blokowych.
Biorąc pod uwagę rodzaj zastosowanego nośnika danych można wyróżnić następujące rodzaje pamięci masowej:

</doc>
<doc id="488304" url="https://pl.wikipedia.org/wiki?curid=488304" title="Dysk stały">
Dysk stały



</doc>
<doc id="488305" url="https://pl.wikipedia.org/wiki?curid=488305" title="Pamięć konwencjonalna">
Pamięć konwencjonalna

Pamięć konwencjonalna () – obszar pierwszych 640 KB pamięci operacyjnej w komputerach klasy IBM PC. Jest to główny rodzaj pamięci, który może zostać wykorzystany do uruchamiania programów w trybie rzeczywistym procesorów rodziny x86.
Procesory Intel 8086 i 8088 używane w komputerach IBM PC posiadały magistralę adresową o szerokości 20 bitów, co pozwalało im na bezpośrednie zaadresowanie 1 MB (220) pamięci. W rzeczywistości jednak ograniczenie było niższe – pierwotnie planowano, że jedynie pierwsze 640 kB będzie mogła zajmować pamięć RAM, a pozostałe 384 kB były zarezerwowane dla innych urządzeń (w tym obszarze był na przykład ulokowany frame buffer karty graficznej i ROM BIOS). W praktyce początkowo większość tego obszaru była niewykorzystana, ale zarezerwowana na potrzeby użycia w przyszłych urządzeniach. Szybko okazało się jednak, że zapotrzebowanie na RAM rośnie znacznie szybciej, niż potrzeba użycia zarezerwowanych adresów, co spowodowało, że część pamięci została zmapowana pod nieużywanymi „wyższymi” adresami, nazywanymi pamięcią UMB (ang. "Upper Memory Blocks"), aby maksymalnie wykorzystać całą przestrzeń adresową. 
Pomimo że kolejne procesory Intela posiadały coraz to szersze magistrale i mogły z łatwością zaadresować wyższe adresy pamięci UMB, podział ten został zachowany ze względu na wsteczną kompatybilność. Z czasem pojawiły się odpowiednie techniki na podłączenie większej ilości pamięci tak, aby różne jej bloki były „widoczne” w obszarze UMB – były to tzw. pamięci rozszerzone EMS i XMS (odpowiednio "Expanded Memory Specification" i "Extended Memory Specification"). Podłączano w ten sposób nawet kilkanaście megabajtów pamięci, jednak dostęp do nich był utrudniony i dosyć skomplikowany, przez co nie wszystkie programy potrafiły z nich korzystać. W późniejszym czasie, gdy pojawiły się procesory Intel 80386, stworzono również sterownik EMM386.EXE, który pozwalał na emulację pamięci EMS w pamięci XMS, czyli w pamięci dostępnej tylko w trybie chronionym procesora – procesor 80286 mimo posiadania trybu chronionego nie pozwalał na taką emulację, gdyż po przejściu do trybu chronionego nie mógł już programowo wrócić do trybu rzeczywistego; musiał być zastosowany twardy restart.
Podział na pamięć konwencjonalną i rozszerzoną mógł zostać zniesiony dopiero z czasem pojawienia się procesorów 80386, które obsługiwały tzw. tryb wirtualny 8086. Faktycznie jednak zostało to wykorzystane dopiero wiele lat później w 1993 r., gdy pojawił się 32-bitowy system operacyjny Windows NT 3.1 wraz z NT Virtual DOS Machine, ale nawet wtedy część starszych aplikacji działających w trybie rzeczywistym wymagała do działania odpowiednio dużej ilości wolnej pamięci konwencjonalnej.

</doc>
<doc id="488307" url="https://pl.wikipedia.org/wiki?curid=488307" title="Pamięć sekwencyjna">
Pamięć sekwencyjna

Pamięć sekwencyjna (ang. "sequential memory", "sequential access memory", "serial access memory") – pamięć, której dane są dostępne w kolejności ich zapisania na nośniku przesuwanym pod głowicą odczytująco-zapisującą, np. pamięć taśmowa. Czas dostępu w tak zorganizowanej pamięci zależy od odległości głowicy od położenia danych.

</doc>
<doc id="488308" url="https://pl.wikipedia.org/wiki?curid=488308" title="Głowica odczytująco-zapisująca">
Głowica odczytująco-zapisująca



</doc>
<doc id="488309" url="https://pl.wikipedia.org/wiki?curid=488309" title="Możnowładztwo">
Możnowładztwo

Możnowładztwo – górna warstwa społeczna w feudalnym społeczeństwie średniowiecznym (najwyższa warstwa średniowiecznego rycerstwa zajmująca uprzywilejowaną pozycję w państwie). Obejmowała ona posiadaczy największych majątków ziemskich. Możnowładcy posiadali dostęp (często monopol) do najwyższych urzędów państwowych i kościelnych.

</doc>
<doc id="488310" url="https://pl.wikipedia.org/wiki?curid=488310" title="Maputo (prowincja)">
Maputo (prowincja)

Maputo – prowincja Mozambiku, położona w południowej części kraju, otaczająca stolicę kraju Maputo. Ośrodkiem administracyjnym prowincji jest miasto Matola. Pozostałe większe miasta to: Manhiça i Boane.

</doc>
<doc id="488311" url="https://pl.wikipedia.org/wiki?curid=488311" title="Herb Lubonia">
Herb Lubonia

Herb Lubonia – jeden z symboli miasta Luboń w postaci herbu.
Wygląd i symbolika.
Herb przedstawia na tarczy dwudzielnej w słup w heraldycznie prawym, czerwonym polu połowę orła Przemysła II, z głową zwróconą w prawo. W lewym polu znajdują się trzy kamienie szlachetne na zielonym tle.
Wizerunek orła nawiązuje do herbu województwa wielkopolskiego. Kamienie szlachetne symbolizują trzy miejscowości założycielskie: Luboń, Żabikowo i Lasek. Kolor zielony ma symbolizować rolnicze pochodzenie miasta.
Historia.
Pierwszy herb Lubonia został zatwierdzony 19 stycznia 1977 roku uchwałą nr 54/77 przez Miejską Radę Narodową. Herb przedstawiał na tarczy trójdzielnej w polu prawym czerwonego goździka na pasiaku i drut kolczasty – symbol pamięci (obóz karno-śledczy w Żabikowie), w polu lewym budynki fabryki na złotym tle – symbol przemysłu (m.in. Zakłady Chemiczne Luboń) oraz w polu dolnym ciągnik na tle wschodzącego słońca – symbol rolniczych korzeni miasta (głównie w odniesieniu do Lasku). Herb został zaprojektowany przez Eugeniusza Kowalskiego, lecz łamał obowiązującą w heraldyce zasadę alternacji, ponadto tarcza złożona była w większości z symboli charakterystycznych dla Polski Ludowej. 
19 stycznia 1999 roku rozpoczęła pracę społeczna komisja, która miała na celu zmianę wizerunku herbowego od strony merytorycznej. Formę graficzną zaprojektował artysta-plastyk Jerzy Bąk, autor między innymi herbu powiatu poznańskiego, czy herbu województwa wielkopolskiego. W Skład komisji weszli: Tadeusz Jeziorowski – heraldyk, Ryszard Olszewski – ówczesny wiceburmistrz, Zdzisław Szafrański – ówczesny Przewodniczący Rady Miasta, Cezary Biderman – ówczesny inspektor ds. promocji miasta, Eugeniusz Kowalski – twórca pierwszego herbu Lubonia, Ryszard Jaruszkiewicz – regionalista, Stanisław Malepszak – regionalista oraz Izabella Szczepaniak – historyk.
Nowy herb przyjęto 1 czerwca 2000 uchwałą nr XXIII/124/2000 w sprawie ustanowienia herbu, flagi, sztandaru i pieczęci Miasta Luboń.

</doc>
<doc id="488312" url="https://pl.wikipedia.org/wiki?curid=488312" title="Pamięć taśmowa">
Pamięć taśmowa

Pamięć taśmowa (ang. "tape memory") – typ masowej pamięci zewnętrznej, w której jako nośnik danych jest wykorzystywana taśma magnetyczna.
Informacje są zapisywane jako bloki o dowolnej długości. Wyróżniony blok, nazywany znacznikiem pliku (ang. "file mark") lub znacznikiem taśmy (ang. "tape mark"), służy do organizowania bloków taśmowych w struktury: znacznik pliku może np. rozdzielać grupy bloków tworzące logiczne pliki na taśmie. Operacja zapisania bloku niszczy (logicznie) wszystkie bloki zapisane na dalszym odcinku taśmy. Chociaż operacje przewijania taśmy umożliwiają czytanie bloków w dowolnej kolejności, to jednak długi czas odnajdywania bloku powoduje, że pamięć ta jest w praktyce rozwiązaniem o dostępie sekwencyjnym i wydajnym tylko wtedy, gdy bloki są zapisywane lub czytane po kolei. Generalnie ten rodzaj pamięci służy do archiwizowania wielkich ilości danych.
Charakterystyczną cechą tego typu urządzeń jest istnienie dwóch „buforów” taśmy pod szpulami, w postaci pętli taśmy powstałych na poduszkach powietrznych. Czasami było to zrealizowane mechanicznie – systemem odpowiednich rolek, ramion, sprężyn. Konieczność mechanicznego buforowania taśmy spowodowana była tym, że główny silnik przesuwający taśmę pod głowicą (capstan) ma bardzo małą bezwładność – bez owych pętli taśma błyskawicznie uległaby zerwaniu.
Przeciętna taśma magnetyczna nie ulega zniszczeniu nawet w temperaturze ponad 100 stopni Celsjusza.
Format zapisu.
Format taśm cechowała duża różnorodność. Gęstość zapisu danych wynosiła 200, 400, 800, 1600, 3200 lub 6250 bitów/cal (ang. bpi) w napędzie 9-ścieżkowym (tzw. 9-track tape standard) na taśmach o szerokości 1/2 cala.
Lata 80. XX wieku.
Szczególną implementacją pamięci taśmowej, przeznaczoną do domowego użytku, było użycie kaset magnetofonowych wraz ze zwykłymi lub specjalnymi (rzadziej – przerabianymi) magnetofonami. Rozwiązanie takie było popularne w czasach 8-bitowych komputerów domowych, takich jak ZX Spectrum, Atari czy Commodore 64. Przykładem takiego urządzenia jest Commodore 1530.
Typowa prędkość transmisji danych wynosiła od 600 bitów/s (w systemie dwutonowym) do ok. 4000 bitów/s (niektóre usprawnienia, tzw. „turbo”), co przekładało się na pojemność typowej kasety C-60 od 200 kB do ponad 1 MB. Rozwiązanie to jednak ze względu na swoją zawodność (częste błędy odczytu związane z uszkodzeniami taśmy, nierównomiernością jej biegu czy różnicami w pozycjonowaniu głowicy), a także długi czas wczytywania danych zostało wyparte przez stacje dyskietek.
XXI wiek.
Urządzenia do obsługi 9-ścieżkowej taśmy (np. w formacie znanym z systemów mainframe IBM/360) są nadal w produkcji i sprzedaży.

</doc>
<doc id="488315" url="https://pl.wikipedia.org/wiki?curid=488315" title="Norwegian wood">
Norwegian wood



</doc>
<doc id="488318" url="https://pl.wikipedia.org/wiki?curid=488318" title="Bobsleje na Zimowych Igrzyskach Olimpijskich 1952">
Bobsleje na Zimowych Igrzyskach Olimpijskich 1952

Bobsleje na Zimowych Igrzyskach Olimpijskich 1952 odbyły się w dniach 14 – 22 lutego 1952 roku na torze Frognerseteren. Zawodnicy walczyli w dwójkach mężczyzn i czwórkach mężczyzn.
Dwójki.
Data: 14-15.02.1952
Data: 27-28.01.1956
Czwórki.
Data: 21-21.02.1952
Data: 2-3.02.1956

</doc>
<doc id="488322" url="https://pl.wikipedia.org/wiki?curid=488322" title="Kapitał informacyjny">
Kapitał informacyjny

Kapitał informacyjny (ang. "capital of information") – całokształt zasobów informacyjnych na temat procesów zachodzących w przedsiębiorstwie (organizacji) i na rynkach, na których one działają, partnerach gospodarczych (kontrahentach), konkurentach itp.
Szczególnym jego rodzajem jest kapitał zawarty w funkcjonalności i danych systemów informatycznych wspomagających zarządzanie przedsiębiorstwami (organizacji). Zwiększa on zdolność konkurowania poprzez szybszą identyfikację szans, łatwiejszą adaptację lub wprowadzenie nowych procesów gospodarczych, skuteczniejsze zarządzanie ryzykiem podejmowanych inicjatyw gospodarczych.

</doc>
<doc id="488323" url="https://pl.wikipedia.org/wiki?curid=488323" title="Zemfira">
Zemfira

Ziemfira Tałgatowna Ramazanowa (), występująca pod pseudonimem Zemfira (ur. 26 sierpnia 1976 w Ufie) – rosyjska piosenkarka rocka alternatywnego, autorka tekstów i kompozytorka, założycielka i solistka zespołu Zemfira (Zемфира).
Jest przedstawicielką indie rocka, wyróżniającą się odejściem od tradycyjnej roli kobiety w rosyjskiej muzyce. Chociaż bywa porównywana z kobietami-rockersami: Żanną Aguzarową, Janką Diagilewą i Nastią Polewą, to tylko w niewielkim stopniu przypomina swoje rosyjskie poprzedniczki. Charakter jej dokonań jest bardziej zbliżony do twórczości takich artystek, jak Kate Bush czy Björk.
Teksty piosenek Zemfiry są głęboko zaangażowane w powszechne problemy i zjawiska współczesnego społeczeństwa, takie jak alienacja, depresja, homoseksualizm czy AIDS. Brzmieniowo Zemfira jest czasem porównywana do wczesnej Alanis Morissette i Melissy Etheridge. Jest obdarzona silnym, czystym głosem o dużej skali.
Życiorys.
Urodziła się w Baszkirii w mieście Ufa, w tatarsko-baszkirskiej rodzinie inteligenckiej. Ojciec, Tałgat Tałchojewicz Ramazanow (Талгат Талхоевич Рамазанов), jest nauczycielem historii, zaś matka, Fłorida Chakijewna (Флорида Хакиевна) – lekarką. Od wczesnych lat zajmowała się muzyką. W wieku pięciu lat rozpoczęła edukację w szkole muzycznej, gdzie początkowo została przyjęta jako wokalistka w chórze, by potem przejść do klasy fortepianu. Wtedy też miał miejsce telewizyjny debiut piosenkarki: zaśpiewała solo w lokalnej telewizji.
Jeszcze przed rozpoczęciem nauki w szkole wykazywała zainteresowanie muzyką rockową, słuchała muzyki Black Sabbath, Nazareth i Queen. W szkole była aktywną uczennicą: należała do siedmiu kółek zainteresowań, lecz swój czas poświęcała głównie muzyce i koszykówce. Szkołę muzyczną ukończyła z wyróżnieniem. W początku lat 90. została kapitanem żeńskiej rosyjskiej reprezentacji juniorów w koszykówce, pomimo że nie wyróżniała się wysokim wzrostem (173 cm). Jednocześnie samodzielnie uczyła się gry na gitarze i na ulicach oraz placach wykonywała piosenki zespołów Kino, Akwarium i Nautilus Pompilius. Po ukończeniu szkoły rozpoczęła edukację w Szkole Sztuk Pięknych w Ufie, od razu na drugim roku. W tym okresie, wraz ze swoim kolegą Władem Koczinem wykonywała utwory jazzowe i rock and rollowe w lokalach i restauracjach.
Pracowała jako operator dźwięku w stacji radiowej Europa Plus w Ufie. Jednocześnie w programie "Cakewalk" pisała utwory, które później weszły w skład jej pierwszego albumu. Jej pierwsze piosenki to: „Śnieg” (Снег), „Dlaczego” (Почему), Synoptyk” (Синоптик) i „Rakiety” (Ракеты). Jej pierwszym współpracownikiem był Rinat Achmadijew (Ринат Ахмадиев). Wspólnie postanowili nagrać pewną liczbę piosenek, które byłyby wykorzystane na świątecznych występach, często organizowanych przez radio Europa plus. Rinat dokooptował do współpracy perkusistę Sergieja Sozinowa (Сергея Созинов) i cała trójka rozpoczęła wspólne próby, na których Zemfira gra na gitarze i instrumentach klawiszowych. Do grupy muzyków dołączył pianista Sergiej Miroljubow (Сергей Миролюбов), a po jednym z koncertów zespół został wzbogacony o gitarzystę solowego Wadima Solowiowa (Вадим Соловьёв), tworząc grupę Zemfira.
Za pożyczone pieniądze udała się do Moskwy, gdzie rozpoczęła starania mające na celu wprowadzanie grupy na muzyczny rynek. Przedstawiła kasetę demo wielu moskiewskim producentom, jednakże próba rozpropagowania nowego zespołu się nie powiodła. Wreszcie na corocznym festiwalu "Maksidrom" kaseta z nagraniami trafiła, za pośrednictwem dziennikarek, do rąk Leonida Burłakowa (Леонид Бурлаков), producenta związanego z grupą Mumij Troll (Мумий Тролль), który zdecydował się zaryzykować i wydać album grupy. Od 19 października do 7 listopada 1998 w studio nagrań Mosfilm (Мосфильм) został zrealizowany pierwszy album artystki. Reżyserem dźwięku był Wladimir Owczinnikow (Владимир Овчинников). Oprócz członków zespołu Zemfira w nagraniu brali udział muzycy grupy Mumij Troll: gitarzysta Jurij Caler (Юрий Цалер) i perkusista Oleg Pungin (Олег Пунгин).
W połowie stycznia 1999, bez udziału grupy, zrealizowała nagranie w Beethoven Street Studio z Chrisem Bandy w charakterze reżysera dźwięku. Debiutancki album zatytułowano "Zemfira". Już w połowie lutego w radiu pojawiły się pojedyncze piosenki: „AIDS” (СПИД), „Rakiety” (Ракеты) i „Ariwederczi” (Ариведерчи). W marcu 1999 został też nagrany w Pradze klip do utworu „AIDS”. 24 marca w moskiewskim klubie "Republika Beefeater" odbyła się konferencja prasowa firmy nagraniowej "Utekaj Zvukozapis" (Утекай звукозапись). Tam po raz pierwszy została przedstawiona publiczności nowa piosenkarka z Ufy. 8 maja 1999 w klubie "16 Ton" odbyła się prezentacja albumu, który oficjalnie wydano 10 maja. 19 czerwca Zemfira wystąpiła na kolejnym "Dniu Miasta" w Ufie, a pierwszą trasę koncertową rozpoczęła 1 września występem w Moskwie. Trasa została na 15 dni przerwana z powodu choroby i hospitalizacji artystki, a zakończyła się w Rydze 5 stycznia 2000 roku.
28 marca 2000 wydała album pt. "Prosti mienia moja ljubow" (ros. Прости меня моя любовь). 1 kwietnia w Moskwie, w kompleksie sportowym „Olimpijski” (Олимпийский), miał miejsce pierwszy solowy koncert artystki. W kwietniu grupa została laureatem nagrody czasopisma „FUZZ”: „Najlepsza grupa roku, Najlepszy album roku” i „Najlepsza piosenka roku”. 1 kwietnia 2002 wyszedł trzeci album grupy pt. "Czetyrnadciat niedel tisziny" (Четырнадцать недель тишины). W tym czasie Zemfira całkowicie zmienia skład grupy.
W 2004 rozpoczęła studia na wydziale filozofii Uniwersytetu Moskiewskiego. W czasie pierwszej sesji zimowej udała się na urlop dziekański w związku z pracą nad nagraniem albumu "Wiendetta" (Вендетта). 16 października 2004 na ceremonii MTV Russia Awards 2004 wraz z grupą Queen wykonała utwór „We Are the Champions”. 10 maja 2005 udała się w trasę koncertową promującą album pt. "Wiendetta". W nowym składzie (Boris Liwszyc, (Борис Лившиц), Andriej Zwonkow (Андрей Звонков), Władimir Kornijenko (Владимир Корниенко)) grupa odwiedziła szereg krajów całego świata. 14 lutego 2006 została wydana płyta DVD z wideoklipami Zemfiry, w skład której weszły dotychczasowe klipy piosenkarki oraz zapis utworu „Podsumowanie” (Итоги), nakręcony przez Renatę Litwinową (Ренатa Литвиновa). Jesienią 2006 roku ukazał się pierwszy koncertowy album, "Live", na którym znalazło się 10 piosenek z czterech albumów, wykonanych na jednym z koncertów tournée "Wendetta".
Po niedługiej przerwie, wiosną 2007 ponownie pojawiła się na estradzie. W tournée wykonała piosenki z wcześniej wydanych albumów, lecz w nowych aranżacjach. 29 sierpnia 2007 wystąpiła podczas koncertu "Szkolny walc". Wcześniej wraz z zespołem zwróciła się do Rosyjskiej Fundacji Pomocy z prośbą o wybranie rodziny adoptującej dzieci, w celu urządzenia koncertu charytatywnego. Wybór padł na rodzinę Barmotinych, w której wychowywało się sześcioro dzieci z domów dziecka. 1 października 2007 wydała album pt. "Spasiba" (Спасибо), złożony z 12 utworów. Prace nad albumem trwały rok, a jego nagranie miało miejsce w Londynie. Osobiście zajmowała się kampanią reklamową albumu. Na prośbę Renaty Litwinowej (Ренатa Литвиновa) nakręciła klip piosenki „My razbiwajemsia” (Мы разбиваемся), umieszczony następnie przez Zemfirę w internecie dla bezpłatnego pobierania. Zostały też zorganizowane dwie prezentacje: jedna, na którą wstęp był wolny, a druga na bankiecie z okazji wyjścia pierwszego numeru czasopisma „Citizen K”. W październiku album pojawił się w salonach "Evroset" (Евросеть). Z początku płyta była sprzedawana tylko wraz ze wspomnianym czasopismem. Taki sposób wprowadzania płyty na rynek nigdy przedtem nie był w Rosji praktykowany. Wszystkie główne partie albumu zostały nagrane w składzie: Zemfira Ramazanowa (Земфира Рамазанова) (śpiew), Dmitrij Szurow (Дмитрий Шуров) (pianino), Konstantin Kulikow (Константин Куликов) (trąbka), Den Marinkin (Дэн Маринкин) (perkusja), Aleksiej Bielajew (Алексей Беляев) (kontrabas), Jurij Topczij (Юрий Топчий) (gitara). W nagraniach gościnnie wziął udział gitarzysta grupy Mumij Troll, Jurij Caler (Юрий Цалер). Wydanie albumu zostało poprzedzone pojawieniem się wideoklipu z piosenką „Rozbijamy się” (Мы разбиваемся), nakręconym przez Renatę Litwinową (Рената Литвинова).
25 stycznia 2008 odbyła się prapremiera filmu "Zielony teatr w Zemfirze" (Зеленый театр в Земфире) Renaty Litwinowej. Film wszedł na ekrany 21 lutego. We wrześniu Zemfira uhonorowana została, przyznawaną co rok w sferze muzyki rock and roll, nagrodą w dwóch kategoriach: „Solistka roku” oraz „Muzyka”. 1 kwietnia miał miejsce koncert finałowy trasy promującej album "Spasiba". Zemfira została przyjęta gorącymi owacjami, tysiące fanów artystki przyniosło ze sobą plakaty z napisem „dziękuję”, wyrażając w ten sposób swoje poparcie i wdzięczność. 30 września wystąpiła na międzynarodowym festiwalu „Wspólne dzieło świata”, gdzie zaśpiewała razem z amerykańską piosenkarką Patti Smith. W grudniu wydano teledysk do piosenki „Kiedy śnieg się zacznie” (Когда снег начнется).
W 2009 wydała album pt. "Z-Sides". W 2013 dała koncert w Warszawie w klubie Stodoła. 12 stycznia 2014, w dzień urodzin Renaty Litwinowej, ukazał się wideoklip do piosenki „Żyć w twojej głowie” (Жить в твоей голове), w reżyserii Renaty.

</doc>
<doc id="488324" url="https://pl.wikipedia.org/wiki?curid=488324" title="Wyższe Śląskie Seminarium Duchowne w Katowicach">
Wyższe Śląskie Seminarium Duchowne w Katowicach

Wyższe Śląskie Seminarium Duchowne w Katowicach – seminarium duchowne w Katowicach, jest kontynuacją śląskiego seminarium duchownego, które w latach 1921–1980 miało swoją siedzibę w Krakowie.
Historia seminarium.
Po zakończonym plebiscycie, w przeddzień podziału Śląska grupa polskich kleryków studiujących teologię we Wrocławiu przyjechała do Krakowa. Zapisali się na Wydział Teologiczny Uniwersytetu Jagiellońskiego w Krakowie. Zamieszkali w Kolegium Jezuitów w Krakowie. Pierwszym przełożonym śląskich kleryków był jezuita Władysław Lohn. Od 1 października 1924 roku kierownictwo przejął ks. prałat Stanisław Maśliński.
Administrator apostolski ks. August Hlond pierwotnie planował budowę seminarium w Katowicach, ale ostatecznie zdecydował się na budowę seminarium w Krakowie. Budowę seminarium przy Alei Mickiewicza dokończył biskup Arkadiusz Lisiecki w 1929 roku. Seminarium utrzymywało się z subwencji przyznanych na podstawie konkordatu i darowizn pochodzących z diecezji oraz podatku od księży.
Gmach seminarium został poświęcony 28 listopada 1929 roku w obecności biskupów: Adama Stefana Sapiehy, Arkadiusza Lisieckiego, Teodora Kubiny i Stanisława Rosponda oraz profesorów wydziału teologicznego Uniwersytetu Jagiellońskiego, a także przedstawicieli władz miejskich.
Dnia 3 listopada 1980 bp Herbert Bednorz przeniósł uczelnię do Katowic.
W roku 1981 miała miejsce przebudowa kaplicy i głównego wejścia, autorem projektu był Mieczysław Król.
W 2015 roku seminarium zostało uhonorowane Śląską Nagrodą im. Juliusza Ligonia. Od 2017 roku trwa remont seminarium dokonano termomodernizacji budynku, a także gruntowny remont auli i kaplicy.
2 grudnia 2021 roku patronem seminarium został bł. ks. Jan Macha.
Rektorzy.
okres krakowski
okres katowicki

</doc>
<doc id="488325" url="https://pl.wikipedia.org/wiki?curid=488325" title="Frederick Stanley Maude">
Frederick Stanley Maude

Frederick Stanley Maude (ur. 24 czerwca 1864, zm. 18 listopada 1917) – brytyjski generał, znany z działań w Mezopotamii podczas I wojny światowej.
Dowodził w zwycięskich bitwach pod Mohammed Abdul Hassan, Hai i Dahra w styczniu 1917 roku. Zdobył miasto Kut w lutym 1917, a następnie Bagdad 11 marca 1917.

</doc>
<doc id="488326" url="https://pl.wikipedia.org/wiki?curid=488326" title="Biczowanie">
Biczowanie



</doc>
<doc id="488327" url="https://pl.wikipedia.org/wiki?curid=488327" title="Zemfira Talgatowna Ramazanowa">
Zemfira Talgatowna Ramazanowa



</doc>
<doc id="488328" url="https://pl.wikipedia.org/wiki?curid=488328" title="Karta mikroprocesorowa">
Karta mikroprocesorowa

Karta mikroprocesorowa (również karta inteligentna, ang. "smart card") – uniwersalny nośnik danych w postaci karty z wbudowanym układem mikroprocesorowym (chipem). Pozwala na ochronę procesu logowania użytkowników, kontrolę dostępu, zapewnienie niezaprzeczalności (podpis cyfrowy), ma zastosowanie również w systemach lojalności, w systemach kart płatniczych, czy w systemach wykorzystujących limitowany dostęp do usług i informacji.

</doc>
<doc id="488329" url="https://pl.wikipedia.org/wiki?curid=488329" title="Karta chipowa">
Karta chipowa



</doc>
<doc id="488331" url="https://pl.wikipedia.org/wiki?curid=488331" title="Tedżen">
Tedżen

Tedżen (turkmeń. "Tejen") – miasto w południowym Turkmenistanie, w wilajecie achalskim. Położone na pustyni Kara-kum, nad rzeką Tejen, na wysokości 161 m n.p.m. Ludność: 49,3 tys. (1995).
Miasto położone jest drodze samochodowej i linii kolejowej (kolej transkaspijska) z Mary do Aszchabadu. W latach 1990. otwarto połączenie kolejowe przez przejście kolejowe w Serachsie do Meszhedu w Iranie.

</doc>
<doc id="488332" url="https://pl.wikipedia.org/wiki?curid=488332" title="Osiedle Generałów">
Osiedle Generałów

Osiedle Generałów (lub Hamburg – nazwa nieoficjalna) - osiedle położone w południowej części Olsztyna, graniczy z osiedlami Jaroty, Kortowo i Brzeziny; głównie bloki 4-piętrowe z początku lat 90. (zbudowane głównie dla pracowników OZOS) oraz domki jednorodzinne i nowe bloki. Powstało w 2007 roku na skutek podziału osiedla Jaroty. Osiedlu administracyjnie podlega Kolonia Jaroty.
Komunikacja.
Ulice.
Główną ulicą osiedla jest ul. Wilczyńskiego, łącząca je z sąsiednim osiedlem Jaroty. Od ul. Wilczyńskiego odbiegają mniejsze uliczki: Hallera i Kutrzeby, które w dalszym ciągu z pozostałymi uliczkami tworzą sieć międzyosiedlowych dróg. Z Osiedla Generałów do centrum Olsztyna dostać się można ulicą Sikorskiego. Z osiedla prowadzi także ul. Bartąska, będąca drogą wyjazdową na Bartąg.
Komunikacja miejska.
Na terenie osiedla znajduje się 1 pętla autobusowa. Przez teren osiedla przebiegają trasy 5 linii dziennych oraz jednej nocnej: 117, 121, 126, 136, 141 oraz N01, a nieopodal również trasy linii 127, 130 oraz 133. Poza autobusami MPK na Jaroty dojeżdżają również busy BIS, obsługujące linie 150.
Handel i usługi.
Na terenie osiedla znajdują się: urząd pocztowy nr 19, siedziba SM Kormoran, Biedronka oraz inne sklepy ogólnospożywcze, sklep budowlany, apteki, niepubliczne zakłady zdrowia, przedszkole, pizzeria, solarium, salon fryzjerski, itp.
Sport i rekreacja.
Znajdują się tu tereny rekreacyjne z boiskami do koszykówki, piłki nożnej i tenisa stołowego. Poza tym również szkoła tańca Ivony Szymańskiej-Pavlović.

</doc>
<doc id="488333" url="https://pl.wikipedia.org/wiki?curid=488333" title="Karta inteligentna">
Karta inteligentna



</doc>
<doc id="488334" url="https://pl.wikipedia.org/wiki?curid=488334" title="Emden (okręt)">
Emden (okręt)



</doc>
<doc id="488337" url="https://pl.wikipedia.org/wiki?curid=488337" title="Sangwina">
Sangwina

Sangwina – czerwonobrunatna kredka używana do tworzenia szkiców lub rysunków. Nazwa pochodzi od łacińskiego określenia krwi ("sanguis, -inis"). Mianem tym określa się również technikę rysunkową, jak i rysunek wykonany tą techniką. Sangwiny używano już w renesansie (korzystał z niej m.in. Leonardo da Vinci przy tworzeniu szkiców do "Ostatniej Wieczerzy").
Technikę rysunku, korzystającą z sangwiny oraz czerni i bieli nazywa się "trois crayons".

</doc>
<doc id="488340" url="https://pl.wikipedia.org/wiki?curid=488340" title="Wyższe Seminarium Duchowne oo. Franciszkanów w Katowicach">
Wyższe Seminarium Duchowne oo. Franciszkanów w Katowicach



</doc>
<doc id="488344" url="https://pl.wikipedia.org/wiki?curid=488344" title="Piłonosokształtne">
Piłonosokształtne

Piłonosokształtne (Pristiophoriformes) – rząd ryb chrzęstnoszkieletowych obejmujący rekiny nazywane piłonosami. Zaliczane są do nadrzędu Squalomorphi.
Występowanie.
Współczesny zasięg występowania tej grupy ryb obejmuje Ocean Indyjski i Ocean Spokojny.
Cechy charakterystyczne.
Kształtem ciała i wydłużonym rostrum przypominają ryby piłokształtne, z którymi są często mylone. Podobieństwa te zostały podkreślone w nazwach systematycznych rzędów Pristiophoriformes i Pristiformes oraz rodzin Pristiophoridae i Pristidae, a także w nazwach angielskich "sawshark" (Pristiophoriformes) i "sawfish" (Pristiformes). Ryby-piły są bardziej spokrewnione z płaszczkami, a piłonosy z rekinami.
Od piłokształtnych odróżnia je trójkątny kształt rostrum (ryby piły mają miecz-rostrum niemal równomiernej szerokości na całej długości), mniejsze płetwy piersiowe oraz obecność długich wąsików. Piłogony są znacznie mniejsze od pił, osiągają maksymalnie 1,4 m długości. Prowadzą podobny – przydenny tryb życia i podobnie jak piły żywią się rybami i bezkręgowcami.
Systematyka.
W obrębie rzędu piłonosowatych wyodrębniono jedną rodzinę:
w której uszeregowano siedem współcześnie żyjących gatunków, zgrupowanych w dwóch rodzajach, oraz jeden rodzaj wymarły.

</doc>
<doc id="488345" url="https://pl.wikipedia.org/wiki?curid=488345" title="Personal Computer Memory Card International Association">
Personal Computer Memory Card International Association



</doc>
<doc id="488346" url="https://pl.wikipedia.org/wiki?curid=488346" title="Profetyzm">
Profetyzm

Profetyzm (gr. "προφήτης", "prophētēs" „prorok, wieszcz”) – zjawisko spotykane w wielu religiach, polegające na występowaniu wśród członków danej grupy religijnej przekonania, że niektóre jednostki są powoływane przez bóstwo do głoszenia jego woli i przepowiadania przyszłości (prorokowania). Profetyzm wiąże się również np. z etosem poety-wieszcza i jego wizjonerstwem w literaturze polskiego romantyzmu.
Religia.
W religiach światowych profetyzm nabrał szczególnego znaczenia głównie u Izraelitów. Początki profetyzmu izraelskiego (biblijnego), który odegrał ważną rolę w kształtowaniu się monoteistycznego judaizmu, sięgają IX w. p.n.e., a okres rozkwitu osiągnął on w VIII–VII w. p.n.e. Występuje również w innych religiach, m.in. w chrześcijaństwie. Często wiązał się z ruchami chiliastycznymi i mesjanistycznymi.
Literatura.
W literaturze profetyzm znalazł się w dziełach pisarzy i poetów prorokujących przyszłość, wyobrażoną zgodnie z ideami i zasadami propagowanymi przez ich autorów. Pojawiał się najczęściej w przełomowych momentach dziejowych, pełnych napięć społecznych i oczekiwań na zmiany, pozwalał na formułowanie idei i poglądów w sposób pośredni, w formie pozbawionej publicystycznej dosłowności. Wizji proroczej służyła figuralna interpretacja wydarzeń przeszłości, przywoływanie przypowieści, stylizacja biblijna w zakresie języka.
Dzieła o charakterze profetycznym powstawały w różnych okresach (np. twórczość J. Boehme’go w Niemczech w pocz. XVII w., twórczość F. de Lamennais’go, J. Micheleta, E. Quineta, J. de Maistre’a w poł. XIX w. we Francji).
Profetyzm w XIX wiecznej literaturze rosyjskiej zajmował istotne miejsce, zwłaszcza u takich twórców, jak Puszkin, Lermontow, Dostojewski, Tołstoj, Leontjew, Sołowjow. Elementami profetyzmu nacechowane były także niektóre dzieła pisarzy i poetów w Niemczech i w Anglii zwłaszcza epoki Romantyzmu, jednak nurt nie rozwinął się tam w takim stopniu, jak w Rosji. Bojaźń przed niewiadomą przyszłością, nadchodząca katastrofa, kraj nad przepaścią, oczekiwanie końca świata oraz modlitwa i żal za grzechy padły na podatny grunt dla rozwoju religijnego profetyzmu rosyjskiego.
Polska.
W literaturze polskiej elementy profetyzmu wystąpiły w twórczości czasów konfederacji barskiej (m.in. tzw. "Profecja księdza Marka" prawdopodobnie autorstwa Marka Jandołowicza). Największe nasilenie tych tendencji znamionowało okres romantyzmu i pozostawało w związku z przyjmowanym przez twórców poetyckiej roli wieszcza oraz założeniami mesjanizmu.
Profetyczne refleksje dotyczące przyszłości narodu polskiego są obecne np. w twórczości Adama Mickiewicza ("Widzenie księdza Piotra" w III cz. "Dziadów", "Księgi narodu i pielgrzymstwa polskiego"). Wizyjny charakter ma również twórczość Juliusza Słowackiego ("Anhelli", "Król-Duch") oraz Zygmunta Krasińskiego ("Nie-Boska komedia", "Psalmy przyszłości").

</doc>
<doc id="488349" url="https://pl.wikipedia.org/wiki?curid=488349" title="Karta PC">
Karta PC



</doc>
<doc id="488350" url="https://pl.wikipedia.org/wiki?curid=488350" title="Mazda 6">
Mazda 6

Mazda 6 lub Mazda6 − samochód osobowy klasy średniej produkowany przez koncern Mazda od 2002 roku. Od 2012 roku produkowana jest trzecia generacja modelu.
Pierwsza generacja.
Mazda6 I (GG/GY) – została zaprezentowana w 2002 roku jako następca Mazdy 626, Xedos 6, Capella. Auto powstało na płycie podłogowej GG skonstruowanej przez Mazdę, używanej także przez koncern Forda jako . W 2003 roku auto zdobyło drugie miejsce w konkursie Europejskiego Samochodu Roku. W 2005 roku auto przeszło niewielki facelifting, w trakcie którego nieco zmieniono i zmniejszono atrapę chłodnicy.
Druga generacja.
Mazda6 II (GH) – zadebiutowała podczas salonu samochodowego we Frankfurcie we wrześniu 2007 roku. Mazda 6 generacji GH była dostępna w 3 typach nadwozia: 4-drzwiowy sedan, 5-drzwiowy hatchback oraz kombi. Powyższe wersje nadwozia można było dodatkowo zakupić w wersji "Dynamic Sport" która charakteryzowała się zmianami stylistycznymi oraz bardziej rozbudowanym wyposażeniem wewnętrznym. 
"Różnice zewnętrzne pomiędzy wersją Dynamic Sport/Standard:" 
"Różnice we wnętrzu pomiędzy wersją Dynamic Sport/Standard:" 
W 2010 roku auto przeszło facelifting. Główną zmianą wizualną wprowadzoną w aucie jest nowy przedni zderzak, nowe reflektory oraz tylne światła. We wnętrzu na konsoli środkowej pojawiło się nowe wykończenie, oraz większy wyświetlacz licznika przebiegu i lampka "eco". Wprowadzono też bardziej komfortowe nastawy zawieszenia i szybciej nagrzewający się katalizator. Auto zadebiutowało podczas Salonu w Genewie w 2010.
Trzecia generacja.
Mazda6 III (GJ) – po raz pierwszy zadebiutowała podczas salonu motoryzacyjnego w Moskwie we wrześniu 2012 roku. 
Pojazd poprzedził koncept o nazwie Takeri zaprezentowany w 2011 roku w Tokio. Samochód wprowadził pakiet rozwiązań określonych przez producenta jako SkyActiv, obejmujących m.in. lżejsze nadwozie niż konkurencja tej wielkości, oraz nowoczesne wolnossące i dość ekonomiczne silniki benzynowe, w sytuacji stosowania przez większość producentów mniejszych jednostek turbodoładowanych. Wersja kombi została zaprezentowana w Paryżu. Nietypowe jest, że odmiana kombi jest nieco krótsza od sedana i ma o 8 cm mniejszy rozstaw osi, co wynika z tego, że sedan spełnia wymagania wielkościowe rynku amerykańskiego. Stylistyka nowej odsłony serii 6, całkiem inna od poprzedników, spotkała się z powszechnym uznaniem – oceniana była jako jeden z najładniejszych samochodów klasy średniej, także jeszcze kilka lat po premierze. Zwłaszcza po kolejnych liftingach i ulepszeniu wykończenia wnętrza, Mazda aspirowała tym modelem do klasy samochodów premium.
Jesienią 2014 roku na salonie w Los Angeles zaprezentowano wersję po faceliftingu. Niewielkie zmiany stylistyczne zostały uzupełnione wprowadzeniem napędu 4x4 (tylko w wersji kombi) oraz bogatszym wyposażeniem (m.in. pojawił się ekran dotykowy o przekątnej 7 cali i wyświetlacz przezierny HUD). Atrapa chłodnicy pozostała podobna, wypełniona poziomymi listwami, lecz wyraźniej dostrzegalna stała się chromowana obwódka pod nią, przechodząca w reflektory, o nieco zmienionym kształcie. Przeprojektowane zostało również wnętrze. W 2017 roku modelowym (wprowadzonym jesienią 2016) wprowadzono ulepszenia strony technicznej i wyposażenia, w tym lepsze wyciszenie wnętrza, kolorowy wyświetlacz przezierny HUD w standardzie oraz polepszający prowadzenie system wektorowego rozdzielania mocy GVC.
W 2016 roku sprzedano w Polsce 3082 egzemplarze Mazdy 6, dzięki czemu zajęła 35 lokatę wśród najchętniej wybieranych samochodach w kraju.
Wiosną 2018 roku zaprezentowano wersję po drugim większym faceliftingu. Zmieniono przedni zderzak i atrapę chłodnicy, która otrzymała wzór kraty z drobnych kostek. Atrapa schodzi niżej, a grubsza chromowana listwa pod nią ciągnie się na boki, podkreślając reflektory, na wzór modelu CX-5. Reflektory są standardowo wykonane w technologii LED. Usunięto światła przeciwmgielne z przedniego zderzaka. Wnętrze zostało przeprojektowane, łącznie z deską rozdzielczą i fotelami, oraz zastosowano materiały lepszej jakości, przybliżając dalej samochód w stronę klasy premium. Wśród opcji pojawiły się m.in. wentylowane fotele. Wprowadzono również najwyższą wersję wyposażenia SkyDream. Z wyposażenie, wprowadzono opcjonalny system kamer 360° wyświetlacz HUD na szybie czołowej, a nie dodatkowej płytce. Unowocześniono silniki benzynowe, nadal wolnossące, które spełniają normy ekologiczne Euro 6 bez konieczności filtra cząstek stałych.
Wersje wyposażeniowe.
Standardowo auto wyposażone jest w ABS, EBD, układ kontroli stabilności toru jazdy, układ kontroli trakcji, elektrycznie sterowane szyby oraz lusterka, poduszki kurtynowe, czujnik ciśnienia w oponach, system i-stop, system audio, klimatyzację oraz 17-calowe aluminiowe obręcze kół. Pojazd wyposażyć można w system i-ELOOP, czyli system odzyskiwania energii z hamowania, system monitorowania odległości od poprzedzającego pojazdu, system monitorowania tyłu pojazdu, sterowanie światłami drogowymi, radarowy układ utrzymywania stałej prędkości, system wspomagający hamowanie, system ostrzegania przed niezamierzoną zmianą pasa ruchu, adaptacyjny system świateł przednich, system audio firmy BOSE, nawigację satelitarną, elektrycznie regulowane fotele, skórzaną tapicerkę, 19-calowe aluminiowe obręcze kół, spojlery przedni, boczne i tylny, system podświetlenia wnętrza, alarm, czujniki parkowania, światła przeciwmgielne. Część z tych elementów weszła z czasem na rynku polskim do wyposażenia standardowego.
Na bazie wersji SKYACTIV-D powstał samochód wyścigowy, z silnikiem wysokoprężnym o pojemności 2,2 litra o mocy 400 KM, z momentem obrotowym 602 Nm. Jako pierwszy od ponad 60 lat samochód napędzany silnikiem Diesla wystartował on w wyścigach na torze Indianapolis Motor Speedway.

</doc>
<doc id="488352" url="https://pl.wikipedia.org/wiki?curid=488352" title="Język geez">
Język geez



</doc>
<doc id="488353" url="https://pl.wikipedia.org/wiki?curid=488353" title="Rhiniformes">
Rhiniformes

Rhiniformes – monotypowy rząd ryb chrzęstnoszkieletowych wyodrębniony w 1996 z rajokształtnych przez McEachran, Dunn i Miyaka.
Systematyka.
Do rzędu Rhiniformes zaliczana jest jedna rodzina: 
obejmująca następujące rodzaje i gatunki:
Niektórzy systematycy zaliczają wymienione gatunki do rodziny Rhynchobatidae.

</doc>
<doc id="488355" url="https://pl.wikipedia.org/wiki?curid=488355" title="Karta rozszerzeń">
Karta rozszerzeń



</doc>
<doc id="488356" url="https://pl.wikipedia.org/wiki?curid=488356" title="Vancouver (Waszyngton)">
Vancouver (Waszyngton)

Vancouver – miasto w Stanach Zjednoczonych, w stanie Waszyngton, nad północnym brzegiem rzeki Kolumbia, w zespole miejskim Portland, stolica hrabstwa Clark. Według danych z 1 kwietnia 2008 roku mieszkało tu 162 400 mieszkańców, co stawiało Vancouver na 4. miejscu pod względem wielkości wśród miast stanu Waszyngton.
Historia.
Tereny dzisiejszego Vancouver były zamieszkane przez plemiona indiańskie, takie jak Czinukowie i Klickitat, których siedzibami były długie, drewniane domy. Miejsce to nazywali oni albo Skit-so-to-ho albo Ala-si-kas, co oznacza 'ziemia żółwi błotnych'. Pierwszy kontakt z Europejczykami mieli w roku 1775. Po przybyciu tu w 1806 roku ekspedycji Lewisa i Clarka około połowa z zamieszkałych tu Indian umarła w wyniku ospy. W ciągu kolejnych 50 lat populacja tubylców zmniejszała się również w wyniku odry, malarii i grypy.
Meriwether Lewis opisywał tereny dzisiejszego Vancouver jako 'jedyne dobre miejsce do osiedlenia się na zachód od Gór Skalistych'. Pierwszym stałym osiedlem na tym obszarze był Fort Vancouver, założony w 1824 roku, jako przystanek na szlaku handlu futrami przez Kompanię Zatoki Hudsona. Przez pewien czas trwał spór pomiędzy Stanami Zjednoczonymi, a Wielką Brytanią o te tereny, zakończony podpisaniem w 1846 roku Traktatu oregońskiego, który przyznawał prawo do kontroli nad tym obszarem USA. Vancouver jako miasto zostało oficjalnie zarejestrowane w 1857 roku.
W wyniku ustaw z lat 1859–1860 Vancouver stało się na krótko stolicą Terytorium Waszyngtonu. Później została ona przeniesiona jednak do Olympii.
Kapitan armii USA (a później także prezydent tegoż kraju) Ulysses Grant służył w Forcie Vancouver przez 15 miesięcy, poczynając od września 1852 roku. Później jednak opuścił to miejsce i zrezygnował z regularnej armii, włączając się w bitwy wojny secesyjnej. Oprócz niego w tutejszym forcie stacjonowali także inni znani generałowie, m.in.: George McClellan, Philip Sheridan, Oliver O. Howard i laureat pokojowej nagrody Nobla z 1953 roku, George Marshall.
W wyniku budowy mostu międzystanowego (Interstate Bridge), zmniejszyło się zapotrzebowanie na promy. Miasto posiadało trzy stocznie, które produkowały statki dla pierwszej wojny światowej i drugiej wojny światowej, co przyczyniło się do rozwoju ekonomicznego. W 1940 roku powstała tu huta aluminium firmy Alcoa, czerpiąca energię ze znajdującej się niedaleko tamy Bonneville. Po ataku na Pearl Harbor Henry Kaiser otworzył stocznię wojskową, w której zatrudniono 36.000 ludzi, pracujących 24 godziny na dobę przez 7 dni w tygodniu i produkującą statki transportowe typu Liberty, LST i inne. W wyniku przypływu pracowników stoczni ludność Vancouver wzrosła z 18.000 do ponad 80.000 w ciągu paru miesięcy i zmusiła miasto do utworzenia Vancouver Housing Authority i sześciu nowych dzielnic mieszkalnych: Fruit Valley, Fourth Plain Village, Bagley Downs, Ogden Meadows, Burton Homes i McLoughlin Heights. Zostały one później włączone w granice miasta, w tym samym czasie gdy pobliskie Vanport City w stanie Oregon zostało zniszczone przez powódź z 1948 roku.
Ponad 1/3 mieszkańców zabudowanego regionu miasta Vancouver mieszka w niezorganizowanych miejscowościach na północ od granic miasta, takich jak: Hazell Dell, Felida, Orchards i Salmon Creek. Władze hrabstwa chcą przyłączyć ten obszar do Vancouver, które stałoby się wtedy drugim pod względem wielkości miastem stanu, wyprzedzającym tym samym takie miasta jak Tacoma czy Spokane.
Modernizacja śródmieścia.
W 1997 roku zarząd miasta Vancouver przeznaczył kolejne 15, 20 lat na modernizację i rewitalizację większej części śródmieścia. Pierwsze prace rozpoczęły się na początku 2000 roku, co zobrazowało się jako wybudowanie wielu wysokich bloków mieszkalnych, dookoła parku Esther Short i w dzielnicy Uptown Village. Najbardziej chwaloną inwestycją było skonstruowanie hotelu Hilton przy tym samym parku. Obecnie trwają pracę nad budową nowego centrum handlowego, w co wlicza się także otwarcie lokalnego oddziału Fred Meyer. Planuje się także budowę nowej biblioteki, hotelu Marriott, a także około 250 nowych bloków mieszkalnych. Oprócz tego do planów modernizacyjnych należą także:
Geografia i klimat.
Vancouver położone jest na 45°38′1″ N,122°36′11″ W. Leży na północnym brzegu rzeki Kolumbia, na zachód od jej kanionu, przecinającego Góry Kaskadowe. Na wschodzie natomiast znajduje się ujście rzeki Willamette do Kolumbii. Z miasta widoczne są najważniejsze szczyty tego regionu: Mount Hood, Mount St. Helens i Mount Adams.
Według United States Census Bureau miasto zajmuje obszar 119,5 km², z czego 110,8 km² to ląd, a 8,7 km² to wody. Wody zajmują więc 7,14% ogólnej powierzchni miasta.
Vancouver położone jest na północ od Portland, więc charakteryzuje się podobnym klimatem. Postrzegane jest jako chłodne miejsce, z lodowatymi deszczami. Zdarzają się poważne uszkodzenia infrastruktury miejskiej. W 1916 roku burza odcięła miasto od dostaw prądu elektrycznego na niemal dwa tygodnie. Deszcze padają tu niezależnie od pory roku, jednak od połowy czerwca do końca września panuje sucha i ciepła pogoda. Duże burze śnieżne są tu rzadkością, lecz częste są małe, lecz długotrwałe opady śniegu. Bliskość rzeki stanowi o dużym zagrożeniu powodziami, lecz jej wody są uregulowane przez tamę niedaleko Celilo Falls. Zdarzają się jednak podtopienia, z których dwa największe miały miejsce w czerwcu 1894 roku i w maju 1948. Majowa powódź zalała tutejsze pirsy i całkowicie zniszczyła pobliskie miasteczko – Vanport.
Demografia.
Według spisu powszechnego z 2008 roku w Vancouver mieszka 164 000 osób, a w zespole miejskim Portland – Vancouver 2.250.000. Według spisu powszechnego z 2000 roku w Vancouver było 56.628 gospodarstw domowych i 36.298 rodzin. Średnia gęstość zaludnienia wynosi 1.295,4 osoby na km². Skład rasowy miasta przedstawiał się następująco: biali 84,81%, czarni 2,50%, Indianie 0,97%, Azjaci 4,51%, mieszkańcy wysp Pacyfiku 0,54%, inne rasy 2,86%, posiadający cechy dwóch lub więcej ras 3,80%. 6,29% ludności stanowią Latynosi. Ponadto 16,4% ludności jest pochodzenia niemieckiego, 9,2% angielskiego, 8,4% irlandzkiego a 7,9% amerykańskiego. 84,7% ludności posługuje się językiem angielskim, 4,8% językiem hiszpańskim, 2,8% językiem rosyjskim, 1,2% językiem ukraińskim, a 1,0% językiem wietnamskim.
Z 56.628 gospodarstw domowych w 33,4% żyły dzieci poniżej 18 roku życia, w 47,3% żyły małżeństwa, w 12,1% kobiety niezamężne, a w 35,9% ludzie bez rodzin. 27,6% ze wszystkich gospodarstw domowych składało się z osób samotnych, a 8,3% z samotnych ludzi powyżej 65 roku życia. Średnia wielkość gospodarstwa domowego to 2,50 osoby, a średnia wielkość rodziny to 3,06 osób.
W mieście 26,7% mieszkańców miała poniżej 18 lat, 9,8% od 18 do 24 roku życia, 32,1% od 25 do 44, 20,6% od 45 do 64 i 10,7% miało 65 i więcej lat. Średni wiek mieszkańca to 33 lata. Na każde 100 kobiet przypadało 96,9 mężczyzn. Na każde 100 kobiet w wieku 18 lat i powyżej przypadało 93,8 mężczyzn.
Mediana dochodów dla gospodarstwa domowego wynosiła 41.618 $, natomiast mediana dochodów dla rodziny – 47.696 $. Mediana dochodów dla mężczyzn wyniosła 37.306 $, natomiast dla kobiet 26.940 $. Dochody per capita wyniosły 20.192 $ na mieszkańca. 9,4% rodzin i 12,2% całkowitej ludności żyło poniżej granicy ubóstwa, wliczając w to 16,1% ludności poniżej 18 roku życia i 8,2% powyżej 65 lat.
Ekonomia.
Rozwój tutejszej ekonomii był podobny jak w całym regionie. Rdzenni mieszkańcy tych ziem utrzymywali się z połowów łososi i handlu, natomiast Kompania Zatoki Hudsona wprowadziła w regionie handel futrami i leśnictwo. Zaczęto rozwijać również produkcję rolną, nastawioną głównie na własne potrzeby. Handlowano niewielkimi ilościami płodów rolnych, głównie jabłkami, truskawkami i suszonymi śliwkami. W latach 80. XIX wieku zaczęła rozwijać się komunikacja promowa i kiedy uruchomiono przeprawę promową pomiędzy St. Helens w Oregonie a miastem Kalama w stanie Waszyngton, cała zabudowa śródmieścia skupiała się jedynie wzdłuż Washington Street (gdzie przypływały promy). W 1908 roku wybudowano tu obrotowy most kolejowy, co przyczyniło się do rozwoju ekonomicznego miasta i w rezultacie powstania stoczni Standifer podczas I wojny światowej. Do kolejnego boomu gospodarczego przyczyniła się budowa mostu drogowego (Interstate Bridge) i tamy Bonneville. W tym czasie powstała stocznia Kaisera, zakłada produkcji aluminium, należący do korporacji Alcoa i zakłady papiernicze Boise Cascade .
Kiedy wycięto większość okolicznych lasów, a amerykański przemysł ciężki zaczął przeżywać kryzys, gospodarka Vancouver zmieniła swój profil na nowoczesne technologie i usługi, z dużą liczbą dojeżdżających do pracy w Portland. W 2007 roku największymi pracodawcami w hrabstwie Clark były: urzędy rządowe (wliczając w to szkoły) i korporacja Kroger, do której należy sieć supermarketów Fred Meyer. Do listy największych pracodawców zaliczają się również firmy zajmujące się nowoczesnymi technologiami: Hewlett-Packard, TSMC, SEH America i biura pośrednictwa pracy, takie jak Volt Services Group. W Vancouver mieści się ponadto główna siedziba korporacji Nautilus i The Holland.
W śródmieściu znajduje się wiele niezależnych sklepów i firm.
Vancouver staje się coraz bardziej popularne wśród emerytów, głównie ze względu na bliskość Portland i brak podatku dochodowego w stanie Waszyngton.
Edukacja.
Szkoły publiczne.
Edukacją na terenie Vancouver zajmują się dwie instytucje edukacyjne.
Do Vancouver Public Schools należy większość zachodniej części miasta i posiada ona sześć szkół licealnych: Hudson's Bay High School, Columbia River High School, Fort Vancouver High School, Lewis and Clark High School, Skyview High School i Vancouver School of Arts and Academics (klasy 6 – 12). Ponadto na tym terenie powstało również sześć szkół poziomu gimnazjalnego: Alki Middle School, Discovery Middle School, Gaiser Middle School, Jason Lee Middle School, Thomas Jefferson Middle School i McLoughlin Middle School.
Do Evergreen Public Schools należy natomiast wschodnia część miasta i kolejne sześć szkół licealnych: Evergreen High School, Mountain View High School, Heritage High School, Union High School, Legacy High School i Vo-tech Skills Center. Ta instytucja edukacyjna nadzoruje także pięć szkół poziomu gimnazjalnego: Covington Middle School, Cascade Middle School, Frontier Middle School, Pacific Middle School, Wy'East Middle School i Shahala Middle School.
W Vancover mieści się również stanowa szkoła dla głuchoniemych i niewidomych.
Lokalne media.
Vancouver jest położone w regionie medialnym Portland. Obsługiwany jest przez następujące gazety:
Architektura.
W wyniku swojej dość długiej historii w Vancouver znaleźć można budynki z różnych epok: od domów w stylu wiktoriańskim po bungalowy w stylu craftsman w śródmieściu, przez małe "tract-house'y" i "ranch-style" z czasów drugiej wojny światowej w dzielnicach okalających centrum, aż po budownictwo w stylu "McMansion" na obrzeżach miasta. Oprócz zrekonstruowanego Fortu Vancouver (objętego ochroną w Fort Vancouver National Historic Site) samo miasto zostało wpisane na listę narodowych zabytków (National Register of Historic Places) i zostało określone w 2003 roku jako miasto z "tuzinem charakterystycznych atrakcji".
Najbardziej charakterystycznymi budowlami w Vancouver są:
Oprócz tych budowli należy wymienić także The Slocum House (z 1867 roku), willa w stylu włoskim, wybudowana oryginalnie niedaleko parku Esther Short, lecz przeniesiona na jego teren w 1966 roku i będąca siedzibą teatru.
Transport.
Przez Vancouver poprowadzono dwie autostrady międzystanowe: I-5 i I-205, obydwie biegnące z północy na południe, do Portland. Ponadto przez Vancouver przejechać można dwoma zatłoczonymi autostradami stanowymi. Washington State Route 14 zaczyna swój bieg z I-5 w śródmieściu, po czym kieruje się na wschód. Washington State Route 500 rozpoczyna się z I-5 i 39th Street w północnej części miasta, po czym kieruje się na wschód, łącząc z I-205 i dalej, aż do przedmieścia zwanego Orchards. Trzecia autotostrada stanowa, Washington State Route 501, wyjeżdża z I-5 i kieruje się na zachód, przez śródmieście, a następnie wzdłuż wybrzeża Kolumbii i jeziora Vancouver.
Vancouver posiada port, oddzielony od południa stanem Oregon, a od północy Waszyngton.
Transport publiczny jest obsługiwany przez sieć autobusową C-TRAN, który posiada 135 autobusów i samochodów dostawczych. Większość linii dociera do śródmieścia Portland.
Istnieją plany przedłużenia sieci kolei miejskich MAX Light Rail, obsługujących Portland, do miasta Vancouver. Na razie jednak, najdalej na północ położona stacja znajduje się 2 km na południe od centralnego Vancouver i została wybudowana w 2004 roku na otwarcie Multnomah County Expo Center w północnym Portland.
Vancouver zawsze było dobrze połączone liniami kolejowymi; obecnie w mieście zatrzymują się pociągi BNSF, Union Pacific i lokalnej linii kolejowej Lewis and Clark Railway.
W zachodnim Vancouver znajduje się również stacja narodowego przewoźnika kolejowego – Amtrak. Miasto obsługuje linia Coast Starlight, zapewniająca połączenia z takimi miastami jak Portland, Sacramento, Emeryville (połączenie autobusowe z pobliskim San Francisco) i z Los Angeles. Drugi pociąg tej samej linii kieruje się w stronę północną, do Kelso-Longview, Centralia, Olympia, Tacoma i Seattle. Oprócz Coast Starlight w Vancouver zatrzymują się również pociągi Empire Builder, którymi można dojechać do Portland, Spokane, Grand Forks, Saint Paul i Chicago. Rzadziej zatrzymują się tu natomiast pociągi Amtrak Cascades, których najdalej na północ wysunięta stacja znajduje się w Vancouver w Kolumbii Brytyjskiej, a na południe w Eugene w stanie Oregon.
Pearson Field, zlokalizowany niedaleko śródmieścia Vancouver, jest głównym portem lotniczym obsługującym to miasto. Obsługuje on głównie awionetki. Większym portem, zlokalizowanym niedaleko Vancouver, jest Port lotniczy Portland.
Miasta partnerskie.
"Źródło:"

</doc>
<doc id="488360" url="https://pl.wikipedia.org/wiki?curid=488360" title="KASK (sieć komputerowa)">
KASK (sieć komputerowa)

KASK (Krajowa Akademicka Sieć Komputerowa) – duże przedsięwzięcie informatyczne w zakresie utworzenia rozległej sieci komputerowej, która obejmuje polskie ośrodki akademickie. Pozwoliło to na udostępnienie w roku 1990 zasobów sieci EARN.

</doc>
<doc id="488361" url="https://pl.wikipedia.org/wiki?curid=488361" title="Rochokształtne">
Rochokształtne

Rochokształtne (Rhinobatiformes) – wyróżniany czasem rząd ryb chrzęstnoszkieletowych (Chondrichthyes), przez większość współczesnych ichtiologów włączany do rajokształtnych.
Systematyka.
Do rochokształtnych zaliczono rodziny:

</doc>
<doc id="488362" url="https://pl.wikipedia.org/wiki?curid=488362" title="Krajowa Akademicka Sieć Komputerowa">
Krajowa Akademicka Sieć Komputerowa



</doc>
<doc id="488363" url="https://pl.wikipedia.org/wiki?curid=488363" title="Operacja Weserubung">
Operacja Weserubung



</doc>
<doc id="488365" url="https://pl.wikipedia.org/wiki?curid=488365" title="Gustav Adolf">
Gustav Adolf



</doc>
<doc id="488366" url="https://pl.wikipedia.org/wiki?curid=488366" title="Katalog bieżący">
Katalog bieżący

Katalog bieżący (ang. "current directory") – katalog wskazany w ostatnim poprawnie wykonanym poleceniu zmiany katalogu (cd, chdir) lub ustalony domyślnie w środowisku zadania. W przypadku graficznych środowisk operacyjnych kwestia katalogu bieżącego jest najczęściej wewnętrzną kwestią programu, a użytkownik może dowolnie wybierać położenie zapisywanych i odczytywanych plików.

</doc>
<doc id="488367" url="https://pl.wikipedia.org/wiki?curid=488367" title="Roman Kramsztyk">
Roman Kramsztyk

Roman Kramsztyk (ur. 18 sierpnia 1885 w Warszawie, zm. 6 sierpnia 1942 w Warszawie) – polski malarz żydowskiego pochodzenia.
Życiorys.
Syn Juliana Kramsztyka, wnuk Izaaka. Urodził się w Warszawie w zasymilowanej rodzinie żydowskiej. Przyjął chrzest w obrządku katolickim przed 1922 gdyż 21 maja 1922 roku jako katolik poślubił w kościele ewangelicko-reformowanym w Warszawie Bronisławę z Markusów 1 voto Heymanową, siostrę malarza Louis Marcoussisa.
Studiował w krakowskiej Akademii Sztuk Pięknych w Krakowie pod kierunkiem Józefa Mehoffera, w Warszawie w prywatnej szkole Adolfa Edwarda Hersteina oraz od roku 1904 w Akademii Sztuk Pięknych w Monachium u Johanna Caspara Hertericha. Lata 1910–1914 spędził w Paryżu, w czasie I wojny światowej przebywał w Polsce, a w 1922 osiadł w Paryżu na stałe. Corocznie jednak przyjeżdżał do Polski, gdzie w 1939 zaskoczył go wybuch II wojny światowej. Choć nie znał jidysz i judaizm był mu obcy zdecydował się pozostać w getcie. Jego ocalone rysunki z getta są świadectwem nędzy, głodu i śmierci Żydów w czasie Holocaustu. Zginął zastrzelony na ulicy w czasie akcji deportacyjnej w getcie latem 1942 roku.
Był przedstawicielem nurtu klasycyzującego w polskim malarstwie (w 1922 roku współzałożyciel Stowarzyszenia Rytm), można też dostrzec u niego silne wpływy Cézanne’a w technice i kompozycji. Wystawiał prace w Krakowie, Warszawie, Lwowie, Barcelonie, Paryżu i Brukseli. Uczestniczył w Międzynarodowej Wystawie Sztuka i Technika w Paryżu w 1937 i Wystawie Światowej w Nowym Jorku w 1939 roku. Malował portrety, sceny figuralne, martwe natury, akty, znany był z zamiłowania do pastelu i sangwiny. Gdy w ostatnich latach życia utrwalał w tej technice wstrząsające sceny zagłady getta przekazał swoje ówczesne rysunki Marii Konowej (Kowalskiej), która ukrywała się po stronie aryjskiej. Po wojnie Maria Kowalska wyjechała do Brazylii, tam też w grudniu 1946 r. zorganizowała wystawę rysunków Romana Kramsztyka z warszawskiego getta (São Paulo, XII 1946). Los większości rysunków jest nieznany, najsłynniejszy z nich – "Rodzina żydowska w getcie" – znajduje się w Archiwum Ringelbluma.
Zawsze uważał się za Polaka. Do wybuchu II wojny światowej motywy żydowskie nie pojawiły się w jego twórczości. Tym niemniej prasa endecka w recenzjach z wystaw wypominała mu jego żydowskie pochodzenie. 
Jest bohaterem poematu Jacka Kaczmarskiego "Kredka Kramsztyka", utwór ten, do własnej muzyki, wykonywał Przemysław Gintrowski.
Jego bratem był Jerzy Kramsztyk (1888-1942/3) – ekonomista i menedżer, również zamordowany w getcie warszawskim.

</doc>
<doc id="488368" url="https://pl.wikipedia.org/wiki?curid=488368" title="Pittsburgh Steelers">
Pittsburgh Steelers

Pittsburgh Steelers - zawodowy zespół futbolu amerykańskiego z siedzibą w Pittsburghu, w stanie Pensylwania. Drużyna jest obecnie członkiem Dywizji Północnej konferencji AFC ligi NFL.
Steelers są najstarszą i najbardziej utytułowaną franczyzą w konferencji. Zespół pojawił się w ośmiu finałach ligi i jest jednym z dwóch sześciokrotnych zwycięzców Super Bowl, obok New England Patriots. Steelers pojawili się w trzynastu mistrzostwach konferencji AFC. Byli też gospodarzami największej liczby finałów konferencji w całej lidze NFL. Drużyna Steelers, jako jedyna w historii ligi NFL, weszła do fazy play-off z szóstego, najgorszego miejsca w konferencji, by następnie wygrać wszystkie mecze, łącznie z finałem Super Bowl XL, po zwycięstwie nad Seattle Seahawks.
Zespół powstał pod nazwą Pittsburgh Pirates, by razem z Philadelphia Eagles oraz Cincinnati Reds (obecnie nieistniejącym) dołączyć w roku 1933 do ligi NFL jako drużyny rozszerzające. Pirates byli spadkobiercami tradycji innej drużyny z Pittsburgha, pierwszego zawodowego zespołu w historii futbolu, który byłby wciąż aktywny w tym czasie, gdyby nie restrykcyjne prawa moralne (tzw. "blue laws") wprowadzone w niektórych stanach, zabraniające jakichkolwiek zajęć fizycznych w niedziele, zatem stojące w konflikcie z niedzielnymi meczami NFL. Nazwa "Pirates" została zmieniona na "Steelers" w roku 1941 w uznaniu pozycji przemysłu stalowego miasta i etyki zawodowej "niebieskich kołnierzyków", stanowiących dużą część kibiców drużyny. Dodatkowo szefostwo klubu chciało odróżnić go od zawodowej drużyny baseballowej noszącej tę samą nazwę.
Zawodnicy polskiego pochodzenia w Steelers: Ted Marchibroda (1953, 1955-1956), Marv Matuszak (1953-1956), Dick Modzelewski (1955), Joe Krupa (1956-1964), Gene Cichowski (1957), Lou Michaels (1961-1963), Jack Ham (1971–1982), Justin Strzelczyk (1990–1998), Mike Tomczak (1993-1999), Chris Gardocki (2004-2005), Jeremy Kapinos (2010–2012).

</doc>
<doc id="488371" url="https://pl.wikipedia.org/wiki?curid=488371" title="Krasnowodzk">
Krasnowodzk



</doc>
<doc id="488374" url="https://pl.wikipedia.org/wiki?curid=488374" title="Türkmenbaşi">
Türkmenbaşi



</doc>
<doc id="488375" url="https://pl.wikipedia.org/wiki?curid=488375" title="Koniecpolscy herbu Pobóg">
Koniecpolscy herbu Pobóg

Koniecpolscy – magnacki ród herbu Pobóg, wywodzący się z Koniecpola koło Częstochowy.
Historia rodu.
Protoplastą rodu był Przedbór, starosta kujawski żyjący w drugiej połowie XIV wieku. Syn Przedbora Jakub z Koniecpola w 1394 roku wymieniany jest w źródłach jako wojewoda sieradzki i starosta kujawski, który przez pewien czas znajdował się w otoczeniu królowej Jadwigi. Jego nazwisko znalazło się na akcie odnowienia Uniwersytetu Krakowskiego w 1400 roku. W 1401 roku Jakub uczestniczył w rozmowach polsko-litewskich przed zawarciem ugody wileńsko-radomskiej, a w 1403 poświadczył w Lublinie zobowiązanie Witolda, który obiecał, że nie zawrze przymierza z Zakonem Krzyżackim bez zgody króla. W 1410 roku walczył na czele chorągwi pod Grunwaldem oraz brał udział w oblężeniu Malborka.
Jakub miał dwóch synów, Mikołaja Przedbora Koniecpolskiego oraz Jana Koniecpolskiego, zwanego Taszką. Najwyższe godności uzyskał Jan. Od 1428 roku był starostą lelowskim, a od 1443 sieradzkim. Swoją polityczną karierę oparł na biskupie Zbigniewie Oleśnickim. W 1436 roku został kanclerzem koronnym. Jan Koniecpolski przewodził poselstwu, które promowało kandydaturę Władysława Warneńczyka na króla Węgier, a w 1454 składał Kazimierzowi Jagiellończykowi akt inkorporacji Prus do Polski. Zmarł w 1455 roku. Jego dwaj synowie Jan i Przedbór nie doczekali się potomków umierając młodo.
Ród Koniecpolskich kontynuował brat Jana Taszki, Mikołaj Przedbór, kasztelan rozpierski, a następnie sandomierski. W 1443 roku przyczynił się do nadania rodowej siedzibie praw miejskich, przez Władysława Warneńczyka. Mikołaj Przedbór miał dwóch synów – Mikołaja, starostę przemyskiego i Jakuba, starostę, a następnie kasztelana przemyskiego. Ponieważ Mikołaj miał tylko córkę, ród Koniecpolskich kontynuował Jakub, który ściśle związany był z ruchem egzekucyjnym. W 1478 roku unieważnił zapisy na Sieradzu i Ratnie, a w 1479 odstąpił królowi dochody z zamków i starostwa. Synem Jakuba był Stanisław Koniecpolski, starosta przemyski, mąż mieszczki poznańskiej Katarzyny z Heltów. Jego dwaj synowie dali początek dwóm liniom Koniecpolskich: kasztelańskiej i hetmańskiej. Starszą, kasztelańską założył Mikołaj Przedbór Koniecpolski, młodszą hetmańską Stanisław Przedbór. Obaj dziedziczyli na Koniecpolu, który od 1443 roku był miastem.
Linia kasztelańska wygasła w końcu XVII wieku. Wydała tylko dwóch senatorów – założyciela linii Mikołaja Przedbora, kasztelana rozpierskiego i jego syna Andrzeja, kasztelana połanieckiego.
Założyciel linii hetmańskiej Stanisław Przedbór był już zamożnym szlachcicem, który stworzył podwaliny pod magnacką pozycję rodu. W 1557 roku został starostą wieluńskim i radomskowskim, w 1576 otrzymał kasztelanię sieradzką. Dla swojego rodzinnego Koniecpola uzyskał szereg przywilejów. Ugruntował swoją mocną pozycję społeczną ślubem z siostrzenicą hetmana Jana Tarnowskiego, Elżbietą Ligęzianką. Oprócz czterech córek miał pięciu synów, z których największych zaszczyty uzyskał Aleksander Koniecpolski. Odznaczył się w kampaniach moskiewskich Stefana Batorego. W Koniecpolu wybudował zamek.
Jego synem był Stanisław Koniecpolski, od 1618 roku hetman polny koronny. Brał udział w wojnie z Tatarami, w bitwie pod Cecorą na trzy lata dostał się do tureckiej niewoli. W 1626 roku walczył ze Szwecją w Prusach, prowadząc wojnę partyzancką. W bitwie pod Trzcianą wojska szwedzkie poniosły klęskę. W 1632 Stanisław Koniecpolski został hetmanem wielkim koronnym (po 12 latach luki na tym stanowisku). Dzięki wygranej z Tatarami w bitwie pod Ochmatowem stał się znany w całej Europie. Z polecenia Władysława Wazy brał udział w reformowaniu armii. Zmarł 11 marca 1646 roku.
Jego syn, Aleksander Koniecpolski (1620–1659) walczył z Bohdanem Chmielnickim. 
Synem Aleksandra był Stanisław.
Ostatnim przedstawicielem rodu był Jan Aleksander Koniecpolski, zmarły w 1719 roku, na nim wygasł ród Koniecpolskich. Zgodnie z tradycją nad grobem ostatniego przedstawiciela rodu złamano szablę i strzaskano tarczę herbową.
Pałace.
Inne zamki rodu Koniecpolskich:

</doc>
<doc id="488376" url="https://pl.wikipedia.org/wiki?curid=488376" title="Tele Santana da Silva">
Tele Santana da Silva



</doc>
<doc id="488378" url="https://pl.wikipedia.org/wiki?curid=488378" title="Wincenty Wnuk">
Wincenty Wnuk

Wincenty Wnuk (ur. 6 października 1897 w Lublinie, zm. 2 czerwca 1987 w Warszawie) – pułkownik piechoty Wojska Polskiego, kawaler Orderu Virtuti Militari.
Życiorys.
Urodził się 6 października 1897 w Lublinie, w rodzinie Jana i Antoniny z Szybalskich. Ukończył 6 klas Gimnazjum Filologicznym im. St. Śliwińskiego w Lublinie. 4 listopada 1915 w Kozienicach wstąpił do Legionów Polskich. Ukończył kurs szkoły podoficerskiej, a następnie służył w 6 kompanii 2 pułku piechoty. W 1916 odbył kampanię wołyńską. 18 września tego roku został kontuzjowany i przebywał w szpitalu w Lublinie. Dalszą służbę odbywał w 4 kompanii szkolnej w Dęblinie. Po kryzysie przysięgowym, jaki miał w lipcu 1917 roku, został skierowany do Szkoły Podchorążych w Zambrowie.
11 listopada 1918, w stopniu podporucznika, został skierowany do 8 pułku piechoty Legionów. Z tym pułkiem walczył w wojnie z bolszewikami jako dowódca 9 kompanii, a następnie batalionu. Wyróżnił się w bitwie nad Niemnem, kiedy jego oddział wziął do niewoli licznych jeńców i zdobył karabiny maszynowe.
W kwietniu 1924 przydzielony został z Baonu Szkolnego Piechoty Okręgu Korpusu Nr II do macierzystego pułku. 18 lutego 1928 roku został mianowany majorem ze starszeństwem z dniem 1 stycznia 1928 roku i 207. lokatą w korpusie oficerów piechoty. Do 1930 służył w 8 pp Leg. na stanowisku dowódcy I batalionu, a przez pewien czas był wykładowcą taktyki w Centrum Wyszkolenia Piechoty w Rembertowie. W 1933 został przeniesiony do 10 pułku piechoty w Łowiczu na stanowisko dowódcy III batalionu, detaszowanego w Skierniewicach. 24 stycznia 1934 roku został awansowany na podpułkownika ze starszeństwem z dniem 1 stycznia 1934 roku i 18. lokatą w korpusie oficerów piechoty. Od 9 kwietnia 1934 roku był zastępcą dowódcy 72 pułku piechoty im. Dionizego Czachowskiego w Radomiu. 15 lipca 1938 roku został dowódcą 8 pułku piechoty Legionów w Lublinie. W marcu 1939 roku objął dowództwo i rozpoczął organizację batalionu KOP „Małyńsk”.
W przeddzień kampanii wrześniowej wymienił na stanowisku dowódcy 31 pułku Strzelców Kaniowskich w Sieradzu płk. Stanisława Józefa Biegańskiego. Wraz z pułkiem, w składzie 10 Dywizji Piechoty ze składu Armii „Łódź”, bronił linii Warty na przedpolach Sieradza, a podczas odwrotu zniszczył z zaskoczenia 11 września w Mszczonowie zmotoryzowaną kolumnę zaopatrzeniową niemieckiego XVI Korpusu oraz kompanię propagandową Luftwaffe. Swój szlak wrześniowy skończył pod Kozienicami, gdzie 31 pp został rozbity. Część żołnierzy przedarła się jednak pod Tomaszów Lubelski i tam została wzięta do niewoli przez Sowietów (27 oficerów 31 pp jest na Liście Katyńskiej). Sztandar 31 pp za wojnę obronną 1939 r. został odznaczony Krzyżem Złotym Orderu Virtuti Militari (obecnie znajduje się w stałej ekspozycji w Muzeum Wojska Polskiego w Warszawie).
Podpułkownik Wnuk przedostał się na Węgry, a następnie do Francji. W kampanii francuskiej 1940, w stopniu pułkownika, dowodził 3 pułkiem Grenadierów Śląskich. Następnie ewakuował się do Wielkiej Brytanii.
Po wojnie wrócił do kraju i zamieszkał w Warszawie. Ożenił się z Karoliną z Koziełł-Poklewskich (1902–1987).
Zmarł 2 czerwca 1987 w Warszawie. Pochowany na Cmentarzu Komunalnym Północnym na Wólce Węglowej w Warszawie (kwatera W-XIII-7-11-19).

</doc>
<doc id="488383" url="https://pl.wikipedia.org/wiki?curid=488383" title="Ploermel">
Ploermel



</doc>
<doc id="488392" url="https://pl.wikipedia.org/wiki?curid=488392" title="Daniela Bianchi">
Daniela Bianchi

Daniela Bianchi (ur. 31 stycznia 1942 w Rzymie) – włoska aktorka, występowała w roli dziewczyny Jamesa Bonda w "Pozdrowieniach z Rosji" ("From Russia With Love", 1963). Dziewczynę Bonda zagrała w wieku zaledwie dwudziestu jeden lat, do dzisiaj jest najmłodszą aktorką jaka wystąpiła w serii filmów o agencie 007.
Swoją filmową karierę rozpoczęła w 1958. Pracowała też jako fotomodelka i grywała małe role. W 1960 reprezentowała Włochy na wyborach Miss Universum w Miami Beach na Florydzie i zajęła tam drugie miejsce. W "Pozdrowieniach z Moskwy" wystąpiła jako agentka KGB Tatiana Romanova zakochująca się w Jamesie Bondzie. Jej głos był dubbingowany przez Barbarę Jefford z powodu silnego włoskiego akcentu. W 1968 wycofała się z filmu.

</doc>
<doc id="488393" url="https://pl.wikipedia.org/wiki?curid=488393" title="Procesy Poissona">
Procesy Poissona



</doc>
<doc id="488396" url="https://pl.wikipedia.org/wiki?curid=488396" title="Narodowcy">
Narodowcy



</doc>
<doc id="488400" url="https://pl.wikipedia.org/wiki?curid=488400" title="Xai-Xai (miasto)">
Xai-Xai (miasto)

Xai-Xai (dawniej João Belo) – główne miasto prowincji Gaza, w południowym Mozambiku. Oddalone od Maputo (stolica) o 224 km. Według spisu z 2017 roku liczy 132,9 tys. mieszkańców. Miejscowość pełni również funkcję gminy (port. "município") z wybieranym w wyborach samorządem.
Xai-Xai położone jest nad Oceanem Indyjskim u ujścia rzeki Limpopo, a wokół niego rozciągają się równiny, na których uprawiany jest ryż. Z powodu swojego położenia (nad rzeką) Xai-Xai przeżyło już około 2000 powodzi. Miasto posiada atrakcyjną pod względem turystycznym plażę Praia do Xai-Xai.

</doc>
<doc id="488402" url="https://pl.wikipedia.org/wiki?curid=488402" title="Maria Beisert">
Maria Beisert

Maria Janina Beisert (ur. 15 czerwca 1951 w Poznaniu) – polska prawnik, psycholog, seksuolog, doktor habilitowana nauk humanistycznych, profesor Uniwersytetu im. Adama Mickiewicza.
Życiorys.
Absolwentka prawa (1973; praca magisterska: "Oceny moralne dotyczące stanu wyższej konieczności"; promotor: Zygmunt Ziembiński) i psychologii (1977; praca magisterska: "Wpływ stereotypów na funkcjonowanie rodziny"; promotor: Czesław Matusewicz) na UAM. W 1974 rozpoczęła pracę w Instytucie nauk Prawniczych PAN na stanowisku asystenta. Od 1977 jako asystent, a po dwóch latach starszy asystent w Akademii Medycznej w Poznaniu. Od 1987 na stanowisku adiunkta w Instytucie Psychologii UAM, a od 2000 profesora.
Od 2007 jest kierowniczką Pracowni, a od 2014 Zakładu Seksuologii Klinicznej i Społecznej Instytutu Psychologii UAM w Poznaniu i Podyplomowego Studium Pomocy Psychologicznej w Dziedzinie Seksuologii działającego przy Instytucie Psychologii UAM.
Członkini zarządu Polskiego Towarzystwa Seksuologicznego i członkini Europejskiego Towarzystwa Psychologii Zdrowia ("European Society on Family Relations").
W 1986 uzyskała stopień doktora nauk humanistycznych w zakresie psychologii na podstawie rozprawy "Komunikacja interpersonalna w małżeństwach z zaburzoną funkcją prokreacyjną" (promotorka Helena Sęk). 29 maja 2001 roku uzyskała habilitację na podstawie rozprawy "Rozwód. Proces radzenia sobie z kryzysem" (recenzenci prof. prof. Helena Sęk, Lidia Grzesiuk, Jan Czesław Czabała). W 2013 uzyskała tytuł naukowy profesora.
Prowadzi własną praktykę psychologiczną nastawioną na pomoc ludziom w rozwiązywaniu problemów osobistych.
Uczestniczyła w wielu projektach badawczych m.in.:
Wielokrotnie wygłaszała referaty na konferencjach w różnych ośrodkach akademickich i uczestniczyła w zjazdach medyczno-naukowych m.in.:
Otrzymywała indywidualne nagrody naukowe m.in. w 1991, 1993, 20091 od rektora UAM.

</doc>
<doc id="488403" url="https://pl.wikipedia.org/wiki?curid=488403" title="Intertoto">
Intertoto



</doc>
<doc id="488411" url="https://pl.wikipedia.org/wiki?curid=488411" title="Purple (maszyna szyfrująca)">
Purple (maszyna szyfrująca)

Purple – amerykańska nazwa elektrycznej maszyny szyfrującej opracowanej na bazie niemieckiej maszyny Enigma, która była stosowana przez armię japońską w czasie II wojny światowej do generowania szyfrów.

</doc>
<doc id="488413" url="https://pl.wikipedia.org/wiki?curid=488413" title="Olimpiada geograficzna">
Olimpiada geograficzna

Olimpiada Geograficzna – przedmiotowa olimpiada szkolna z zakresu geografii, organizowana od 1974 przy poparciu Polskiego Towarzystwa Geograficznego (zob. IV Olimpiada Geograficzna, VII Olimpiada Geograficzna). W latach 1991–2010 funkcjonowała jako Olimpiada Geograficzna i Nautologiczna (czyli olimpiada obejmująca również wiedzę o morzu). 
O Olimpiadzie.
Z inicjatywą jej założenia wystąpiła prof. Anna Dylikowa, która aż do swojej tragicznej śmierci w 2000 pozostawała przewodniczącą Komitetu Głównego Olimpiady. W latach 2001-2005 pracom Komitetu przewodniczył prof. Wojciech Stankowski, następne w latach 2006-2015 prof. Teresa Madeyska, a od 2015 funkcję tę pełni dr hab. Zbigniew Podgórski, prof. UKW.
Podstawy prawne dla działania Olimpiady stanowi "Rozporządzenie Ministra Edukacji Narodowej i Sportu z dnia 29 stycznia 2002 r. w sprawie organizacji oraz sposobu przeprowadzania konkursów, turniejów i olimpiad "(Dz. U. nr 13 z dnia 18 lutego 2002 r., poz. 125 z późn. zmian). 
Zgodnie z regulaminem, organizatorem Olimpiady Geograficznej jest Polskie Towarzystwo Geograficzne, w obrębie którego działa Komitet Główny Olimpiady Geograficznej i jego jednostki terenowe – Komitety Okręgowe.
W 2017 roku Olimpiada Geograficzna składa się z trzech etapów. Pierwszy polega na napisaniu pracy na jeden z kilku podanych tematów (w formie pisemnej). Etap II to zawody okręgowe – pisemne oraz ustne, które trwają dwa dni. Do etapu III finałowego przechodzi zazwyczaj 100-120 osób. III etap składa się z części pisemnej i ustnej, w której trzeba wykorzystać wiadomości i obserwacje z wycieczki przeprowadzanej podczas tych zawodów. Etap III trwa trzy dni i każdego roku przeprowadzany jest w innej polskiej miejscowości. Finaliści i laureaci stopnia centralnego są zwolnieni z pisania egzaminu maturalnego z geografii i posiadają przywileje przy rekrutacji na niektóre kierunki studiów (są przyjmowani poza kolejnością).
Olimpiady międzynarodowe.
Najlepsi laureaci Olimpiady Geograficznej (obecnie 4 osoby) reprezentują kraj na Międzynarodowej Olimpiadzie Geograficznej ("iGeo"), która odbywa się co roku (do 2012 roku co 2 lata). Polacy wielokrotnie odnosili na niej sukcesy, sześciokrotnie wracając z laurami zwycięzców w klasyfikacji drużynowej (1996, 1998, 2000, 2004, 2006 i 2015).
Polska bierze udział w zawodach od pierwszej edycji w 1996 roku w Hadze. W 2014 roku konkurs iGeo odbył się w Krakowie.
Inne zawody międzynarodowe, w których reprezentacja Polski bierze lub brała udział, to:
Olimpiada Nautologiczna.
W latach 1991 – 2010 dwa pierwsze etapy Olimpiady Geograficznej i Nautologicznej pozostawały wspólne. Na III etapie przeprowadzane były osobne zawody, a uczniowie zakwalifikowani do III etapu mogli brać udział w obu olimpiadach i uzyskać podwójne tytuły. Finaliści i laureaci stopnia centralnego byli zwolnieni z pisania egzaminu maturalnego z geografii i posiadali przywileje przy rekrutacji na niektóre kierunki studiów (byli przyjmowani poza kolejnością).
W roku szkolnym 2009/2010 w Supraślu odbyła się ostatnia wspólna edycja XXXVI Olimpiady Geograficznej i XIX Olimpiady Nautologicznej. Podczas uroczystego zakończenia nastąpiło oficjalne odłączenie się Olimpiady Nautologicznej od Olimpiady Geograficznej.

</doc>
<doc id="488419" url="https://pl.wikipedia.org/wiki?curid=488419" title="Obwody w Albanii">
Obwody w Albanii



</doc>
<doc id="488420" url="https://pl.wikipedia.org/wiki?curid=488420" title="Andrzej Niesiołowski">
Andrzej Niesiołowski

Andrzej Niesiołowski (5 czerwca 1899 w Ostrowie – 9 lutego 1945 w Dössel) – polski socjolog, pedagog, historyk.
Życiorys.
Był synem księgarza Włodzimierza i Heleny z domu Schmidt. 
Absolwent Królewskiego Gimnazjum w Ostrowie, należał do tajnych organizacji polskiej młodzieży Towarzystwa Tomasza Zana i harcerstwa. 10 listopada 1918 zwołał, wraz z Włodzimierzem Lewandowskim, wiec w Domu Katolickim, który stał się początkiem wydarzeń Republiki Ostrowskiej. Na początku 1919 jako ochotnik wstąpił do batalionu powstańczego w Szczypiornie (późniejszego 12 pułku strzelców wlkp.) i walczył na Froncie Południowym.
Po demobilizacji oraz uzyskaniu świadectwa dojrzałości rozpoczął studia z zakresu historii i socjologii na Uniwersytecie Warszawskim, a ukończył je w 1923 na Uniwersytecie Poznańskim. W 1926 na podstawie rozprawy "Zagadnienie wolności woli" uzyskał stopień doktora filozofii, a w 1928 otrzymał dyplom nauczyciela szkół średnich i pracował przez 4 lata w szkolnictwie średnim w Poznaniu. Od 1929 prowadził zlecone wykłady z pedagogiki dla dorosłych na UP. W 1927 w tygodniku „Robotnik” objął stanowisko redaktora, a po dwóch latach przeszedł do redakcji „Nowego Kuriera”. Od 1934 poświęcił się wyłącznie pracy naukowej. Przygotowywał rozprawę habilitacyjną (maszynopis zaginął w czasie wojny, a jedynie drobne fragmenty zostały opublikowane w czasopismach) na temat katolickiego systemu wychowania. Przeniósł się w 1938 do Łodzi, a tam na Wolnej Wszechnicy Łódzkiej prowadził wykłady z zakresu socjologii. Działacz społeczny w ruchu chrześcijańsko-demokratycznym i chrześcijańsko-zawodowym. Należał do współtwórców Chrześcijańskiego Związku Młodzieży Pracującej „Odrodzenie” i Chrześcijańskiego Uniwersytetu Robotniczego. Współpracował z Akcją Katolicką i ruchem antyalkoholowym. Członek Filareckiego Związku Elsów.
W sierpniu 1939 został zmobilizowany w stopniu podporucznika i brał udział w wojnie obronnej, a pod Kutnem dostał się do niewoli. Przebywał w oflagach Prenzlau (II A), Arnswalde (II B), Gross Born (II D) i Dössel (VI B). Rozwinął tam ożywioną działalność naukową i dydaktyczną, m.in. na kursach nauczycielskich. Publikował prace z dziedziny socjologii i pedagogiki. Otrzymał I nagrodę w konkursie genewskiej YMCA za pracę "O reformie studiów uniwersyteckich". Zmarł 9 lutego 1945 w Dössel.

</doc>
<doc id="488421" url="https://pl.wikipedia.org/wiki?curid=488421" title="Thule (wyspa)">
Thule (wyspa)

Thule () – niewielka wyspa w archipelagu Sandwich Południowy, położona w jego południowej części. 
Wyspa jest pochodzenia wulkanicznego. Dzięki wydzielającemu się ciepłu wyspa nie jest pokryta lodem. Najwyższy punkt wyspy sięga 1075 m n.p.m.
Wyspa wchodzi w skład brytyjskiego terytorium zamorskiego Georgia Południowa i Sandwich Południowy. W latach 70. XX wieku Argentyna, która uznaje ten archipelag za część swojego terytorium, zbudowała na wyspie stację naukową "Corbeta Uruguay". Stacja została zajęta w 1982 przez brytyjskie siły zbrojne po wojnie falklandzkiej.

</doc>
<doc id="488422" url="https://pl.wikipedia.org/wiki?curid=488422" title="Wyspa Thule">
Wyspa Thule



</doc>
<doc id="488424" url="https://pl.wikipedia.org/wiki?curid=488424" title="Haskala">
Haskala

Haskala (hebr. השכלה, „oświecenie”), oświecenie żydowskie – ruch intelektualny Żydów europejskich w późnych latach XVIII wieku, opowiadający się za przyjęciem przez nich oświeceniowych ideałów, integracją ze społecznościami nieżydowskimi, polepszeniem edukacji dotyczącej spraw świeckich, nauczaniem języka hebrajskiego i historii żydowskiej. Haskala rozpoczęła szerszy ruch asymilacji Żydów europejskich, którego skutkiem były m.in. pierwsze żydowskie ruchy polityczne i emancypacyjne. Zwolennicy haskali nazywani byli maskilami (hebr. מַשְׂכִילִים "maskilim").
W innym sensie haskala oznacza studia nad biblijnym językiem hebrajskim, a także inną literaturą spisaną w tym języku. Czasem termin ten używany jest na określenie współczesnych krytycznych badań nad żydowskimi księgami religijnymi, takimi jak Miszna i Talmud, dla odróżnienia ich od metod stosowanych w tej dziedzinie przez ortodoksów.
Ruch.
Tak długo, jak Żydzi tworzyli oddzielne wspólnoty, zawsze rabin był najbardziej wpływowym członkiem takich grup. Oprócz pełnienia ról religijnych i edukacyjnych, był on także sędzią w sprawach cywilnych zawsze wtedy, gdy stronami byli Żydzi. Zostanie rabinem było marzeniem niemal wszystkich chłopców, a studiowanie Talmudu stało się z tego powodu jedyną drogą do „wybicia się”. Zwolennicy haskali opowiadali się więc za „wyjściem z getta”, nie tylko fizycznie, ale i psychicznie, drogą asymilacji z narodami, pośród których żyli Żydzi.
Przykładem takiej postawy był m.in. Mojżesz Mendelssohn (1729–1786), pruski Żyd, jeden z prekursorów ruchu, także Aaron Halle-Wolfssohn (1754–1835) i Józef Perl (1773–1839). Spektakularny sukces Mendelssohna jako filozofa i intelektualisty ukazał wielu możliwości otwierające się przed tymi, którzy zdecydują się na asymilację. Mendelssohn propagował metody, jakimi Żydzi mieli wtopić się w niemieckie społeczeństwo. Szczególny nacisk kładł na naukę języka niemieckiego – przetłumaczył na ten język Torę. Utworzył także do niej własny komentarz gramatyczny, "Biur", mający być alternatywą wobec rabinicznej egzegezy Pisma.
Kwestie językowe były kluczowymi elementami ruchu. Mendelssohn i inni jego liderzy opowiadali się za odrodzeniem hebrajskiego i ograniczeniem używania jidysz. Rezultatem tych postulatów było powstawanie nowej, świeckiej literatury żydowskiej, ale również krytyczne interpretacje tekstów religijnych. Julius Fürst wraz z innymi żydowsko-niemieckimi językoznawcami stworzył hebrajskie i aramejskie słowniki i opracowania gramatyczne. Jednocześnie Żydzi zaczęli uczyć się i porozumiewać w językach narodów państw, w których zamieszkiwali. Otworzyło to nowe drogi asymilacji.
Haskala nie ograniczyła się oczywiście do Niemiec. Ruch bardzo szybko rozprzestrzenił się po całej Europie, a w Polsce jej pionierem był Mendel Lewin z Satanowa.
Rezultaty.
Promując asymilację, haskala wzmocniła także świecką tożsamość żydowską poprzez zwiększenie zainteresowania historią narodu żydowskiego. Bezpośrednim jej skutkiem było angażowanie się Żydów w życie kulturalne krajów, które zamieszkiwali, a także powstanie żydowskich ruchów politycznych, z syjonizmem na czele.
Haskala spowodowała powstanie w łonie judaizmu odłamów reformowanych, liberalizujących prawo religijne i normy obyczajowe. Społeczność ortodoksyjna odpowiedziała na to rozprzestrzenianiem się ruchu chasydzkiego, a także np. Mussar na Litwie czy też "Torah im Derech Eretz" w Niemczech. Zaowocowało to konfliktami pomiędzy "maskilim" a zwolennikami ortodoksji, które trwają do dziś.

</doc>
<doc id="488425" url="https://pl.wikipedia.org/wiki?curid=488425" title="Mirosław Milewski (generał MO)">
Mirosław Milewski (generał MO)

Mirosław Milewski (ur. 1 maja 1928 w Lipsku, zm. 23 lutego 2008 w Warszawie) – polski inżynier rolnik, działacz komunistyczny, generał dywizji Milicji Obywatelskiej, funkcjonariusz Służby Bezpieczeństwa, członek Biura Politycznego i sekretarz Komitetu Centralnego PZPR (1981–1985). Minister spraw wewnętrznych w latach 1980–1981.
Życiorys.
Syn Bolesława i Anastazji. W 1939 ukończył drugą klasę gimnazjum ogólnokształcącego, po wybuchu II wojny światowej zatrudnił się Zarządzie Gminy Lipsk. W 1944 został żołnierzem Armii Czerwonej, w oddziale kontrwywiadu wojskowego Smiersz. W wyniku jego działalności zostało aresztowanych wielu członków Armii Krajowej.
Pracę w aparacie bezpieczeństwa rozpoczął w październiku 1944 w Urzędzie Bezpieczeństwa w Augustowie, który obok oddziałów 50 Armii radzieckiej, wojsk NKWD oraz wydzielonych oddziałów LWP, jest odpowiedzialny za obławę augustowską (lipiec 1945). Mirosław Milewski brał czynny udział w zatrzymaniu zamordowanych później Polaków. W 1945 podjął współpracę z sowieckim kontrwywiadem wojskowym SMIERSZ, w wyniku czego aresztowanych zostało wielu członków Armii Krajowej.
Do 19 marca 1946 służył w Wojewódzkim Urzędzie Bezpieczeństwa Publicznego w Białymstoku, następnie został oddelegowany na roczny kurs przeszkolenia dla oficerów bezpieczeństwa publicznego. Po jego ukończeniu powrócił do WUBP Białystok, gdzie objął stanowisko kierownika sekcji. 1 marca 1953 objął stanowisko naczelnika Wydziału IX. 1 kwietnia 1955 został przeniesiony do Komitetu ds. Bezpieczeństwa Publicznego w Warszawie na stanowisko naczelnika Wydziału IV. W latach 1956–1957 służył w Komendzie Wojewódzkiej Milicji Obywatelskiej w Warszawie, 1 września 1959 objął stanowisko naczelnika Wydziału II w Departamencie III MSW. 15 listopada 1962 objął stanowisko zastępcy dyrektora Departamentu I, od 15 stycznia 1969 był dyrektorem tegoż departamentu. 25 stycznia 1971 został powołany na stanowisko wiceministra spraw wewnętrznych. 8 października objął stanowisko ministra i pełnił je do 31 lipca 1981. W październiku 1971 na mocy uchwały Rady Państwa PRL otrzymał nominację na stopień generała brygady MO; nominację wręczył mu w Belwederze przewodniczący Rady Państwa PRL Józef Cyrankiewicz. W październiku 1979 awansowany do stopnia generała dywizji MO.
W latach 1945–1948 był członkiem Polskiej Partii Robotniczej, a następnie Polskiej Zjednoczonej Partii Robotniczej. W latach 1971–1980 zastępca członka, a od 1980 członek Komitetu Centralnego PZPR. Od lipca 1981 był członkiem Biura Politycznego i sekretarzem KC PZPR. Od 1981 był także przewodniczącym Komisji Prawa i Praworządności KC PZPR. W latach 1981–1983 był członkiem Komisji KC PZPR powołanej dla wyjaśnienia przyczyn i przebiegu konfliktów społecznych w dziejach Polski Ludowej. Do połowy lat 80. zaliczany był do bliskich współpracowników gen. Wojciecha Jaruzelskiego.
Był także członkiem i aktywnym działaczem Związku Bojowników o Wolność i Demokrację. W latach 1974–1985 członek Rady Naczelnej, a w latach 1979–1985 wiceprezes Zarządu Głównego ZBoWiD.
Powiązany z aferą „Żelazo” i zabójstwem księdza Jerzego Popiełuszki. W 2004 prof. Andrzej Paczkowski ujawnił dokument ze swego prywatnego archiwum, który obłożony był zastrzeżeniem, że może zostać ujawniony dopiero w 2010. Dokument będący notatką z narady, która odbyła się przed południem 25 października 1984 w Urzędzie Rady Ministrów, został spisany przez Wiesława Górnickiego, doradcę premiera. Uczestniczyli w niej premier gen. Wojciech Jaruzelski, szef URM gen. Michał Janiszewski oraz płk Bogusław Kołodziejczak.
Morderca księdza, Grzegorz Piotrowski, zeznał, że miał poparcie w aparacie władzy, a konkretnie sekretarza KC PZPR, gen. Mirosława Milewskiego:
"Politycznym inspiratorem porwania – niezależnie od indywidualnego fanatyzmu sprawcy – mógł być wyłącznie towarzysz Mirosław Milewski [...] Towarzysz premier, podzielając dezaprobatę zebranych dla działalności tow. Milewskiego i nie podając w wątpliwość politycznej, a może i osobistej odpowiedzialności za uprowadzenie, a być może i za morderstwo na osobie ks. Popiełuszki, sprzeciwił się jednocześnie podejmowaniu decyzji personalnych na XVII Plenum KC PZPR, które miało się wkrótce rozpocząć".
W 1985 został usunięty ze wszystkich stanowisk w partii i państwie, a następnie przeniesiony na emeryturę. W 1990 na krótko aresztowany.
Zmarł 23 lutego 2008 w Warszawie, został pochowany w rodzinnym grobie na Cmentarzu Komunalnym Północnym na Wólce Węglowej.
Życie prywatne.
Mieszkał w Warszawie. Żona Łucja Milewska (1931–2001), syn Mirosław Milewski (1950–2009).
Ordery i odznaczenia.
Był odznaczony:

</doc>
<doc id="488426" url="https://pl.wikipedia.org/wiki?curid=488426" title="Praia do Xai-Xai">
Praia do Xai-Xai

Praia do Xai-Xai – plaża znajdująca się niedaleko miasta Xai-Xai w prowincji Gaza w południowym Mozambiku. Miejsce atrakcyjne turystycznie i znane nie tylko na poziomie lokalnym.
Wzdłuż wybrzeża ciągną się skały odgradzające plażę od otwartego morza i chroniące ją przed nadmiernymi przypływami. W czasie odpływu natomiast tworzą się dzięki nim małe słone zbiorniki wodne, można wtedy łatwo złowić "mexilhão" (port.) – rodzaj bardzo smacznego mięczaka.

</doc>
<doc id="488429" url="https://pl.wikipedia.org/wiki?curid=488429" title="Catamenia">
Catamenia

Catamenia – fiński zespół blackmetalowy założony w 1995 w mieście Oulu. 
Historia.
Pierwszy album grupy "Halls of Frozen North" został nagrany w Niemczech w 1997 roku, a ukazał się rok później. Następny album "Morning Crimson" Catamenia nagrała w Szwecji w 1999, współpracowali wtedy wspólnie z Thomasem Skobsgbergiem (m.in. Katatonia, Dismember). Po nagraniu "Morning Crimson" w zespole zaszły zmiany personalne. Perkusista Toni Tervo został zastąpiony przez Sir Luttinena, a gitarzysta Sampo Ukkola przez obecnego gitarzystę Ari Nissilä. Trzeci album zespołu "Eternal Winter`s Prophecy" był nagrywany w kraju muzyków, w Finlandii, w studiach Tico-Tico. Wówczas współpracowali z Ahti Kortelainen (m.in. Kalmah, Eternal Tears of Sorrow). Następny album "Ekshata" był nagrywany w 2002 w Oulu. Z zespołem współpracował Mika Pahjola, który wcześniej współpracował m.in. z The Black League. 
Po wydaniu i promocji "Eskhaty" Catamenia przedłużyła swój kontrakt płytowy z Massacre Records na kolejne trzy albumy. Przed wydaniem kolejnego albumu, w zespole ponownie doszło do zmian personalnych, jednak to nie przeszkodziło muzykom w wydaniu kolejnego albumu - był nim "ChaosBorn", nagrywaniu w studio Neo, w Oulu, przy współpracy z Immu Ilmarinenem i Kari Vähäkuopus, którzy wcześniej pomagali takim zespołom jak Embraze, Burning Point, Afterworld czy Sentenced. Po dobrym przyjęciu piątego, w karierze zespołu, albumu, Catamenia postanowiła nagrać kolejny, szósty już z kolei album. "Winternight Tragedies" zostało nagrane w studio Mastervox, przy pomocy Ilmarinena i Kakke Vähäkuopus. Podczas nagrywaniu dochodziło do „zgrzytów” w zespole na tle muzycznym, dystansu czy braku umiejętności muzyków. Skład ponownie się zmienił. Wokalista Mika został zastąpiony Toni przez Olli-Jukka Musonena, a basista Timo przez Mikko Hepo-oja. Po ukazaniu się szóstego albumu, Catamenia udała się w swoją pierwszą europejską trasę koncertową, jesienią 2005 roku. Pomimo sukcesów jakie odniosła grupa, zespół postanowił zmienić basistę Hepo-oja. Powodem był brak „chemii” pomiędzy nim a reszta zespołu. Na jego miejsce przyszedł Toni Kansanoja (Black Swan, Burning Point). Latem 2006 Catamenia ponownie weszła do studia, aby nagrać swój siódmy studyjny album zatytułowany "". Tego samego roku ukazało się pierwsze DVD grupy Bringing the Cold to Poland zawierające pięćdziesięciominutowy występ w warszawskiej Stodole. W 2008 roku grupa wydała płytę VIII - The Time Unchained, w 2010 roku wydana została płyta "Cavalcade".
Muzycy.
Obecny skład
 Byli członkowie

</doc>
<doc id="488435" url="https://pl.wikipedia.org/wiki?curid=488435" title="STEREO (sondy kosmiczne)">
STEREO (sondy kosmiczne)

STEREO () – para amerykańskich naukowych sond kosmicznych badających koronalne wyrzuty masy na Słońcu. Trzecia misja NASA w ramach programu sond słoneczno-ziemskich (ang. "Solar Terrestrial Probes", STP). Dwie, prawie identyczne sondy ściśle ze sobą współpracują w celu otrzymywania pionierskich, trójwymiarowych obrazów atmosfery słonecznej.
Czas trwania misji przewidziano na 2 lata, z możliwością przedłużenia o kilka kolejnych. Jej koszt to około 550 mln USD, z uwzględnieniem opóźnień, wkładu krajów europejskich (głównie Francji; około 60 mln USD), projektów i badań, wystrzelenia, dwóch lat obsługi (od momentu wejścia sondy STEREO-A na orbitę heliocentryczną) i trzech lat analizowania danych.
Data startu sond była wielokrotnie przekładana. Start miał się odbyć 11 kwietnia, 26 maja, 23 czerwca, 22 i 30 lipca 2006. Kolejna data, 1 sierpnia, nie została wykorzystana z powodu wycieku paliwa. 20 sierpnia start nie odbył się z powodu dodatkowej kontroli drugiego członu rakiety. Następne trzy daty również zostały anulowane z powodu problemów związanych z drugim członem rakiety (31 sierpnia, 18 września i 18 października).
Start nastąpił 26 października 2006 o godzinie 00:52 UTC. Został opóźniony o 14 minut (prawie do końca okna startowego), z powodu za niskiej temperatury zbiornika ciekłego azotu 1. stopnia rakiety oraz wiatru mogącego spowodować, w przypadku katastrofy rakiety, zwianie trujących oparów na teren kosmodromu. Niecałe dwie godziny później, o 02:42 UTC, statki pomyślnie skomunikowały się z Ziemią potwierdzając rozłączenie się i swój dobry stan techniczny.
„Pierwsze światło” (pierwsze zdjęcia) z teleskopu "SEECHI" na sondzie STEREO-A uzyskano 4 grudnia 2006. O ich jakości naukowcy z NASA mówili "„Jesteśmy bardzo poruszeni. Czekaliśmy na realizacje wyjątkowej misji STEREO przez ponad 10 lat. Społeczność naukowa nie może być szczęśliwsza widząc te pierwsze obrazy”".
Cele naukowe.
Aby zrealizować te cele, misja STEREO została zaprojektowana do przeprowadzenia wielu pionierskich pomiarów i obserwacji. STEREO przeprowadzi pierwsze:
Budowa i przebieg misji.
Oba statki, STEREO-A i STEREO-B, zostały zbudowane przez Applied Physics Laboratory w Johns Hopkins University. Każdy ze statków waży 547 kg (610 kg z paliwem). Normalną pracę zaczęły po 3 miesiącach, potrzebnych na testy i kalibracje przyrządów oraz osiągnięcie docelowych orbit.
Sondy okrążają Słońce będąc cały czas w sąsiedztwie orbity Ziemi. STEREO-A ("A" od ang. "ahead" – wyprzedzający) znajduje się przed Ziemią (i bliżej Słońca niż Ziemia), w jej wędrówce wokoło Słońca, a STEREO-B ("B" od ang. "behind" – pozostający w tyle) za Ziemią, i trochę dalej od Słońca niż Ziemia. STEREO-A obiega Słońce co 344 dni, a B – co 389 dni. Z perspektywy Słońca odległość między statkami będzie zwiększała się co roku o 45°.
Orbity docelowe zostaną osiągnięte przy udziale asysty grawitacyjnej Księżyca. STEREO jest pierwszą misją NASA, która wykorzystała osobne zbliżenia do Księżyca do umieszczenia dwóch statków na różnych orbitach. Początkowo obie sondy znajdowały się na prawie identycznych wysoce eliptycznych orbitach wokółziemskich sięgających w apogeum poza orbitę Księżyca (403 810 km, nachylenie 28,5°). Po 65 dniach, czyli wykonaniu czterech i pół obiegu Ziemi, grawitacja Księżyca została użyta do korekcji orbity obu statków. STEREO-A weszła wtedy na zaplanowaną orbitę heliocentryczną. STEREO-B po upływie kolejnego miesiąca ponownie zbliżył się do Księżyca, by ten wypchnął statek z orbity wokółziemskiej.
Obie sondy poprawnie wykonały swoje manewry zbliżenia do Księżyca. 15 grudnia 2006 STEREO-A minęła powierzchnię Srebrnego Globu w odległości 7340 km i została wyrzucona przed Ziemię przez jego grawitację. STEREO-B zbliżył się na odległość 11 776 km, ale nie wykonał pełnego manewru asysty grawitacyjnej, lecz powrócił do Księżyca 21 stycznia 2007 i dopiero wtedy, zbliżając się na 8818 km, wykonał pełny manewr, który wyrzucił go „za Ziemię”.
Pod koniec 2009 roku obie sondy znalazły się w pobliżu punktów libracyjnych L4 i L5 układu Słońce – Ziemia, wykonując obserwacje w poszukiwaniu planetoid trojańskich Ziemi.
6 lutego 2011 roku odległość kątowa pomiędzy obydwoma sondami STEREO osiągnęła 180°. Sondy znalazły się tego dnia na pozycjach dokładnie po przeciwnych stronach Słońca, co po raz pierwszy pozwoliło na wykonywanie obserwacji całej jego powierzchni. Współpracując z satelitą Solar Dynamics Observatory sondy STEREO pozwolą na obserwację całego Słońca przez następnych 8 lat.
Ładunek.
Na każdym z satelitów STEREO umieszczono takie same cztery pakiety przyrządów naukowych:
Galeria – obserwacje.
Najciekawsze obserwacje wykonane przez instrumenty sond STEREO:

</doc>
<doc id="488436" url="https://pl.wikipedia.org/wiki?curid=488436" title="Kuczum">
Kuczum

Kuczum, Kyczym lub Kuczuma (zm. ok. 1600) – ostatni chan Chanatu Syberyjskiego, syn Murtazy z dynastii Szejbanidów.
W 1563, po dziewięciu latach walk, po zgładzeniu w odwecie za śmierć dziadka swego poprzednika Jedigera zagarnął władzę w państwie. Od 1571 zaprzestał składania Rosji daniny, a w dwa lata później zaatakował Perm. Spowodowało to trwające od 1579 najazdy Kozaków pod dowództwem Jermaka Timofiejewicza.
Po utracie jesienią 1582 stolicy chanatu, Kaszłyku, nadal prowadził uporczywą walkę, w której w 1585 poległ Jermak, a stolica została przejściowo odzyskana. Do 1589 wojska rosyjskie dokonały jednak ostatecznego podboju chanatu, a Kuczum musiał się wycofać na terytorium Ordy Nogajskiej w obecnym Kazachstanie. Prowadząc walkę o odzyskanie państwa, został ostatecznie pokonany przez gubernatora Andrieja Wojejkowa w 1598, a większość jego rodziny dostała się do niewoli. Zamordowany przez Nogajów około 1600. Ci z potomków Kuczuma, którzy uniknęli rosyjskiej niewoli, prowadzili walki partyzanckie do ok. 1650.
Kuczum jest bohaterem licznych pieśni i legend tatarskich i rosyjskich.

</doc>
<doc id="488439" url="https://pl.wikipedia.org/wiki?curid=488439" title="Język frygijski">
Język frygijski

Język frygijski – wymarły indoeuropejski język Frygów, używany w starożytnej Anatolii. Uważa się, że język ten był spokrewniony z językiem trackim, posiada również liczne cechy wspólne z greką i językiem ormiańskim.
Język ten rozwinął się najprawdopodobniej pod koniec II tysiąclecia p.n.e. w związku z wędrówką ludów z terenów Tracji do Azji Mniejszej. W późniejszych stuleciach był językiem zaawansowanego cywilizacyjnie królestwa Frygii, stracił jednak na ważności po podbojach perskich w VI w. p.n.e. i późniejszych greckich. Wymarł ostatecznie w VI w. n.e.
Do dzisiejszych czasów zachowały się nieliczne inskrypcje z IX w. p.n.e. (język starofrygijski, rozpadający się na kilka dialektów) w alfabecie frygijskim oraz z początków naszej ery (język nowofrygijski) w alfabecie greckim.

</doc>
<doc id="488441" url="https://pl.wikipedia.org/wiki?curid=488441" title="Kickstart">
Kickstart

Kickstart – program rozruchowy komputerów Amiga, zawarty w pamięci ROM, uruchamiany zaraz po włączeniu zasilania lub restarcie. W końcowej fazie startu poszukiwane są wszystkie nośniki danych wykryte przez Kickstart (np. stacje dyskietek) w celu rozpoczęcia wczytywania systemu operacyjnego. Kickstart zawierał także dużą część systemu operacyjnego, między innymi obsługę podstawowych systemów plików czy biblioteki graficzne, co skracało czas uruchomienia Amigi.
Odpowiednikiem Kickstartu w komputerach typu IBM-PC (x86) jest BIOS.
Wersje Kickstart komputerów Amiga wydane przez Commodore:
Poszczególne wersje różniły się zależnie od modelu komputera, w którym były instalowane. Istniały również wersje wyższe niż 3.1 (3.5 – 4.0), nie były jednak dostępne jako fabrycznie montowane w komputerach, stanowiąc aktualizację wgrywaną po każdorazowym uruchomieniu Amigi.
Najczęściej podawana numeracja jest analogiczna do wersji uruchamianego systemu operacyjnego. Rzeczywista numeracja Kickstartu, określającego serię i model komputera dla którego jest przeznaczony, jest rzadko spotykana.

</doc>
<doc id="488446" url="https://pl.wikipedia.org/wiki?curid=488446" title="Americana (album)">
Americana (album)

Americana – piąty album kalifornijskiego zespołu The Offspring, a drugi wydany przez wytwórnię Columbia Records.
Po sprzedaży około 5 milionów egzemplarzy płyty "Ixnay on the hombre", "Americana" rozeszła się w ponad 10 mln egzemplarzy, i stała się największym (stan na 2014) komercyjnym sukcesem zespołu, a single takie jak „Pretty Fly” czy (będące obiektem dużej krytyki i zarzutów plagiatu piosenki „Ob-La-Di, Ob-La-Da” Beatlesów) „Why Don't You Get a Job?”, przeszły do kanonu popularnego wówczas tzw. neo punka i alternatywnego rocka. Dzięki tej płycie zespół zdobył kilka nagród MTV, w tym za najlepszą piosenkę rockową dla utworu „The Kids Aren’t Alright”. Tytułowa piosenka „Americana” została wykorzystana w filmie dokumentalnym Michael Moore’a – "Zabawy z bronią" (ang. "Bowling for Columbine").
W Polsce nagrania uzyskały status platynowej płyty.
Teksty piosenek na "Americanie" przedstawiają min. ironiczny obraz białej młodzieży, wzorujących się na czarnoskórych artystach amerykańskiego hip-hopu („Pretty Fly (for a White Guy)”), realia trudnego życia na ulicy i niespełnione marzenia („The Kids Aren’t Alright” – tytuł utworu jest aluzją do „The Kids are Alright” zespołu The Who), oraz krytykę obecnego stylu życia amerykańskiego społeczeństwa (tytułowa „Americana”).
Na płycie udzielał się również Davey Havok z AFI (podobnie jak na poprzednim albumie "Ixnay on the Hombre")

</doc>
<doc id="488448" url="https://pl.wikipedia.org/wiki?curid=488448" title="Nornica ruda">
Nornica ruda

Nornica ruda ("Clethrionomys glareolus") – gatunek ssaka z podrodziny karczowników (Arvicolinae) w obrębie rodziny chomikowatych (Cricetidae).
Zasięg występowania.
Nornica ruda występuje w zachodniej Europie od wybrzeża Oceanu Atlantyckiego na wschód do rzeki Jenisej, północna granica wyznaczona przez arktyczną tundrę i południowa granica często pokrywa się z pasmami górskimi: Pirenejami, Alpami, Apeninami i Starą Płaniną w południowej Europie, Górami Pontyjskimi w Anatolii oraz Ałtajem i Sajanach w środkowej Azji; gatunek rozpowszechniony na wyspach u wybrzeży Oceanu Atlantyckiego i Morza Bałtyckiego. Introdukowany w południowo-zachodniej Irlandii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1780 roku niemiecki przyrodnik Johann Christian Daniel von Schreber nadając mu nazwę "Mus glareolus". Holotyp pochodził z wyspy Lolland, w Danii.
"C. glareolus" był zaliczony do "Evotomys" lub "Myodes" – "Evotomys" jest obecnie traktowany jako młodszy synonim "Clethrionomys" natomiast "Myodes" jako młodszy synonim "Lemmus". Takson ten jest bliżej spokrewniony z "C. centralis" i "Alticola macrotis" niż z "C. rutilus". W przeszłości i obecnie krzyżuje się z "C. rutilus" w strefie gdzie są sympatryczne; wszystkie osobniki o obcym genomie mitochondrialnym to "C. glareolus". Niektóre źródła podają liczbę dwudziestu sześciu podgatunków w samej Europie Zachodniej; inne podają od dziesięciu do trzynastu podgatunków z całego obszaru występowania. Badania filogeograficzne z wykorzystaniem markerów molekularnych pozwoliły odtworzyć złożoną historię ewolucyjną i przetrwanie w wielu ostojach glacjalnych. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 80–135 mm, długość ogona 32–72 mm; masa ciała 16–21 g. Jeden z drobniejszych gryzoni nornikowatych występujących w Polsce. Średniej wielkości, o wydłużonym ciele i średnim, słabo owłosionym ogonie, pokrytym pierścieniowatymi łuskami. Oczy duże, pyszczek lekko zaostrzony z wąsami, uszy duże szerokie, zaokrąglone, cienkie. Nozdrza różowawe, nieowłosione. Charakteryzuje się szarym ubarwieniem sierści futerka grzbietowej strony ciała z odcieniem rudawym, często mocno zaznaczonym. Boki i brzuszna strona ciała jest szara, a ogon zwierzęcia jest dwubarwny.
Ekologia.
Nornice rude pojawiają się szczególnie licznie po latach największego, masowego obradzania drzew. Łatwe i nieograniczone zdobywanie pokarmu sprawia, że nornice rozmnażają się również zimą, co doprowadza do bardzo dużych zagęszczeń populacji wiosną i latem. Takie masowe pojawianie się gryzoni trwa jedynie jeden sezon, a w kolejnych latach, o niewielkim owocowaniu drzew, liczebność nornic maleje.
Może być nosicielem hantawirusa wywołującego u ludzi gorączkę krwotoczną z zespołem nerkowym.

</doc>
<doc id="488449" url="https://pl.wikipedia.org/wiki?curid=488449" title="Ixnay on the Hombre">
Ixnay on the Hombre

Ixnay on the Hombre (1997) – czwarty album kalifornijskiego zespołu The Offspring. Jednocześnie pierwszy nagrany dla dużej wytwórni - Columbia Sony Records.
"Ixnay on the Hombre" nie odniósł podobnego sukcesu co "Smash", osiągając poziom sprzedaży w granicach 6 mln egzemplarzy. Mimo słabej sprzedaży oraz wydania go w komercyjnej wytwórni Columbia Sony Records, album spotkał się z pozytywną oceną fanów zespołu.
Teksty piosenek przedstawiają min. obraz uzależnienia od narkotyków (Mota) lub problem dorastania i wzorowania się na dorosłych (Way Down the Line). Ballada Gone Away poświęcona jest pamięci pierwszej dziewczyny Dextera Hollanda (matki jego córki Alexy), która zginęła w 1994 w wypadku samochodowym. Intro (Disclaimer) wykonywane jest z gościnnym udziałem Jello Biafry z Dead Kennedys. Na albumie udzielał się również Davey Havok z AFI.

</doc>
<doc id="488450" url="https://pl.wikipedia.org/wiki?curid=488450" title="Conspiracy of One">
Conspiracy of One

Conspiracy of One to szósta płyta amerykańskiego zespołu The Offspring.
Wydana po dwuletniej przerwie (2000) roku, w atmosferze plotek o problemach zespołu i ciągłych zapowiedzi jego rozwiązania. "Conspiracy of One" różnił się od wcześniejszym płyt min. wykorzystaniem scratchów w „Living in Chaos” albo elektronicznej perkusji w „Special Delivery”. Pierwszy singel „Original Prankster” (z gościnnym udziałem amerykańskiego rapera Redmana) spotkał się z krytyką i niezadowoleniem wśród fanów zespołu.
Teksty piosenek na "Conspiracy of One" opowiadają historie pojedynczych osób np. „żartownisia” ("Original Prankster"), chłopaka, który chce by jego dziewczyna ubierała się tak jak on sobie to wyobraża ("Want You Bad"), spiskującego w pojedynkę terrorystę (tytułowe "Conspiracy Of One"). Pozostałe piosenki opisują min. tęsknotę za bliskimi ("Million Miles Away"), świat ogarnięty totalną anarchią ("Living in Chaos") albo życie kibiców piłkarskich ("One Fine Day"). W tekście "Original Prankster" wykorzystano motyw Janet Reno (Prokurator Generalna USA w czasach prezydentury Billa Clintona) oraz cytat „You can do it!” z filmu "Kariera Frajera" (ang. "The Waterboy", 1998) z Adamem Sandlerem w roli głównej. Intro płyty to wypowiedź Mike'a Love z The Beach Boys, nagrana podczas jednego z koncertów zespołu. W utworze "Special Delivery" użyto motywu z piosenki "Hooked On A Feeling" grupy Dr. Hook (and the Medicine Show).

</doc>
<doc id="488451" url="https://pl.wikipedia.org/wiki?curid=488451" title="Papieska Akademia Nauk">
Papieska Akademia Nauk

Papieska Akademia Nauk ("łac. Pontificia Academia Scientiarum"), watykańskie towarzystwo naukowe, do którego należą powoływani przez papieży wybitni przedstawiciele nauk matematycznych i przyrodniczych z różnych państw.
Historia.
Podobnie jak włoska Narodowa Akademia Rysiów, wywodzi swą tradycję z założonej w 1603 r. przez księcia Federico Cesi Akademii Rysiów ("Accademia dei Lincei"), do której należał m.in. Galileusz. Upadłe po śmierci fundatora stowarzyszenie naukowców reaktywował w 1847 r. papież Pius IX pod nazwą "Pontificia accademia dei Nuovi Lincei". W 1936 r. papież Pius XI dokonał reorganizacji akademii i zmienił jej nazwę na Papieska Akademia Nauk (w związku z powstaniem po zjednoczeniu Włoch akademii narodowej mającej w nazwie również odwołanie do rysiów).
Siedziba.
Siedziba Akademii znajduje się w Casina Pio IV, letniej rezydencji papieża Piusa IV, która została zbudowana w 1561 roku. Z inicjatywy papieża Piusa XI obiekt został rozbudowany.
Organizacja instytucji.
Akademia jest zarządzana przez Prezydenta. Jest on wybierany przez papieża spośród akademików, na odnawialną czteroletnią kadencję. Przewodniczącego wspomaga Rada Akademii i Kanclerz.
Skład Rady:
Rada zbiera się co najmniej dwa razy w roku.
Obecnym prezydentem jest od 2017 roku prof. Joachim von Braun.
Obecni członkowie.
Zreformowana Akademia ma 80 członków (od 1986 roku decyzją Jana Pawła II), którzy mają wybitne osiągnięcia w swoich dziedzinach naukowych.
Kandydaci na członków są wybierani przez akademików, papież nominuje ich na całe życie.
Ponadto, sprawujący urzędy: dyrektor Obserwatorium Watykańskiego, dyrektor Laboratorium Astrofizycznego Obserwatorium Watykańskiego, prefekt Biblioteki Watykańskiej, prefekt Tajnych Archiwów Watykanu, są mianowani «Akademikami pro tempore»(na czas pełnienia funkcji).
Papież może także mianować honorowych członków Akademii.
Wśród członków Akademii są m.in. nobliści.
Polacy.
Obecnie członkiem Akademii jest Michał Heller – filozof, fizyk teoretyczny (relatywista-kosmolog), laureat Nagrody Templetona
Zmarli członkowie:
Działalność.
Członkowie Akademii biorą udział w spotkaniach i sesjach z udziałem papieża , na których są omawiane m.in. zagadnienia z zakresu filozofii nauki oraz stosunku nauki do religii i moralności.
Akademia nie prowadzi badań naukowych. Jest organem opiniodawczym papieża w sprawach nauki.
Prace naukowe, które powstają w wyniku sesji są publikowane przez Akademię.
Akademia współpracuje z innymi akademiami i instytucjami badań naukowych. Jest członkiem Międzynarodowej Rady Związków Naukowych (ICSU).

</doc>
<doc id="488454" url="https://pl.wikipedia.org/wiki?curid=488454" title="Death Fiend">
Death Fiend

Death Fiend – drugi album demo grupy Hellhammer, wydany w 1983.
Część utworów z albumu jest dostępna jako kompilacja z utworami z trzeciego dema, "Triumph of Death".

</doc>
<doc id="488455" url="https://pl.wikipedia.org/wiki?curid=488455" title="Triumph of Death">
Triumph of Death

Triumph of Death – trzeci album demo grupy Hellhammer, wydany w 1983. Na albumie zawarte są utwory z poprzedniego dema, "Death Fiend". Album rozpowszechniał się w postaci różnych bootlegów.

</doc>
<doc id="488456" url="https://pl.wikipedia.org/wiki?curid=488456" title="Kultura rzucewska">
Kultura rzucewska

Kultura rzucewska – kultura neolityczna datowana na schyłek III i początek II tysiąclecia p.n.e., o synkretycznym charakterze, na który składały się wpływy kultury ceramiki sznurowej i bałtyckich kultur strefy leśnej. Obszar oddziaływania omawianej kultury rozciągał się od Zatoki Puckiej do ujścia Niemna. Nazwa kultury pochodzi od wsi Rzucewo, położonej niedaleko Pucka, gdzie znalezione zostały pierwsze jej ślady.
Inwentarz.
Inwentarz znajdowany na stanowiskach tej kultury obejmuje siekiery kamienne o przekroju owalnym. Innymi zabytkami tej kultury są topory typu A oraz facetowane. Innymi zabytkami kamiennymi są żarna i rozcieracze. Ceramika rozwijała się w powiązaniu z wytworami kultury ceramiki sznurowej, jednak dostrzegalne są w niej cechy wyróżniające ją od innych kultur. Często występują na stanowiskach puchary o esowatym profilu oraz takie których krawędzie są zagięte do środka. Występują również misy z wyodrębnionymi wyraźnie dnami, o łagodnym profilu. 
Podstawy gospodarcze.
Potwierdzona jest uprawa zbóż, hodowla bydła i kóz, a także sporadyczne polowania na ssaki morskie. Kultura rzucewska znana jest również z obróbki bursztynu w specjalnych pracowniach, których sieć zlokalizowano na terenie Żuław Wiślanych.

</doc>
<doc id="488458" url="https://pl.wikipedia.org/wiki?curid=488458" title="Satanic Rites">
Satanic Rites

Satanic Rites – czwarty album demo grupy Hellhammer, wydany w 1983.

</doc>
<doc id="488464" url="https://pl.wikipedia.org/wiki?curid=488464" title="Sizal">
Sizal

Sizal (sisal) – twarde i bardzo wytrzymałe włókno otrzymywane ze specjalnego gatunku agawy – agawy sizalowej. Jest to roślina wieloletnia, wymagająca klimatu tropikalnego. Dojrzałe liście agaw dochodzą do 2 metrów długości, 4-6 centymetrów grubości i 15 centymetrów szerokości w części środkowej. 
Włókno pozyskuje się z liści metodą ręczną, bądź ręczno–półmechaniczną. Proces ten musi odbyć się zaraz po ścięciu liści, ponieważ wydobywanie jest wtedy najłatwiejsze i daje najlepsze wyniki. Sizal stosowany jest do wyrabiania lin, plecionek, mat, worków i innych.
W roku 2005 na świecie wytworzono ok. 385 tys. ton sizalu, a dominującym producentem (około 50% produkcji światowej) była Brazylia.

</doc>
<doc id="488465" url="https://pl.wikipedia.org/wiki?curid=488465" title="Apocalyptic Raids">
Apocalyptic Raids

Apocalyptic Raids – pierwszy i ostatni oficjalny materiał grupy Hellhammer, nagrany i wydany w 1984 roku przez niemiecką Noise Records. Wznowienie płyty powstało w postaci albumu "Apocalyptic Raids" (różne wydania posiadały różne okładki: amerykańskie - białą, niemieckie - pomarańczową)
Lista utworów.
Apocalyptic Raids 1990 A.D..
Reedycja "Apocalyptic Raids 1990 A.D." zawiera dwa dodatkowe utwory z kompilacji "Death Metal":

</doc>
<doc id="488466" url="https://pl.wikipedia.org/wiki?curid=488466" title="Apocalyptic Raids 1990 A.D.">
Apocalyptic Raids 1990 A.D.



</doc>
<doc id="488467" url="https://pl.wikipedia.org/wiki?curid=488467" title="Ośrodek Dokumentacji Sztuki Tadeusza Kantora Cricoteka">
Ośrodek Dokumentacji Sztuki Tadeusza Kantora Cricoteka

Ośrodek Dokumentacji Sztuki Tadeusza Kantora CRICOTEKA – instytucja kultury samorządu województwa małopolskiego, założona w roku 1980, działająca przy ulicy Nadwiślańskiej 2/4, w budynku dawnej elektrowni podgórskiej.
Historia.
CRICOTEKA jest samorządową instytucją kultury wyodrębnioną pod względem prawnym i ekonomiczno-finansowym, której organizatorem jest Województwo Małopolskie.
Przez wiele lat spełniała podwójną funkcję, ośrodka Teatru Cricot 2 oraz archiwum teatralnego. W podziemiach domu kapitulnego przy ulicy Kanoniczej 5 odbywały się próby, działała też galeria.
Po śmierci Tadeusza Kantora do najważniejszych zadań „Cricoteki” należy upowszechnianie dzieła artysty, zarówno w dziedzinie teatru jak i sztuk plastycznych. Służy temu prowadzona na szeroką skalę organizacja sesji naukowych, jak również działalność wystawiennicza. Wystawy odbywają się w placówkach „Cricoteki” oraz w Galerii Krzysztofory, organizowane są także w wielu galeriach i muzeach w Polsce i za granicą.
Do 2014 siedziba instytucji znajdowała się przy ul. Szczepańskiej 2 w Krakowie. W 2014 roku otworzono nową siedzibę Cricoteki przy ul. Nadwiślańskiej.
Oddziały.
Oddziałem Cricoteki jest Galeria-Pracownia Tadeusza Kantora (znana także jako Muzeum Tadeusza Kantora) w dawnym mieszkaniu artysty przy Siennej 7 m. 5 w Krakowie, w którym Tadeusz Kantor mieszkał w latach 1987–1990. Wstęp do galerii jest bezpłatny.

</doc>
<doc id="488469" url="https://pl.wikipedia.org/wiki?curid=488469" title="Karner">
Karner

Karner (z łac. "carnarium") – kaplica grzebalna w formie dwukondygnacyjnej, w której górna kondygnacja służyła uroczystościom pogrzebowym i mszom za zmarłych, zaś dolna stanowiła miejsce pochówku, często gromadziła szczątki kostne ze zlikwidowanych grobów.
Karnery występowały w epoce romanizmu i wczesnego gotyku, zwłaszcza w krajach południowo-niemieckich (Styria, Bawaria, Szwajcaria), rzadziej w północnych Niemczech, a także w Czechach, północnych Węgrzech (dzisiejsza Słowacja) i na Śląsku.

</doc>
<doc id="488471" url="https://pl.wikipedia.org/wiki?curid=488471" title="Graf półeulerowski">
Graf półeulerowski

Graf półeulerowski (graf semieulerowski) – graf rozważany w teorii grafów. Graf półeulerowski zawiera w sobie ścieżkę, która pozwala przejść przez wszystkie jego krawędzie tylko raz. Ścieżka ta nazywana jest ścieżką Eulera.
Graf eulerowski.
Jeżeli ścieżka Eulera jest zamknięta, to nazywana jest cyklem Eulera. Graf zawierający taki cykl nazywany jest eulerowskim. Nazwa pochodzi od nazwiska szwajcarskiego matematyka Leonharda Eulera, który jako pierwszy, zajmował się problematyką związaną z drogami w grafach.
Rozważania Eulera.
Zagadnienie rozważane przez Eulera można przedstawić w następujący sposób:
Euler stwierdził, że aby możliwe było zbudowanie takiej ścieżki, liczba wierzchołków nieparzystego stopnia musi wynosić 0 lub 2.

</doc>
<doc id="488475" url="https://pl.wikipedia.org/wiki?curid=488475" title="Minigolf">
Minigolf

Minigolf (lub "Mini Golf") – sport uprawiany na specjalnych torach do gry, zwanych inaczej stanowiskami. Polega na umieszczeniu piłki w dołkach na końcu każdego toru, przy pomocy specjalnego kija, który jest niemal identyczny jak kij nazywany "putterem", stosowany w golfie klasycznym. Celem gracza jest umieszczenie piłki w dołku przy pomocy jak najmniejszej liczby uderzeń.
Historia Minigolfa.
Historia minigolfa ściśle związana jest z historią golfa klasycznego. Prawdopodobnie gra przypominająca minigolf była pierwowzorem golfa klasycznego. Świadczą o tym zachowane ryciny chińskie z okresu dynastii Ming.
Minigolf w wersji współczesnej powstał w Ameryce, a dokładnie w Stanach Zjednoczonych w 1927 roku, stworzony przez Garneta Cartera z Tennessee. W następnym dziesięcioleciu wybudowano w USA ponad 30000 obiektów do gry w minigolfa. Tak dynamiczny rozwój gry spowodował pojawienie się minigolfa w Europie, gdzie szybko znalazł zwolenników w Szwecji, W.Brytanii, Norwegii, Holandii, Belgii, Niemczech i Czechach. Najbardziej dynamiczny rozwój w Europie notuje się w Szwecji, Danii i Niemczech.
Polski minigolf wywodzi swoje korzenie od zachodnich i południowych sąsiadów kraju. W 1957 roku w Niemczech powstał pierwszy miniaturowy golf. Niemcy jako pierwsi ustalili wielkość minigolfa. W latach 60. gra ta zanotowała duży wzrost popularności wśród niemieckiej klasy średniej. W tym czasie zawiązała się Niemiecka Federacja Minigolfa z siedzibą w Hamburgu, która ustaliła dane techniczne i regulamin gry w minigolfa. Państwem, które ma najstarsze tradycje minigolfa jest Szwecja. Budowę drewnianych obiektów Szwedzi rozpoczęli już w 1936 r. Budowane były one z naturalnych materiałów, w przeciwieństwie do obiektów w W.Brytanii, czy Holandii.W 1955 r. odnotowano pierwsze w historii zawody międzynarodowe z udziałem Szwecji i Danii, a Mistrzostwa Europy w 1963 r. w Dortmundzie. Tak dynamiczny rozwój, jak i obecna popularność gry w krajach zachodnich są skutkiem wielu nowinek, jakie minigolf przyniósł ze sobą. Jedną z nich jest na pewno to, że w minigolfa mogą grać prawie wszyscy bez ograniczeń ze względu na wiek, płeć czy zaawansowanie techniczne.
Minigolf w Polsce.
Obecnie w Polsce istnieje kilka ośrodków minigolfa. Pierwszym oficjalnie działającym klubem sportowym był Mini Golf Club Sopot w Sopocie, następnie powstały Klub Sportowy Minigolf Kołobrzeg i Klub Sportowy Minigolf Krynica Morska. Na terenie Trójmiasta w 2006 roku powstał również inny ośrodek do gry w minigolfa położony na Skwerze Kościuszki w Gdyni.
W Polsce istnieje kilka pól minigolfowych spełniających standardy Światowej Federacji Minigolfa (WMF). Jedno z nich mieści się w Krynicy Morskiej i ma jednocześnie certyfikat, umożliwiający rozgrywanie oficjalnych zawodów międzynarodowych, drugie zaś znajduje się w Majątku Giże Marczak, również dysponuje certyfikatem WMF. Pole to otwierał i wręczał osobiście certyfikat Prezydent Światowej Federacji Minigolfa dr Gerhard Zimmerman.
W roku 2011 wybudowano kolejne takie pole w Człuchowie, jednak mimo spełniania kryteriów World Minigolf Federation gospodarz obiektu dotychczas nie wystąpił o przeprowadzenie procedury certyfikacji. W 2017 roku Minigolf Club Sopot wystąpił z wnioskiem o certyfikację pola, dlatego obecnie można na tym polu przeprowadzać oficjalne zawody.
W maju 2015 r. w Cekcynie k.Tucholi otwarto kolejny obiekt. Jego wyjątkowość polega na skupieniu w jednym miejscu wszystkich rodzajów torów (w standardzie MINIATURGOLF) dopuszczonych do oficjalnych zawodów przez WMF. Istnieje więc tam możliwość rozgrywek w różnych wariantach, poprzez dobór regulaminowych 18 torów z istniejących 27. Stanowi ono także bazę do prowadzenia szkoleń i treningów.
Pole eternitowe znajduje się też w Świętej Katarzynie w województwie świętokrzyskim. Pole to nie posiada certyfikatu ze względu na to, iż składa się z 11, nie zaś wymaganych 18 stanowisk. W przyszłości jednak planowana jest rozbudowa tego obiektu.
Certyfikat WMF jednak najwcześniej uzyskało betonowe pole w Sopocie.
Pole ze sztuczną trawą w Kołobrzegu ma certyfikat MOS czyli jest zatwierdzone przez WMF, ale nie można tam rozgrywać zawodów międzynarodowych.
W Trzęsaczu jest pierwszy w Polsce profesjonalny minigolf drewniany o nawierzchni filcowej.
Na dzień 28.01.2015 były cztery zarejestrowane kluby minigolfa w Polsce: Minigolf Club Sopot, Klub Sportowy Minigolf Kołobrzeg, Klub Sportowy Minigolf Krynica Morska oraz Minigolf Club Mazovia Warszawa, który jednakże nie ma własnego pola do minigolfa.
Oficjalne rozgrywki odbywają się na torach budowanych według trzech standardów, akceptowanych przez World Minigolf Federation:
World Minigolf Federation wprowadziła w 2007 r. certyfikat MOS (minigolf open standard), który przewiduje mniej rygorystyczne normy. Nie oznacza to jeszcze decyzji o dopuszczeniu organizowania oficjalnych rozgrywek międzynarodowych, ale jest to krok w tym kierunku. Certyfikat MOS najczęściej przyznawany jest polom typu "adventure-golf", które są szczególnie popularne na Wyspach Brytyjskich i w Stanach Zjednoczonych. Są to zwykle tory o dużych rozmiarach, z reguły pokryte nawierzchnią ze sztucznej trawy, dostosowane swoją konfiguracją do naturalnych uwarunkowań terenowych lub naturalną konfigurację terenu imitujące.
W 2011 r. w Hastings w Wielkiej Brytanii odbyły się pierwsze oficjalne mistrzostwa na polu typu adventure-golf, posiadającym certyfikat MOS. Pierwsze pole tego typu powstało w Polsce w 2010 r. w Przypkach k. Tarczyna, które funkcjonuje pod egidą Golf Adventure Club.
Poza tym funkcjonuje wiele odmian i nie zawsze udanych konstrukcji, jednak spełniają one wyłącznie i z różnym powodzeniem rolę rekreacyjną. Zwłaszcza w Polsce da się zauważyć tendencja budowania torów w technologiach i wzornictwie nieuwzględniających obowiązujących na świecie norm i standardów.
Zasady gry w Minigolfa.
Gra odbywa się na ścieżkach o zróżnicowanych wymiarach (według różnych standardów).
Pole do minigolfa składa się z osiemnastu stanowisk, które trzeba w określonej kolejności pokonać (są one numerowane). Podczas zawodów stanowiska pokonywane są kilkukrotnie. Każdy gracz gra na stanowisku do momentu umieszczenia piłki w dołku. Na wbicie piłki ma sześć uderzeń. Gdy po tych uderzeniach piłka jeszcze nie będzie w dołku, graczowi zapisuje się wynik 7 (najwyższy możliwy) i przechodzi do następnego stanowiska.
Na każdym stanowisku, na każdej ścieżce do minigolfa wyrysowane są linie specjalne. Punkt startu powinien być oznaczony według przyjętego standardu. Na polu znajdują się także linie oznaczające, że można odsunąć piłkę od krawędzi (bandy) na odległość 20 cm. Stosuje się też tzw. linię graniczną znajdującą się z reguły przy ostatniej przeszkodzie. Oznacza ona, iż gracz przy pierwszym uderzeniu musi przebić piłkę poza tę linię. Gdy jej nie przekroczy, wraca z piłką do punktu startu.
W sytuacji gdy piłka wypadnie z toru po prawidłowym przejściu linii czerwonej ustawia się ją na torze w miejscu gdzie wypadła, w odległości 20 cm od bandy. W takim przypadku nie są doliczane dodatkowe punkty, po prostu kontynuujemy grę.
Sprzęt do gry.
Na polu do minigolfa stosowane są specjalne kije, które zbliżone są do stosowanych w golfie klasycznym putter'ów (ostatni kij z zestawu, który jest używany na obszarze "green" do precyzyjnego uderzenia piłki wprost do dołka). Przepisy nie precyzują konstrukcji kija. Przeciętnie długość ich waha się od 60 do 95cm, natomiast waga od 500 do 800 g.
Do gry używa się piłek o średnicy 37-43 mm. Piłki nie mogą być wykonane z drewna, metalu, szkła, kości słoniowej, nie można też stosować kul bilardowych lub żywicznych. Wykorzystywane w minigolfie piłki nie mogą zbyt wysoko "skakać" (piłka spuszczona z wysokości 1 metra w temperaturze 25 stopni Celsjusza nie może odbić się wyżej niż 85 cm). Na każdej ścieżce można grać inną piłką. Niektórzy z graczy stosują nawet do 200 piłek podczas jednych zawodów. Stosuje się około 500 rodzajów piłek o rozmaitej masie i parametrach.

</doc>
<doc id="488479" url="https://pl.wikipedia.org/wiki?curid=488479" title="Spółgłoska ejektywna">
Spółgłoska ejektywna

Spółgłoska ejektywna, dawniej abruptywna, rzadziej nazywana półdźwięczną – bezdźwięczna spółgłoska zwarta, szczelinowa lub zwarto-szczelinowa, przy której artykulacji powietrze wyrzucane jest przez gwałtowne uniesienie zamkniętej krtani, a nie poprzez wydech.
Daje to (jeżeli spółgłoska jest zwarta lub zwarto-szczelinowa) charakterystyczny efekt kliknięcia (lub rozerwania), a w przypadku spółgłoski szczelinowej krótszą, bardziej „napiętą” artykulację. Spółgłoski ejektywne pospolite są w językach kaukaskich, afroazjatyckich (np. w amharskim) i indiańskich (np. maja, na-dene, salisz i wakasz).
Zgodnie z kontrowersyjną teorią glottalną język praindoeuropejski nie dysponował spółgłoskami dźwięcznymi, lecz ejektywnymi.

</doc>
<doc id="488482" url="https://pl.wikipedia.org/wiki?curid=488482" title="Ośrodek Dokumentacji Sztuki Tadeusza Kantora &quot;Cricoteka&quot;">
Ośrodek Dokumentacji Sztuki Tadeusza Kantora &quot;Cricoteka&quot;



</doc>
<doc id="488483" url="https://pl.wikipedia.org/wiki?curid=488483" title="Spółgłoska abruptywna">
Spółgłoska abruptywna



</doc>
<doc id="488484" url="https://pl.wikipedia.org/wiki?curid=488484" title="Surveyor 2">
Surveyor 2

Surveyor 2 (z ang. "geodeta") – nieudana misja amerykańskiej, bezzałogowej sondy kosmicznej do badań Księżyca.
Plan przebiegu misji.
Lądownik Surveyor 2 umieszczany był na szczycie rakiety klasy Atlas Centaur LV-3C. Po osiągnięciu orbity, odpalano ostatni człon rakiety, który nakierowywał próbnik na trajektorię lotu w kierunku Księżyca. Na wysokości ok. 3500 km następowało odseparowanie statku od wypalonego członu rakiety, po czym następowała pierwsza faza lądowania. Po osiągnięciu ok. 4 m nad powierzchnią, silniki wyhamowujące miały zostać automatycznie wyłączone, a pojazd miał swobodnie opaść na powierzchnię. Niemobilny próbnik miał za zadanie wykonać przede wszystkim zdjęcia miejsca lądowania.
Konstrukcja próbnika.
Konstruktorem statków serii Surveyor była firma Hughes Aircraft. Masa lądownika Surveyor 2 wynosiła 292 kg. Wysokość pojazdu mającego wylądować na Księżycu wynosiła 3,3 m, średnica zaś 4,5 m. Konstrukcja statku opierała się na aluminiowym szkielecie, do którego przymocowane były różne urządzenia naukowe (m.in. kamera pokładowa). Na szczycie szkieletu znajdowały się 2 panele baterii słonecznych o łącznej powierzchni 3 m². Moc tych paneli to 85 watów. Jednak wraz z główną, nieładowalną baterią, pojazd dysponował mocą aż 4096 watów. Pojazd posiadał jedną płaską antenę i dwie małe anteny kierunkowe, a także radar pokładowy. Z uwagi na swoje zastosowanie, pojazd wyposażony został w silniczki wyhamowujące podczas lądowania, które automatycznie miały wyłączać się na wysokości 3,5 metra nad powierzchnią Księżyca.
Przebieg misji.
Po ogromnym sukcesie Surveyora 1, amerykańscy naukowcy z dużym entuzjazmem podeszli do kolejnej misji bezzałogowego lądownika programu Surveyor. Tym razem celem aparatu miała być "Sinus Medii" (Zatoka Środkowa), czyli środek widocznej z Ziemi półkuli Księżyca. Próbnik o identycznym wyposażeniu jak Surveyor 1 miał wylądować tam w pobliżu równika. Oprócz podstawowego zadania, czyli sporządzenia szerokiej dokumentacji fotograficznej, zadaniem próbnika miał być pomiar temperatur przyrządów sondy na silnie oświetlonej powierzchni księżycowej, co miało dać obraz temperatur gruntu. Ponadto, już po wylądowaniu planowano przeprowadzić test erozyjny poprzez odpalenie na bardzo krótki moment jednego z silniczków manewrowych.
Umieszczenie próbnika na orbicie okołoziemskiej dnia 20 września 1966 przebiegło bezproblemowo, również pierwsza faza lotu w kierunku Srebrnego Globu odbyła się bez najmniejszych zakłóceń. Dopiero w dniu 22 września 1966 kiedy kontrolerzy lotu wydali sondzie komendę ostatecznego naprowadzenia na wyznaczone koordynaty, zawiódł jeden z silników manewrowych. Praca pozostałych, działających silników spowodowała, że sonda wpadła w niekontrolowany ruch wirowy (0,85/sek). Kontrolerzy natychmiast wysłali w kierunku Surveyora 2 serie rozkazów mających wyłączyć pozostałe silniki, po czym powtórnie włączyć wszystkie. Niestety, wadliwy silnik powtórnie nie zadziałał, a sonda w dalszym ciągu nie miała orientacji w przestrzeni kosmicznej. Podobne próby zdążono przeprowadzić jeszcze kilka razy, ale było już wiadome, że lądownik spisany jest na straty. Problemy zaczęły postępować i dokładnie o godzinie 9:35 GMT stracono z próbnikiem łączność.
W wyniku perturbacji, lądownik zboczył z planowanego kursu o przeszło 200 km i ostatecznie 23 września o godzinie 03:18 GMT roztrzaskał się o powierzchnię Księżyca ok. 120 km na południowy wschód od krateru Kopernika, czyli mniej więcej w 1/3 odległości pomiędzy tym kraterem a Zatoką Środkową.
Efekty misji.
Surveyor 2 miał kontynuować zadanie poprzednika i zrealizować dokładną dokumentację fotograficzną innego, wybranego wcześniej miejsca lądowania, do czego nie doszło wskutek opisanych wad technicznych w budowie napędu. Fiasko misji zmusiło konstruktorów do przeprowadzenia dużo bardziej szczegółowych testów konstrukcji, w tym przede wszystkim układu napędowego sondy. Spowodowało to poważne opóźnienie w realizacji programu, wynoszące przeszło pół roku.

</doc>
<doc id="488486" url="https://pl.wikipedia.org/wiki?curid=488486" title="Księże Małe">
Księże Małe

Księże Małe (, od 1937 "Klein Ohlewiesen") – część (zwyczajowo nazywana osiedlem) Wrocławia, na osiedlu Księże, do 1990 osiedle w dzielnicy Krzyki. W granicach miasta od 1928 roku.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Zassino" w szeregu wsi lokowanych na prawie polskim "iure polonico".
Historia.
Największy zespół mieszkaniowy na Księżem Małym stanowi modernistyczne osiedle bloków mieszkalnych zbudowane w latach 1928-1930 według projektu Paula Heima, Alberta Kemptera, Gustava Wolfa, Hansa Thomasa i Rudolfa Sacka. Osiedle - w granicach ulic: Opolskiej, Tarnogórskiej, Górnośląskiej, Gliwickiej i Bytomskiej - wpisane jest do rejestru zabytków (nr rej.: A/1579/555/Wm z 25.04.1996).
Na osiedlu istnieją pętla tramwajowa, kościół, szkoła podstawowa, dwa przedszkola, biblioteka, kilka sklepów oraz strzelnica sportowa WKS Śląsk Wrocław. Niedaleko osiedla znajduje się zabytkowa stacja pomp na Świątnikach zbudowana w 1904 r. Na osiedlu (przy pętli tramwajowej) zachowała się w świetnym stanie szczelina przeciwlotnicza z czasów II wojny światowej.
Podczas powodzi w lipcu 1997 roku osiedle w przeciągu zaledwie kilkudziesięciu minut zostało całkowicie zalane (woda osiągnęła wysokość ok. 2 metrów).
Czasy obecne.
W ciągu zaledwie kilku lat Księże Małe zwiększyło liczbę mieszkańców do ok. 4 tysięcy osób. Osiedle rozbudowuje się. Na Księżu Małym działają przychodnia zdrowia, dwie apteki, biblioteka oraz kilka sklepów spożywczych. Jest też szkoła podstawowa oraz przedszkole.

</doc>
<doc id="488487" url="https://pl.wikipedia.org/wiki?curid=488487" title="Surveyor 3">
Surveyor 3

Surveyor 3 (z ang. ”"geodeta"”) – misja amerykańskiej bezzałogowej sondy kosmicznej do badań Księżyca.
Plan przebiegu misji.
Lądownik Surveyor 3 umieszczany był na szczycie rakiety klasy Atlas Centaur LV-3C. Po osiągnięciu orbity odpalano ostatni człon rakiety, który nakierowywał próbnik na trajektorię lotu w kierunku Księżyca. Na wysokości ok. 3500 km następowało odseparowanie statku od wypalonego członu rakiety, po czym następowała pierwsza faza lądowania. Po osiągnięciu ok. 4 m nad powierzchnią, silniki wyhamowujące miały zostać automatycznie wyłączone, a pojazd miał swobodnie opaść na powierzchnię. Niemobilny próbnik miał za zadanie wykonać przede wszystkim zdjęcia miejsca lądowania.
Konstrukcja próbnika.
Konstruktorem statków serii Surveyor była firma Hughes Aircraft, masa lądownika Surveyor 3 wynosiła 302 kg. Wysokość pojazdu mającego wylądować na Księżycu wynosiła 3,3 m, średnica zaś 4,5 m. Konstrukcja statku opierała się na aluminiowym szkielecie, do którego przymocowane były różne urządzenia naukowe (m.in. kamera pokładowa), koparka oraz lustra do laserowego pomiaru odległości Księżyca od Ziemi. Na szczycie szkieletu znajdowały się 2 panele baterii słonecznych o łącznej powierzchni 3 m2. Moc tych paneli to 85 watów. Jednak wraz z główną, nieładowalną baterią, pojazd dysponował mocą aż 4096 watów. Pojazd posiadał jedną płaską antenę i dwie małe anteny kierunkowe, a także radar pokładowy. Z uwagi na swoje zastosowanie, pojazd wyposażony został w silniczki wyhamowujące lądowanie, które automatycznie miały wyłączać się na wysokości 3,5 metra nad powierzchnią Księżyca.
Przebieg misji.
Po katastrofie lądownika tej serii, naukowcy podeszli z dużą rezerwą i długimi przygotowaniami do kolejnej misji – Surveyor 3. Główną uwagę skupiono na układzie napędowym sondy, ponieważ to właśnie jeden z niedziałających silników rakietowych był przyczyną poprzedniego niepowodzenia. Naukowcy wyposażyli ten lądownik w dokładnie tę samą aparaturę jaką posiadał na pokładzie niedoszły poprzedni lądownik (Surveyor 2).
Miejsce lądowania trzeciego lądownika wyznaczono po raz drugi w pobliżu równika księżycowego. Tym razem planowane lądowisko znajdowało się około 240 km na wschód od statku Surveyor 1 i około 370 km na południe od krawędzi krateru Kopernik. Wyznaczony rejon lądowania, który dokładnie zbadano na podstawie serii zdjęć dostarczonych wcześniej przez orbitery, bardzo przypominał ten znany z pierwszej misji. Dominowały tu niewielkie i płytkie kratery oraz dość rzadko występowały większe głazy. Całość uzupełniał generalnie bardzo równinny teren. Ten rejon Księżyca był zatem bardzo typowy dla krain selenograficznych będących bardzo starymi wylewami magmowymi, pokrytymi warstwą regolitu.
Podczas misji Surveyor 3 po raz drugi użyto kamery mającej fotografować przebieg fazy zbliżania się do powierzchni Srebrnego Globu. Zaraz po wylądowaniu, pierwsze informacje przesłane ze statku Surveyor 3 wskazywały, że wykonał on aż trzy podejścia do lądowania, zanim ostatecznie osiadł na powierzchni. Taka sytuacja przypominała nieco leniwie odbijającą się piłkę, a spowodowana była niewłaściwym zadziałaniem procedury wyłączenia silnika hamującego. Na podstawie pierwszych zdjęć stwierdzono, że statek dotknął powierzchni, odbił się od niej na wysokość 10 m, dotknął jej po raz drugi 8 metrów dalej, ponownie się odbił (na 3,3 m), przeleciał 2,4 metra i ostatecznie osiadł, wykonując jeszcze metrowy poślizg. Miejsce spoczynku próbnika znajdowało się na wewnętrznym, wschodnim stoku płytkiego, okrągłego krateru o średnicy blisko 200 m. Krater ten otrzymał nazwę próbnika księżycowego ("Surveyor Crater").
Surveyor 3 wyposażony był bardzo podobnie do pierwszego amerykańskiego lądownika, jednakże plan tej misji przewidywał eksperyment ze zbadaniem właściwości mechanicznych gruntu księżycowego. Dlatego też Surveyor 3 wyposażony został w specjalnie zaprojektowaną koparkę, zdolną zagłębiać się na kilkanaście centymetrów w grunt. Wszelkie ruchy koparki i zachowanie się gruntu śledzone były na bieżąco przez system telewizyjny, który w czasie rzeczywistym pozwalał naukowcom na Ziemi po raz pierwszy w historii obserwować bezpośrednie objawy mechanicznych zniekształceń wywołanych ziemskim urządzeniem. Koparka ta była umieszczona na końcu wysięgnika o długości 127 cm. Wyryła ona w sąsiedztwie aparatu cztery rowki o głębokości kilkunastu centymetrów i szerokości około dwóch decymetrów. Okazało się przy tym, że grunt księżycowy nie jest ani twardy, ani sypki, lecz że ma średnią spoistość – mniej więcej taką, jak ziemskie tufy wulkaniczne. Stwierdzono, że w miarę wzrostu głębokości wzrasta i spoistość gruntu. Podczas przekopywania zewnętrznej warstwy gruntu stwierdzono też występowanie w niej drobnych kamyczków. Ponadto łopatka koparki uderzała w grunt w celu określenia jego twardości, automatyczne szczypce kilkakrotnie pobrały próbki gruntu i rozgniotły je, jak też umieszczały je na specjalnym białym ekranie przymocowanym do jednej z podpór lądownika. Stwierdzono przy tym, że zewnętrzna warstwa gruntu jest jasnoszara, zaś głębsza ciemnoszara. W międzyczasie, celem uzyskania zdjęć pokazujących wpływ gazów wyrzutowych silnika na zachowanie się gruntu, dodatkowo na ułamek sekundy dwukrotnie odpalano silnik hamujący sondy. W czasie swej krótkiej, bo tylko dwutygodniowej misji, Surveyor 3 wykonał 6326 zdjęć, natomiast przez blisko 18 godzin pracował czerpak sondy, dzięki któremu przekonano się o strukturze, lepkości i gęstości materiału zalegającego na głębokości do 17,5 cm. Niestety, próbnik w przeciwieństwie do swego poprzednika, nie przetrwał nocy księżycowej, zbyt duża różnica temperatur spowodowała awarię fotoogniw, wobec czego misja trwała tylko dwa tygodnie.
Przeszło 2,5 roku po zakończeniu tej bezzałogowej misji, na krawędzi "Surveyor Crater" wylądowała załogowa misja Apollo 12, której astronauci dotarli do nieczynnego już od dawna lądownika Surveyor 3, dokonali jego inspekcji, porównali otaczający teren ze zdjęciami wykonanymi wcześniej przez robota, a także wymontowali z niego kamerę i fragment stelaża konstrukcyjnego. Zdemontowane fragmenty lądownika przywieziono na Ziemię i przebadano w laboratoriach odkrywając, że we wnętrzu kamery przetrwały bakterie, które przeszło dwuletni pobyt na Księżycu zniosły nadzwyczaj dobrze.
Efekty misji.
Surveyor 3 był drugim bezzałogowym pojazdem amerykańskim, który udanie wylądował na Księżycu, a pierwszym, który przeprowadził badania mechaniki gruntu księżycowego, przez pokładowy system wizyjny pozwolił ziemskim kontrolerom i specjalistom ocenić warunki księżycowe i wysnuć wstępne wnioski co do wytrzymałości tamtejszego podłoża.

</doc>
<doc id="488488" url="https://pl.wikipedia.org/wiki?curid=488488" title="Surveyor 4">
Surveyor 4

Surveyor 4 (po ang. „"geodeta"”) – zakończona niepowodzeniem misja amerykańskiej bezzałogowej sondy kosmicznej do badań Księżyca.
Plan przebiegu misji.
Lądownik Surveyor 4 umieszczany był na szczycie rakiety klasy Atlas Centaur LV-3C. Po osiągnięciu orbity, odpalano ostatni człon rakiety, który nakierowywał próbnik na trajektorię lotu w kierunku Księżyca. Na wysokości ok. 3500 km następowało odseparowanie statku od wypalonego członu rakiety, po czym następowała pierwsza faza lądowania. Po osiągnięciu ok. 4 m nad powierzchnią, silniki wyhamowujące miały zostać automatycznie wyłączone, a pojazd miał swobodnie opaść na powierzchnię. Niemobilny próbnik miał za zadanie wykonać przede wszystkim zdjęcia miejsca lądowania.
Konstrukcja próbnika.
Konstruktorem statków serii Surveyor była firma Hughes Aircraft. Masa lądownika Surveyor 4 wynosiła 283 kg. Wysokość pojazdu mającego wylądować na Księżycu wynosiła 3,3 m, średnica zaś 4,5 m. Konstrukcja statku opierała się na aluminiowym szkielecie, do którego przymocowane były różne urządzenia naukowe (m.in. kamera pokładowa), koparka oraz lustra do laserowego pomiaru odległości Księżyca od Ziemi. Na szczycie szkieletu znajdowały się 2 panele baterii słonecznych o łącznej powierzchni 3 m2. Moc tych paneli to 85 watów. Jednak wraz z główną, nieładowalną baterią, pojazd dysponował mocą aż 4096 watów. Pojazd posiadał jedną płaską antenę i dwie małe anteny kierunkowe, a także radar pokładowy. Z uwagi na swoje zastosowanie, pojazd wyposażony został oczywiście w silniczki zmniejszające prędkość lądowania, które automatycznie miały wyłączać się na wysokości 3,5 metra nad powierzchnią Księżyca.
Przebieg misji.
Zadaniem czwartego lądownika serii Surveyor było wylądowanie w centralnej części widocznej z Ziemi półkuli Księżyca, wykonanie bogatej dokumentacji fotograficznej i przeprowadzenie mechanicznej analizy tamtejszego regolitu. Ponadto w ramach tej misji naukowcy chcieli po osadzeniu lądownika, na krótko - podobnie jak planowano to po raz pierwszy uczynić przy misji Surveyora 2 – odpalić jeden z jego trzech silniczków manewrowych i wywołać sztuczną erozję gruntu. Pod koniec pierwszego planowanego dnia pobytu sondy na Księżycu naukowcy chcieli po raz pierwszy w historii uzyskać fotografie wykonane jedynie w odbijanym przez Ziemię świetle słonecznym.
Prawie rok wcześniej w kierunku Zatoki Środkowej skierowano lądownik Surveyor 2, ale uległ on katastrofie, a ten fragment Księżyca był traktowany jako jedno z pierwszych potencjalnych miejsc lądowań ludzi na Księżycu.
Lot sondy w kierunku Księżyca przebiegał bezproblemowo, wszystkie systemy pokładowe włącznie z najważniejszym – systemem napędowym – wydawały się działać bez zarzutu. Ostatnia faza lądowania rozpoczęła się dnia 17 lipca 1967. Wydawało się, że wszystko idzie zgodnie z planem, gdy nagle około 2,5 minuty przed lądowaniem kontrolerzy lotu stracili z sondą kontakt. Czasu na odzyskanie łączności było bardzo niewiele, zdążono wysnuć przypuszczenia przyczyny utraty sygnału – najbardziej prawdopodobną był nieprzewidziany reset komputera pokładowego bądź eksplozja silnika hamującego na dwie sekundy przed planowym końcem jego pracy. W momencie urwania sygnału statek znajdował się 10 km od powierzchni i poruszał się z prędkością 178 m/sek.
Jakakolwiek szansa na odzyskanie łączności prawdopodobnie zaistniałaby, gdyby próbnik znajdował się w dużo większej odległości od Srebrnego Globu, a kontrolerzy lotu dysponowaliby większym zapasem czasu na podjęcie kolejnych prób ponownego nawiązania kontaktu. Niestety, łączności ze statkiem Surveyor 4 już nigdy nie nawiązano, a aparat zamiast miękko i delikatnie wylądować, prawdopodobnie roztrzaskał się o powierzchnię w środkowo-wschodniej części "Sinus Medii".
Efekty misji.
Surveyor 4 – aparat księżycowy, niemal identycznie wyposażony jak Surveyor 3 miał zbadać grunt księżycowy w rejonie środka tarczy widocznej z Ziemi. Wyniki miały być skonfrontowane z rezultatami poprzedniej misji tego programu. Jednakże wskutek prawdopodobnej awarii silnika lądownik Surveyor 4 nigdy nie spełnił pokładanych w nim nadziei jako kolejny krok w eksploracji naszego naturalnego satelity.
Wystrzelony w 2009 roku amerykański sztuczny satelita Księżyca, Lunar Reconnaissance Orbiter, przeszukuje powierzchnię Srebrnego Globu w poszukiwaniu zaginionych sond i lądowników, lecz jak dotąd (czerwiec 2013) lądownika Surveyora 4 bądź jego szczątków nie udało się odnaleźć.

</doc>
<doc id="488489" url="https://pl.wikipedia.org/wiki?curid=488489" title="Pytanie na śniadanie">
Pytanie na śniadanie

Pytanie na Śniadanie (PnŚ) – polski magazyn poranny, emitowany od 2 września 2002 na antenie TVP2 (od 7 czerwca 2010 także w TVP Polonia, a od 17 września 2019 także w TVP Wilno), codziennie od ok. 7:30 do ok. 10:30 (w zależności od dnia tygodnia). Powtórki programu można od maja 2021 oglądać codziennie za pośrednictwem kanału TVP Kobieta od 11:30 do ok. 14:10. Fragmenty magazynu można oglądać także na stronie internetowej audycji.
Do sierpnia 2019 szefową programu była Katarzyna Adamiak-Sroczyńska. Następnie to stanowisko objęła Aleksandra Zawłocka.
Charakterystyka programu.
Program ma charakter poradnikowy. W magazynie poruszane są sprawy życia codziennego. W każdym odcinku omawianych jest kilka tematów, o których dyskutują zaproszeni goście oraz specjaliści z różnych dziedzin. W audycji prezentowane są również występy muzyków, a za stały punkt programu uznaje się również kącik kulinarny.
Program nadawany jest na żywo ze studia TVP przy ul. Woronicza 17. Wśród pasm tematycznych są m.in. wydarzenia z życia gwiazd omawiane w cyklu pod nazwą "Czerwony dywan".
Wydania i prowadzący.
Program zadebiutował na antenie 2 września 2002. Emitowany jest codziennie.
W programie na stałe pracują także:
Prowadzący kucharz:
Dodatkowe serie:
Ostatni prowadzący:
Krytyka.
Komisja Etyki TVP S.A. stwierdziła, że zostały naruszone Zasady etyki dziennikarskiej w wydaniach programu z 19 listopada 2008 oraz w wydaniu z 8 października 2009.
Podczas sztuki cyrkowej demonstrowanej 2 lipca 2016 iluzjonista „Pan Ząbek” nadział gwóźdź na rękę Marzeny Rogalskiej. Dziennikarka trafiła do szpitala. O zdarzeniu napisały zagraniczne gazety i portale, a niektóre polskie portale internetowe zaczęły podawać w wątpliwość prawdziwość całej sytuacji, twierdząc, że była wyreżyserowana – zaprzeczyli temu jednak zarówno dziennikarka, jak i magik.

</doc>
<doc id="488490" url="https://pl.wikipedia.org/wiki?curid=488490" title="Surveyor 5">
Surveyor 5

Surveyor 5 (z ang. „"geodeta"”) – misja amerykańskiej bezzałogowej sondy kosmicznej do badań Księżyca.
Plan przebiegu misji.
Lądownik Surveyor 5 umieszczany był na szczycie rakiety klasy Atlas Centaur SLV-3C. Po osiągnięciu orbity odpalano ostatni człon rakiety, który nakierowywał próbnik na trajektorię lotu w kierunku Księżyca. Na wysokości ok. 3500 km następowało odseparowanie statku od wypalonego członu rakiety, po czym następowała pierwsza faza lądowania. Po osiągnięciu ok. 4 m nad powierzchnią silniki wyhamowujące miały zostać automatycznie wyłączone, a pojazd miał swobodnie opaść na powierzchnię. Niemobilny próbnik miał wykonać przede wszystkim zdjęcia miejsca lądowania.
Konstrukcja próbnika.
Konstruktorem statków serii Surveyor była firma Hughes Aircraft. Masa lądownika Surveyor 5 wynosiła 303 kg. Wysokość pojazdu mającego wylądować na Księżycu wynosiła 3,3 m, średnica zaś 4,5 m. Konstrukcja statku opierała się na aluminiowym szkielecie, do którego przymocowane były różne urządzenia naukowe (m.in. kamera pokładowa), urządzenia takie zawierały w przypadku tego lądownika także magnetometry, które zainstalowano na końcach talerzowatych podpór. Na szczycie szkieletu znajdowały się 2 panele baterii słonecznych o łącznej powierzchni 3 m2. Moc tych paneli to 85 watów. Jednak wraz z główną, nieładowalną baterią, pojazd dysponował mocą aż 4096 watów. Pojazd posiadał jedną płaską antenę i dwie małe anteny kierunkowe, a także radar pokładowy. Z uwagi na swoje zastosowanie, pojazd wyposażony został w silniczki wyhamowujące lądowanie, które automatycznie miały wyłączać się na wysokości 3,5 metra nad powierzchnią Księżyca.
Przebieg misji.
Po porażce Surveyora 4 eksperci zaczęli żartować, że według matematycznej zasady tym razem misja powinna się udać – i nie pomylili się. Surveyor 5 okazał się trzecim w historii amerykańskiej astronautyki pojazdem bezzałogowym, który łagodnie osiadł na powierzchni Księżyca.
Zadaniem Surveyora 5 było wylądowanie w rejonie, który niecałe dwa lata później miał się stać miejscem pierwszego lądowania ludzi na Księżycu. Teren był tutaj wyjątkowo równinny i gładki, bez większych kraterów, stanowił doskonały przykład księżycowej krainy określanej mianem „morza” (bazaltowego). Zdjęcia orbitalne zebrane z innych misji bezzałogowych wskazywały, że teren ten jest szczególnie stary geologicznie i powinien zostać wzięty pod uwagę podczas przygotowywania misji następnego lądownika. Tym samym kolejną próbę lądowania w rejonie "Sinus Medii" przełożono na następną misję.
Lot próbnika jak i jego lądowanie przebiegły bez najmniejszych problemów. Surveyor 5 spoczął na wewnętrznym zboczu bardzo płytkiego krateru (o średnicy zaledwie 9-12 m), który okazał się największym z łańcucha utworzonego przez podobne, sąsiednie kratery. W tym przypadku nachylenie tego zbocza nie przekraczało 20°. Wkrótce po wylądowaniu robot wykonał spektakularne zdjęcia otoczenia. Zdjęcia pokazywały równy teren z majaczącymi w oddali zagłębieniami nie sięgającymi jednak 0,5 metra. Podczas tej misji wielokrotnie odpalano na ułamki sekundy silnik celem wywołania zaburzeń wśród otaczającego sondę regolitu. W ten sposób wywoływano parokrotnie sztuczną erozję, a efekty tego doświadczenia zostały utrwalone na setkach zdjęć. Po raz pierwszy zbadano także dynamikę gruntu podczas momentu lądowania, a jego skład chemiczny zbadały spektrometry i inne urządzenia zamontowane na „łapach” Surveyora. Badania chemiczne były prowadzone metodą aktywacji gruntu strumieniami cząstek alfa o energiach 6 MeV wysyłanych przez 242Cm. Cząstki te przenikały do lżejszych jąder atomowych, ulegały zaś rozproszeniu na cięższych. Rozproszone cząstki alfa były rejestrowane przez dwa detektory, natomiast protony ze wzbudzonych jąder – przez cztery detektory promieniowania. W trakcie tych badań stwierdzono, że skład chemiczny zewnętrznej warstwy gruntu księżycowego jest bardzo podobny do składu chemicznego bazaltu. Użyte urządzenia nie umożliwiały wykrycia wodoru, helu, litu i berylu. Czujniki termiczne pomierzyły jego temperaturę w różnych warunkach oświetlenia. Na jednej z podpór zainstalowany był magnes sztabkowy, który pozwolił sprawdzić występowanie materiałów magnetycznych w gruncie.
Surveyor 5 przekazywał serie danych z doświadczeń do 18 października 1967. Jednakże w okresie od 24 września 1967 do 15 października 1967 nastąpiła przerwa w transmisji spowodowana nocą księżycową, która panowała w tym okresie m.in. w długości selenograficznej Morza Spokoju. Próbnik przetrwał jednak wybitnie zimną noc i po zdalnym uruchomieniu jego oprzyrządowania przesyłał dane fizyczne i chemiczne jeszcze przez trzy następne dni (ziemskie). Później skoncentrowano się na wykonaniu bardzo dokładnej dokumentacji fotograficznej. Zrealizowano ją podczas drugiego dnia księżycowego, czyli do 1 listopada 1967. Surveyor 5 przetrwał kolejną noc księżycową i dnia 21 listopada 1967 podjął dalsze prace. Układy elektroniczne okazały się tym razem na tyle wytrzymałe na olbrzymie wahania temperatury, że próbnik był w stanie pracować jeszcze przez namiastkę czwartego spędzonego na Księżycu dnia. Do dnia 17 grudnia 1967, kiedy to aparatura sondy odmówiła ostatecznie posłuszeństwa, otrzymano łącznie 18 006 fotografii, dzięki czemu piąty Surveyor stał się absolutnym rekordzistą.
Najwięcej z tych fotografii zebrano podczas drugiego dnia księżycowego, jednakże sonda powtórzyła zadanie realizacji fragmentu wzorcowej dokumentacji jeszcze czwartego dnia. Wcześniej, bo w pierwszym dniu, przedmiotem większości fotografii były efekty przeprowadzanych eksperymentów.
Efekty misji.
W ramach misji Surveyor 5 po raz pierwszy zbadano skład chemiczny i fizyczny gruntu. Dzięki wybitnej wytrzymałości pokładowych urządzeń elektronicznych misja dostarczyła nadzwyczaj bogatego materiału naukowego, przez co okrzyknięto ją wtedy największym sukcesem w amerykańskim bezzałogowym podboju Księżyca.
W 53 godzinie po lądowaniu „dmuchnięto” z niego w powierzchnię Księżyca strumieniem gazów z jednego z rakietowych silników sterowniczych. Trwające 0,55 sekundy „dmuchnięcie” wytworzyło lej o średnicy 20 cm i głębokości 2 cm, przy czym część wyrzuconych z niego ziaren pyłowych osiadła na powierzchni próbnika. Okazało się wtedy, że ziarna te mają bardzo małe rozmiary i odznaczają się silną przylegalnością. Tymczasem natychmiast po przerwaniu działania silnika ze środka zagłębienia wytrysnął w górę strumień gazów (wraz z drobinami gruntu Księżyca), które w czasie działania tego silnika wniknęły w głąb gruntu.

</doc>
<doc id="488491" url="https://pl.wikipedia.org/wiki?curid=488491" title="Charles Hard Townes">
Charles Hard Townes



</doc>
<doc id="488492" url="https://pl.wikipedia.org/wiki?curid=488492" title="Surveyor 6">
Surveyor 6

Surveyor 6 (z ang. "„geodeta”") – misja amerykańskiej bezzałogowej sondy kosmicznej do badań Księżyca.
Plan przebiegu misji.
Lądownik Surveyor 6 umieszczany był na szczycie rakiety klasy Atlas Centaur SLV-3C. Po osiągnięciu orbity, odpalano ostatni człon rakiety, który nakierowywał próbnik na trajektorię lotu w kierunku Księżyca. Na wysokości ok. 3500 km następowało odseparowanie statku od wypalonego członu rakiety, po czym następowała pierwsza faza lądowania. Po osiągnięciu ok. 4 m nad powierzchnią, silniki wyhamowujące miały zostać automatycznie wyłączone, a pojazd miał swobodnie opaść na powierzchnię. Niemobilny próbnik miał za zadanie wykonać przede wszystkim zdjęcia miejsca lądowania. Również po raz pierwszy w tym bezzałogowym programie, statek miał po pewnym czasie zmienić miejsce postoju.
Konstrukcja próbnika.
Konstruktorem statków serii Surveyor była firma Hughes Aircraft. Masa lądownika Surveyor 6 wynosiła 299,6 kg. Wysokość pojazdu mającego wylądować na Księżycu wynosiła 3,3 m, średnica zaś 4,5 m. Konstrukcja statku opierała się na aluminiowym szkielecie, do którego przymocowane były różne urządzenia naukowe (m.in. kamera pokładowa), urządzenia takie zawierały w przypadku tego lądownika także magnetometry, które zainstalowano na końcach talerzowatych podpór, spektrometr oraz analizator fal alfa. Na szczycie szkieletu znajdowały się 2 panele baterii słonecznych o łącznej powierzchni 3 m². Moc tych paneli to 85 watów. Jednak wraz z główną, nieładowalną baterią, pojazd dysponował mocą aż 4096 watów. Pojazd posiadał jedną płaską antenę i dwie małe anteny kierunkowe, a także radar pokładowy. Z uwagi na swoje zastosowanie, pojazd wyposażony został w silniczki wyhamowujące lądowanie, które automatycznie miały wyłączać się na wysokości 3,5 metra nad powierzchnią Księżyca.
Przebieg misji.
Surveyor 6 był czwartym, bezzałogowym statkiem amerykańskim, który udanie wylądował na Księżycu. Został wyposażony dokładnie w te same urządzenia co poprzednik – Surveyor 5. Po bezproblemowym przebiegu lotu w kierunku Srebrnego Globu, pojazd skierował się dokładnie ku środkowi widocznej z Ziemi półkuli księżycowej. Celem wyprawy była bowiem Zatoka Środkowa ("Sinus Medii"), czyli rejon, w którym nie tak dawno roztrzaskał się Surveyor 4, a który to rejon brano pod uwagę jako jedno z pierwszych potencjalnych, rozpatrywanych lądowisk dla misji załogowych. Miejsce lądowania Surveyora 6 było dość płaskie, jednakże bardzo silnie zryte kraterami i w przeciwieństwie do poprzednich lądowisk – gęsto usiane dużymi kamieniami.
Lądownik osiadł dokładnie w zagłębieniu, przy wewnętrznej krawędzi niedużego krateru, około 200 metrów od krawędzi wznoszącego się na ok. 30 metrów łańcucha wzgórz bezpośrednio sąsiadujących z Sinus Medii. Wkrótce po wylądowaniu próbnik rozpoczął przesyłać na Ziemię serie danych, w tym doskonałej jakości zdjęcia panoramiczne okolicy lądowania. Niektóre z nich są szczególnie interesujące, bowiem pokazują wyraźną granicę „morza” i „lądu” księżycowego. Surveyor 6 działał w zasadzie tylko przez pierwszy dzień księżycowy (czyli do 24 listopada 1967). Jak na jeden dzień prac na Księżycu, lądownik wykazał się zdecydowanie największą aktywnością z dotychczas zrealizowanych prac w ciągu takiego przedziału czasowego. W tym okresie przesłał na Ziemię 29 952 zdjęcia, a przez około 30 godzin przesyłał dane dotyczące analiz chemicznych i mechanicznych gruntu.
Misję Surveyor 6 wyróżniło jedno szczególne doświadczenie – naukowcy postanowili po raz pierwszy w historii bezzałogowych badań Księżyca, przemieścić lądownik o kilka metrów względem jego pierwotnej pozycji jaką osiągnął po wylądowaniu dnia 10 listopada. Celem takiego manewru był ponowny pomiar dynamiki gruntu podczas lądowania, sprawdzenie ilości wzbitego pyłu, wywołanie sztucznej erozji i sprawdzenie stopnia trudności wzbijania się pojazdu z powierzchni. W efekcie pojazd wzbił się na wysokość 4 m i przemieścił dokładnie 2,5 m względem pozycji początkowej, wykonując tym samym swoisty skok (z ang. "Surveyor’s hop"). Pozwoliło to wykonać lądownikowi doskonałe zdjęcia początkowego miejsca lądowania i sporządzenie oceny zakłóceń w strukturze gruntu podczas manewru głównego lądowania sondy.
Dnia 24 listopada sonda przeszła w tryb uśpienia na okres księżycowej nocy, dnia 14 grudnia nawiązano z nią kontakt, jednakże urządzenia pokładowe nie pozwoliły już na pozyskanie danych naukowych.
Efekty misji.
Surveyor 6 kontynuował pracę Surveyora 5, na Ziemię przesłał dużo większą liczbę zdjęć od swego poprzednika, co tym bardziej poprawiło wydajność misji tego programu. Ponadto dzięki niezwykłemu doświadczeniu z przemieszczeniem aparatury naukowej, misja dostarczyła jeszcze bardziej interesujących danych, zwłaszcza w zakresie dynamiki powierzchni Srebrnego Globu.

</doc>
<doc id="488493" url="https://pl.wikipedia.org/wiki?curid=488493" title="Surveyor 7">
Surveyor 7

Surveyor 7 (z ang. „"geodeta"”) – ostatnia z całej serii, amerykańska bezzałogowa sonda kosmiczna do badań Księżyca.
Plan przebiegu misji.
Lądownik Surveyor 7 umieszczany był na szczycie rakiety klasy Atlas Centaur SLV-3C. Po osiągnięciu orbity, odpalano ostatni człon rakiety, który nakierowywał próbnik na trajektorię lotu w kierunku Księżyca. Na wysokości ok. 3500 km następowało odseparowanie statku od wypalonego członu rakiety, po czym następowała pierwsza faza lądowania. Po osiągnięciu ok. 4 m nad powierzchnią, silniki wyhamowujące miały zostać automatycznie wyłączone, a pojazd miał swobodnie opaść na powierzchnię. Niemobilny próbnik miał za zadanie wykonać przede wszystkim zdjęcia miejsca lądowania.
Konstrukcja próbnika.
Konstruktorem statków serii Surveyor była firma Hughes Aircraft. Masa lądownika Surveyor 7 wynosiła 305,7 kg. Wysokość pojazdu mającego wylądować na Księżycu wynosiła 3,3 m, średnica zaś 4,5 m. Konstrukcja statku opierała się na aluminiowym szkielecie, do którego przymocowane były różne urządzenia naukowe (m.in. kamera pokładowa), czerpak do badania próbek i spektroskopy. Na szczycie szkieletu znajdowały się 2 panele baterii słonecznych o łącznej powierzchni 3 m2. Moc tych paneli to 85 watów. Jednak wraz z główną, nieładowalną baterią, pojazd dysponował mocą aż 4096 watów. Pojazd posiadał jedną płaską antenę i dwie małe anteny kierunkowe, a także radar pokładowy. Z uwagi na swoje zastosowanie, pojazd wyposażony został w silniczki wyhamowujące przy lądowaniu, które automatycznie miały wyłączać się na wysokości 3,5 metra nad powierzchnią Księżyca.
Przebieg misji.
Siódmy pojazd serii Surveyor miał być jednocześnie ostatnim pojazdem bezzałogowym, którego zadaniem było miękko wylądować na Księżycu. Na tle poprzednich misji tego programu, Surveyor 7 miał wyznaczony całkowicie inny rejon lądowania. Naukowcy i projektanci postanowili bowiem umieścić próbnik na wybitnie wyżynnym terenie księżycowym, w dużej odległości od równika. Zaznaczyć trzeba, że dotychczasowe loty sond Surveyor charakteryzowały się równinnym bądź lekko falistym ukształtowaniem powierzchni. Natomiast miejscem lądowania Surveyora 7 była krawędź jednego z najbardziej okazałych kraterów Srebrnego Globu – krateru Tycho. Taki zabieg był celowy. Zasadniczym zadaniem poprzednich lądowników było przeprowadzenie dokumentacji potencjalnych przyszłych miejsc lądowań pojazdów programu Apollo, natomiast siódma misja bezzałogowa miała charakter wybitnie naukowy. Na taki plan wyprawy Amerykanie mogli sobie pozwolić po tym, gdy poprzednie roboty dostarczyły wystarczającą ilość informacji o warunkach panujących na morzach.
Podróż na Księżyc przebiegła bez najmniejszych problemów, w końcowej fazie lotu zmieniono trochę orbitę przyszłego lądownika, naprowadzając go ostatecznie na trajektorię wiodącą w południowe rejony widocznej półkuli. Mimo że tym razem wyznaczone lądowisko z pewnością było obarczone znacznie większym współczynnikiem ryzyka nieudanego lądowania, próbnik osiadł na powierzchni bez najmniejszych kłopotów. Tym samym kontrolerzy lotu potwierdzili rutynę, jaką osiągnęli podczas kilkukrotnych doświadczeń w tego rodzaju misjach. Udane lądowanie tej sondy było zresztą ostateczną próbą przed dużo bardziej skomplikowanymi misjami załogowymi.
Podczas pierwszego dnia księżycowego trwającego do dnia 23 stycznia 1968, Surveyor 7 wykonał 20 993 zdjęć (zdecydowaną większość w całej swej misji). Koniec pracy w pierwszym dniu księżycowym był szczególny. Dnia 26 stycznia, blisko 80 godzin po zachodzie Słońca w rejonie krateru Tycho, próbnik ciągle przekazywał informacje (pozwalały na to niezwykle wydajne baterie litowe nowego typu). W tym samym dniu kontrolerzy napotkali problem polegający na tym, że całkowicie nie rozwinęło się ramię z zainstalowanym na jego końcu miernikiem fal alfa. Kłopot rozwiązano w dość oryginalny sposób – operując czerpakiem i na bieżąco, poprzez system TV, kontrolując sytuację – wysunięto miernik. W ciągu zaplanowanych badań jeszcze dwukrotnie wykorzystano czerpak do przesunięcia miernika wzdłuż fragmentu bezpośrednio sąsiadującej z próbnikiem powierzchni. W następnym dniu księżycowym sonda przesłała dodatkowe 45 zdjęć (od 12 do 21 lutego, kiedy to zakończyła działalność). Miejsce lądowania tego bezzałogowego statku umożliwiło po raz pierwszy w historii wykonanie zdjęć Ziemi z powierzchni Księżyca. Odpowiednia szerokość geograficzna miejsca lądowania pozwoliła na wykonanie najbardziej widowiskowych do tamtej pory zdjęć, ukazujących naszą planetę majaczącą nad księżycowymi wałami pobliskiego krateru. Dzięki nowemu typowi zainstalowanej kamery, wykonano także interesujące zdjęcia gwiazd. Surveyor 7 za pomocą spektrometrów przeprowadził również szczegółowe analizy chemiczne gruntu, a za pomocą ulepszonego (w stosunku do Surveyora 3) czerpaka, zbadał mechanikę gruntu księżycowego w terenie wyżynnym. Dzięki trzem lustrom zainstalowanym na próbniku, naukowcy po raz pierwszy mogli bezpośrednio obejrzeć podłoże, na którym stał próbnik. Siedem innych luster posłużyło do obejrzenia pyłu, który osiadł na strukturze lądownika, natomiast jeszcze inne lustro wykorzystano przy wykonywaniu stereoskopowych zdjęć obszaru, z którego próbki regolitu pobierał czerpak. W przypadku tej misji udało się naukowcom z niespotykaną dotąd dokładnością wycelować w pojazd wiązkę lasera, dzięki czemu próba superdokładnego namierzenia odległego i niewielkiego obiektu zakończyła się pełnym sukcesem.
Efekty misji.
Surveyor 7 był ostatnim w planach, automatycznym pojazdem amerykańskim, który udanie wylądował na Księżycu, przesłał 21 037 doskonałej jakości zdjęć, a jego w pełni udana misja jednoznacznie udowodniła i przekonała naukowców o możliwości lądowania człowieka również w terenie wyżynnym i górzystym.

</doc>
<doc id="488494" url="https://pl.wikipedia.org/wiki?curid=488494" title="Kawa czy herbata?">
Kawa czy herbata?

Kawa czy herbata? – polski magazyn poranny, nadawany na żywo i emitowany na antenie TVP1 od 31 sierpnia 1992 do 30 sierpnia 2013.
Produkcja.
"Kawa czy herbata?" była pierwszym programem śniadaniowym w Polsce. Program został przekształcony z godzinnego serwisu porannego "Dzień dobry" na zlecenie ówczesnego prezesa TVP Janusza Zaorskiego przez zespół Halszki Wasilewskiej, która zaproponowała TVP zrealizowanie serwisu porannego wzorowanego na amerykańskim programie ABC "Good Morning America". Program wraz z nią uruchomili Janusz Zaorski i Aleksandra Frykowska. Szefem programu był Paweł Pochwała, w sierpniu 2011 jego stanowisko zajęła Agnieszka Prokopowicz.
Pierwsze wydanie "Kawy czy herbaty?" nadano 31 sierpnia 1992, program poprowadzili Agnieszka Rosłoniak i Tomasz Białoszewski. Program emitowany był od poniedziałku do piątku, a godzina emisji wielokrotnie ulegała zmianie. Od 24 stycznia 2011 program nadawany był także w weekendy z podtytułem "Moja sobota" lub "Moja niedziela", godziny emisji także kilkukrotnie ulegały zmianie. 26 lutego 2012 zrezygnowano z weekendowych wydań magazynu.
Program realizowano w studiu TVP w Warszawie. Od lutego 2009 program należał do Redakcji Programów Społeczno-Poradnikowych TVP1. Od 4 stycznia 2010 program nadawany był w formacie 16:9, a od 1 czerwca 2012 upscale'owany był do jakości HD.
Scenografia "Kawy czy herbaty?" zmieniała się wielokrotnie, ostatni wystrój studia obowiązywał od 24 stycznia 2011. Od tego dnia program nadawany był z uniwersalnego studia TVP1, z którego emitowane było też studio oprawy TVP1 i magazyn "Celownik".
1 lipca 2013 rozpoczęła się planowa przerwa wakacyjna, jednakże program miał jeszcze wakacyjne wydania wyjazdowe, emitowane o godz. 9:00 w piątki i codziennie w okresie wyścigu kolarskiego "Tour de Pologne". Od 3 lipca 2013 pasmo programu na okres wakacji zajął retransmitowany "Info poranek" stacji TVP Info. Wbrew wcześniejszym zapowiedziom "Kawa czy herbata?" po wakacjach nie wróciła na antenę, zamiast tego utrzymana została retransmisja "Poranka TVP Info". Ostatnie wydanie magazynu nadano 30 sierpnia 2013 z Kozienic, a ostatni sezon programu oglądało średnio 260 tys. osób. Część ekipy realizacyjnej została skierowana do obsługi nowego programu – "Świat się kręci".
Od 27 lutego 2017 do 9 lutego 2018 w dawniejszych godzinach nadawania "Kawy czy herbaty?" (od 6:00 do 8:00) w dni powszednie nadawano magazyn śniadaniowy "Dzień dobry, Polsko!".
Wydania i prowadzący.
Ostatni prowadzący.
Od stycznia 2013 program zmienił formułę, a każdego dnia magazyn prowadził jeden gospodarz:
Cykle i edycje specjalne.
Od września do grudnia 2009 w "Kawie czy herbacie?" emitowany był codziennie po godzinie 8.00 stały cykl poradnikowy "Kawa daje radę". Każdego dnia poświęcony był on innej tematyce (m.in. zdrowie, prawo i ekonomia, relacje w rodzinie i związku oraz lifestyle). Wypełniały go rozmowy i felietony.
Podczas wakacji 2010 emitowane były również specjalne weekendowe wydania programu "Kawa czy herbata? – Wypasione wakacje" emitowane z największych polskich kurortów nadmorskich. Program rozpoczynał się w piątkowy poranek i miał kilka odsłon przez całą sobotę i niedzielę w TVP1. Podczas zimy 2010/2011 emitowane były specjalne weekendowe wydania programu "Kawa czy herbata? – Wypasiona zima" emitowane z największych polskich kurortów górskich.
Od 6 września 2010 w ramach "Kawy czy herbaty?" emitowany był cykl "Polityka przy kawie", czyli poranna rozmowa na gorące tematy polityczne i społeczne (do lipca 2010 nadawany był w podobnej formule program "Kwadrans po ósmej"). Obecnie stanowi samodzielny program, którego emisja odbywa się w dni powszednie o godzinie 8.15.
W odcinku 2000. serialu "Klan" odbywało się nagranie fikcyjnego wydania "Kawy czy herbaty?", w którym w roli prowadzących wystąpili Agata Konarska i Paweł Pochwała, a w roli gości Barbara Bursztynowicz i Agnieszka Kotulanka, które opowiadały o napisanej przez siebie książce.

</doc>
<doc id="488495" url="https://pl.wikipedia.org/wiki?curid=488495" title="Święty Barnaba">
Święty Barnaba

Święty Barnaba, (zm. 61), urodzony jako Józef – według Dziejów Apostolskich zaliczany do grona apostołów w szerszym znaczeniu, święty katolicki i prawosławny. Święty ten wymieniany jest w I Modlitwy Eucharystycznej (Kanonu rzymskiego).
Życiorys.
Urodzony na Cyprze Żyd, z rodu Lewiego, kuzyn św. Marka Ewangelisty (Kol 4,10). Po nawróceniu św. Pawła, ten zaopiekował się nim i przedstawił go innym apostołom (Dz 9,27).
Barnaba był jednym z opiekunów i nauczycieli Kościoła rozwijającego się w Antiochii, a potem misjonarzem na Cyprze i w Azji Mniejszej (Dz 13,13-14), podróżował wraz ze św. Markiem i św. Pawłem, m.in. niosąc pomoc dotkniętej głodem Judei (Dz 11,27-30). Brał udział w pierwszym soborze w Jerozolimie (Dz 15,1-29).
Przypisywano mu autorstwo Listu do Hebrajczyków, a także apokryficznych Dziejów Barnaby, Listu Barnaby, Ewangelii Barnaby, wyrażającej wizję postaci i życia Jezusa bliską islamowi. Żadna z tych hipotez nie znalazła potwierdzenia.
Według tradycji został ukamienowany ok. 61 w Salaminie na Cyprze. Uznawany jest za pierwszego arcybiskupa Cypru.
Kult.
W ikonografii przedstawiany jest z atrybutami: stosem lub płomieniami.
Jego wspomnienie liturgiczne w Kościele katolickim obchodzone jest 11 czerwca.
Cerkiew prawosławna wspomina apostoła Barnabę dwukrotnie:

</doc>
<doc id="488502" url="https://pl.wikipedia.org/wiki?curid=488502" title="Domenico Beccafumi">
Domenico Beccafumi

Domenico di Giacomo di Pace Beccafumi zwany "Il Mecherino" (ur. 1486 w Montaperti koło Sieny, zm. 18 maja 1551 w Sienie) – włoski malarz i rzeźbiarz okresu renesansu i manieryzmu działający głównie w Sienie.

</doc>
<doc id="488505" url="https://pl.wikipedia.org/wiki?curid=488505" title="Carl Larsson">
Carl Larsson

Carl Larsson (ur. 28 maja 1853 w Sztokholmie, zm. 22 stycznia 1919 w Falun) – szwedzki malarz i architekt wnętrz, reprezentant ruchu Arts and Crafts Movement. Tworzył głównie obrazy olejne, akwarele i freski, z czego popularność zyskał głównie dzięki akwarelom przedstawiającym idylliczne życie rodzinne.
Najbardziej znane dzieło Carla Larssona to olejny szkic Midvinterblot (obraz Carla Larssona) znajdujący się obecnie w Nationalmuseum.
Biografia.
Dzieciństwo i wczesna młodość.
Carl Larsson urodził się w Gamla stanie, starej dzielnicy Sztokholmu, 28 maja 1853 roku w biednej rodzinie. Jedyną nadzieją dla młodego Larssona był talent artystyczny, który objawił się w jego dzieciństwie. W wieku trzynastu lat jego nauczyciel namówił go, aby złożył podanie o miejsce w Principskolan, dziale przygotowawczym Szwedzkiej Królewskiej Akademii Sztuki.
Przez pierwsze lata w Principskolan Carl nie potrafił nawiązać relacji z rówieśnikami. Jego poczucie o niższości społecznej sprawiało, że uważał się za outsidera. To zmieniło się jednak w wieku szesnastu lat, gdy został przeniesiony do najniższego działu Szwedzkiej Królewskiej Akademii Sztuki. Wtedy też zyskał pewność siebie i wkrótce stał się jedną z najważniejszych postaci w kręgach studenckich.
Kariera.
Po ukończeniu Szwedzkiej Królewskiej Akademii Sztuki, Carl Larsson zajmował się ilustrowaniem książek, czasopism i codziennych gazet. Udał się również do Paryża, gdzie starał się zostać artystą, jednak mimo swojej ciężkiej pracy nie odniósł sukcesu.
Punkt zwrotny przyszedł w 1882 roku, kiedy przeprowadził się do kolonii skandynawskich artystów w Grez-sur-Loing pod Paryżem. Tam właśnie spotkał swoją przyszłą żonę Karin Bergöö i przeszedł artystyczną transformację porzucając olejne malarstwo tradycyjne na rzecz akwareli. Właśnie w Grez-zur-Loing namalował niektóre ze swoich najważniejszych obrazów.
Małżeństwo i życie rodzinne.
Carl i Karin pobrali się w 1883 roku i razem mieli ósemkę dzieci: (z których syn Mats zmarł w wieku dwóch miesięcy w 1895 roku) Suzanne 1884, Ulf 1887, Pontus 1888, Lisbeth 1891, Brita 1893, Kersti 1896 oraz Esbjörn 1900.
W 1888 roku ojciec Karin, Adolf Bergöö ofiarował rodzinie Lilla Hyttnäs – mały dom w Sundborn we wschodniej Dalarna. Lilla Hyttnäs stała się wspólnym projektem Carla i Karin, w którym ich talenty artystyczne znalazły wyraz w bardzo nowoczesnej i osobistej architekturze, kolorystyce i aranżacji wnętrz. Carl ze swoją małżonką własnoręcznie zaprojektował i wykonał większość mebli, a sam budynek zyskał sławę, gdy artysta postanowił zilustrować wnętrza w słynnym albumie Ett hem (W domu). Znalazły się w nim 24 ilustracje przedstawiające konkretne pomieszczenia domu, prezentujące oryginalny, autorski styl.
Akwarele Larssona uczyniły Lilla Hyttnäs jednym z najbardziej znanych domów na świecie.
Obrazy.
Poza zbiorem akwareli, Carl Larsson jest autorem fresków zdobiących ściany Nationalmuseum w Sztokholmie.
W 1894 roku Carl Larsson wziął udział w konkursie na projekt dekoracji klatki schodowej Nationalmuseum i w latach 1895–1908 stworzył dzieła prezentujące dzieje sztuki szwedzkiej i muzeum. W 1910 powstał pierwszy szkic Midvinterblot (Ofiara w przesilenie zimowe). Szkic zmieniany był jeszcze dwukrotnie, a jego ostateczna postać (farbą olejną na płótnie) Carl Larsson zaprezentował w 1915 roku. Nationalmuseum odrzuciło projekt i w 1916 roku szkic został przekazany galerii Liljevalchs. W 1942 znalazł się w Skissernas museum w Lund, a w 1982 został przeniesiony do Antikmuseum w Sztokholmie. Dopiero w latach 90. XX wieku szkic powrócił do Nationalmuseum i tam pozostał aż do dziś.
Midvinterblot.
Midvinterblot to szkic olejny o wymiarach 6,5 × 13,5 m. Przedstawiona na nim wielopostaciowa kompozycja przedstawia złożenie ofiary w dniu przesilenia zimowego. Inspiracją do obrazu była legenda przedstawiająca historię wikińskiego króla Szwecji, Domalda. Jest przedstawiony na obrazie jako nagi mężczyzna odziany jedynie w lisią skórę i klejnoty. Domald ma stać się tytułową ofiarą, dumnie wypychając pierś i czekając na cios zadany przez kata. Ten stoi tuż obok niego, trzymając w prawej dłoni ostrze i będąc odwrócony tyłem do widza. Kat pochyla głowę, wpatrując się w kapłana stojącego w centrum kompozycji.

</doc>
<doc id="488511" url="https://pl.wikipedia.org/wiki?curid=488511" title="VOX">
VOX



</doc>
<doc id="488517" url="https://pl.wikipedia.org/wiki?curid=488517" title="Chosrow I Anoszirwan">
Chosrow I Anoszirwan

Chosrow (Chosroes) I Anoszirwan, również Chozroes I ("pahl. O nieśmiertelnej duszy") lub Sprawiedliwy – władca Persji w latach 531 - 579 z dynastii sasanidzkiej, syn Kawada I, walczył z chrześcijaństwem. Jako następca tronu, dzięki podstępowi, rozgromił w 528 lub 529 roku mazdakitów i zgładził Mazdaka. 
Jako król unowocześnił system podatkowy, co pozwoliło na przeznaczenie znacznych funduszy na rozwój ekspansji terytorialnej i kultury, jednocześnie jednak zubożyło ogół społeczeństwa. Umocnił pozycję kraju pomyślnymi wojnami z Bizancjum i zdobyciem Jemenu (572). Założył w Dżundiszapurze, w prowincji Chuzestan, akademię filozoficzno-medyczną, która przyczyniła się do zachowania spuścizny starożytnej Grecji w nauce arabsko-muzułmańskiej.

</doc>
<doc id="488520" url="https://pl.wikipedia.org/wiki?curid=488520" title="We Are the World">
We Are the World

We Are the World – singel charytatywny wykonany przez amerykański zespół USA for Africa, którego celem było zebranie pieniędzy na pomoc dla głodujących w Afryce. Pomysłodawcą był Harry Belafonte, piosenkę napisali Michael Jackson i Lionel Richie, a producentami byli Quincy Jones i Michael Omartian. Nagranie zrealizowano w nocy 28 stycznia 1985 roku. Była to noc bezpośrednio po wieczornej ceremonii rozdania American Music Awards, co było sposobem na zebranie tylu artystów w jednym miejscu i czasie (artyści przyjeżdżali po ceremonii do studia).
Piosenka została przebojem roku i przyniosła 90 mln USD zysku. Zdobyła dwie nagrody Grammy w 1985 roku jako Best Song of the Year oraz Best Record of the Year. kopii nagrania pojawiło się w sklepach we wtorek 7 marca 1985, i wszystkie zostały sprzedane w pierwszym tygodniu. Utwór zadebiutował na liście Hot 100 „Billboardu” 23 marca na 21. miejscu (był to najwyższy debiut od czasów „Imagine” Johna Lennona), a na miejscu pierwszym znalazł się po trzech tygodniach pobytu na liście.
Nowa wersja (2010).
Nowa wersja została nagrana w 2010 roku. Zyski ze sprzedaży miały wspomóc poszkodowanych w wyniku trzęsienia ziemi na Haiti. Nagranie odbyło się w tym samym studiu, co pierwowzór. Wystąpili m.in. Akon, Jason Mraz, Wyclef Jean, Carlos Santana, Céline Dion, Enrique Iglesias, Justin Bieber, Usher, Toni Braxton, Jennifer Hudson, Kanye West, Kid Cudi, Miley Cyrus i Jamie Foxx. Premiera utworu odbyła się 12 lutego 2010 roku podczas relacji z otwarcia zimowych igrzysk olimpijskich w Vancouver.

</doc>
<doc id="488522" url="https://pl.wikipedia.org/wiki?curid=488522" title="Don Cupitt">
Don Cupitt

Don Cupitt (ur. 24 maja 1934 w Oldham) – radykalny teolog anglikański, autor chrześcijańskiego nurtu określanego jako christian non-realizm. W swoich dziełach proponuje kontynuacje zasad etycznych tradycyjnie utożsamianych z chrześcijaństwem, jednak z odrzuceniem wiary w istnienie Jezusa czy Boga.

</doc>
<doc id="488523" url="https://pl.wikipedia.org/wiki?curid=488523" title="Galeria Krzysztofory">
Galeria Krzysztofory

Galeria Stowarzyszenia Artystycznego Grupa Krakowska Krzysztofory – awangardowe stowarzyszenie artystyczne powstałe w latach 30. XX w., które istniało do 1937 roku. Siedziba stowarzyszenia mieściła się w Pałacu pod Krzysztofory przy ul. Szczepańskiej 2 w Krakowie.
Historia.
Od 1958 roku w tymże budynku mieścił się Teatr Cricot 2 Tadeusza Kantora. Rok wcześniej, 9 maja, odrodziła się Grupa Krakowska i otwarta została galeria w piwnicach Pałacu Krzysztofory.
Galeria prezentowała prace artystów należących do Grupy Krakowskiej, m.in. Tadeusza Brzozowskiego, Marii Jaremy, Jonasza Sterna, Janiny Kraupe i innych. Twórcy Grupy Krakowskiej byli przedstawicielami następujących nurtów w sztuce współczesnej: ekspresjonizmu, malarstwa materii, malarstwa surrealistycznego, informel i abstrakcji (odwrót sztuki od wzorców socrealizmu).
Obecnie w galerii odbywają się nadal wystawy Grupy Krakowskiej, jak również prezentacje Tadeusza Kantora i Teatru Cricot 2 oraz współczesnej polskiej sztuki.
W 2003 roku w Krzysztoforach odbyła się wystawa Grupy Krakowskiej (bez katalogu). Wzięli w niej udział:
Jerzy Bereś, Julian Jończyk, Jerzy Kałucki, Maria Stangret-Kantor, Janina Kraupe-Świderska, Jan Pamuła, Karol Pustelnik, Janusz Tarabuła, Jan Tarasin, Danuta Urbanowicz, Witold Urbanowicz, Zbigniew Warpechowski, Marian Warzecha i Jerzy Wroński.

</doc>
<doc id="488525" url="https://pl.wikipedia.org/wiki?curid=488525" title="Galeria Stowarzyszenia Artystycznego Grupa Krakowska Krzysztofory">
Galeria Stowarzyszenia Artystycznego Grupa Krakowska Krzysztofory



</doc>
<doc id="488528" url="https://pl.wikipedia.org/wiki?curid=488528" title="Brendan Croker">
Brendan Croker

Brandan Croker (ur. 15 sierpnia 1953 w Bradford) – brytyjski piosenkarz i gitarzysta bluesowy. Współpracował między innymi z grupą Dire Straits i Markiem Knopflerem, był członkiem efemerycznej grupy Notting Hillbillies.

</doc>
<doc id="488533" url="https://pl.wikipedia.org/wiki?curid=488533" title="Zatoka Hyères">
Zatoka Hyères

Zatoka Hyères (fr. "Rade d'Hyères") – zatoka na Morzu Śródziemnym położona na południowy wschód od miasta Hyères we Francji, w regionie Prowansja-Alpy-Lazurowe Wybrzeże, w departamencie Var. Zatoka jest osłonięta od południa archipelagiem Wysp Hyères ("Les Îles d'Or", "Îles d'Hyères"), złożonym z wysp Porquerolles, Port-Cros, Levant i kilku mniejszych. Od zachodu zatokę zamyka półwysep Giens, oddzielający ją od zatoki Giens ("Golfe de Giens").
Sport.
W Zatoce Hyères odbywają się coroczne regaty żeglarskie w klasach olimpijskich o puchar świata – Tydzień Olimpijski ("Semaine Olympique Française de Voile"). Zawody organizowane są przez Fédération Française de Voile z pomocą miasta Hyères. Jest to jedna z największych imprez żeglarskich na świecie. W 2005 uczestniczyli w niej zawodnicy z ok. 40 krajów. Regaty organizowane są pomiędzy Salins d'Hyères (na wschód od miasta), Cap des Mèdes na wyspie Porquerolles i południowym końcem półwyspu Giens. Wyścigi odbywają się na sześciu akwenach: ALPHA (RSX – windsurfing), BRAVO (470, Finn), CHARLIE (Tornado), DELTA (Laser – Laser radial), ECHO (49er), FOXTROT (2.4 – Yngling). W okolicy plaży Almanarre w Zatoce Giens odbywają się zawody windsurferowe.
Niebezpieczne warunki pogodowe (kwiecień – czerwiec).
Zatoka Hyères jest pod wpływem wiatru mistral.
Bryza morska i lądowa.
Przy układzie wyżowym bryza morska rozwija się w czasie dnia.

</doc>
<doc id="488534" url="https://pl.wikipedia.org/wiki?curid=488534" title="Zatoka Hyeres">
Zatoka Hyeres



</doc>
<doc id="488538" url="https://pl.wikipedia.org/wiki?curid=488538" title="Kościół św. Kazimierza Królewicza w Katowicach">
Kościół św. Kazimierza Królewicza w Katowicach

Kościół garnizonowy św. Kazimierza Królewicza – kościół garnizonowy Wojska Polskiego w Katowicach.
Kościół zbudowany został w stylu funkcjonalizmu, powstał w latach 1930-1933, według projektu Leona Dietza d’Army i Jana Zarzyckiego, zbudowany przez firmę Jana Widucha przy ul. Mikołaja Kopernika.
28 września 1930 roku biskup polowy Stanisław Gall poświęcił kamień węgielny pod kościół garnizonowy przy ówczesnej ulicy Kopernika. Kościół poświęcono 22 listopada 1931.
Kościół garnizonowy jest pierwszym funkcjonalistycznym obiektem wybudowanym przez Kościół katolicki w Polsce.
Wewnątrz oryginalne wyposażenie w stylu art déco: kamienny ołtarz główny i boczne, balustrada, chrzcielnica, rzeźby, konfesjonały, ławki, lampy, witraże. Rzeźba Chrystusa autorstwa Mariana Spindlera, płaskorzeźby stacji Drogi Krzyżowej − Zofii Trzcińskiej-Kamińskiej, rzeźba św. Antoniego Padewskiego − Karol Muszkiet.

</doc>
<doc id="488541" url="https://pl.wikipedia.org/wiki?curid=488541" title="Biegi narciarskie na Zimowych Igrzyskach Olimpijskich 1998">
Biegi narciarskie na Zimowych Igrzyskach Olimpijskich 1998

Konkurencje biegów narciarskich podczas Zimowych Igrzysk Olimpijskich w 1998 roku zostały przeprowadzone w dniach 8 - 22 lutego 1998 w miejscowości Hakuba,na trasach Snow Harp oddalonej o 40 km na zachód od głównego miasta Igrzysk - Nagano. W ramach igrzysk zawodniczki i zawodnicy walczyli w pięciu konkurencjach – łącznie rozdanych zostało zatem dziesięć kompletów medali. O medale igrzysk olimpijskich biegacze narciarscy rywalizowali po raz osiemnasty, a biegaczki po raz trzynasty w historii.
Kobiety.
Bieg na 15 km.
Data: 8.02.1998
Bieg na 5 km.
Data: 10.02.1998
Bieg łączony.
Data: 10.-12.02.1998
Sztafeta 4 x 5 km.
Data: 16.02.1998
Bieg na 30 km.
Data: 20.02.1998 
Mężczyźni.
Bieg na 30 km.
Data: 9.02.1998
Bieg 10 km.
Data: 12.02.1998
Bieg łączony.
Data: 12.-14.02.1998
Sztafeta 4 x 10 km.
Data: 18.02.1998
Bieg na 50 km.
Data: 22.02.1998

</doc>
<doc id="488543" url="https://pl.wikipedia.org/wiki?curid=488543" title="Colville Young">
Colville Young

Colville Norbert Young (ur. 20 listopada 1932 w Belize City) – belizeński polityk, Gubernator generalny Belize od 17 listopada 1993 do 30 kwietnia 2021. Studiował na University of York. Jest członkiem Zjednoczonej Partii Demokratycznej.

</doc>
<doc id="488550" url="https://pl.wikipedia.org/wiki?curid=488550" title="Elmira Gordon">
Elmira Gordon

Elmira Minita Gordon (ur. 30 grudnia 1930 w Belize City, zm. 1 stycznia 2021 w Inglewood) – belizejska psycholog i polityk, gubernator generalna Belize w latach 1981–1993.
Życiorys.
Urodziła się 30 grudnia 1930 w Belize City. W latach 1946–1958 misjonarka i nauczycielka, następnie studiowała w University of Nottingham, University of Birmingham, University of Calgary i University of Toronto. W 1980 została pierwszym belizejskim psychologiem. W 1981 jako pierwsza kobieta we Wspólnocie Narodów objęła funkcję pierwszego po odzyskaniu niepodległości gubernatora generalnego Belize, którą pełniła do 1993.
Elmira Minita Gordon była uznaną artystką specjalizującą się w rzeźbie w skórze, laureatką wielu nagród, mającą samodzielne wystawy w Belize i Calgary.

</doc>
<doc id="488552" url="https://pl.wikipedia.org/wiki?curid=488552" title="Kombinacja norweska na Zimowych Igrzyskach Olimpijskich 1998">
Kombinacja norweska na Zimowych Igrzyskach Olimpijskich 1998

Kombinacja norweska na Zimowych Igrzyskach Olimpijskich 1998 odbyła się w dniach 14 – 20 lutego 1998 roku w Kompleksie skoczni narciarskich w Hakubie. Zawodnicy rywalizowali w dwóch konkurencjach: indywidualnych zawodach metodą Gundersena (skoki na normalnej skoczni/bieg na 15 km) oraz zawodach drużynowych (skoki na normalnej skoczni/sztafeta 4x5 km). W kombinacji norweskiej na XVIII IO startowali tylko mężczyźni, ponieważ konkurencje kobiece nie były częścią programu olimpijskiego.

</doc>
<doc id="488554" url="https://pl.wikipedia.org/wiki?curid=488554" title="Gubernatorzy generalni Belize">
Gubernatorzy generalni Belize

Gubernator generalny Belize – formalnie najwyższe stanowisko polityczne w Belize. Gubernator jest reprezentantem monarchy brytyjskiego jako głowy państwa. Pod nieobecność suwerena (która trwa przez praktycznie cały czas, gdyż odwiedza on Belize sporadycznie), gubernator generalny wykonuje jego kompetencje. Co do zasady czyni to za radą rządu, jednak konstytucja określa sytuacje w których działa samodzielnie. Pierwszym gubernatorem generalnym została Elmira Gordon (która pełniła takie stanowisko jako pierwsza kobieta w którymkolwiek z "Commonwealth realms"), a obecnym jest Froyla Tzalam (która pełni takie stanowisko jako pierwsza Indianka w którymkolwiek z ("Commonwealth realms").

</doc>
<doc id="488556" url="https://pl.wikipedia.org/wiki?curid=488556" title="Lord Howe (wyspa)">
Lord Howe (wyspa)

Lord Howe () – niewielka wyspa wulkaniczna na Morzu Tasmana (Ocean Spokojny), położona około 600 km na wschód od Australii, należy do stanu Nowa Południowa Walia jako terytorium o specjalnym statusie niebędące jednostką administracyjną (status wyspy określony został w ustawie "Lord Howe Island Act" przyjętej przez parlament Nowej Południowej Walii w 1959). Powierzchnia 14,55 km², najwyższy punkt to "Mount Gower" – 875 m n.p.m. 
Geografia.
Lord Howe leży około 760 km na północny wschód od Sydney (Britannica podaje 700 km). Jest wynurzonym elementem oceanicznego wyniesienia Lord Howe, na mikrokontynencie Zelandia. Według danych rządowych Australii powierzchnia wyspy wynosi 14,55 km², z czego tylko 3,98 km² przypada na obszary nizinne; inne źródła podają odmienne dane, jak 16,34 km² (BirdLife International) czy 17 km² (Britannica). Wyspa ma 11 km długości i 0,3–2 km szerokości. Możliwe, że wyspa jest pozostałością dużego wulkanu. Ma urozmaicony krajobraz, znajdują się w nim góry, doliny, wzgórza, obszary nizinne i nadmorskie klify (na północy wyspy dochodzą do 200 m wysokości). Dwa główne szczyty wyspy to Mounts Gower (875 m n.p.m.) i Lidgbird (777 m n.p.m.); oddziela je dolina Erskine Vally. Oprócz nich można wyróżnić także Intermediate Hill (250 m n.p.m.). Na jednej z map z 2009 występują jedynie dwa strumienie: Erskine Creek i Soldiers Creek.
Lord Howe leży na podobnej szerokości geograficznej co Port Macquarie (Nowa Południowa Walia) i cechuje się zbliżonym klimatem. Zimą temperatury osiągają tu średnio 13–18 °C. W części nizinnej suma opadów wynosi 1650 mm, większość opadów przypada na zimę.
Ludność i gospodarka.
Wyspa została odkryta w 1788 roku. Nazwa wyspy upamiętnia Richarda Howe. Pierwsi Europejczycy zaczęli się osiedlać na Lord Howe dopiero w 1834; nie ma dowodów, by wyspa była wcześniej zamieszkiwana. W 2006 wyspę zamieszkiwało 347 osób, w 2011 – 360, w 2015 – 401. Średnia wieku mieszkańców w 2015 wynosiła 43,4 (dla porównania, w Australii było to wówczas 37,4). Część z tych ludzi wywodzi się od pierwszych osadników, część zamieszkuje wyspę w związku ze swoją pracą. Na wyspie znajduje się pas startowy dla samolotów, występują codzienne (lub prawie codzienne) połączenia z Sydney i Brisbane. Mieszkańcy wyspy utrzymują się głównie z turystyki; wyspę rocznie odwiedza blisko 16 tys. turystów; ze względów bezpieczeństwa w jednym czasie na wyspie może ich przebywać maksymalnie 400. Na wyspie znajduje się blisko 1000 budynków. Siedliska ludzkie są skoncentrowane w centrum wyspy i zajmują około 15% jej powierzchni. Mieszkańcy zatrudnieni są głównie w usługach noclegowych i gastronomicznych. W 2016 na wyspie było 225 zarejestrowanych pojazdów. 
Na wyspie obowiązuje zakaz trzymania kotów i świń. Trzymane są tu za to krowy bydło (około 100 w 2009), kury domowe (około 300 w 2009), psy, kozy i konie (bardzo nielicznie, 3 w 2009).
Roślinność.
Na wyspie odnotowano 241 rdzennych gatunków roślin. Ponad połowę wyspy pokrywają zwarte lasy. W roślinności na wyspie można wyróżnić lasy deszczowe zdominowane przez palmę "Howea forsteriana" (54% wszystkich lasów), lasy mgliste (odmiana zwana Gnarled Mossy Cloud Forest; 2% lasów), zakrzewienia, lasy rosnące na mokradłach, namorzyny, porastające wybrzeża i klify zakrzewienia, roślinność typową dla wybrzeży i plaż oraz skaliste wysepki. Występuje tu ponad 70 endemicznych gatunków roślin (inne źródło podaje 113). Około 13% powierzchni wyspy zostało poddanych wycince.
Fauna.
Ze względu na dużą odległość od kontynentu na Lord Howe nie występują duże kręgowce. W momencie odkrycia jedynymi lądowymi kręgowcami wyspy z wyjątkiem ptaków były dwa gatunki jaszczurek (jeden scynk i gekon "Christinus guentheri") i jeden gatunek nietoperza. Na stronie UNESCO jako gatunki szczególnie warte uwagi wymienione są dwa: nielotny wodnik brunatny ("Hypotaenidia sylvestris"), endemit Lord Howe, oraz "Dryococelus australis" – straszyk uznany za wymarłego do swojego ponownego odkrycia na Piramidzie Balla. Na wyspie znajdują się duże kolonie ptaków morskich. Jest to główna ostoja rozrodu dla petreli brunatnych ("Pterodroma solandri"), ponadto licznie występują tu faetony czerwonosterne ("Phaethon rubricauda"; jedna z największych kolonii na świecie). 
Wokół wyspy występuje 90 gatunków koralowców, w których schronienie znajdują ryby z blisko 500 gatunków. Z bezkręgowców można na Lord Howe napotkać między innymi na 50 gatunków ślimaków (w tym "Gudeoconcha sophiae") i ponad 100 gatunków pająków, w większości nierzucających się w oczy; do bardziej okazałych należą przedstawiciele rodzaju "Nephila". Odnotowano tu ogółem 1600 gatunków bezkręgowców.
Awifauna.
Od 2008 roku BirdLife International uznaje wyspę za ostoję ptaków IBA. Wymienia 6 gatunków, których występowanie zaważyło na tej decyzji. Jedynym gatunkiem lądowym jest wspomniany już zagrożony wodnik brunatny, poza tym są to ptaki morskie: faeton czerwonosterny, burzyk mały ("Puffinus assimilis"), petrel brunatny, burzyki: klinosterny ("Ardenna pacifica") i bladodzioby ("A. carneipes") oraz rybołówka polinezyjska ("Procelsterna cerulea"). Ogółem na wyspie występuje 20 gatunków osiadłych ptaków lądowych, 14 gatunków ptaków morskich i 17 regularnie odwiedzających wyspę; ponadto odnotowano zabłąkane ptaki ze 120 gatunków.
Część gatunków wymarła. Dwa endemiczne ptaki, modrzyk mały ("Porphyrio albus") i podgatunek gołębia białogardłego ("Columba vitiensis godmanae") zostały wytępione przez żeglarzy, którzy traktowali je jako jedzenie, około 1833. Hindwood wzmiankuje: 
Ponadto odnotował, że Arthur Bowes (chirurg z okrętu "Lady Penrhyn") dostarczył dość żywego opisu sytuacji ptaków na wyspie. Były pozbawione strachu (zjawisko to nazywa się w języku angielskim "island tameness") – chodziły bez obaw dookoła osadników i bez problemu dawały się zabijać patykami – raz uderzone, czy to bezpośrednio czy rzuconym patykiem, przebiegały jedynie kilka metrów i zachowywały się, jak gdyby nic im się nie stało. Siedzące na nisko osadzonych gałęziach gołębie dawały ponoć łapać się w ręce.
Modrolotki pustelnicze (podgatunek czerwonoczelnej, "Cyanoramphus novaezelandiae subflavescens") wymarły wskutek nadmiernego odstrzału, niszczyły bowiem uprawy; ostatni raz widziano je w latach 60. XIX wieku. Największą katastrofą dla rodzimej awifauny okazały się być szczury, które dostały się na wyspę w 1918; wskutek tego wymarło 5 gatunków ptaków. Najnowszym wymarłym ptakiem Lord Howe jest sowica wyspowa (podgatunek ciemnolicej, "Ninox novaeseelandiae albaria"), słyszana po raz ostatni w latach 50. XX wieku. Niektóre ptaki lądowe przeżyły nadejście szczurów – miedzianka szmaragdowa ("Chalcophaps indica"), łowczyk czczony ("Todiramphus sanctus"), wodnik białobrewy ("Gallirallus philippensis"), wodnik brunatny, szlarnik południowy ("Zosterops lateralis tephropleurus") oraz dwa endemiczne dla wyspy podgatunki – kurawongi czarnej ("Strepera graculina crissalis") i fletówki żółtobrzuchej ("Pachycephala pectoralis contempta").
Ochrona.
Od 1982 Wyspy Lorda Howe figurują na liście światowego dziedzictwa UNESCO. Wpis ten obejmuje wyspę Lord Howe i pobliskie wysepki oraz skały (łącznie jest ich 28), takie jak Piramida Balla, położona 23 km na południe od Lord Howe czy Admiralty Islands (1 km na północ od Lord Howe). 75% Lord Howe jest chronione przez Lord Howe Permanent Park Preserve o statusie podobnym do parku narodowego. Obejmuje obszary położone do 12 mil morskich od wyspy. Obszary leżące do 3 mil morskich od wyspy zajmują 460 km². Kluczowymi zagrożeniami dla przyrody Lord Howe jest rybołówstwo, turystyka, gatunki inwazyjne i zmiany klimatu. Liczebność ludzi odwiedzających wyspę jest kontrolowana.
Około 1860 na wyspę dostały się myszy ("Mus musculus"). Zjadały one rodzime owady i rośliny, do tego konkurowały z ptakami o pokarm; ich wpływ na faunę i florę wyspy nie jest do końca jasny. W czerwcu 1918 z wyspą zderzył się SS "Makambo"; nim naprawiono statek, wydostały się z niego szczury śniade ("Rattus rattus"). Zaczęły one zjadać nasiona kentii – z których sprzedaży żyła ludność wyspy – oraz ptasie jaja i pisklęta. W niektórych częściach wyspy populacja szczurów jest kontrolowana, prowadzone są działania mające całkowicie wyeliminować je z wyspy. W 2009 opracowano plan rozrzucenia na wyspie 42 ton zatrutej karmy. W społeczności wyspy nie było jednak konsensusu; w maju 2015 48% mieszkańców zagłosowało przeciwko temu pomysłowi. Penny Holloway, dyrektor generalny Lord Howe Island Board (odpowiednik lokalnego samorządu na wyspie) uważa, że obawy mieszkańców, związane między innymi z potencjalnymi zatruciami ludzi i gleby, są nieuzasadnione. W 42 tonach karmy znajdowałoby się w istocie zaledwie 840 g rodentycydu o nazwie brodifakum; do tego karma miałaby być zrzucana nie bliżej, niż 150 m od siedlisk ludzkich.

</doc>
<doc id="488557" url="https://pl.wikipedia.org/wiki?curid=488557" title="Szklana Huta (województwo śląskie)">
Szklana Huta (województwo śląskie)

Szklana Huta (niem. "Glashütte") – osada leśna w Polsce położona w województwie śląskim, w powiecie lublinieckim, w gminie Boronów. Obecnie jest to miejscowość niezamieszkana.
W latach 1975–1998 miejscowość administracyjnie należała do województwa częstochowskiego.
Miejscowość położona jest na terenie Parku Krajobrazowego "Lasy nad Górną Liswartą", na jej terenie znajduje się rozłożysty, pomnikowy buk zwyczajny, natomiast kilkaset metrów za nią Rezerwat przyrody Rajchowa Góra.
Wcześniej w XVIII wieku osada Szklana Huta miała charakter przemysłowy, znajdowała się na jej terenie huta szkła, założona przez hrabiego Franciszka Karola Kotulińskiego, w której produkowano głównie naczynia. W okresie porozbiorowym zaraz za miejscowością przebiegała granica prusko-rosyjska. Od połowy XIX wieku do końca XX wieku funkcjonowała na tym terenie gajówka.

</doc>
<doc id="488558" url="https://pl.wikipedia.org/wiki?curid=488558" title="David Moeller">
David Moeller



</doc>
<doc id="488559" url="https://pl.wikipedia.org/wiki?curid=488559" title="Sitki (Boronów)">
Sitki (Boronów)

Sitki (niem. Schittek) – przysiółek wsi Boronów w Polsce położony w województwie śląskim, w powiecie lublinieckim, w gminy Boronów.
W latach 1975–1998 przysiółek administracyjnie należała do województwa częstochowskiego.
Przysiółek zamieszkana jest przez kilka rodzin, na jej terenie znajdują się także domki letniskowe. 
W XIX wieku, wieś ta była kolonizowana przez niemieckich osadników, na początku XX wieku liczyła 16 mieszkańców. Etymologia nazwy miejscowości pochodzi od nazwiska "Sitek". Miejscowość tę nazywano także w XVIII i XIX wieku Huciskiem bądź Huciskami.

</doc>
<doc id="488562" url="https://pl.wikipedia.org/wiki?curid=488562" title="Conspiracy of one">
Conspiracy of one



</doc>
<doc id="488563" url="https://pl.wikipedia.org/wiki?curid=488563" title="Ixnay on the hombre">
Ixnay on the hombre



</doc>
<doc id="488564" url="https://pl.wikipedia.org/wiki?curid=488564" title="Wojciech Stattler">
Wojciech Stattler

Wojciech Korneli Stattler (ur. 20 kwietnia 1800 w Krakowie, zm. 6 listopada 1875 w Warszawie) – polski malarz reprezentujący malarstwo akademickie, elementy klasyczne łączył z realizmem oraz z wpływami nazareńczyków i biedermeieru.
Życiorys.
Jego ojciec Joahim Stattler zajmował się kotlarstwem i brązownictwem, był właścicielem wytwórni kotłów. Udzielał się w polityce, jako radny miejski i deputowany na sejm miasta Krakowa.
Wojciech Stattler rozpoczął studia w 1816 na Akademii Krakowskiej, początkowo od nauk matematyczno-przyrodniczych, lecz już w następnym roku zaczął uczęszczać do Szkoły Rysunku i Malarstwa w ramach Oddziału Literatury (w 1873 przekształconej w Szkołę Sztuk Pięknych). Jego nauczycielami byli: Józef Brodowski, Józef Peszka i Franciszek Lampi. Studiował we Włoszech w latach w 1818–1827: najpierw w Akademii św. Łukasza w Rzymie (oraz prywatnie u Vincenzo Camucciniego i Bertela Thorvaldsena), w 1822 w Wenecji (Akademia Wenecka; pod kierunkiem Antoniego Canovy), następnie znów w Rzymie. W czasie pobytu we Włoszech otrzymywał stypendium rządowe (1819-25). Obracał się w kręgach arystokratycznych i artystycznych, kontaktował się z malarzami z kręgu nazareńczyków. Przyjaźnił się z Juliuszem Słowackim, Antonim Odyńcem i Adamem Mickiewiczem. Mickiewicza portretował kilkakrotnie: rysy twarzy Mickiewicza nadał też Janowi Chrzcicielowi w obrazie "Chrzest Chrystusa" (kaplica biskupa Jakuba Zadzika w katedrze wawelskiej, ok. 1836).
Po powrocie do kraju pracował jako portrecista: w 1829 w Łańcucie malował portrety rodziny Potockich, pobierając za to pensję. Namalował też portret księcia Adama Jerzego Czartoryskiego. W 1829 został honorowym, a w 1831 – rzeczywistym profesorem malarstwa na swojej macierzystej uczelni (która w 1833 została połączona z Instytutem Technicznym). Był nauczycielem m.in. Aleksandra Kotsisa, Artura Grottgera, Jana Matejki. Wprowadził do programu szkoły naukę rysunku z żywego modela. Obowiązki profesora pełnił oficjalnie do 1857.
Odbywał jeszcze kilkakrotnie krótkie podróże zagraniczne. W 1830 roku wyjechał na zaproszenie Konstantego Czartoryskiego do Wiednia. Ożenił się wówczas z Włoszką Katarzyną Zerboni. W 1843-44 wybrał się do Paryża w związku z wystawieniem tam obrazu Machabeusze, za który otrzymał złoty medal.
Mimo popularności zdobytej jeszcze podczas studiów borykał się z problemami finansowymi. Zamieszkanie ok. 1870 w Warszawie nie przyniosło oczekiwanej poprawy warunków bytowych. Odmówił jednak namiestnikowi Fiodorowi Bergowi przyjęcia zamówienia na 50 kopii portretu cara.
Na jego dorobek malarski składają się głównie obrazy o tematyce religijnej ("Kain i Abel" – 1823, "Mojżesz na górze Synaj" – 1828, "Machabeusze" – 1842, "Święta Rodzina" – ok. 1870), w tym wiele ołtarzowych, liczne portrety (m.in. Mickiewicza, Słowackiego, Woronicza, Fredry, Brodzińskiego, Chłopickiego, Skrzyneckiego, Dembińskiego). Rzadziej tworzył akty i obrazy historyczne. Kopiował też obrazy mistrzów włoskich, m.in. Rafaela i Tycjana. Napisał „Pamiętnik” (opublikowany w 1916) oraz teksty publicystyczne i naukowe o malarstwie.
Został pochowany na cmentarzu Powązkowskim (kwatera 75-2-22).
Ożenił się z pochodzącą z Rzymu Klementyną z domu Colonna-Zerboni (zm. 1897 w wieku 89 lat), z którą miał synów: muzyka Juliusza Stattlera (1844–1901) i rzeźbiarza Henryka Stattlera (1834–1877), zaś jego wnuczkami (córki Juliusza) były Klementyna, Helena i Maria.

</doc>
<doc id="488580" url="https://pl.wikipedia.org/wiki?curid=488580" title="Dawne Muzeum Stanisława Wyspiańskiego">
Dawne Muzeum Stanisława Wyspiańskiego



</doc>
<doc id="488581" url="https://pl.wikipedia.org/wiki?curid=488581" title="Narcinidae">
Narcinidae

Narcinidae – rodzina morskich ryb chrzęstnoszkieletowych z rzędu drętwokształtnych (Torpediniformes).
Zasięg występowania.
Ocean Indyjski, Ocean Atlantycki i Ocean Spokojny – płytkie wody przybrzeżne nad szelfem i najwyższa strefa stoku kontynentalnego.
Cechy charakterystyczne.
Tarcza zaokrąglona ku przodowi. Szczęki grube, oczy małe. Dwie płetwy grzbietowe i 
dobrze rozwinięta płetwa ogonowa. Po bokach głowy mają narządy elektryczne.
Klasyfikacja.
Rodzaje zaliczane do tej rodziny:
"Benthobatis" — "Diplobatis" — "Discopyge" — "Narcine"

</doc>
<doc id="488583" url="https://pl.wikipedia.org/wiki?curid=488583" title="Zbigniew Ryziewicz">
Zbigniew Ryziewicz

Zbigniew Ryziewicz (ur. w 26 czerwca1921 we Lwowie, zm. 23 listopada 2006 w Szczecinie) – polski trener piłkarski, jeden z twórców Pogoni Szczecin.
Absolwent XI Gimnazjum i Technikum Łączności we Lwowie gdzie rozpoczął swoją karierę piłkarską. Po zakończeniu II wojny światowej przeniósł się do Szczecina. Pracował w Pomorskiej DOKP do 1981. Szlify trenerskie zdobył w 1980 na kursie szkoleniowym na AWF we Wrocławiu m.in. razem z Kazimierzem Górskim. Był trenerem młodzieży szczecińskich klubów piłkarskich: Pioniera, Startu, Budowlanych i Pogoni, z którą w 1965 roku zdobył wicemistrzostwo Polski. W Pogoni trenował także drugą drużynę seniorów (1972-1975). Jego wychowankami byli m.in.: 
Zmarł w 2006, został pochowany na Szczecińskim Cmentarzu Centralnym kwatera 29a [1].

</doc>
<doc id="488584" url="https://pl.wikipedia.org/wiki?curid=488584" title="Xai-Xai">
Xai-Xai



</doc>
<doc id="488585" url="https://pl.wikipedia.org/wiki?curid=488585" title="Drętwy">
Drętwy



</doc>
<doc id="488587" url="https://pl.wikipedia.org/wiki?curid=488587" title="Ostatnia Wieczerza (Leonardo)">
Ostatnia Wieczerza (Leonardo)



</doc>
<doc id="488588" url="https://pl.wikipedia.org/wiki?curid=488588" title="OK-KS">
OK-KS

OK-KS (003, OK-3M) – radziecki orbiter testowy zmontowany w 1982 r. używany do testów elektronicznych i elektrycznych oraz jako makieta. 
Orbiter był wyposażony w platformę elektronicznego systemu KEI. Również był wykorzystywany do testów zjawisk elektromagnetycznych (EMI). Obiekt był rozczłonkowany i nie stanowił całości. Do 1997 r. OK-KS znajdował się w fabryce Energii w miasteczku Korolow.

</doc>
<doc id="488591" url="https://pl.wikipedia.org/wiki?curid=488591" title="Kwas galusowy">
Kwas galusowy

Kwas galusowy, kwas 3,4,5-trihydroksybenzoesowy – organiczny związek chemiczny z grupy kwasów fenolowych, trihydroksylowa pochodna kwasu benzoesowego. Bezbarwne, rozpuszczalne w wodzie kryształy. Kompleksuje jony żelaza(III) (), dając związki o intensywnie ciemnym zabarwieniu.
Występowanie.
Kwas galusowy występuje w wielu roślinach zarówno w stanie wolnym, jak również w postaci galotaniny. Kwas ten zawiera na przykład ziele żurawki, jak również liść i kora oczaru. W roślinach z rodzaju brezylka ("Caesalpinia") oraz w galasach występuje w postaci kwasu galusowo-taninowego. Kwas galusowy jest składnikiem liści herbaty. Można go wykryć w herbacie za pomocą roztworu chlorku żelaza(III) (reakcja charakterystyczna dla fenoli – roztwór przyjmuje charakterystyczne granatowo-fioletowe zabarwienie).
Otrzymywanie.
Kwas galusowy jest otrzymywany z galasów przez ekstrakcję. Jest wykorzystywany m.in. do wyrobu barwników i atramentów. Znane są „atramenty galusowe” zawierające oprócz niebieskiego barwnika (dla uwidocznienia pisma) także prawie bezbarwny galusan żelaza(II). W wyniku utlenienia tlenem z powietrza przechodzi on w czarny związek żelaza(III), uwidaczniając w ten sposób wcześniej naniesiony tekst. Dermatol ("zasadowy galusan bizmutu") stosowany jest w medycynie i kosmetyce jako środek ściągający i wysuszający wydzieliny. Estry kwasu galusowego są stosowane w przemyśle jako przeciwutleniacze przeciwdziałające jełczeniu tłuszczów jadalnych.
Właściwości biologiczne.
Wykazuje zdolność blokowania związków rakotwórczych powstających w cyklu przemian metabolicznych niektórych kancerogenów oraz wykazuje właściwości ściągające, antyseptyczne i przeciwpotne.
Zastosowanie.
Kwas galusowy czasami wykorzystuje się w pirotechnice, ponieważ zmieszany z silnymi utleniaczami np. chloranami (głównie potasu i sodu) tworzy mieszaninę zdolną przy odpowiednich warunkach do gwałtownego palenia.
Od wieku XVII do początku XIX wykorzystywany był do odczytywania palimpsestów. W XIX wieku zastąpił go w tym żelazicyjanek potasu.

</doc>
<doc id="488595" url="https://pl.wikipedia.org/wiki?curid=488595" title="Alida Valli">
Alida Valli

Alida Valli (właśc. freiherr Alida Maria Laura Altenburger von Marckenstein-Frauenberg; ur. 31 maja 1921 w Puli, zm. 22 kwietnia 2006 w Rzymie) – włoska aktorka filmowa, teatralna i telewizyjna. Zagrała w ponad 100 filmach, z których najważniejsze to "Trzeci człowiek" (1949) Carola Reeda i "Zmysły" (1954) Luchino Viscontiego.
Życie i twórczość.
Urodziła się w arystokratycznej rodzinie włosko-austriackiej w Puli, należącej wówczas do Włoch (obecnie w Chorwacji). W wieku 15 lat wyjechała do Rzymu, gdzie mieszkała u swego wuja, senatora Ettore Tolomei. Uczęszczała na zajęcia z aktorstwa na uczelni Centro Sperimentale di Cinematografia.
W filmach Valli zaczęła występować w połowie lat 30., grając przeważnie role komediowe. Przełomem w jej karierze okazał się dramat historyczny "Piccolo mondo antico" (1941) Mario Soldatiego, w którym aktorka mogła wreszcie ujawnić swój talent dramatyczny. Wystąpiła w wielu filmach zrealizowanych w czasie II wojny światowej. Jeszcze przed ukończeniem dwudziestego roku życia, obwołano ją „najpiękniejszą kobietą na świecie”.
Pod kierunkiem hollywoodzkiego producenta Davida O. Selznicka próbowała robić karierę w filmach anglojęzycznych. Ze względu na problemy finansowe studia Selznicka, przedsięwzięcie to nie do końca się powiodło, choć producent początkowo wróżył jej karierę drugiej Ingrid Bergman. Udało się jej zagrać główną rolę w dramacie sądowym "Akt oskarżenia" (1947) Alfreda Hitchcocka. Największą sławę przyniosła jej rola w brytyjskim dreszczowcu "Trzeci człowiek" (1949) Carola Reeda.
Na początku lat 50. Valli powróciła do Europy i od tej pory grała głównie w produkcjach włoskich i francuskich. Do najważniejszych filmów z jej udziałem należą: "Zmysły" (1954) Luchino Viscontiego, "Krzyk" (1957) Michelangelo Antonioniego, "Oczy bez twarzy" (1959) Georges’a Franju, "Tak długa nieobecność" (1961) Henri Colpiego, "Król Edyp" (1967) Pier Paolo Pasoliniego, "Strategia pająka" (1970), "Wiek XX" (1976) Bernardo Bertolucciego i "Suspiria" (1977) Dario Argento. 
Ostatni film z jej udziałem, "Semana santa" w reż. Pepe Danquarta, miał premierę w 2002. Aktorka zmarła w swoim domu w Rzymie 22 kwietnia 2006.
Nagrody.
Zdobyła nagrodę Srebrnej Taśmy za główną rolę w filmie "Eugenia Grandet" (1947) Mario Soldatiego. Laureatka dwóch nagród włoskiego przemysłu filmowego David di Donatello: dla najlepszej aktorki drugoplanowej za film "Upadek zbuntowanych aniołów" (1981) Marco Tullio Giordany oraz nagrody honorowej za całokształt twórczości w 1991. Valli otrzymała również Honorowego Złotego Lwa za całokształt twórczości na 54. MFF w Wenecji w 1997.

</doc>
<doc id="488597" url="https://pl.wikipedia.org/wiki?curid=488597" title="Zambezi (region)">
Zambezi (region)

Zambezi (do 2013 jako "Caprivi"; ang. Zambezi Region) – jeden z 14 regionów administracyjnych Namibii, ze stolicą w Katima Mulilo, wąski pas lądu w północno-wschodniej części Namibii, między Angolą a Botswaną. Dzięki temu terytorium Namibia ma dostęp do rzeki Zambezi.
Granice regionu.
Granicą regionu na północny jest granica państwowa z Angolą i Zambią, na wschodzie i południu z Botswaną, a od zachodu z regionem Okawango Wschodnie. 
Podział administracyjny.
Zambezi dzieli się na sześć okręgów: Kongola, Linyanti, Sibinda, Katima Mulilo Urban, Katima Mulilo Rural i Kabe.
Wiadomości ogólne.
Zambezi zajmuje tzw. "Pas Caprivi", który jest wąskim pasem ziemi w dalekim, północno-wschodnim zakątku Namibii, liczącym około 400 km długości. W 1890 roku ówczesny kanclerz Niemiec, graf Leo von Caprivi podpisał traktat Helgoland-Zanzibar z Brytyjskim Zjednoczonym Królestwem w sprawie wymiany terytoriów. W zamian za Caprivi (dostęp do rzeki Zambezi) i Helgoland, wyspę położoną na Morzu Północnym, Brytyjczycy zyskali Zanzibar, wyspę położoną u wybrzeży Tanganiki. Wschodnią granicę regionu stanowi rzeka Zambezi, na której w niewielkiej odległości od granicy znajduje się słynny wodospad Wiktorii. W związku z takim położeniem region ten stanowi bazę wypadową dla turystów chcących odwiedzić okoliczne atrakcje np. bagna Okavango, wodospad Wiktorii, Rezerwat Chobe-Zambezi-Kwando. W tym celu zbudowano asfaltową szosę Trans-Caprivi, która przecina cały region równoleżnikowo. Poprzednia droga, gruntowa w czasie pory deszczowej była praktycznie nieprzejezdna.
Region ten jest najbardziej deszczowym obszarem w Namibii. Podczas pory deszczowej, która trwa tu od grudnia do marca spada średnio ponad 600 mm deszczu, w związku z tym teren staje się silnie podmokły i bagnisty, zwłaszcza w rejonie dolin rzecznych Okavango, Linyanti, Chobe oraz w regionie okresowego jeziora Liambezi. Występuje tu 450 gatunków zwierząt, 70% populacji ptaków Namibii. Obszar jest objęty ochroną przez 4 rezerwaty przyrody i 2 parki narodowe.
Stosunkowo wysokie, jak na Namibię, opady deszczu mają wpływ na rozwój rolnictwa na tym terenie. Lasy stanowią dobrą bazę surowcową dla przemysłu meblarskiego
Zambezi zamieszkuje ok. 80 tys. osób, należących do dwóch plemion: Lozi (13,7 tys.) i Owambo, głównej grupy etnicznej północno-wschodniej Namibii.
Od 1994 miejscowa ludność prowadzi walkę o niezależność.

</doc>
<doc id="488599" url="https://pl.wikipedia.org/wiki?curid=488599" title="Bogusław Baniak">
Bogusław Baniak

Bogusław Stanisław Baniak (ur. 23 września 1958 w Pyrzycach) – polski piłkarz i trener.
Kariera piłkarska.
w latach 1976–1986 był zawodnikiem Pogoni Szczecin (rok spędził na wypożyczeniu do Energetyka Gryfino). W latach 1986–1988 grał w greckim klubie Pierikos SFK. Poważna kontuzja (złamanie kości piszczelowej) zakończyła jego aktywność piłkarską.
Kariera trenerska.
Po rozbracie z boiskiem powrócił do Pogoni i zajął się szkoleniem rezerw. W 1990 wspólnie z Włodzimierzem Obstem prowadził pierwszą drużynę. Później był asystentem Eugeniusza Różańskiego, Leszka Jezierskiego, Jerzego Kasalika i Romualda Szukiełowicza.
W rundzie jesiennej sezonu 1994/95 prowadził II-ligową Amikę Wronki. Następnie trenował Stal Rzeszów, Stilon Gorzów Wielkopolski, Błękitnych Stargard Szczeciński i ponownie Stal Rzeszów. W 1997 prowadził Chemika Police, a od lipca 1997 samodzielnie pierwszy zespół Pogoni Szczecin. W latach 1999–2000 był zatrudniony w Odrze Opole, a potem jako asystent w Orlenie Płock.
Od kwietnia 2001 do 29 września 2002 był szkoleniowcem drugoligowego Lecha Poznań, którego uratował przed spadkiem do III ligi i z którą w następnym sezonie awansował do ekstraklasy. Po zwolnieniu ze stanowiska, od 1 lipca 2003 ponownie znalazł zatrudnienie w Pogoni i był to kolejny klub, który pod jego wodzą awansował do I ligi. Szczecińską drużynę prowadził do 8 października 2004 (dwie pierwsze kolejki w ekstraklasie razem z czeskim szkoleniowcem Pavlem Malurą). Następnie był dyrektorem Wydziału Sportu w szczecińskim Urzędzie Miasta. 7 lutego 2005 został zatrzymany przez policję za jazdę pod wpływem alkoholu, po czym oddał się do dyspozycji ówczesnego prezydenta miasta Mariana Jurczyka.
Od 12 kwietnia 2005 do rozwiązania drużyny 1 lutego 2007 trenował ekipę Kujawiaka Włocławek (od wiosny 2006 pod zmienioną nazwą Zawisza Bydgoszcz). 21 marca 2007 został po raz kolejny trenerem szczecińskiej Pogoni, zastępując Czecha Libora Palę. Podpisał kontrakt ważny do czerwca 2008, lecz pracował jedynie do spadku z ekstraklasy w sezonie 2006/07.
20 września 2007 został trenerem Warty Poznań. 19 września 2009 przeszedł zawał serca. Po powrocie do zdrowia prowadził poznańską drużynę do 15 grudnia 2009. 3 lutego 2010 został szkoleniowcem Motoru Lublin, z którym spadł na trzeci poziom. W rundzie wiosennej sezonu 2010/11 ponownie był trenerem Warty, z której w czerwcu 2011 przeszedł do Miedzi Legnica. W sezonie 2011/12 wraz z tym zespołem awansował na zaplecze Ekstraklasy. Po dwóch latach współpracy klub rozwiązał z nim kontrakt. Od 2013 do 2014 był trenerem Floty Świnoujście.
W 2015 został dyrektorem sportowym federacji Burkina Faso oraz trenerem reprezentacji U-15 tego kraju.
Na początku kwietnia 2021 został dyrektorem sportowym beniaminka uzbeckiej ekstraklasy, Turona Yaypan.
Życie prywatne.
Jest absolwentem Instytutu Kultury Fizycznej Uniwersytetu Szczecińskiego (studiował w latach 1977–1981). Dyplom trenera piłkarskiego II klasy zdobył w AWF w Katowicach u Antoniego Piechniczka, a I klasy w 1990 w AWF w Warszawie. W Akademii Trenerów na warszawskiej AWF 26 kwietnia 2007 uzyskał certyfikat UEFA Pro Licence.

</doc>
<doc id="488603" url="https://pl.wikipedia.org/wiki?curid=488603" title="OK-MT">
OK-MT

OK-MT (004, OK-4M, potem OK-ML-2) – radziecki orbiter testowy używany do opracowań technicznych i modelowych. Zbudowany w 1983 r. 
Orbiter służył do opracowania transportowej i technicznej dokumentacji pojazdu, sposobu załadowania cieczy i gazów, integralności systemu hermetycznego, testów wchodzenia i wychodzenia załogi, stworzenia instrukcji operacji wojskowych i opracowanie sytuacji operacji w locie. Po zakończeniu testów obiekt został przemianowany na OK-ML-2 i wysłany do kosmodromu Bajkonur na grzbiecie samolotu transportowego 3M-T. Tam połączono go z rakietą nośną Energia i w pierwotnych planach miał zostać wystrzelony w kosmos i stracony w atmosferze. 
Do dnia dzisiejszego OK-ML-2 znajduje się w kosmodromie Bajkonur.

</doc>
<doc id="488604" url="https://pl.wikipedia.org/wiki?curid=488604" title="Stanisław Wojciechowski (nauczyciel)">
Stanisław Wojciechowski (nauczyciel)

Stanisław Wojciechowski (ur. 26 kwietnia 1903 w Regnowie, zm. 13 stycznia 1997 w Warszawie) – warszawski nauczyciel, dyrektor VI Liceum Ogólnokształcącego im. Tadeusza Reytana w Warszawie.
Praca i życiorys.
Urodzony w Regnowie (powiat Rawa Mazowiecka). Ukończył gimnazjum w Janowie Lubelskim (1923) i Państwowy Instytut Nauczycielski w Warszawie (1938). Pracę nauczycielską rozpoczął 1 października 1923 roku w powiecie węgrowskim, gdzie mieszkał do 29 maja 1941 roku (początkowo pracował jako wykładowca, a następnie kierownik). 
W okresie okupacji niemieckiej komendant powiatu węgrowskiego Komendy Obrońców Polski. Kapitan Armii Krajowej, pseudonim „Wiesław”, „Wrzos”, „Wojnicz”; wydawał i wykonywał wyroki na kolaborantach. Poszukiwany przez Gestapo, ukrywał się. Brał udział w powstaniu warszawskim, po którego upadku dostał się do obozu. Korespondent wojenny w Biura Informacji i Propagandy Komendy Głównej AK. 
Wrócił do kraju 1 sierpnia 1945 i we wrześniu podjął pracę zawodową jako podinspektor szkolny. Był kolejno dyrektorem Państwowego Wyższego Kursu Nauczycielskiego w Warszawie (od 1948), wizytatorem Zarządu Głównego Towarzystwa Przyjaciół Dzieci (od 1950). Od 1 września 1953 do 1974 był dyrektorem Liceum im. Tadeusza Reytana w War­szawie. Pracował czynnie w Związku Nauczycielstwa Polskiego, poczynając od 1 października 1923. Pełnił różne funkcje; był wiceprezesem Zarządu Oddziału Dzielnicowego Warszawa-Mokotów, członkiem Zarządu Okręgu Stołecznego, zastępcą członka Zarządu Głównego. Był członkiem Zjednoczonego Stronnictwa Ludowego, przewodniczącym Komisji Oświaty przy Komitecie Warszawskim ZSL. Publikowal drobne artykuły w „Głosie Nauczycielskim” i innych pismach. Był autorem dwuczęściowej monografii "Regnów: miejscowość ziemi rawsko-mazowieckiej w dokumentach i świadomości ludzi" (1993). Wygłosił szereg odczytów pedagogicznych na temat politechnizacji w Liceum im. Tadeusza Reytana. Wykładał przedmiot „Wiadomości o Polsce i świecie współczesnym”. 
Mieszkał w Warszawie przejściowo w latach 1926–27, 1936–38, 1941–44, a na stałe od 1945. 
Był pomysłodawcą stworzenia „Stowarzyszenia Reytaniaków”.
Został pochowany na cmentarzu Wojskowym na Powązkach (kwatera A-1a-28). Felietonista „Polityki” Ludwik Stomma tak opisał pogrzeb Stanisława Wojciechowskiego: "Na cmentarzu był tłum. Około tysiąca uczniów wszelkich roczników (Wojciechowski był dyrektorem liceum od 1953 do 1974). Pogrzeb przerodził się w manifestację. Naiwna zapewne i kiczowata, jakich wtedy, pośród nieoficjalnych obchodów, nie brakowało, ale spontaniczna i wzruszająca. Ktoś wrzucił do grobu woreczek ziemi spod liceum, ktoś zaintonował „Boże, coś Polskę”, którą śpiewali wszyscy w radykalnej oczywiście wersji: „Ojczyznę wolną racz nam wrócić, Panie...” A przecież nie był Wojciechowski żadnym opozycjonistą".
Ordery i odznaczenia.
Odznaczony: Złotym Krzyżem Zasługi, Me­dalem 10-lecia Polski Ludowej, Złotą Odznaką Honorową m. st. Warszawy, Złotą Odznaką WNP, Brązową Odznaką Odbudowy Warszawy, Odznaką Pamiątkową Towarzystwa Szkoły Świeckiej, Medalem Komisji Edukacji Narodowej, tytułem Zasłużonego Nauczyciela PRL, medalem za zasługi dla miasta Stołecznego Warszawy, Krzyżem Kawalerskim Orderu Odrodzenia Polski, Krzyżem Armii Krajowej, Medalem Wojska nadanym przez MON w Londynie.

</doc>
<doc id="488608" url="https://pl.wikipedia.org/wiki?curid=488608" title="Centrophoridae">
Centrophoridae

Centrophoridae – rodzina ryb chrzęstnoszkieletowych z rzędu koleniokształtnych (Squaliformes).
Zasięg występowania.
Ocean Indyjski, Ocean Atlantycki i Ocean Spokojny – wody ciepłe i tropikalne.
Cechy charakterystyczne.
Ciało długie i smukłe. Dwie płetwy grzbietowe z rowkowanymi kolcami. Zęby w żuchwie większe od zębów szczęki górnej. Jajożyworodne, embriony żywią się wyłącznie żółtkiem.
Przebywają głównie w wodach głębokich, niektóre gatunki wiodą przydenny tryb życia. Ich podstawowym pokarmem są ryby.
Klasyfikacja.
Rodzaje zaliczane do tej rodziny:
"Centrophorus" — "Deania"

</doc>
<doc id="488611" url="https://pl.wikipedia.org/wiki?curid=488611" title="Costa Book Awards">
Costa Book Awards

Costa Book Awards (do 2005 roku Whitbread Book Awards) – jedna z najbardziej prestiżowych brytyjskich nagród literackich.
Historia.
Nagroda przyznawana była dorocznie w pięciu kategoriach od 1971 roku. Do 2005 roku fundowana przez firmę Whitbread plc, a od kolejnego roku przez Costa Coffee. W 2021 roku dokonano ostatniego rozdania i zakończono historię pięćdziesięcioletnią historię nagrody.
Nagrody Costa przyznawane były zarówno publikacjom o wysokiej wartości literackiej, jak i książkom dla szerszego odbiorcy. Miały więc bardziej popularny charakter niż Nagroda Bookera. Przyznawanie ich, jako ostatniej nagrody w danym roku, jest jednym z ważniejszych wydarzeń w brytyjskim kalendarzu literackim.
W 1989 roku wokół ich przyznawania powstały kontrowersje, kiedy jurorzy najpierw przyznali nagrodę w kategorii najlepszej powieści Aleksandrowi Stuartowi za "The War Zone", a następnie przed ceremonią ją wycofali w atmosferze wzajemnych niedorozumień i ostatecznie przyznali Lindsay Clarke za "The Chymical Wedding".
Przyznawanie nagród.
Laureaci nagród wybierani byli w pięciu kategoriach przez pięć niezależnych grup jurorów.
Kategorie te są następujące:
W skład każdego panelu sędziowskiego wchodził zwykle pisarz, wydawca i dziennikarz, którzy ustalali listę czterech nominowanych w swojej kategorii i spośród nich wybierali zwycięzcę.
Laureat w każdej kategorii otrzymywał £5000. Zwycięska książka w jednej z kategorii wybierana była później Książką Roku, a jej autor otrzymywał kolejne £25 000. Książkę roku wybierał dziewięcioosobowy panel sędziowski, w skład którego wchodzili po jednym jurorze z wcześniej orzekających w każdej kategorii (najczęściej pisarze) i czterech dodatkowych (zwykle wśród osób publicznych interesujących się literaturą).
Laureaci nie musieli być Brytyjczykami, ale powinni byli mieszkać na terytorium Wielkiej Brytanii co najmniej przez sześć miesięcy w roku.
W 2012 roku dodano dodatkową kategorię specjalną: opowiadanie. Zwycięzcę tej kategorii wybierano w publicznym głosowaniu spośród trzech opowiadań wybranych przez jury. Zwycięzcy tej kategorii byli wykluczeni z kategorii Książka Roku.

</doc>
<doc id="488612" url="https://pl.wikipedia.org/wiki?curid=488612" title="Whitbread Awards">
Whitbread Awards



</doc>
<doc id="488613" url="https://pl.wikipedia.org/wiki?curid=488613" title="Whitbread Award">
Whitbread Award



</doc>
<doc id="488615" url="https://pl.wikipedia.org/wiki?curid=488615" title="Nagroda Whitbread">
Nagroda Whitbread



</doc>
<doc id="488616" url="https://pl.wikipedia.org/wiki?curid=488616" title="Pistolet sygnałowy">
Pistolet sygnałowy

Pistolet sygnałowy, rakietnica – pistolet strzelający racami lub flarami świetlnymi, wykorzystywany do przekazywania sygnałów świetlnych i oświetlania terenu.
Wyrzucenie pocisku (ładunku oświetlającego) następuje na skutek spalania prochu. Posiada jedną lub dwie lufy z przewodem gładkościennym oraz mechanizm uderzeniowy kurkowy. Ładowany jest nabojami bezpośrednio do lufy po jej odchyleniu (podobnie, jak ładuje się broń myśliwską). Typowy kaliber pistoletu to 26 mm. Nazywany jest potocznie rakietnicą, a naboje sygnałowe rakietami sygnalizacyjnymi.
Zastosowanie rac sygnalizacyjnych.
 1. Następujące sygnały, używane lub pokazywane łącznie albo z osobna, wskazują niebezpieczeństwo i
 potrzebę pomocy
 (a) wystrzał armatni lub inny sygnał detonacyjny dawany w odstępach około 1 minuty,
 (c) rakiety lub pociski wyrzucające czerwone gwiazdy, wystrzeliwane pojedynczo w krótkich odstępach,
 2. Używanie lub pokazywanie któregokolwiek z powyższych sygnałów w innym celu niż dla wskazania
 i potrzeby pomocy oraz używanie innych sygnałów, które można byłoby pomylić z
 z powyższych sygnałów, jest zabronione.

</doc>
<doc id="488617" url="https://pl.wikipedia.org/wiki?curid=488617" title="OK-TVI">
OK-TVI

OK-TVI (006, OK-6M) – radziecki orbiter testowy programu Buran używany do statycznych testów w komorze środowiskowej (próżnia, nagrzewanie). Rok produkcji nieznany. Jest najmniej znany ze wszystkich radzieckich orbiterów testowych.
Wykorzystywano go do testów we wszystkich warunkach termicznych, włącznie z nagłym przerwaniem lotu i próżnią do 1,33 x 10^-3 Tr. Obiekt był o powierzchni 700 metrów kwadratowych i z 132 metrami kwadratowymi powierzchni lamp do symulacji promieniowania słonecznego.

</doc>
<doc id="488621" url="https://pl.wikipedia.org/wiki?curid=488621" title="Scymnowate">
Scymnowate

Scymnowate (Dalatiidae) – rodzina ryb chrzęstnoszkieletowych z rzędu koleniokształtnych (Squaliformes).
Zasięg występowania.
Zimne i umiarkowane wody oceaniczne półkuli północnej i południowej, od Arktyki po Antarktydę.
Cechy charakterystyczne.
Dwie płetwy grzbietowe, bez kolców – jedynie u "Squaliolus" występuje kolec w pierwszej płetwie grzbietowej. Występują narządy świetlne, w formie ciemnych plamek, zwykle umiejscowione na grzbietowej części ciała. Do tej rodziny należą najmniejsze z rekinów, mierzące około 25 cm długości całkowitej.
Klasyfikacja.
Rodzaje zaliczane do tej rodziny:
"Dalatias" — "Euprotomicroides" — "Euprotomicrus" — "Heteroscymnoides" — "Isistius" — "Mollisquama" — "Squaliolus"

</doc>
<doc id="488622" url="https://pl.wikipedia.org/wiki?curid=488622" title="Reprezentacja Niue w piłce nożnej mężczyzn">
Reprezentacja Niue w piłce nożnej mężczyzn

Reprezentacja Niue w piłce nożnej od 1986 roku jest stowarzyszonym członkiem Konfederacji Piłkarskiej Oceanii (OFC), dlatego nie może brać udziału w Pucharze Narodów Oceanii. Nie należy do Międzynarodowej Federacji Piłki Nożnej (FIFA). Niue jest terytorium zależnym od Nowej Zelandii, ale mimo tego nie należy do Nowozelandzkiego Związku Piłki Nożnej. Stadion reprezentacji nazywa się Niue High School Oval i znajduje się w Alofi (1000 miejsc).
Udział w Igrzyskach Południowego Pacyfiku.
Zespół rozegrał do tej pory jedynie dwa mecze na arenie międzynarodowej, podczas Igrzysk Południowego Pacyfiku w 1983 roku:
Zobacz też.
Reprezentacje w piłce nożnej mężczyzn niezrzeszone w FIFA

</doc>
<doc id="488625" url="https://pl.wikipedia.org/wiki?curid=488625" title="Zygmunt Czarnecki (działacz samorządowy)">
Zygmunt Czarnecki (działacz samorządowy)

Zygmunt Czarnecki (ur. 9 kwietnia 1884 w Jeziorach Małych, zm. 27 kwietnia 1939 w Bugaju) – polski działacz samorządowy.
Życiorys.
Urodził się jako syn ziemianina Józefa i Stanisławy z Lipskich. W 1902 ukończył Królewskie Gimnazjum w Ostrowie, a w latach 1902–1906 studiował prawo na uniwersytecie w Heidelbergu, Monachium, a następnie we Wrocławiu. Doktorat z prawa uzyskał w 1907 na Uniwersytecie Wrocławskim za pracę "„Notstand und Notwehr”", a następnie odbył praktyki rolnicze w kraju i za granicą. Zarząd nad przekazywanymi mu przez ojca majątkami Bugaj i Koryta objął w 1912. Powołany po wybuchu I wojny światowej do pracy w niemieckiej administracji i otrzymał nominację na starostę turkowskiego (do listopada 1918). Zgłosił się po wybuchu powstania wielkopolskiego do Naczelnej Rady Ludowej i objął w czasie walk starostwo czarnkowskie (1919/20), a następnie w latach 1920–1922 był starostą koźminskim. Kierował w latach 1923–1924 referatem samorządowym w Ministerstwie b. Dzielnicy Pruskiej, a w 1924 powrócił do pracy w swoich majątkach. Do 1939 działał na terenie Wielkopolski w wielu instytucjach i organizacjach gospodarczych. Od 1925 był członkiem, a do 1939 wicemarszałkiem poznańskiego sejmiku wojewódzkiego.
27 listopada 1929 odznaczony Krzyżem Oficerskim Orderu Odrodzenia Polski.
Współzałożyciel Związku Młodych Ziemian, zasiadał we władzach Wielkopolskiego Związku Ziemian.

</doc>
<doc id="488626" url="https://pl.wikipedia.org/wiki?curid=488626" title="Whitbread Book Award">
Whitbread Book Award



</doc>
<doc id="488627" url="https://pl.wikipedia.org/wiki?curid=488627" title="Pistolet Sauer 38H">
Pistolet Sauer 38H

Sauer 38H – niemiecki pistolet samopowtarzalny kalibru 7,65 mm firmy Sauer. W czasie II wojny światowej pistolety Sauer 38H znajdowały się na uzbrojeniu niemieckiej armii i policji.
Historia.
Broń ta została skonstruowana w latach 30. i miała stanowić konkurencję dla udanego pistoletu Walther PP, gdy spadł popyt na starsze pistolety Sauera (wzór 1913, modernizowany w 1926 i 1930). Głównym projektantem był Hans Zehner. Prace projektowe rozpoczęto w 1932 roku, ale pistolet trafił do produkcji dopiero w 1938 roku. Konstrukcja zawierała trzy chronione patenty. 
Do kwietnia 1940 wyprodukowano tylko ok. 10.000 sztuk, jednakże skala produkcji następnie wzrosła i do przerwania produkcji w kwietniu 1945 wyprodukowano 265.000. Większość trafiła do policji i organizacji paramilitarnych SA i SD, które łącznie otrzymały ok. 200.000. Od grudnia 1941 pistolet stanowił także uzbrojenie wojska (Wehrmachtu), jako Modell 38H.
Opis.
Sauer 38H był bronią samopowtarzalną. Zasada działania oparta o odrzut zamka swobodnego, obejmującego lufę. Mechanizm uderzeniowy kurkowy, z kurkiem wewnętrznym. Po lewej stronie nad okładziną chwytu znajdowała się dźwignia służąca do napinania i zwalniania kurka, ponadto pistolet wyposażony był w mechanizm samonapinania kurka przez naciśnięcie spustu (nacisk na spust konieczny do strzału wynosił 5,5 kg z samonapinaniem i 2,3 kg z napiętym kurkiem). Pistolet miał bezpiecznik nastawny po lewej stronie w tylnej części zamka oraz bezpiecznik automatyczny uniemożliwiający oddanie strzału bez magazynka. Z tyłu zamka był pręt sygnalizujący obecność naboju w komorze nabojowej. Pistolet składał się z 57 części. Dzięki dość dużej masie i nieruchomo osadzonej lufie charakteryzował się stosunkowo dobrą celnością.
Sauer 38H był zasilany z wymiennego, jednorzędowego magazynka pudełkowego o pojemności 8 naboi umieszczonego w chwycie.
Lufa gwintowana, posiadała cztery bruzdy prawoskrętne.
Pistolet miał stałe przyrządy celownicze.

</doc>
<doc id="488629" url="https://pl.wikipedia.org/wiki?curid=488629" title="OK-TVA">
OK-TVA

OK-TVA (0.15, OK-7M) – radziecki orbiter testowy programu Buran wykorzystywany do testów nagrzewania i testów statycznych. Nieznany jest rok produkcji.
Orbiter był testowany na wysokie i niskie temperatury. Odbywało się to w komorze ciśnieniowej TPVK-1 (największa tego typu komora na świecie o średnicy 13,5 metrów i długości 30 metrów). Zakres temperatur jakie komora mogła wytworzyć wynosił od –150 °C do 1500 °C. OK-TVA był również poddawany testom obciążenia dzioba, skrzydeł, statecznika pionowego i lotek. Następnie obiekt został umieszczony w komorze akustycznej TsAGI RK-1500. Był tam testowany falami dźwiękowymi o poziomie 166 dB i częstotliwościach 50–2000 Hz. Ostatnimi testami jakie przeszedł orbiter były testy elektrodynamiczne i elektrohydrauliczne.
Po zakończeniu wszystkich testów OK-TVA na początku lat 90. został umieszczony w moskiewskim Parku Gorkiego jako symulator lotów kosmicznych. W 2014 roku został przeniesiony do Ogólnorosyjskiego Centrum Wystawowego.

</doc>
<doc id="488630" url="https://pl.wikipedia.org/wiki?curid=488630" title="Echinorhinidae">
Echinorhinidae

Echinorhinidae – rodzina głębokowodnych ryb chrzęstnoszkieletowych klasyfikowana w obrębie rzędu koleniokształtnych lub odrębnego, monotypowego rzędu Echinorhiniformes.
Zasięg występowania.
Spotykane w wodach głębokich (do 900 m p.p.m.), zwykle w pobliżu dna, w szerokim zakresie temperatur: od mórz chłodnych do tropikalnych.
Cechy charakterystyczne.
Ciało cylindryczne, masywne, pokryte łuskami plakoidalnymi. Obydwie płetwy grzbietowe bez kolców, położone blisko nasady ogona. Brak płetwy odbytowej.
Osiągają długość do 4 m.
Klasyfikacja.
Rodzaje zaliczane do tej rodziny:
"Echinorhinus"
Rodzaje wymarłe:

</doc>
<doc id="488635" url="https://pl.wikipedia.org/wiki?curid=488635" title="Zapalenie zatok">
Zapalenie zatok



</doc>
<doc id="488638" url="https://pl.wikipedia.org/wiki?curid=488638" title="Mieczyk ogrodowy">
Mieczyk ogrodowy

Mieczyk ogrodowy ("Gladiolus hybridus" hort.) – roślina bulwiasta z rodziny kosaćcowatych. 
Morfologia.
Osiąga zazwyczaj do 70 cm wysokości.
Zastosowanie.
Używany do sadzenia w ogrodach oraz w doniczkach. Wymaga miejsc jasnych, w ciemnych traci zielony kolor, ale nie przestaje rosnąć. Wymaga podlewania średnio obfitego. Wyhodowano liczne odmiany uprawne, np.:

</doc>
<doc id="488639" url="https://pl.wikipedia.org/wiki?curid=488639" title="Chlamydia pneumoniae">
Chlamydia pneumoniae



</doc>
<doc id="488641" url="https://pl.wikipedia.org/wiki?curid=488641" title="Igor Czerniawski">
Igor Czerniawski

Igor Czerniawski (ur. 6 marca 1958) – rosyjski muzyk grający na instrumentach klawiszowych, od 1982 roku mieszkający w Polsce. Współzałożyciel grupy Aya RL i Santic, kompozytor największego przeboju grupy pt. "Skóra". Grał w zespole Kosmetyki Mrs. Pinki. Współpracował m.in. z grupą One Million Bulgarians. pracuje z Ramoną Rey.

</doc>
<doc id="488643" url="https://pl.wikipedia.org/wiki?curid=488643" title="Martina Hornbacher">
Martina Hornbacher



</doc>
<doc id="488645" url="https://pl.wikipedia.org/wiki?curid=488645" title="Martina Hornbacher-Astner">
Martina Hornbacher-Astner



</doc>
<doc id="488646" url="https://pl.wikipedia.org/wiki?curid=488646" title="Osiedle Słocina II w Rzeszowie">
Osiedle Słocina II w Rzeszowie



</doc>
<doc id="488647" url="https://pl.wikipedia.org/wiki?curid=488647" title="Osiedle Słocina">
Osiedle Słocina

Osiedle Słocina – osiedle nr XVI miasta Rzeszowa, utworzone na mocy uchwały Rady Miasta z dnia 4 kwietnia 2006, w celu połączenia dotychczasowego "Osiedla Słocina" oraz obszaru byłego sołectwa Słocina, przyłączonego do miasta z dniem 1 stycznia 2006. Dnia 28 grudnia 2010 r. liczyło 5225 mieszkańców, a według stanu na dzień 10 maja 2019 r. osiedle zamieszkiwało 7395 osób. Według stanu na 31 października 2019 r. osiedle liczyło 7707 mieszkańców. W znacznej mierze pokrywa się z dzielnicą Słocina.

</doc>
<doc id="488648" url="https://pl.wikipedia.org/wiki?curid=488648" title="Osiedle Wilkowyja">
Osiedle Wilkowyja

Osiedle Wilkowyja – osiedle nr XV miasta Rzeszowa. Dnia 1 stycznia 2010 r. liczyło 4380 mieszkańców, a według stanu na dzień 10 maja 2019 r. osiedle zamieszkiwały 6333 osoby. Według stanu na 31 października 2019 r. osiedle liczyło 6405 mieszkańców. W znacznej mierze pokrywa się z obszarem dzielnicy Wilkowyja.

</doc>
<doc id="488649" url="https://pl.wikipedia.org/wiki?curid=488649" title="Osiedle Zalesie w Rzeszowie">
Osiedle Zalesie w Rzeszowie



</doc>
<doc id="488650" url="https://pl.wikipedia.org/wiki?curid=488650" title="Osiedle Krakowska-Południe (Rzeszów)">
Osiedle Krakowska-Południe (Rzeszów)

Osiedle Krakowska–Południe – osiedle nr XXIII miasta Rzeszowa. W 2016 r. liczyło 7542 mieszkańców, a według stanu na dzień 10 maja 2019 r. osiedle zamieszkiwało 7625 osób. Według stanu na 31 października 2019 r. osiedle liczyło 7537 mieszkańców. Do dnia 11 czerwca 1991 r. osiedle oficjalnie nosiło nazwę "Krajowej Rady Narodowej".
Osiedle powstało w latach 80. XX wieku poprzez wzniesienie na pofalowanych terenach wschodniej Przybyszówki kompleksu 11- i 5-kondygnacyjnych bloków mieszkalnych z tzw. wielkiej płyty.
Usytuowane jest na byłych terenach poligonu wojskowego, położone jest po południowej stronie ul. Krakowskiej.
Pomiędzy zabudową mieszkalną znajduje się m.in. Szkoła Podstawowa nr 28, Gimnazjum nr 5 z przyległą Krytą Pływalnią "Karpik", kościół (parafia pw. Świętej Rodziny), Osiedlowy Dom Kultury "„KRAK”" oraz drobne sklepy. Na przełomie XX i XXI w. wybudowano kilka nowych bloków mieszkalnych oraz nieliczne domy i szeregówki.
Osiedle Krakowska–Południe obecnie jest najmłodszym osiedlem Rzeszowskiej Spółdzielni Mieszkaniowej, z liczbą 2696 mieszkań.
W skład osiedla wchodzą ulice, ul. Solarza, Stojałowskiego, Pleśniarowicza, Zbyszewskiego, Lewakowskiego, Rataja, Kotuli.
Osiedle mieści się pomiędzy ulicami: Krakowską, Kotuli, Wiktora, Witosa. Położenie przy ruchliwych ulicach (m.in. południowej obwodnicy Rzeszowa) oraz niewielka odległość od centrum miasta zapewnia dobre skomunikowanie z innymi dzielnicami oraz możliwość skorzystania z wielu linii autobusowych.
Bezpośrednio przy osiedlu mieści się rondo im. rotmistrza Witolda Pileckiego oraz w pobliżu osiedla znajduje się stadion CWKS Resovia.

</doc>
<doc id="488651" url="https://pl.wikipedia.org/wiki?curid=488651" title="Osiedle Pobitno">
Osiedle Pobitno

Osiedle Pobitno – osiedle nr XII miasta Rzeszowa.
1 stycznia 2010 r. liczyło 4043 mieszkańców, a 10 maja 2019 r. osiedle zamieszkiwały 3974 osoby. Według stanu na 31 października 2019 r. osiedle liczyło 3931 mieszkańców, natomiast dnia 18 lutego 2021 r. osiedle liczyło 3846 mieszkańców. W znacznej mierze pokrywa się z historyczną dzielnicą Pobitno.

</doc>
<doc id="488652" url="https://pl.wikipedia.org/wiki?curid=488652" title="Osiedle Nowe Miasto (Rzeszów)">
Osiedle Nowe Miasto (Rzeszów)

Osiedle Nowe Miasto – osiedle nr XIV miasta Rzeszowa, usytuowane w dzielnicy Nowe Miasto. Dnia 1 stycznia 2010 r. liczyło 15 384 mieszkańców, a według stanu na dzień 10 maja 2019 r. osiedle zamieszkiwało 13 590 osób. Według stanu na 31 października 2019 r. osiedle liczyło 13 391 mieszkańców, natomiast dnia 18 lutego 2021 r. osiedle liczyło 12 955 mieszkańców. Dnia 30 czerwca 2022 r. liczyło 12 557 mieszkańców.
Usytuowane jest pomiędzy al. Powstańców Warszawy, al. Rejtana, ul. Mjr. Kopisto i wschodnim brzegiem rzeki Wisłok.
Na terenie osiedla przeważa wysoka zabudowa mieszkaniowa (bloki), jedynie w zachodniej części, przy ulicy Podwisłocze, znajdują się domy jednorodzinne w zabudowie szeregowej. 
Z racji sporej powierzchni oraz lokalizacji przy dużych ciągach komunikacyjnych (południowej obwodnicy Rzeszowa, al. Rejtana oraz Trasie Zamkowej) osiedle pełni nie tylko funkcję mieszkalną.
Sporym problemem jest niewielka powierzchnia terenów zielonych.
Mieszczą się tam obiekty i instytucje zwykle pojawiające się przy dużych skupiskach ludzkich, takie jak:
Przy al. Rejtana znajduje się strefa handlowa z hipermarketami Castorama, E.Leclerc, Media Markt oraz centrami handlowymi Full Market, Capital Park, Respan, Rejtan, Nova, Rzeszów Plaza i Millenium Hall.
Położenie powoduje również, że osiedle jest skomunikowane z innymi częściami miasta wieloma liniami autobusowymi.

</doc>
<doc id="488653" url="https://pl.wikipedia.org/wiki?curid=488653" title="Osiedle Baranówka">
Osiedle Baranówka

Osiedle Baranówka – osiedle nr XIX miasta Rzeszowa, usytuowane w dzielnicy Baranówka. Rozciąga się ono na północ od al. Wyzwolenia do ul. Miłocińskiej. Dnia 28 grudnia 2010 r. liczyło 10 735 mieszkańców, a według stanu na dzień 10 maja 2019 r. osiedle zamieszkiwały 10 552 osoby. Według stanu na 31 października 2019 r. osiedle liczyło 10 420 mieszkańców. 
Do dnia 11 czerwca 1991 r. osiedle oficjalnie nosiło nazwę "Władysława Gomułki".
Obecnie nazwą osiedle Baranówka nazywamy tzw. dawną „Baranówkę IV”.
Osiedla nazywane kiedyś Baranówką I, II i III tworzą obecnie Osiedle Generała Władysława Andersa.
Na wybudowanym w latach 80. XX wieku osiedlu dominują bloki z wielkiej płyty przy ulicach Starzyńskiego, Osmeckiego, Miłocińskiej oraz Obrońców Poczty Gdańskiej, Raginisa, Ślusarczyka, Prymasa 1000-lecia, Kolbego. Część osiedla znajdująca się po zachodniej stronie ul. Obrońców Poczty Gdańskiej jest stale rozbudowywana.

</doc>
<doc id="488654" url="https://pl.wikipedia.org/wiki?curid=488654" title="Osiedle Drabinianka">
Osiedle Drabinianka

Osiedle Drabinianka – osiedle nr XXII miasta Rzeszów. Dnia 28 grudnia 2010 r. liczyło 7930 mieszkańców, a według stanu na dzień 10 maja 2019 r. osiedle zamieszkiwały 13 463 osoby. Według stanu na 31 października 2019 r. osiedle liczyło 13 910 mieszkańców. W jego skład wchodzą historyczne dzielnice: Drabinianka oraz Biała.

</doc>
<doc id="488656" url="https://pl.wikipedia.org/wiki?curid=488656" title="Margaret Smith">
Margaret Smith



</doc>
<doc id="488658" url="https://pl.wikipedia.org/wiki?curid=488658" title="Kenneth McGregor">
Kenneth McGregor



</doc>
<doc id="488659" url="https://pl.wikipedia.org/wiki?curid=488659" title="Something Wild">
Something Wild

Something Wild – pierwszy studyjny album zespołu Children of Bodom wydany w 1997 roku.

</doc>
<doc id="488661" url="https://pl.wikipedia.org/wiki?curid=488661" title="Snowboarding na Zimowych Igrzyskach Olimpijskich 1998">
Snowboarding na Zimowych Igrzyskach Olimpijskich 1998

Snowboarding na Zimowych Igrzyskach Olimpijskich 1998 odbywał się w dniach 8 – 12 lutego 1998 roku. Zawodnicy i zawodniczki walczyli w dwóch męskich i w dwóch kobiecych konkurencjach: halfpipe i slalom gigant. Łącznie rozdano cztery komplety medali. Zawody odbywały się około 30 km na południe od Nagano, w ośrodkach sportów zimowych Yakebitai (gigant) i Kanbayashi (halfpipe). Były to pierwsze w historii zawody w snowboardzie rozegrane w ramach igrzysk olimpijskich.

</doc>
<doc id="488662" url="https://pl.wikipedia.org/wiki?curid=488662" title="Don Cockell">
Don Cockell

Don Cockell (ur. 22 września 1928 w Battersea, zm. 18 lipca 1983) – angielski bokser wagi ciężkiej.
Mistrz Europy zawodowców w wadze Light Heavyweight w 1951 oraz mistrz Wspólnoty Brytyjskiej (Commonwealth) w wadze ciężkiej (heavyweight) w 1953 i 1954.
16 maja 1955 stoczył walkę o mistrzostwo świata w wadze ciężkiej z Rockym Marciano. Walka zakończyła się porażką Cockella przez TKO w 54 sekundzie 9 rundy. Już w 8 rundzie dwukrotnie leżał na deskach.
Ostatnią walkę stoczył w 1956 przegrywając przez nokaut w drugiej rundzie z Kitionem Lave.
W karierze stoczył 80 walk z czego 65 wygrał (w tym 37 przed czasem), 14 przegrał i jedną zremisował. Zmarł w 1983 na raka.

</doc>
<doc id="488663" url="https://pl.wikipedia.org/wiki?curid=488663" title="Guns'n'Roses">
Guns'n'Roses



</doc>
<doc id="488664" url="https://pl.wikipedia.org/wiki?curid=488664" title="Gary Paffett">
Gary Paffett

Gary Paffett (ur. 24 marca 1981 w Bromley) – brytyjski kierowca wyścigowy, kierowca testowy zespołu McLaren w Formule 1, a także kierowca zespołu Mercedes-Benz w serii DTM. Jest laureatem nagrody McLaren Autsoport BRDC w kategorii Nagroda dla najlepszego młodego kierowcy w 1999 roku.
Życiorys.
Wczesne lata.
W 1993 r. rozpoczął starty w Brytyjskich Mistrzostwach Kadetów i zajął trzecią pozycję. Rok później przeniósł się do Brytyjskich Mistrzostw TKM Juniorów zajmując drugą pozycję. W roku 1995 wygrał te mistrzostwa, zajmując jednocześnie drugą pozycję Europejskich Mistrzostwach ICA Juniorów. W 1996 r, zdobył nagrodę McLaren Mercedes Karting Champion of the Future, a w Brytyjskich Mistrzostwach ICA Juniorów uplasował się na drugiej pozycji. W 1997 r. wygrał Zimową Serię Mistrzostw Formuły Vauxhall Juniorów, zdobywając nagrodę dla najlepszego debiutanta. Rok później zdobył tytuł w serii Formułą Vauxhall Juniorów w klasie B, mając na swoim koncie 13 najszybszych okrążeń, 13 pole position, 13 wygranych w 13 wyścigach. Ustanowił także rekord okrążenia toru co nigdy nie zdarzyło się w przypadku samochodu klasy B. Awansował do wyższej klasy tej serii i wygrał ją, ustanawiając dwa rekordy toru, odnosząc cztery zwycięstwa, zdobywając pięć najszybszych okrążeń i trzy pole position. W tym samym roku zdobył nagrodę McLaren Autosport BRDC.
Formuła 3.
W 2000 roku Paffett wygrał Srebrną nagrodę BRDC. Był najmłodszym, który został zdobywcą tej nagrody. W tym samym roku wygrał Formułę 3 w klasie Scholarship wygrywając 13 wyścigów, ustanawiając 13 najszybszych okrążeń i zdobywając 13 pole position. W 2001 roku. startował w Niemieckiej Formule 3 w zespole wyścigowych Keke Rosberga kończąc sezon na 6 miejscu. W następnym roku zdominował serię, nie tracąc prowadzenia w mistrzostwach.
DTM.
W 2003 roku przeniósł się do serii DTM z zespołem Rosberg Mercedes AMG. Zajął 11 pozycję. Rok później był drugi w samochodzie AMG-Mercedes C-klasy zespołu HWA. Wygrał cztery wyścigi, zdobył jedno pole position. W trzecim sezonie startów zdobył tytuł mistrzowski wygrywając pięć wyścigów i zdobywając cztery pole position. W tym samym roku podpisał kontrakt jako kierowca testowy zespołu McLaren w Formule 1.
Formuła 1.
Decyzję o wycofaniu z DTM ogłosił w grudniu 2005 roku, zamiast tego postanowił w pełni oddać się roli kierowcy testowego McLarena w sezonie 2006. Do ścigania w serii DTM powrócił w sezonie 2007.
Życie prywatne.
Wraz ze swoją żoną i synem mieszka w Haverhill.

</doc>
<doc id="488667" url="https://pl.wikipedia.org/wiki?curid=488667" title="Pistolet Walther PPK">
Pistolet Walther PPK

Walther Polizeipistole Kriminal (PPK) (lub błędnie: Polizeipistole Kurz) – niemiecki pistolet kaliber 7,65 mm z okresu przed II wojną światową.
Historia.
W 1929 r. firma Walther wypuściła na rynek pistolet, który jako pierwszy łączył w swojej konstrukcji zalety pistoletu samopowtarzalnego z bezpieczeństwem i ciągłą gotowością do strzału rewolweru. Osiągnięto to dzięki wprowadzeniu mechanizmu samonapinania kurka w czasie ściągania spustu. Nowy pistolet otrzymał oznaczenie Walther PP (Polizei Pistole). W 1931 r. firma rozpoczęła produkcję kieszonkowego pistoletu PPK o konstrukcji podobnej do PP. Dzięki skróceniu lufy i zmniejszeniu wysokości szkieletu miał mniejsze wymiary niż PP. Nowoczesna konstrukcja i niewielkie wymiary sprawiły, że PPK trafił do uzbrojenia niemieckiej policji jako uzbrojenie funkcjonariuszy pełniących służbę po cywilnemu. PPK były także używane jako broń do samoobrony przez oficerów armii niemieckiej. Od 1935 r. do końca wojny niemieckie siły zbrojne zakupiły 150 000 sztuk PPK. Były one używane głównie przez Luftwaffe. Z pistoletu Walther PPK popełnił samobójstwo Adolf Hitler. Po wojnie produkcję PPK wznowiono i był on sprzedawany na rynku cywilnym w Europie i USA. Po przegranej przez Niemcy wojnie fabryka Walther przerwała produkcję aż do 1952 r., kiedy to weszła w skład koncernu Manurhin. Do 1982 r. nowo wyprodukowane pistolety nosiły oznaczenie Manurhin PPK. Jednak pistolety przedwojenne, które były w tym okresie poddawane remontom w fabryce Walthera noszą oznaczenia „Walther Waffenfabrik Ulm/Do”. Czyli inaczej niż oryginalne oznaczenia „Waffenfabrik Walther Zella Mehlis (Thür)”.
Pistolet Walther PPK bywały nabywane indywidualnie przez funkcjonariuszy polskiej Policji Państwowej, zwłaszcza dla potrzeb noszenia w ukryciu. 3 kwietnia 1939 r. Komenda Główna Policji zawarła umowę na zakup 3000 pistoletów z terminem dostawy do 15 czerwca, lecz nie wiadomo, czy została zrealizowana w całości przed wybuchem wojny. 
Konstrukcja.
Pistolet Walther PPK działał na zasadzie odrzutu zamka swobodnego. Miał nieruchomą lufę i zewnętrzny kurek. Lufa gwintowana, o gwincie sześciobruzdowym, prawoskrętnym o skoku 240 mm. Bezpiecznik dźwigniowy, umieszczony z lewej strony zamka, działał bezpośrednio na iglicę. Było to bardzo dobre zabezpieczenie. Dzięki niemu można było nosić pistolet z nabojem w komorze nabojowej.
Pistolet Walther PPK był produkowany głównie w kalibrze 7,65 mm. Niewielkie ilości wykonano w kalibrach 9 mm Short i 6,35 mm Browning. Na małą skalę produkowano też pistolety kalibru .22 LR. Niektóre z nich były wyposażone w tłumiki dźwięku.
W kulturze.
Walther PPK kaliber 7,65 mm był bronią osobistą agenta 007 Jamesa Bonda, od filmu "Doktor No" zastąpił pistolet Beretta 418 kaliber .25 ACP. Walther PPK był nią do końca filmu "Jutro nie umiera nigdy", kiedy agent 007 dostał nową broń – Walther P99. Nowa broń występuje w kolejnych częściach przygód agenta 007: "Jutro nie umiera nigdy", "Świat to za mało", "Śmierć nadejdzie jutro", i "Casino Royale". W części "Quantum of Solace" oraz "Skyfall" Bond powrócił do pistoletu Walther PPK 9 mm Short (którego zagrał model w kalibrze .32ACP).

</doc>
<doc id="488668" url="https://pl.wikipedia.org/wiki?curid=488668" title="Blues fortepianowy">
Blues fortepianowy

Blues fortepianowy (ang. piano blues) - gatunek bluesa charakteryzujący się użyciem jako głównego instrumentu pianina lub fortepianu. Najbardziej znanym podgatunkiem bluesa fortepianowego jest boogie-woogie. Również takie gatunki jak swing, R&amp;B, rock and roll i jazz powstały pod mocnym wpływem wczesnych bluesowych pianistów.
Do najbardziej znanych przedstawicieli tego gatunku należeli: Leroy Carr, Memphis Slim, Otis Spann, Sunnyland Slim, Pinetop Perkins, Dr. John, Roosevelt Sykes, Champion Jack Dupree oraz Ray Charles.

</doc>
<doc id="488670" url="https://pl.wikipedia.org/wiki?curid=488670" title="Hop-up">
Hop-up

Hop-up jest systemem podkręcającym kulki wystrzeliwane przez repliki ASG. Wykorzystuje on efekt Magnusa do spłaszczenia trajektorii lecącego pocisku i tym samym upodabnia ją do toru lotu prawdziwego pocisku z broni palnej. W praktyce jest to odpowiednio uformowana uszczelka z gumy, bądź silikonu, która dotykając rozpędzonej kulki nadaje jej ruch obrotowy. Najprostszym wytłumaczeniem działania systemu hop-up jest to, że podkręcona kulka z jednej strony wytwarza większe tarcie o powietrze, przez co może skręcać. Gdy podkręcenie odbędzie się w osi poziomej, to kulka będzie skręcać do góry równoważąc tym samym siłę grawitacji. Siła dociśnięcia gumki hop-up do kulki determinuje jak bardzo będzie ona podkręcona, a tym samym siłę wznoszenia. Im cięższą stosujemy kulkę, tym mocniejszy musi być nacisk gumki (gdyż cięższa kulka ma większą bezwładność, oraz szybciej opada ku dołowi). Działa to również odwrotnie – gdy lekka kulka będzie za mocno podkręcona może wzlecieć powyżej linii strzału.
Lepsze repliki ASG posiadają regulowany system hop-up pozwalający na dobór ustawień w zależności od masy wystrzeliwanych kulek, oraz planowanego zasięgu, tańsze repliki posiadają hop-up bez regulacji (zazwyczaj działający najlepiej z kulkami 0,2 grama), zaś najtańsze repliki, będące zazwyczaj zabawkami dla młodszych są w ogóle pozbawione tego systemu, przez co ich zasięg jest znacznie mniejszy. Nie reguluje się w karabinie snajperskim MB4408A.

</doc>
<doc id="488671" url="https://pl.wikipedia.org/wiki?curid=488671" title="Kerry Melville">
Kerry Melville



</doc>
<doc id="488672" url="https://pl.wikipedia.org/wiki?curid=488672" title="Maria Bojarska (pedagog)">
Maria Bojarska (pedagog)

Maria Bojarska (ur. 3 sierpnia 1901 w Budzanowie k. Trembowli, zm. 25 stycznia 1993 w Ostrowie Wielkopolskim) – polska filolog i pedagog.
Filolog polska i klasyczna. W latach 1935-1954 dyrektorka Gimnazjum i Liceum im. Emilii Sczanieckiej w Ostrowie Wlkp. W 1945 roku zajmowała się ponowną organizacją szkoły. Działaczka konspiracji i tajnego nauczania w czasie II wojny światowej. Desygnowana na stanowisko kierowniczki Kuratorium Wojennego do spraw tajnego szkolnictwa w Wielkopolsce (funkcję pełniła w latach 1942-1945).
Odznaczona Krzyżem Kawalerskim Orderu Odrodzenia Polski i Złotym Krzyżem Zasługi. Pochowana na Starym Cmentarzu w Ostrowie, tam też uhonorowana ulicą swojego imienia.

</doc>
<doc id="488675" url="https://pl.wikipedia.org/wiki?curid=488675" title="Kwas fluoroantymonowy">
Kwas fluoroantymonowy

Kwas fluoroantymonowy, (lub w uproszczeniu ) – mieszanina fluorowodoru (HF) i pentafluorku antymonu () w różnych stosunkach, uważana za najsilniejszy superkwas. Reakcja jego tworzenia przebiega następująco:
W układzie tym fluorowodór jest jonizowany przez pentafluorek antymonu z wytworzeniem bardzo trwałego anionu , który jest bardzo słabym nukleofilem i zasadą. Część kationową stanowi tzw. wolny proton, , który w rzeczywistości przyłącza się do innej cząsteczki HF dając kation . Kwas fluoroantymonowy (H0 = −28) jest ok. 1016 razy mocniejszy od stężonego kwasu siarkowego (H0 = −12) i jest zdolny do protonowania bardzo słabych zasad, w tym ksenonu i alkanów, np. :
Dobrze przewodzi prąd elektryczny ze względu na labilność protonu w kationie i jego szybką migrację zgodną z mechanizmem Grotthussa.
Kwas fluoroantymonowy przechowuje się w pojemnikach wykonanych z teflonu.

</doc>
<doc id="488678" url="https://pl.wikipedia.org/wiki?curid=488678" title="Adrian K. Quist">
Adrian K. Quist



</doc>
<doc id="488680" url="https://pl.wikipedia.org/wiki?curid=488680" title="John E. Bromwich">
John E. Bromwich



</doc>
<doc id="488686" url="https://pl.wikipedia.org/wiki?curid=488686" title="Ami Onuki">
Ami Onuki



</doc>
<doc id="488690" url="https://pl.wikipedia.org/wiki?curid=488690" title="Czynny żal">
Czynny żal

Czynny żal – zachowanie sprawcy przestępstwa polegające na dobrowolnym zaniechaniu jego dokonywania lub zapobieżeniu zamierzonemu skutkowi przestępczemu już w trakcie realizowania przestępstwa, co według ustaw karnych w wielu wypadkach pozwala na złagodzenie mu kary lub wręcz na całkowite uniknięcie przez niego odpowiedzialności karnej.
Czynny żal w polskim prawie karnym.
§ 2. Nie podlega karze za przygotowanie osoba, do której stosuje się art. 15 § 1.
§ 2. Sąd może zastosować nadzwyczajne złagodzenie kary w stosunku do współdziałającego, który dobrowolnie starał się zapobiec dokonaniu czynu zabronionego.
Czynny żal przy przygotowaniu.
Wymaga:
Czynny żal przy współdziałaniu przestępczym.
Wymaga:
Jeżeli inny współdziałający zapobiegł już dokonaniu, ten, który starał się zapobiec, pozostaje również bezkarny.

</doc>
<doc id="488693" url="https://pl.wikipedia.org/wiki?curid=488693" title="Wilmer L. Allison">
Wilmer L. Allison



</doc>
<doc id="488694" url="https://pl.wikipedia.org/wiki?curid=488694" title="Helen N. Wills">
Helen N. Wills



</doc>
<doc id="488697" url="https://pl.wikipedia.org/wiki?curid=488697" title="Jerzy Kawalec">
Jerzy Kawalec

Jerzy Janusz „Kawa” Kawalec (ur. 14 maja 1954 w Katowicach, zm. 9 września 2003 w Chorzowie) – polski muzyk, basista zespołu Krzak.
Był uznawany za jednego z najlepszych polskich basistów rockowych. Nagrał ponad 30 płyt.
Współpracował m.in. z: Tomaszem Stańko, Wojciechem Waglewskim, Martyną Jakubowicz, Zbigniewem Hołdysem, zespołami Apogeum, Bezdomne Psy, Czarne Komety z Południa, DDD, Irek Dudek Symphonic Blues, Cree.
Początki.
Jerzy Kawalec, dla przyjaciół „Kawa”, zaczął działalność muzyczną już w szkole. W 1969 r. założył swój pierwszy zespół. Pierwsze poważne sukcesy przypadają na rok 1973, kiedy to powstaje grupa Apogeum, w której Jerzy Kawalec występuje razem z Janem „Kyksem” Skrzekiem, Leszkiem Winderem i Michałem Giercuszkiewiczem. W sierpniu 1975 roku działalność rozpoczął Krzak, czyli zespół najbardziej kojarzony z „Kawą”, któremu muzyk poświęcił większość swojej kariery.
Krzak.
Przez większość swojej kariery Jerzy Kawalec związany był z formacją Krzak. Ta grupa nagrywała głównie utwory instrumentalne. Jej trzon stanowiło czterech muzyków: Jan Błędowski (skrzypce), Leszek Winder (gitara), Andrzej Ryszka (perkusja) i właśnie Jerzy Kawalec (w zespole od 06.1975 do 09.09.2003). Z Krzakiem współpracowała czołówka śląskiej sceny muzycznej: Apostolis „Lakis” Antymos, Irek Dudek, Michał „Gier”, Giercuszkiewicz, Wojciech Karolak, Rafał Rękosiewicz, Ryszard Riedel, Mirosław Rzepa, Ryszard „Skiba” Skibiński, bracia Józef i Jan „Kyks” Skrzekowie, Jorgos Skolias czy Andrzej Urny.
Grupa stanowiła swoisty fenomen muzyki lat 80., mimo że grali muzykę instrumentalną, ich płyty osiągały znaczące sukcesy (m.in. Złote Płyty w czasach, gdy to wyróżnienie przyznawano za sprzedaż aż 160 tys. krążków). Muzycy Krzaka i współpracujący z nimi występowali w chorzowskim klubie „Leśniczówka”.
Własne inicjatywy.
Od 1980 roku Kawa współpracował z Domem Pracy Twórczej Śląskich Artystów Muzyków „Leśniczówka”. Tam zagrał wiele koncertów i poznał przyjaciół na całe życie. W marcu 2000 roku założył zespół Drums Band, z Filipem Danielakiem (perkusja), Tomaszem Lesiem (gitara) oraz Rafałem Rękosiewiczem (Hammond). Grywał też koncerty z grupą Chuligani, u boku Andrzeja Urnego (gitara), Andrzeja Ryszki (perkusja) i Ryszarda Sygitowicza (gitara). Ostatnim zespołem w karierze Kawy było tyskie Cree.
Dla Kawy.
Jerzy Kawalec zmarł w 2003, po kilkuletniej walce z nowotworem złośliwym krtani. Osierocił czworo dzieci.
Niespełna 2 miesiące po jego śmierci Śląskie Stowarzyszenie Artystów i Twórców „SAT” wydało płytę "Dla Kawy", z której całkowity dochód przeznaczony został na Fundusz Wspierania Ludzi Sztuki im. Jerzego Kawalca. Na płycie znalazły się obszerne fragmenty występu ‘All Stars Band’ podczas koncertu „Dla Kawy”, który odbył się 21 września 2003 w katowickim Spodku.
Koncert miał w założeniu służyć zebraniu środków na leczenie artysty, ale Kawalec umarł niespełna 2 tygodnie przed nim. Koncertu jednak nie odwołano i poprowadzili go: Wojciech Mann i Darek Maciborek. Wystąpili m.in. TSA, Perfect, Oddział Zamknięty, oraz śląski ‘All Stars Band’, w którego składzie znaleźli się tak wybitni muzycy jak: Jan Błędowski, Filip Danielak, Irek Dudek, Bronisław Duży, Michał Giercuszkiewicz, Krzysztof Głuch, Monika Krawczyk, Marek Raduli, Rafał Rękosiewicz, Andrzej Rusek, Mirosław Rzepa, Jorgos Skolias, Jan „Kyks” Skrzek, Józek Skrzek, Krzysztof Ścierański, Ewa Uryga, Leszek Winder i Roman „Pazur” Wojciechowski.
Dyskografia.
z zespołem Krzak
z innymi zespołami

</doc>
<doc id="488700" url="https://pl.wikipedia.org/wiki?curid=488700" title="Henry W. Austin">
Henry W. Austin



</doc>
<doc id="488706" url="https://pl.wikipedia.org/wiki?curid=488706" title="Sparta Brodnica">
Sparta Brodnica

Sparta Brodnica – polski klub piłkarski z siedzibą w Brodnicy, założony w 1913 r. Od sezonu 2016/17 występuje w IV lidze (grupa kujawsko-pomorska).
Historia klubu.
Za datę powstania klubu uznaje się prawidłowo rok 1913, lecz według innych źródeł przyjmuje się błędnie, że jest to rok 1924 (zmiana nazwy) lub 1928. Ostatnia podana data może być związana ze stacjonującym wówczas w Brodnicy 67pp. Podjęto wtedy inicjatywę budowy stadionu miejskiego.
Pozycje ligowe od sezonu 1991/92.
Od 1992 r
Derby powiatu brodnickiego.
Derby powiatu brodnickiego stały się możliwe dzięki awansowi Unifreeze Miesiączkowo w 2009 roku z klasy okręgowej (grupy: kujawsko-pomorskiej I) do IV ligi gdzie występowała BKS Sparta Brodnica.
Do pierwszego meczu pomiędzy Spartą Brodnica i Unifreeze Miesiączkowo doszło – 12 września 2009 na Stadione OSiR w Brodnicy o godzinie 16:00 – a owa ligowa potyczka zakończyła się zwycięstwem 2:1(1:1) Sparty. Niestety na boisku doszło do kilku nieprzyjemnych sytuacji. Piłkarze Unifreeze Miesiączkowo celowo grali na czas, na trybuny został wyrzucony trener gości a Grzegorz Bała dawny napastnik brodnickiego klubu a wówczas zawodnik Unifreeze Miesiączkowo uderzył łokciem gracza Sparty Adriana Kurala i spowodował rozcięcie jego łuku brwiowego.
Kolejną drużyną, która zmierzyła się po wielu latach przerwy z brodnicką Spartą w meczach derbowych został Naprzód Jabłonowo Pomorskie po swoim historycznym awansie do IV ligi w 2015 roku
"Stan na 24 kwietnia 2010"
"Stan na 9 lipca 2018" (tylko sezony 2016/17, 2017/18)
Stadion.
Klub rozgrywa mecze w roli gospodarza na Stadionie Miejskiego Ośrodka Sportu i Rekreacji w Brodnicy przy ul. Królowej Jadwigi 5. Obiekt ten został wybudowany na przełomie 1927/1930 r. Stadion w swojej historii był kilkakrotnie przebudowywany.
Ze względu na przebudowę stadionu, rundę wiosenną 2018 r. klub rozgrywa na wyjazadach.
Barwy i herb.
Barwy klubowe: żółto – czarne 
Kibice i rywale.
BKS Sparta jest klubem, który ma kibiców w mieście Brodnica i w jego okolicach (przez pewien czas do 17 września 2016 roku istniał Fan Club w Jabłonowie Pomorskim).
Główni rywale Sparty Brodnica zmieniali się na przestrzeni lat. Lokalnym, "odwiecznym" przeciwnikiem jest Lech Rypin, obecnie zespoły z Brodnicy i Rypina grają na tym samym poziomie ligowym. Od sezonu 2020/21 równie ważne dla kibiców Sparty są mecze z takimi klubami jak: Zawisza Bydgoszcz, Włocłavia Włocławek, Wda Świecie czy spotkania z Cuiavią Inowrocław. Dawniej największe emocje wśród brodnickich kibiców wyzwalały mecze z Elaną Toruń i Zawiszą Bydgoszcz oraz z Arką Gdynia, Flotą Świnoujście, Kotwicą Kołobrzeg, Lechią/Polonią Gdańsk, Wartą Poznań, Lechem II Poznań czy z Amicą II Wronki. To z nimi brodniczanie walczyli w swych najlepszych sezonach rozegranych w starej III lidze.
Stowarzyszenie kibiców.
Stowarzyszeniem kibiców BKS Sparty Brodnica jest nieoficjalna grupa ultras, która nosi nazwę Gialloneri. Oznacza to we włoskim języku żółto-czarni . Wydają oni szaliki klubowe, czapki, wlepki a także chusty. Grupa Gialloneri organizuje wiele akcji, np.: zachęca mieszkańców do udziału w meczach (dba o frekwencję), drukuje plakaty, organizuje wyjazdy na mecze, zbiórki w czasie meczów na oprawy i same oprawy.
Kluby filialne.
W sezonie 2010/2011 Sparta Brodnica miała podpisaną umowę o współpracy z jednym klubem. Był nim KS Unifreeze Miesiączkowo, które w sezonie 2009/2010 grało w IV lidze i na koniec sezonu wywalczyło w niej 11 miejsce. W sezonie 2010/2011 drużyna z Miesiączkowa zaczęło rozgrywki w klasie okręgowej, grupa: kujawsko-pomorska I pod nazwą Sparta II Dortom Brodnica jednak po rundzie jesiennej zespół wycofał się rozgrywek. W czerwcu 2011 roku KS Unifreeze wypowiedział także umowę o współpracy i połączeniu klubów z Brodnicy i Miesiaczkowa.

</doc>
<doc id="488707" url="https://pl.wikipedia.org/wiki?curid=488707" title="John Watson">
John Watson



</doc>
<doc id="488711" url="https://pl.wikipedia.org/wiki?curid=488711" title="Herb Puław">
Herb Puław

Herb Puław – jeden z symboli miasta Puławy w postaci herbu, ustanowiony przez Radę Miasta 25 marca 2010 roku.
Wygląd i symbolika.
Herbem miasta jest Pogoń – w polu czerwonym rycerz srebrny ze wzniesionym mieczem i tarczą błękitną, w której złoty krzyż podwójny, na koniu srebrnym, z rzędem błękitnym, wspiętym nad złotą Świątynią Sybilli.
Historia.
Pogoń była herbem rodu Czartoryskich, właścicieli Puław w XVIII i XIX w.
Świątynia Sybilli to jedna z najbardziej charakterystycznych budowli w Puławach, wybudowana w latach 1798-1801 jako pierwsze muzeum w Polsce.
Obecna forma herbu Puław została przyjęta w latach 90. XX wieku, wcześniej w herbie również widniała Pogoń, ale zamiast Świątyni Sybilli był zamek, przez co herb był bardzo podobny do herbu Siedlec.

</doc>
<doc id="488714" url="https://pl.wikipedia.org/wiki?curid=488714" title="Świsłocz (dopływ Berezyny)">
Świsłocz (dopływ Berezyny)

Świsłocz ( – "Świsłacz", wymowa: , ) – rzeka na Białorusi, prawy dopływ Berezyny. 
Źródło Świsłoczy leży na Wyżynie Mińskiej, w pobliżu wzniesienia Szapowały (334 m n.p.m.). Znajduje się ono w odległości 39 km na północny zachód od Mińska. Rzeka płynie przez Równinę Środkowoberezyńską i uchodzi do Berezyny nieopodal wsi Świsłocz rejonu osipowiczowskiego. Do Świsłoczy wpada mnóstwo małych rzek i strumieni, do największych należą Wolma, Talka, a na terytorium Mińska – Niamiha, Łoszyca, Ślepianka. W 1976 została połączona z rzeką Wilią za pośrednictwem Wilejsko-Mińskiego systemu wodnego. Rzeka jest na większej długości uregulowana. Zasila ona kilka zbiorników wodnych, z których największe to: Zasławski (tzw. „Mińskie morze”, pow. 31 km²) i Osipowiczowski (11,9 km²). Zamarza zwykle w grudniu, odmarza w marcu bądź na początku kwietnia. 
Świsłocz przepływa przez Mińsk, stolicę Białorusi oraz przez największą na Białorusi Osipowiczowską elektrownię wodną. Wcześniej rzeka była używana do łowienia ryb, żeglugi oraz do spławu drewna. Aktualnie posiada głównie ograniczone znaczenie rekreacyjne (jedynie powyżej Mińska, gdyż poniżej miasta rzeka jest silnie zanieczyszczona) oraz jest źródłem wody dla przemysłu w Mińsku.

</doc>
<doc id="488716" url="https://pl.wikipedia.org/wiki?curid=488716" title="Hirosaki">
Hirosaki

 – miasto w Japonii położone w prefekturze Aomori, w północnej części wyspy Honsiu. Miasto ma powierzchnię 524,20 km². W 2020 r. mieszkały w nim 168 564 osoby, w 70 789 gospodarstwach domowych (w 2010 r. 183 534 osoby, w 70 219 gospodarstwach domowych).
W Hirosaki rozwinął się przemysł spożywczy, drzewny, chemiczny oraz włókienniczy.
W 1949 r. powstał w mieście .

</doc>
<doc id="488717" url="https://pl.wikipedia.org/wiki?curid=488717" title="Tabela wszech czasów mistrzostw świata w piłce nożnej">
Tabela wszech czasów mistrzostw świata w piłce nożnej

W dwudziestu jeden finałach piłkarskich mistrzostw świata lat 1930–2018 wystąpiły 83 reprezentacje narodowe (patrz: uwagi pod tabelą). Rozegrały 900 meczów (199 zakończyło się remisami), strzelając 2548 bramek (średnio 2,83 na spotkanie).
Tabela.
Uwagi:
Klasyfikacja medalowa.
Uwaga: Jugosławia i USA przegrały w półfinałach w 1930 r. i nie rozegrano meczu o III miejsce. Mimo to, według statystyk FIFA brązowy medal na tym turnieju zdobyła drużyna USA, zaś drużyna Jugosławii zajęła czwarte miejsce.
Najwięcej startów.
Najczęściej kwalifikujące się reprezentacje.
Brazylia jest jedynym zespołem który brał udział we wszystkich mundialach, jak również jedynym zespołem który zawsze startował w eliminacjach do mundialu. Jednak Niemcy również zawsze uzyskiwały awans do mundialu gdy startowały w eliminacjach. Argentyna przepadła w eliminacjach do mistrzostw świata tylko raz.

</doc>
<doc id="488718" url="https://pl.wikipedia.org/wiki?curid=488718" title="Toyota (miasto)">
Toyota (miasto)

 – miasto w Japonii, w prefekturze Aichi, na wyspie Honsiu, w okręgu przemysłowym Chūkyō. Toyota jest jednym z . 
Gospodarka.
W mieście ma swoją główną siedzibę koncern Toyota. Ponadto w mieście rozwinął się przemysł metalowy, chemiczny oraz spożywczy.
Historia.
29 stycznia 1892 roku wioska z powiatu Nishikamo zdobyła status miejscowości. 1 lipca 1906 roku teren miejscowości powiększył się o wioski Umetsubo, Nekawa, Miyaguchi oraz Aizuma.
1 marca 1951 roku Koromo zdobyło status miasta. 1 stycznia 1959 roku miasto otrzymało obecną nazwę – Toyota. Ze względu na swoje znaczenie międzynarodowe (obecność koncernu samochodowego) używana jest powszechnie nazwa Toyota City.
Populacja.
Zmiany w populacji Toyoty w latach 1970–2015:

</doc>
<doc id="488719" url="https://pl.wikipedia.org/wiki?curid=488719" title="Kazimierz II pomorski">
Kazimierz II pomorski

Kazimierz II (ur. p. 1179, zm. 1219) – książę dymiński, młodszy syn Bogusława I i księżniczki wielkopolskiej Anastazji, córki księcia Mieszka III Starego. 
Lata panowania.
Rządy.
Po śmierci Bogusława I w 1187, rządy nad księstwem wobec małoletności książąt – Kazimierza II i Bogusława II, obejmował Warcisław II Świętoborzyc (kasztelan szczeciński), w dwa lata później natomiast Jaromar I, książę rugijski. Po raz pierwszy Kazimierz został wspomniany imiennie, w dokumencie matki z około 1194.
Kazimierz był zwolennikiem zacieśniania stosunków z Polską. W 1205, w czasie ataków Duńczyków na Pomorze, interweniował Władysław Laskonogi, książę wielkopolski. Późniejsze spotkanie księcia wielkopolskiego z królem duńskim Waldemarem II, doprowadziło do rozstrzygnięć spraw spornych i ustaleń stref wpływów na ziemiach pomorskich. Natomiast w 1207 metropolita gnieźnieński Henryk Kietlicz uzyskał bullę papieską o podległości biskupstwa kamieńskiego Gnieznu.
Po dokonaniu podziału księstwa w 1211, Kazimierz II objął dzielnicę dymińską. Dzielnica obejmowała terytorium czerezpieniańskie, ziemie lesiańską, starogardzką i bezrzecką, kamieńską, wolińską i trzebiatowską. Brat Bogusław II zarządzał dzielnicą uznamsko-szczecińską. Natomiast ziemia kołobrzeska i choćkowska była zarządzana wspólnie.
W 1211 Kazimierz II ożenił się z Ingardą, córką duńskiego możnowładcy, co z jednej strony spowodowało osłabienie ataków duńskich, z drugiej natomiast spowodowało natężenie ataków Brandenburczyków. Ich najazd skończył się zdobyciem Szczecina (1214), który został odparty przy pomocy duńskiej. Efektem tego, było potwierdzenie przez cesarza Ottona IV praw zwierzchnich Danii nad Pomorzem. Duńczycy odbudowali zniszczony w 1205 Dymin, tytułem posagu Ingardy. Termin ten zbiegł się z przejęciem na tych terenach władzy przez Kazimierza II i ustanowieniu Dymina jako siedziby księstwa.
W 1214 wystawił wraz z bratem Bogusławem II dokumenty, tytułując się jako "princeps Slavorum" i "dux Pomeraniae" (tyczyły one ziemi kołobrzeskiej). Pierwsze natomiast samodzielne dokumenty dotyczące księstwa dymińskiego pochodziły z 1215. Kazimierz występował w nich jako "Pomeranorum dux, Leuticiorum princeps".
Udział księcia w V krucjacie.
Udział Kazimierza II w V krucjacie w 1217 jest poświadczony w źródłach i stał się bezsporny. Na Pomorzu Zachodnim ruch krucjatowy był bardzo żywy, co poświadczają "Roczniki kołbackie". Książę Kazimierz II wyprawił się ze znacznym orszakiem rycerstwa pomorskiego do Ziemi Świętej. Środki na wyprawę książę zdobył dzięki sprzedaży dwóch wsi klasztorowi darguńskiemu. Flota pomorska, z oddziałami krzyżowców (z Fryzji, Skandynawii, arcybiskupstwa Kolonii i Bremy), zebrała się w końcu maja 1217 u wybrzeży Holandii, a dotarła do Ziemi Świętej wiosną 1218. Krzyżowcy brali udział m.in. w walkach o Damiettę, po jej zdobyciu – w walce o jej obronę w 1219. Pomorscy krzyżowcy powrócili z wyprawy w drugiej połowie 1219.
Rodzina.
Kazimierz II żonaty był z Ingardą, która w literaturze przedmiotu czasem jest identyfikowana z córką króla duńskiego Waldemara I, bądź jego syna Kanuta VI. Zdaniem Edwarda Rymara (genealoga) – była córką duńskiego możnowładcy Esberna i Heleny (córki jarla szwedzkiego Guttorma). Z mariażu z Ingardą - Kazimierz miał dwoje dzieci: Elżbietę i Warcisława III.
Śmierć księcia.
Ostatni dokument Kazimierz wystawił w 1219, podczas zjazdu rodzinnego – w obecności Władysława Laskonogiego, księcia wielkopolskiego. Zmarł prawdopodobnie na skutek odniesionych ran po powrocie z Ziemi Świętej. Miejsce jego pochówku jest nieznane.

</doc>
<doc id="488721" url="https://pl.wikipedia.org/wiki?curid=488721" title="Koleniowate">
Koleniowate

Koleniowate (Squalidae) – rodzina ryb chrzęstnoszkieletowych z rzędu koleniokształtnych (Squaliformes), obejmująca gatunki głębokowodne i głębinowe.
Zasięg występowania.
Wody oceaniczne – od chłodnych do tropikalnych.
Cechy charakterystyczne.
Ciało wrzecionowate. Brak płetwy odbytowej. W obydwu płetwach grzbietowych znajdują się pojedyncze kolce, które nie są chowane. Zęby żuchwy są nieznacznie większe od szczękowych. Długość ciała od 50 do 160 cm.
Klasyfikacja.
Rodzaje zaliczane do tej rodziny:
"Cirrhigaleus" – "Squalus"

</doc>
<doc id="488724" url="https://pl.wikipedia.org/wiki?curid=488724" title="Okazaki">
Okazaki

 – miasto w Japonii, w prefekturze Aichi, na wyspie Honsiu.
Położenie.
Miasto leży we wschodniej części prefektury Aichi. Sąsiaduje z miastami:
Historia.
Miasto ma długą i dramatyczną historię sięgającą XV wieku. Znane jest m.in. jako miejsce urodzenia Ieyasu Tokugawy. Do największych atrakcji turystycznych należy zrekonstruowany zamek Okazaki.
Miasteczko powstało 1 października 1889 roku w wyniku połączenia 30 okolicznych wiosek. Okazaki zdobyło prawa miasta 1 lipca 1916 roku. 1 kwietnia 2003 roku miasto zostało jednym z „miast-rdzeni” ("chūkaku-shi").
Kultura i sztuka.
Okazaki jest również znane dzięki produkcji prochu do produkcji fajerwerków. Za czasów siogunatu rodu Tokugawa produkcja prochu, poza kontrolowanym przez niego obszarem, została bardzo ograniczona. 
Corocznie, w pierwszą sobotę sierpnia, wokół zamku odbywa się wielki pokaz fajerwerków w ramach letniego festiwalu, na który przyjeżdżają turyści z całej Japonii.
Świątynia buddyjska Takisan-ji (z VII wieku, zbudowana na polecenie cesarza Tenmu, który panował w latach 673–686) i chram Tōshō-gū to historyczne i kulturowe skarby Okazaki. Pierwotna świątynia była centrum kultu przez setki lat, aż do okresu Nara.
Świątynię Takisan-ji zbudował mnich Kanden, kuzyn Yoritomo Minamoto (1147–1199), pierwszego shōguna okresu Kamakura (1185–1333). Jego włosy i zęby są umieszczone wewnątrz statui Kannon, bogini miłosierdzia, wyrzeźbionej tak, aby dopasować ją do wzrostu Yoritomo. Brama "sanmon" i główny pawilon zostały również uznane za zabytki kultury narodowej i przykłady architektury okresu Kamakura.
Brama główna "sanmon" została zbudowana w 1267 roku przez Mitsunobu Fujiwarę. Opowieść głosi, że niektóre z podpór dachowych bramy zostały umieszczone tyłem do przodu i ze wstydu Mitsunobu popełnił samobójstwo, skacząc z górnego piętra. Drzewo kamelii zasadzone w miejscu, gdzie zmarł, rozkwitało co roku, ale nigdy nie dało owoców. 
Przylegający do świątyni Takisan-ji, chram shintō o nazwie Tōshō-gū, został zbudowany w 1646 roku na polecenie Iemitsu Tokugawy i poświęcony jego dziadkowi Ieyasu. Uważa się, że jest to jeden z trzech najważniejszych chramów Tōshō-gū w Japonii oprócz Nikkō Tōshō-gū (prefektura Tochigi) i Kunō-zan Tōshō-gū (prefektura Shizuoka).
Cały ten kompleks sanktuariów – buddyjskiego i shintō – organizuje co roku w lutym Festiwal Ognia i Demonów. Częścią festiwalu są błogosławieństwa dla mężczyzn w wieku 42, 25 i 12 lat. Trzej mężczyźni noszą ceremonialne maski: najstarszy (42 lata) – dziadka, 25-letni – babci, a młody chłopiec nosi maskę wnuka. Ponadto, około 30 mężczyzn, którzy urodzili się w tym samym roku chińskiego znaku zodiaku, co rok festiwalu, bierze udział w ceremonii trzymając płonące pochodnie. Festiwal słynie w regionie Mikawa jako tradycyjna ceremonia religijna powitania wiosny.
Gospodarka.
W mieście rozwinął się przemysł włókienniczy, spożywczy, maszynowy, chemiczny oraz precyzyjny.
Populacja.
Zmiany w populacji Okazaki w latach 1970–2015:

</doc>
<doc id="488725" url="https://pl.wikipedia.org/wiki?curid=488725" title="Łagodny rozrost gruczołu krokowego">
Łagodny rozrost gruczołu krokowego

Łagodny rozrost gruczołu krokowego, łagodny rozrost stercza (łac. "hyperplasia prostatae"), gruczolak stercza, BPH (od ang. "benign prostatic hyperplasia"), potocznie (łagodny) przerost prostaty – choroba występująca u mężczyzn i związana głównie z rozrostem (rozplemem) komórek gruczołowych i komórek podścieliska gruczołu krokowego, a w mniejszym stopniu przerostem komórek (stąd różnice w nazewnictwie), powodująca zwężenie drogi odpływu moczu. Uważa się, że występuje u ponad 50% mężczyzn w wieku powyżej 60. roku życia i z wiekiem częstość jej występowania wzrasta.
Termin „przerost prostaty” uważa się za nieprawidłowy z patomorfologicznego punktu widzenia, gdyż przerost (łac. "hypertrophia") oznacza powiększenie tkanki lub narządu na skutek wzrostu wielkości komórek, bez zwiększenia ich liczby, natomiast rozrost (łac. "hyperplasia") jest to powiększenie tkanki lub narządu wskutek zwiększenia liczby komórek (czego przykładem jest właśnie rozrost gruczołu krokowego).
Objawy.
Objawy choroby możemy podzielić na:
Wpływ rozrostu prostaty na pracę nerek.
Istnieje związek między łagodnym rozrostem prostaty a przewlekłą chorobą nerek, (ostrą) niewydolnością nerek i zespołem mocznicowym (), czyli bardzo wysokim poziomem mocznika w krwi. Zespół mocznicowy – ostatni etap niewydolności nerek – jest stanem zagrażającym życiu, wynikającym z nagromadzenia w organizmie toksyn, płynów i elektrolitów, które są normalnie usuwane przez nerki, i wymaga dializy lub przeszczepu. Rozrost prostaty jest główną przyczyną (ostrej) niewydolności nerek u starszych mężczyzn (38% przypadków). W związku z tym w przypadku wystąpienia (ostrej) niewydolności nerek u mężczyzny w podeszłym wieku należy wziąć pod uwagę zależność między rozrostem prostaty a przewlekłą chorobą nerek.
Wpływ rozrostu prostaty na ciśnienie tętnicze.
Istnieje także związek między wielkością prostaty i wtórnie pojawiającym się nadciśnieniem tętniczym oraz nasileniem objawów wynikających z rozrostu prostaty, dlatego mężczyźni w podeszłym wieku powinni być pod obserwacją, w tym zalecane jest badanie ultrasonograficzne prostaty, aby na czas wdrożyć odpowiednią formę leczenia, podnoszącą jakość życia pacjenta. Ponadto nadciśnienie tętnicze dodatkowo może nasilać objawy ze strony układu moczowego i może osłabiać działanie leków z grupy selektywnych antagonistów receptorów α1-adrenergicznych typu doksazosyny. Związek między objawami rozrostu prostaty a wtórnie pojawiającym się nadciśnieniem tętniczym jest niezależny od wieku mężczyzny i wskazuje na zwiększoną aktywność układu współczulnego w obu tych chorobach.

</doc>
<doc id="488728" url="https://pl.wikipedia.org/wiki?curid=488728" title="Toyohashi">
Toyohashi

 – miasto w Japonii, w prefekturze Aichi, na wyspie Honsiu. Toyohashi jest jednym z .
Gospodarka.
W mieście rozwinął się przemysł włókienniczy, odzieżowy, chemiczny, metalowy, maszynowy oraz drzewny.
Położenie.
Miasto leży w południowo-wschodniej części prefektury nad Pacyfikiem. Sąsiaduje z:
Transport.
Kolejowy.
Przez miasto przebiega magistrala Tōkaidō Shinkansen oraz Główna Linia Tōkaidō.
Populacja.
Zmiany w populacji Toyohashi w latach 1970–2015:

</doc>
<doc id="488729" url="https://pl.wikipedia.org/wiki?curid=488729" title="Richard A. Gonzales">
Richard A. Gonzales



</doc>
<doc id="488733" url="https://pl.wikipedia.org/wiki?curid=488733" title="Kasugai">
Kasugai

 – miasto w Japonii, w prefekturze Aichi, w środkowej części wyspy Honsiu.
Położenie.
Miasto leży w północnej części prefektury nad rzeką Shōnai.
Gospodarka.
W mieście rozwinął się przemysł celulozowo-papierniczy, elektrotechniczny oraz włókienniczy.
Historia.
Miasto zostało założone 1 czerwca 1943 roku w wyniku połączenia miejscowości Kachigawa i wiosek Takaki, Shinogi i Toriimatsu (z powiatu Higashikasugai). W 1958 roku miasto powiększyło się o teren miasteczek Sakashita i Kōzōji. 1 kwietnia 2001 roku miasto zdobyło status .
Populacja.
Zmiany w populacji Kasugai w latach 1970–2015:

</doc>
<doc id="488737" url="https://pl.wikipedia.org/wiki?curid=488737" title="Brygida Turowska">
Brygida Turowska

Brygida Turowska-Szymczak (ur. 24 sierpnia 1964 w Iławie) – polska aktorka teatralna, filmowa i dubbingowa.
Życiorys.
Karierę rozpoczęła w Teatrze Muzycznym im. Danuty Baduszkowej w Gdyni jako chórzystka. Była z nim związana od 1985 do 1990 roku. Pracowała również na deskach teatrów tj.:
Od roku 1994 aktorka Teatru Nowego w Warszawie. Gra także w Teatrze Polskim oraz Fabryce Trzciny.
Przez wiele lat współpracowała z Adamem Hanuszkiewiczem. Zagrała w filmie "Kobieta twoja", Dzięki tej roli dostała nominację do nagrody OFFskary 2006 (Polskie Nagrody Kina Niezależnego) w kategorii "Najlepsza aktorka".
Była również częścią grupy DeepExplorers 2007. Pracowała jako operator dźwięku, asystent operatora pod wodą i na lądzie, aktorka i fotografik. Nurkuje od 2004 roku. Współtworzyła film dokumentalny pt. "Wielki Błękit Morza Czerwonego".

</doc>
<doc id="488738" url="https://pl.wikipedia.org/wiki?curid=488738" title="Brenda Schultz McCarthy">
Brenda Schultz McCarthy



</doc>
<doc id="488741" url="https://pl.wikipedia.org/wiki?curid=488741" title="Maria Kwaśniewska">
Maria Kwaśniewska

Maria Jadwiga Kwaśniewska-Maleszewska (ur. 15 sierpnia 1913 w Łodzi, zm. 17 października 2007 w Warszawie) – polska lekkoatletka, koszykarka, hazenistka, siatkarka. Medalistka olimpijska, działaczka ruchu olimpijskiego.
Życiorys.
Urodziła się w Łodzi. Była córką Jana i Wiktorii z Kozłowskich. W 1933 ukończyła Żeńskie Gimnazjum im Bronisławy Sobolewskiej-Konopczyńskiej. W 1937 przeprowadziła się do Warszawy, aby studiować matematykę. Studiów nie ukończyła z powodu wybuchu II wojny światowej. We wrześniu 1939 brała udział w obronie Warszawy. Za męstwo i waleczność została odznaczona Krzyżem Walecznych. Podczas okupacji niemieckiej pracowała w gospodzie sportowej „Karczma pod Kogutem”.
Debiutowała sportowo w Łodzi w Harcerskim Klubie Sportowym (od maja 1938 – HKS „Znicz” Łódź). W latach 1927–1938 reprezentowała ŁKS Łódź, między 1938-39 Polonię Warszawa, a w 1939 została zawodniczką AZS Warszawa. Kariera sportowa Kwaśniewskiej przypadła na lata 30. XX wieku. Apogeum kariery było zdobycie brązowego medalu olimpijskiego w rzucie oszczepem podczas Igrzysk Olimpijskich w Berlinie 1936 rezultatem 41,80 m. Reprezentowała też Polskę na Mistrzostwach Europy w Oslo 1946, gdzie zajęła 6. miejsce w rzucie oszczepem (38,57 m), a także 7. miejsce w pchnięciu kulą (11,06 m).
Przez zdecydowaną większość swojej kariery związana była z ŁKS Łódź, w barwach którego osiągnęła swoje największe sukcesy. Broniła również barw HKS Łódź, DKS Łódź oraz AZS Warszawa. Znalazła się wśród dziesięciu najlepszych sportowców Polski wybranych w Plebiscycie Przeglądu Sportowego 1936.
Uprawiała również gry zespołowe: siatkówkę, koszykówkę i hazenę. Była mistrzynią Polski w hazenie w 1932 i 1933 oraz w koszykówce w 1947. Zdobyła brązowy medal w koszykówce na III Światowych Igrzyskach Kobiet w Pradze w 1930. Była reprezentantką Polski w tej dyscyplinie w ośmiu meczach w 1930 i 1947.
W czasie II wojny światowej brała czynny udział w ruchu oporu. Jej mieszkanie (Podkowa Leśna) stało się otwartym domem dla bezdomnych i głodujących Polaków i Żydów.
Po zakończeniu kariery zawodniczej została działaczką polskiego i międzynarodowego ruchu olimpijskiego. W latach 1947–1979 była członkiem zarządu PZLA. W 1979 została odznaczona brązowym medalem orderu olimpijskiego. Za zasługi na tym polu została odznaczona m.in. Krzyżem Komandorskim z Gwiazdą Orderu Odrodzenia Polski, dwukrotnie otrzymała Order Olimpijski Międzynarodowego Komitetu Olimpijskiego, a ponadto medal "Kalos Kagathos". W tym samym roku odsłoniła (nie osobiście) replikę swojego medalu w Dziwnowie na Alei Gwiazd Sportu podczas festiwalu Gwiazd Sportu.
Od 1999 Honorowa Obywatelka Miasta Koła, Honorowa Obywatelka Miasta Ostrzeszów (1999). W 2000 została udekorowana Orderem Ecce Homo, przyznawanym ludziom, którzy wbrew wszelkim przeciwnościom, poprzez konsekwentną działalność dają świadectwo bezinteresownej miłości bliźniego.
Jej trzecim mężem (wcześniej dwukrotnie owdowiała) był Władysław Maleszewski, koszykarz i trener reprezentacji Polski.
Została pochowana na cmentarzu Powązkowskim w Warszawie (kwatera 100-1-24).

</doc>
<doc id="488742" url="https://pl.wikipedia.org/wiki?curid=488742" title="Paulo Mendes da Rocha">
Paulo Mendes da Rocha

Paulo Archidas Mendes da Rocha (ur. 25 października 1928 w Vitórii, zm. 23 maja 2021 w São Paulo) – brazylijski architekt, laureat Nagrody Miesa van der Rohe w 2000 i Nagrody Pritzkera w 2006.
Życiorys.
Studiował na Uniwersytecie Mackenzie w São Paulo. Tam też powstała większość zaprojektowanych przez niego budynków, a on sam stał się wpływowym członkiem awangardy w tym mieście. Duży wpływ na niego wywarli Oscar Niemeyer i João Vilanova Artigas.

</doc>
<doc id="488747" url="https://pl.wikipedia.org/wiki?curid=488747" title="Tumbao">
Tumbao

Tumbao – wrocławski zespół powstały w 2000 roku, grający muzykę reggae.
Ostatnio występujący częściej w formie riddim bandu jako Tumbao Riddim Band z czołowymi polskimi nawijaczami.

</doc>
<doc id="488749" url="https://pl.wikipedia.org/wiki?curid=488749" title="Uroczysko Baran">
Uroczysko Baran

Uroczysko „Baran” – uroczysko w Polsce, w Kąkolewnicy koło Radzynia Podlaskiego, zwane przez okoliczną ludność "Małym Katyniem".
W tym miejscu, od jesieni 1944 do przełomu stycznia i lutego 1945 roku, w czasie stacjonowania 2 Armii Ludowego Wojska Polskiego, rozstrzeliwano żołnierzy AK, WiNu i BCh, dezerterów oraz ludzi uznanych przez nową władzę za wrogów.
Nie jest znana liczba osób, na których wykonano egzekucje. Najostrożniejsi mówią o kilkuset ofiarach, ale inni podają 1300 do 1800 zabitych. Zamordowano tam też 30 młodych mężczyzn aresztowanych w kościele w Trzebieszowie, oraz żołnierzy z oddziałów zza Bugu, w tym z 27. Wołyńskiej Dywizji Piechoty. Wyroki sądu wojskowego wykonywał m.in. naczelnik więzienia sierżant Bazyli Rogoziński. W 1980 utworzono symboliczną mogiłę. Oficjalne śledztwo wszczęto 8 marca 1991 r.
Świadkiem tych mordów był Józef Franczak, który po wejściu Armii Czerwonej na te tereny został wcielony do 2 Armii Wojska Polskiego (zdezerterował w styczniu 1945) i skierowany do Kąkolewnicy, gdzie mieścił się wojskowy sąd polowy.

</doc>
<doc id="488750" url="https://pl.wikipedia.org/wiki?curid=488750" title="Mały Katyń">
Mały Katyń



</doc>
<doc id="488751" url="https://pl.wikipedia.org/wiki?curid=488751" title="Szarbaraz">
Szarbaraz

Szarbaraz (zm. 9 czerwca 630) – wódz perski, spahbod (głównodowodzący) za Chosroesa II (590–628). 
Jego imię oznacza dosłownie " Odyńca Imperium " i jest prawdopodobnie tytułem. W latach 613 i 614 zdobył na Bizancjum Damaszek i Jerozolimę. Pokonany w kontrofensywie cesarza Herakliusza został następnie, dzięki bizantyjskim zabiegom dyplomatycznym, skłoniony do neutralności w wojnie, co zapewniło Bizancjum ostateczne zwycięstwo. 
27 kwietnia 630 obalił Ardaszira III i uzurpował tytuł szacha. Zawarł z Bizancjum honorowy pokój, wkrótce jednak zginął zamordowany. Bratem Szarbaraza był inny wódz, Szahin.

</doc>
<doc id="488755" url="https://pl.wikipedia.org/wiki?curid=488755" title="Francja metropolitalna">
Francja metropolitalna

Francja metropolitalna (fr. "la France métropolitaine" albo "la Métropole") – określenie dotyczące francuskich terytoriów w Europie wraz z Korsyką. Przeciwnym określeniem jest Francja zamorska, oznaczająca departamenty, terytoria i zbiorowości zamorskie. We Francji zamorskiej mieszkaniec "la Métropole" jest zwykle nazywany "métro", bądź "métropolitain".
Według danych z 1 stycznia 2020 we Francji metropolitalnej mieszkało 64 897 954 osób – 95,9% populacji całego państwa. Powierzchnia Francji metropolitalnej wynosi 551 695 km² – 80% terytorium całego państwa (dane IGN – Państwowego Instytutu Informacji Geograficznej i Leśnej).
Francja metropolitalna bez Korsyki nazywana jest Francją kontynentalną (fr. "la France continentale").

</doc>
<doc id="488758" url="https://pl.wikipedia.org/wiki?curid=488758" title="Claudia Roth">
Claudia Roth

Claudia Roth (ur. 15 maja 1955 w Ulm) – niemiecka polityk i działaczka społeczna, w latach 2004–2013 współprzewodnicząca Zielonych, eurodeputowana III i IV kadencji, posłanka do Bundestagu i jego wiceprzewodnicząca, od 2021 minister stanu w Urzędzie Kanclerza Federalnego.
Życiorys.
W 1974 zdała egzamin maturalny. Podjęła studia z zakresu teatrologii na Uniwersytecie Ludwika i Maksymiliana w Monachium, które przerwała po dwóch semestrach. Pracowała w teatrze miejskim w Dortmundzie oraz w Hoffmans Comic Teater w Unnie. W latach 1982–1985 była menedżerką zespołu rockowego Ton Steine Scherben.
W latach 1971–1990 należała do lewicowej organizacji młodzieżowej JD/JL, związanej do 1983 z Wolną Partią Demokratyczną. Od 1985 do 1989 pełniła funkcję rzecznika prasowego frakcji Zielonych w Bundestagu, w 1987 została członkinią tego ugrupowania.
W 1989 i 1994 wybierana na posłankę do Parlamentu Europejskiego, w którym zasiadała do 1998. Była członkinią Grupy Zielonych w PE, zajmowała stanowisko jej wiceprzewodniczącej (1989–1981) i przewodniczącej (1994–1998). Pracowała m.in. w Komisji ds. Młodzieży, Kultury, Edukacji, Środków Masowego Przekazu i Sportu oraz Komisji ds. Swobód Obywatelskich i Spraw Wewnętrznych.
Zrezygnowała z zasiadania w PE w 1998 w związku z wyborem na posłankę do Bundestagu. Z niemieckiego parlamentu odeszła w 2001, kiedy to została wybrana na przewodniczącą Zielonych (obok Fritza Kuhna). W 2002 zrezygnowała z przywództwa w partii, kiedy to ponownie uzyskała mandat deputowanej do Bundestagu. Z powodzeniem ubiegała się o poselską reelekcję w wyborach w 2005, 2009, 2013, 2017 i 2021.
W 2004 powróciła na funkcję przewodniczącej swojego ugrupowania, łącząc już ją z wykonywaniem obowiązków poselskich. Do 2008 kierowała Zielonymi z Reinhardem Bütikoferem, następnie do 2013 z Cemem Özdemirem. Odeszła z tego stanowiska, uzyskując następnie wybór na wiceprzewodniczącą niższej izby niemieckiego parlamentu. Funkcję tę utrzymała również w 2017 i 2021.
Członkini różnych organizacji społecznych w tym Humanistische Union i Pro Asyl. Działaczka na rzecz osób LGBT w ramach Lesben- und Schwulenverband in Deutschland, uczestniczka m.in. warszawskiej Parady Równości z 2005. W 2020 objęła patronatem Maryję Kalesnikawą, białoruskiego więźnia politycznego.
W grudniu 2021 powołana na stanowisko ministra stanu w Urzędzie Kanclerza Federalnego, odpowiadając za sprawy kultury i mediów.

</doc>
<doc id="488761" url="https://pl.wikipedia.org/wiki?curid=488761" title="Pa Pa Pa Pa Puffy">
Pa Pa Pa Pa Puffy

Pa Pa Pa Pa Puffy (znany też jako "Pa-Pa-Pa-Pa Puffy", "Pa-Pa-Pa-Pa-Puffy" lub "パパパパパフィー") - talk-show nadawany w Japonii na TV Asahi co środę w godzinach od 23:15 do 23:55, między 1 października 1997 a 27 marca 2002. Program prowadziły Ami Onuki i Yumi Yoshimura, znane jako Puffy AmiYumi. Po zakończeniu nadawania program miał też jedno wydanie specjalne 16 grudnia 2003. 
W programie Pa-Pa-Pa-Pa-Puffy wzięli udział tacy goście, jak Lenny Kravitz, Sylvester Stallone, Harrison Ford oraz grupa rockowa Garbage.

</doc>
<doc id="488763" url="https://pl.wikipedia.org/wiki?curid=488763" title="Pa-Pa-Pa-Pa Puffy">
Pa-Pa-Pa-Pa Puffy



</doc>
<doc id="488764" url="https://pl.wikipedia.org/wiki?curid=488764" title="Pa-Pa-Pa-Pa-Puffy">
Pa-Pa-Pa-Pa-Puffy



</doc>
<doc id="488765" url="https://pl.wikipedia.org/wiki?curid=488765" title="Rozmowy kontrolowane">
Rozmowy kontrolowane

Rozmowy kontrolowane – polski film komediowy z 1991 w reżyserii Sylwestra Chęcińskiego, druga część trylogii filmowej po "Misiu" (1980) i przed "Rysiem" (2007). Akcja filmu toczy się w PRL.
Film wyemitowany w telewizji na kanałach: TVP1, TVP2, TVP Kobieta, TVP Historia, TVP Seriale, TVC, Antena TV, Kino Polska, Stopklatka TV, TVP Polonia, Kino TV, TVP Kultura, Zoom TV.
Na kanałach: Kino Polska, TVP dostępne są wersje z udogodnieniem: audiodeskrypcja i napisy dla niesłyszących.
Lektorem audiodeskrypcji na antenach: Stopklatka i Kino Polska jest Beata Rakowska. Innym lektorem audiodeskrypcji na kanałach TVP jest Janusz Szydłowski.
Fabuła.
Akcja filmu toczy się w czasie stanu wojennego, co jest okazją do zaprezentowania rozmaitych postaw społecznych obywateli PRL oraz absurdów systemu. Ryszard Ochódzki, prezes klubu sportowego „Tęcza” i przyjaciel komunistycznych aparatczyków, musi się ukrywać i zrządzeniem losu zostaje bohaterem zdelegalizowanej „Solidarności”.
W grudniu 1981 Ryszard Ochódzki (Stanisław Tym), zwany Misiem otrzymuje od znajomego pułkownika SB Zygmunta Molibdena (Krzysztof Kowalewski) zadanie przeniknięcia do struktur „Solidarności” w Suwałkach. Nie może odmówić z dwóch powodów: po pierwsze, łączą go z Molibdenem różne pokątne interesy (nielegalny handel, przemyt), po drugie, pułkownik nakrył go "in flagranti" ze swoją żoną (Małgorzata Ostrowska-Królikowska). 
Wyposażony w legitymację „Solidarności” i wspólne zdjęcie z Lechem Wałęsą Ochódzki udaje się w Suwalskie. Tam zastaje go stan wojenny. Po spowodowaniu wypadku samochodowego Ochódzki porzuca swojego Mercedesa W123 i pożyczoną Syreną wraca do stolicy. Zatrzymuje go patrol ludowego wojska. W bagażniku samochodu znajduje solidarnościowe materiały. Bojąc się aresztowania, Ochódzki rzuca się do ucieczki. Przez przypadek unieszkodliwia ścigający go czołg i staje się bohaterem walczącego podziemia. SB ściga go teraz po całej Polsce listem gończym, zwłaszcza że pułkownik Molibden chce odzyskać torebkę swojej żony, która zostawiła ją u Ochódzkiego (w torebce znajduje się przepis na potrawę wigilijną).
Tymczasem generał Zambik (Marian Opania) – przełożony pułkownika Molibdena – w dwuznaczny sposób oznajmia mu, że wie o jego wcześniejszych kontaktach z Ochódzkim. W trosce o własną karierę i bezpieczeństwo Molibden postanawia zabić prezesa klubu sportowego „Tęcza”. Porucznik SB Jan Nogałka (Tadeusz Szymków) próbuje udusić Ochódzkiego w lesie, ale wpada we wnyki kłusownicze i zawisa w powietrzu. Ochódzki ucieka do ciotki Lusi (Irena Kwiatkowska) w Rembertowie, gdzie odnajduje go Molibden i proponuje pomoc w ucieczce w kobiecym przebraniu do Szwecji, którą wcześniej zorganizował dla Ochódzkiego trener Wacław Jarząbek (Jerzy Turek). Molibden nie dotrzymuje słowa, ucieczka nie udaje się; poza tym o szczegółach ucieczki wie już też towarzysz Zambik. W Sylwestra Ryszard Ochódzki w sportowym dresie, uciekając przed żołnierzami, ukrywa się w WC Pałacu Kultury i Nauki, w którym nadejście Nowego Roku świętują wszyscy wysoko postawieni dygnitarze, w tym Zambik i Molibden. Gdy Ochódzki pociąga za spłuczkę, PKiN wali się. Ryszard jako jedyny wydostaje się spod gruzów, rozglądając się i mówi: "Jeszcze nie zginąłem? To się odbuduje".
Plenery.
Zdjęcia do filmu kręcono, między innymi, w Pałacu Kultury i Nauki, na placu Trzech Krzyży, ulicy Boya-Żeleńskiego, ulicy Hoene-Wrońskiego (scena z tytułowymi rozmowami kontrolowanymi) i ulicy Rakowieckiej w Warszawie oraz w hotelu „Kasprowy” w Zakopanem.W Tarczynie na rynku oraz na ul.Dobrowolskiego i ul.Błońskiej.

</doc>
<doc id="488769" url="https://pl.wikipedia.org/wiki?curid=488769" title="Karykaturzysta">
Karykaturzysta

Karykaturzysta – artysta zawodowo lub amatorsko zajmujący się tworzeniem karykatur – zarówno portretowych (zabawnie narysowane twarze), jak i sytuacyjnych (rysunki satyryczne i humorystyczne). Karykaturzysta tworzy w odosobnieniu, w swojej pracowni, rysując lub malując karykatury ze zdjęć lub na oczach widzów (podczas imprez, na ulicy, w telewizji). Słowo „karykatura” pochodzi od włoskiego "caricare" i oznacza tyle co "przesadzać, szarżować".

</doc>
<doc id="488772" url="https://pl.wikipedia.org/wiki?curid=488772" title="Yumura Onsen">
Yumura Onsen

 – kurort z gorącymi źródłami, nad rzeką Haruki, należący administracyjnie do miasta Shin-Onsen w północno-zachodniej części prefektury Hyōgo, w Japonii. 
Te gorące źródła zostały odkryte około 1150 lat temu, prawdopodobnie w 848 roku przez Ennina (794–864), mnicha, podróżnika, filozofa. 
Woda ze źródła „Arayu” ma temperaturę 98°C i jest znana jako najgorętsza w Japonii. Popularne jest, jak w innych źródłach, gotowanie w nim jajek. W Yumura Onsen narodziło się „arayu tofu”. 
Woda jest bezbarwna i przezroczysta, lekko alkaliczna (pH 7,29), bardzo łagodna dla skóry, prawie nie ma zapachu ani smaku. Jednak w ustach ma syropowatą konsystencję, która pochodzi z naturalnej zawartości wodorowęglanu sodu. Warzywa po ugotowaniu stają się smaczniejsze. 

</doc>
<doc id="488775" url="https://pl.wikipedia.org/wiki?curid=488775" title="Marchewa">
Marchewa



</doc>
<doc id="488777" url="https://pl.wikipedia.org/wiki?curid=488777" title="Rabiriusz">
Rabiriusz



</doc>
<doc id="488779" url="https://pl.wikipedia.org/wiki?curid=488779" title="Toksyny sinicowe">
Toksyny sinicowe

Toksyny sinicowe – substancje produkowane przez sinice, które działają toksycznie w przypadku kąpieli w wodzie albo wypicia wody, spożycia ryb lub innych organizmów wodnych je zawierających.
Ekologiczna rola toksyn sinicowych.
Ekologiczno-ewolucyjna funkcja wytwarzania toksyn przez sinice nie jest jasna. Początkowo stawiano hipotezę, że jest to sposób obrony przed organizmami (głównie zooplanktonowymi) żywiącymi się sinicami. Przeciwko niej świadczy fakt, że prawdopodobnie toksyny były wytwarzane już ponad 2 mld lat temu, czyli zanim wyewoluowały zwierzęta. Dwie podstawowe grupy hipotez wskazują na potencjalne korzyści dla sinic w interakcjach międzygatunkowych, w tym na drodze konkurencji z allelopatią lub obrony przed spasaniem oraz na potencjalne korzyści fizjologiczne dla sinic. Niektóre rodzaje aktywności mogą nieść podwójne skutki – toksyny mogą wywoływać uwalnianie związków fosforu przez inne glony i ułatwiać jego asymilację. W związku z tym ich toksyczność dla wielu organizmów może być z ewolucyjnego punktu widzenia skutkiem ubocznym. Większość toksyn sinicowych wytwarzają gatunki planktonowe, ale cylindrospermopsynę wytwarza również glebowa sinica "Hormoscilla pringsheimii". Sinice wytwarzające toksyny mogą znajdować się też w mniejszych zbiornikach wody, np. w systemach klimatyzacyjnych. Z kolei BMAA jest wytwarzane przez sinice "Nostoc" żyjące symbiotycznie w korzeniach sagowców. Toksyny wyizolowano także z krasnorostów, w których plesze żyją sinice znane z ich wytwarzania. Toksyny sinicowe na skutek bioakumulacji mogą znajdować się w znacznych ilościach w ciałach zwierząt.
Z reguły toksyny sinicowe nie są uwalniane z żywych komórek i do wody wydostają się dopiero podczas ich rozpadu. Wyjątkiem jest cylindrospermopsyna.
Ślady toksyn sinicowych znajdowano w osadach sprzed kilku tysięcy lat, ale metody molekularne wskazują, że sinice były zdolne do ich wytwarzania już 2,1 mld lat wcześniej. Zatrucie australijskich owiec związane z uszkodzeniem wątroby przez wodę zawierającą "Nodularia spumigena" opisał George Francis w „Nature” w 1878 roku i jest to publikacja uważana za pierwszy udokumentowany opis działania toksyn sinicowych. Natomiast pierwszy opis zjawisk dziś interpretowanych jako powtarzalne zatrucia w czasie zakwitu sporządził Christopher Kirkby w liście do redakcji „Philosophical Transactions of the Royal Society” na przełomie lat 1671 i 1672. Opis ten dotyczy jeziora Tuchom koło Gdańska.
Klasyfikacja toksyn sinicowych.
Ze względu na miejsce działania toksyny sinicowe należą do następujących grup:
Ze względu na budowę chemiczną wśród toksyn sinicowych można wyróżnić cykliczne peptydy, alkaloidy i lipopolisacharydy.
Toksyny sinicowe.
Mikrocystyny i nodularyny.
Mikrocystyny i nodularyny są cyklicznymi peptydami o działaniu hepatotoksycznym. Do 2017 roku wyizolowano 246 analogów mikrocystyn oraz 10 nodularyn. Mikrocystyny to heptapeptydy, czyli zbudowane są z siedmiu aminokwasów, a nodularyny to pentapeptdy – zbudowane z pięciu. Mają charakter polarny i są łatwo rozpuszczalne w wodzie, za to trudno przechodzą przez błony komórkowe. W skład mikrocystyn wchodzą dwa rzadkie aminokwasy niebiałkowe, nierybosomalne: "N"-metylodehydroalanina (Mdha) i kwas 3-amino-9-metoksy-2,6,8-trimetylo-10-fenylodeka-4,6-dienowy (ADDA), trzy aminokwasy w konfiguracji : alanina, kwas metyloasparaginowy (MeAsp) i kwas glutaminowy oraz trzy aminokwasy w konfiguracji , zmienne, przy czym najczęściej jest wśród nich arginina.
Mikrocystyny i nodularyny są związkami stosunkowo trwałymi. W zacienionej wodzie mogą utrzymywać się do kilku miesięcy. Nie rozkładają się przy gotowaniu ani na powietrzu. Rozkłada je promieniowanie ultrafioletowe, przez co w nasłonecznionej wodzie w ciągu jednego dnia może rozłożyć się ok. 40% mikrocystyn. Rozkładają je też silne utleniacze, jak ozon.
Słabo wnikają do większości komórek, ale są aktywnie przenoszone przez nośniki kwasów żółciowych, przez co wnikają do hepatocytów. Inhibują fosfatazy, niszczą cytoszkielet, powodują apoptozę. Do objawów zatrucia hepatotoksynami sinicowymi należą krwotoki wątroby. Ostre zatrucie prowadzi do niewydolności wątroby. Słabsze zatrucie może ostatecznie prowadzić do jej nowotworzenia. Oprócz działania hepatotoksycznego mikrocystyny wywołują zmiany w limfocytach, zmiany skórne, gorączkę czy wymioty.
Mikrocystyny są wytwarzane przez przedstawicieli rodzajów "Dolichospermum" (dawniej zaliczanych do "Anabaena"), "Microcystis", "Planktothrix" (dawniej zaliczanych do "Oscillatoria"), "Nostoc", "Anabaenopsis", "Woronichinia" oraz "Hapalosiphon", a nodularyny – "Nodularia".
Cylindrospermopsyna.
Cylindrospermopsyna (CYN) jest cyklicznym alkaloidem guanidynowym. Ma szerokie działanie cytotoksyczne. W związku z tym bywa zaliczana m.in. do hepatotoksyn. Wśród innych skutków zdrowotnych u kręgowców stwierdzano zaburzenia odporności i problemy reprodukcyjne.
Uwalniana jest nie tylko z martwych komórek, ale również nienaruszonych. W wodzie jest trwała.
Wytwarzana jest przez przedstawicieli rodzajów "Raphidiopsis", w tym dawniej zaliczanych do rodzaju "Cylindrospermopsis", "Dolichospermum", "Chrysosporum" (dawniej zaliczanych do "Aphanizomenon"), "Umezakia", "Lyngbya", "Oscillatoria", "Hormoscilla".
Anatoksyny.
Anatoksyny są alkaloidami o działaniu neurotoksycznym. Anatoksyna-a (ATX, ANTX-a) była pierwszą zidentyfikowaną toksyną sinicową, wyizolowaną z "Dolichospermum flos-aquae" (wówczas znanego jako "Anabaena flos-aquae"), podobną budowę ma homoanatoksyna-a (homoANTX-a), a odmienną anatoksyna-a(s). Anatoksyna-a(s) zawiera grupę fosforanową, podobnie jak niektóre syntetyczne insektycydy czy bojowe środki trujące. Oddziałują one na układ nerwowy, m.in. blokując rozkład acetylocholiny, która przez to kumuluje się w synapsach. Zatrucie następuje szybko, po kilku lub kilkudziesięciu minutach. Jego objawy to drgawki, ślinotok, zaburzenia równowagi, a w groźniejszych przypadkach także paraliż mięśni, co w przypadku mięśni oddechowych prowadzi do uduszenia. Ponadto mogą wystąpić wymioty.
Anatoksyny rozkładają się pod wpływem światła, zwłaszcza w wodzie o odczynie zasadowym.
Anatoksynę-a wytwarzają przedstawiciele rodzajów "Dolichospermum" (dawniej zaliczanych do "Anabaena"), "Microcystis", "Planktothrix" (dawniej zaliczanych do "Oscillatoria"), "Aphanizomenon", "Raphidiopsis" (dawniej zaliczanych do "Cylindrospermopsis"), "Artrhospira", "Phormidium", anatoksynę-a(s) – "Dolichospermum".
Saksytoksyny.
Saksytoksyny (saksitoksyny), neosaksytoksyny i podobne do nich substancje są alkaloidami o działaniu neurotoksycznym. Blokując sodowe kanały jonowe, uniemożliwiają wydzielanie acetylocholiny. Pierwsza saksytoksyna (STX), która dała nazwę całej klasie toksyn, została wyizolowana z ciała małża "Saxidomus gigantea". W 2008 roku znano ponad 40 naturalnych jej analogów w tym gonyautoksyny (GTX). Ponieważ jest uważana za jedną z najsilniejszych naturalnych trucizn, była testowana pod kątem użycia jako bojowy środek trujący „TZ”. Mają działanie paralityczne, ostre zatrucie objawia się dreszczami, zaburzeniami równowagi, drętwieniem, a w skrajnych przypadkach uduszeniem. U ludzi zatrucie występuje głównie po zjedzeniu małży, w których tkankach saksytoksyny uległy bioakumulacji i jest określane jako PSP (""). Saksytoksyny wywołujące PSP są wytwarzane nie tylko przez sinice, ale przede wszystkim bruzdnice.
Wytwarzane są przez liczne gatunki bruzdnic, natomiast wśród sinic przez przedstawicieli rodzajów "Aphanizomenon", "Dolichospermum" (dawniej zaliczanych do "Anabaena"), "Lyngbya" oraz "Raphidiopsis" (dawniej zaliczanych do "Cylindrospermopsis").
BMAA.
3-Metyloamino--alanina (BMAA) jest aminokwasem niebiałkowym o działaniu neurotoksycznym. Początkowo uważano, że jest toksyną wytwarzaną przez sagowce "Cycas micronesica", ale w rzeczywistości jest wytwarzana przez żyjące z nim w symbiozie sinice z rodzaju "Nostoc". BMAA ma udział w patogenezie choroby degeneracyjnej znanej jako stwardnienie zanikowe boczne zachodniego Pacyfiku. Dzieje się tak, gdy BMAA zastępuje serynę w łańcuchu dysmutazy ponadtlenkowej SOD-1, zmieniając jej kształt.
Antillatoksyna, jamaikamidy, kalkitoksyna.
Antillatoksyna (ATX) i jamaikamidy są silnie trującymi lipopeptydami wpływającymi na pracę kanałów sodowych. Podobnie działa kalkitoksyna (KTX), będąca lipoamidem.
Tę grupę neurotoksyn wyizolowano z "Lyngbya majuscula".
Aplysiatoksyna, debromoaplysiatoksyna, lyngbyatoksyna.
Aplysiatoksyna, debromoaplysiatoksyna i lyngbyatoksyna to związki organiczne oddziałujące na skórę (dermatotoksyny), wywołując jedną z form „świądu pływaków”. Aplysiatoksyna zawiera brom, podczas gdy debromoaplysiatoksyna w tym samym miejscu ma atom wodoru. Lyngbyatoksyna jest alkaloidem indolowym.
Ta grupa dermatotoksyn jest wytwarzana przez przedstawicieli rodzajów "Lyngbya", "Schizothrix", "Planktothrix" (dawniej zaliczanych do "Oscillatoria") czy "Gloeotrichia". Aplysiatoksynę i debromoaplysiatoksynę wyizolowano po raz pierwszy z gruczołów trawiennych ślimaka "Stylocheilus longicauda". Ich występowanie stwierdzono również w plesze krasnorostu "Gracilaria coronopifolia", ale ze względu na to, że na niej epifitycznie występują sinice, przypuszcza się, że to one są ich źródłem. Dermatotoksyny powodują głównie podrażnienie skóry lub błony śluzowej w miejscu zetknięcia tych powłok z wodą je zawierającą. Może ono mieć różny stopień – od zaczerwienienia po łuszczenie się. Po połknięciu mogą powodować choroby układu pokarmowego i gorączkę. W pewnych przypadkach przyjęte z pożywieniem mogą też wywoływać ostre zatrucie. Długotrwałe przyjmowanie małych dawek może powodować nowotworzenie.
Endotoksyny lipopolisacharydowe.
Endotoksyny lipopolisacharydowe (LPS) to składnik ścian komórkowych bakterii Gram-ujemnych, w tym sinic. Mogą być czynnikiem chorobotwórczym, przy czym w przypadku sinic mają głównie działanie uczulające i pirogenne, słabsze od działania lipopolisacharydów niektórych innych bakterii, np. salmonelli. W związku z tym zaliczane są do dermatotoksyn.
Zalecenia.
Ponieważ nie ma sposobu na inne niż analiza laboratoryjna rozpoznanie, czy dany zakwit wody wiąże się z uwalnianiem toksyn, ogólne zalecenia służb sanitarnych nakazują w czasie jego wystąpienia unikanie kontaktu z wodą. Zalecenia Światowej Organizacji Zdrowia (WHO) dotyczące intensywności zakwitu stwarzającego zagrożenie to: pierwszy poziom alarmowy dla wód pitnych – bioobjętość fitoplanktonu sinicowego 0,3 mm³/l lub stężenie chlorofilu a 1 μg/l, drugi poziom alarmowy dla wód pitnych – bioobjętość fitoplanktonu sinicowego 4 mm³/l lub stężenie chlorofilu a 12 μg/l, poziom alarmowy dla wód użytkowanych rekreacyjnie – bioobjętość fitoplanktonu sinicowego 8 mm³/l lub stężenie chlorofilu a 24 μg/l.
Spośród toksyn sinicowych, które mogą znaleźć się w wodzie pitnej, najlepiej przebadana toksykologicznie jest mikrocystyna-LR (MC-LR). Norma jej długofalowego stężenia (w formie czystej i związanej z komórkami) zalecana przez WHO wynosi 1 μg/l, krótkofalowego 12 μg/l, a dawka tolerowanego dziennego pobrania (TDI) to 0,04 μg/kg ciała. Dla wód użytkowanych rekreacyjnie norma to 24 μg/l. Dla anatoksyny a norma krótkofalowego stężenia dla wód pitnych to 30 μg/l, a stężenia dla wód użytkowanych rekreacyjnie 60 μg/l. Dla cylindrospermopsyny norma długofalowego stężenia dla wód pitnych to 0,7 μg/l, krótkofalowego stężenia 3 μg/l, a stężenia dla wód użytkowanych rekreacyjnie 6 μg/l. Dla saksytoksyn norma stężenia dla wód pitnych to 3 μg/l, a stężenia dla wód użytkowanych rekreacyjnie 30 μg/l.
Według wytycznych amerykańskiej Agencji Ochrony Środowiska z 2015 roku w wodzie pitnej przeznaczonej dla małych dzieci stężenie cylindrospermopsyny nie powinno przekraczać 0,7 μg/l, a mikrocystyn 0,3 μg/l, natomiast dla dzieci w wieku szkolnym i dorosłych odpowiednio 3,0 μg/l i 1,6 μg/l.

</doc>
<doc id="488781" url="https://pl.wikipedia.org/wiki?curid=488781" title="Zatrucie sinicami">
Zatrucie sinicami



</doc>
<doc id="488783" url="https://pl.wikipedia.org/wiki?curid=488783" title="Chód">
Chód

Chód – forma lokomocji zwierząt na lądzie przy użyciu kończyn. Jest to seria cyklicznych, naprzemiennych ruchów całego ciała – kończyn i tułowia – powodujących przemieszczanie się. Podczas chodzenia środek ciężkości unosi się i opada w dół. Może również wykonywać niewielkie wahania na boki (chód kołyszący). 
Dla odróżnienia od biegu chodem nazywamy taki sposób poruszania się, podczas którego przynajmniej jedna stopa ma zawsze kontakt z ziemią. Z kolei bieg, dla ludzi i innych zwierząt dwunożnych, zaczyna się wówczas, gdy pojawiają się takie momenty, w których obie stopy nie mają kontaktu z ziemią.
Człowiek chodzi z prędkością kilku km/h. W zależności od wieku i kondycji fizycznej tempo chodu jest różne. Średnia prędkość normalnego kroku wynosi wg różnych badań 4,2 i 5,1 km/h, ale chód szybkim krokiem może osiągać prędkość zbliżoną do biegu (8 km/h). Z kolei osoby starsze mogą poruszać się z prędkością poniżej 3 km/h.
Przeciętne ludzkie dziecko zaczyna chodzić pomiędzy dziewiątym i piętnastym miesiącem życia.
Ocena chodu jest jednym z elementów badania lekarskiego.

</doc>
<doc id="488788" url="https://pl.wikipedia.org/wiki?curid=488788" title="Pistolet FÉG 37M">
Pistolet FÉG 37M

FÉG 37M – węgierski pistolet samopowtarzalny produkowany od 1937 roku, udoskonalona wersja pistoletu FÉG 29M. Od tego samego roku wersja tego pistoletu kalibru 9 mm znajdowała się w uzbrojeniu armii węgierskiej jako "pisztoly 37 minta (37M)". W czasie II wojny światowej duża liczba tych pistoletów została zakupiona przez III Rzeszę i znalazła się na uzbrojeniu niemieckich formacji. Pistolety produkowane dla Niemców miały oznaczenie "P Mod37(u)", kaliber 7,65 mm i były wyposażone w bezpiecznik nastawny po lewej stronie chwytu.
Opis.
FÉG 37M był bronią samopowtarzalną. Zasada działania oparta o odrzut zamka swobodnego. Mechanizm uderzeniowy kurkowy, z kurkiem zewnętrznym. Pistolet wyposażony był w bezpiecznik chwytowy.
37M był zasilany z wymiennego, jednorzędowego magazynka pudełkowego o pojemności 7 naboi umieszczonego w chwycie.
Lufa gwintowana, posiadała sześć bruzd prawoskrętnych.
Pistolet miał stałe przyrządy celownicze.

</doc>
<doc id="488793" url="https://pl.wikipedia.org/wiki?curid=488793" title="Sui Wendi">
Sui Wendi

Sui Wendi, 隋文帝 (imię prywatne "Yang Jian", 楊堅) (541–604) – cesarz chiński w latach 581 – 604, założyciel dynastii Sui, który ponownie zjednoczył podzielone od ponad trzech wieków Chiny.
Yang Jian urodził się w 541 r. we wpływowej rodzinie w Chinach północnych. Pierwszy tytuł wojskowy otrzymał mając 14 lat. Yang Jian był bardzo utalentowany i szybko awansował w służbie swoich władców, cesarza Wu z Północnej dynastii Zhou, jednej z Dynastii Północnych. W nagrodę za zasługi w dziele rozszerzenia władzy cesarza na większą część Chin północnych córka Yang Jiana została żoną następcy tronu, późniejszego cesarza Xuana. Po śmierci tegoż w 580, Yang Jian jako jego teść, przechwycił władzę jako regent.
W 581 r. Yang Jian zwyciężył w walce o tron i został uznany za nowego cesarza. Nie zadowolił się jednak tytułem władcy Chin północnych. W 588 r. dokonał najazdu na Chiny południowe. Najazd zakończył się sukcesem i w 589 r. Yang Jian stał się władcą całych Chin.
W czasie swego panowania zbudował nową stolicę zjednoczonego cesarstwa. Rozpoczął również budowę Wielkiego Kanału, który łączy 2 największe rzeki Chin: Jangcy i Huang He. Budowa została zakończona za panowania jego syna, Yangdi.
Znaczenie rządów Wendi jest porównywane ze znaczeniem rządów Karola Wielkiego w Europie.

</doc>
<doc id="488794" url="https://pl.wikipedia.org/wiki?curid=488794" title="Król Staś">
Król Staś



</doc>
<doc id="488795" url="https://pl.wikipedia.org/wiki?curid=488795" title="III Liceum Ogólnokształcące im. Bohaterów Westerplatte w Gdańsku">
III Liceum Ogólnokształcące im. Bohaterów Westerplatte w Gdańsku

III Liceum Ogólnokształcące im. Bohaterów Westerplatte – liceum ogólnokształcące w Gdańsku-Wrzeszczu, popularnie zwane „Topolówką” (od nazwy ulicy, przy której się znajduje, oraz topoli rosnących przy szkole), jedno z najbardziej znanych trójmiejskich liceów. Jedyne w Gdańsku realizujące program matury międzynarodowej (jako IB-Macius World School No. 001309). W 2005 uznane przez Newsweek Polska za najlepsze liceum ogólnokształcące w Polsce. W 2016 liczba osób, które ukończyły tę szkołę, przekroczyła 100 tysięcy.
Działalność szkoły.
Szkoła, oprócz klas realizujących program matury międzynarodowej, prowadzi klasy dwujęzyczne z językiem angielskim o profilach: ekonomicznym (klasa akademicka pod patronatem Szkoły Głównej Handlowej w Warszawie), biologiczno-chemicznym, humanistyczno-lingwistycznym, a także matematyczno-fizycznym. W zależności od wyboru klasy i preferencji ucznia, jako drugiego języka w szkole naucza się niemieckiego, hiszpańskiego lub francuskiego. Od 2006 do 2015, na mocy porozumienia ministerstw Polski i Hiszpanii, Topolówka prowadziła także nabór do klas dwujęzycznych z językiem hiszpańskim, w których uczniowie kończyli edukację maturą hiszpańską, polską, lub obiema. Partnerami III LO są m.in. Uniwersytet Gdański, Politechnika Gdańska, British Council czy Centrum Zdrowia Swissmed.
Topolówka organizuje Młodzieżową Konferencję Matematyczną TriMat (wraz z III LO w Gdyni i III LO w Sopocie), Gdańsk Model United Nations, konferencję „Gdańsk dla młodych przedsiębiorców”, wewnątrzszkolny recytatorski Konkurs Żywego Słowa (w którym nagrodą jest fundowana przez Annę Fotygę wycieczka do Brukseli) oraz kierowany do uczniów trójmiejskich szkół ponadgimnazjalnych konkurs "Z polityką na Ty!". III LO uczestniczy również w realizacji projektu Zdolni z Pomorza organizowanego przez Województwo Pomorskie. Oprócz tego w placówce działają m.in. drużyna debat oksfordzkich, Odysei Umysłu, Parlament Uczniowski, Klub Myśli Politycznej "Stańczyk", Klub Medyczny, Koło Krajoznawczo-Turystyczne PTTK, Koło Pierwszej Pomocy Przedmedycznej i Polskiego Czerwonego Krzyża, Koło Caritas, gazeta Stańczyk Niecodzienny, TedEd Club, Spółdzielnia Uczniowska IBook wypożyczająca podręczniki do programu matury międzynarodowej, a także kilkadziesiąt kół przedmiotowych, m.in. z języka japońskiego, programowania, ekonomii, filozofii, religioznawstwa, historii sztuki czy kreatywnego pisania. Co więcej, w Topolówce prowadzone są przygotowania dla uczniów starających się o certyfikat DSD II.
Szkoła posiada siłownię, organizuje zajęcia teatralne, z fitnessu, pływania, koszykówki, piłki nożnej, siatkówki i innych.
Uczniowie szkoły uczestniczą w wymianach ze szkołami z wielu krajów, m.in. Szwecji, Wielkiej Brytanii, Niemczech, Austrii, Portugalii, Francji i Hiszpanii.
Rankingi.
Szkoła w rankingu liceów sporządzanym przez miesięcznik edukacyjny „Perspektywy” i Rzeczpospolitą, które biorą pod uwagę wyniki matur i sukcesy w olimpiadach, uzyskała następujące wyniki:
W roku 2015 w rankingu Instytutu Badań Edukacyjnych, który oszacowuje edukacyjną wartość dodaną zdobyła 11,6 pkt, z czego 8,3 z przedmiotów humanistycznych i 3,3 z matematyczno-przyrodniczych, co dało jej trzecią lokatę w Trójmieście.
Szkoła posiada także certyfikat "Gazety Wyborczej" i Centrum Edukacji Obywatelskiej Szkoła z klasą.
Wyniki matury międzynarodowej IB.
W 2017 oraz w 2018 Abiturienci otrzymali średnio 37 na 45 możliwych punktów, czyli tyle, ile wymagają podczas rekrutacji najlepsze uczelnie na świecie, np. Oxford lub Cambridge. Taki sam wynik lub lepszy zdobyło zaledwie 17% maturzystów na świecie. Najwyższym wynikiem w 2017 w Topolówce były 44 punkty, w 2018 zaś 45 punktów.
Progi punktowe.
Progi punktowe w 2017 r..
W 2017 próg punktowy do klasy przygotowującej do matury międzynarodowej wyniósł aż 183 punkty i był najwyższym w Gdańsku. Ze względu na tak dużą popularność profilu, władze miasta postanowiły tego roku utworzyć drugi oddział preIB, a ostateczny próg punktowy do tej klasy wyniósł 173. Choć finalnie zmniejszył się on o 10 punktów, to w 2017 Topolówka i tak zajęła pierwsze miejsce wśród gdańskich liceów w zestawieniu Collegium Gedanense analizującym wysokość progów punktowych.
Historia.
Założone w 1909 jako pruskie Królewskie Gimnazjum Realne. Na frontonie szkoły widnieje wyryty w kamieniu napis: Königs Real Gymnasium. W pierwszym roku działalności do placówki uczęszczało 137 uczniów (wyłącznie mężczyzn), w większości wyznania ewangelickiego. Liczba uczniów stopniowo wzrastała, aż w 1913 doszła do 300. W tym czasie w gimnazjum pracowało 18 wykładowców. Kierował nimi dyrektor dr Frech.
Nauka w Królewskim Gimnazjum Realnym odbywała się według zreformowanego systemu nauczania, w którym duży nacisk kładziono na nauczanie języków obcych oraz nauk przyrodniczych. Poszczególne klasy nosiły nazwy łacińskie (sexta, quinta ... aż do oberprimy). Maturę zdawało się dopiero po dziewięciu latach nauki, ale szkołę można było ukończyć wcześniej i podjąć naukę zawodu. 17 października 1912 specjalnym dekretem szkoła otrzymała imię Jego Cesarsko-Królewskiej Wysokości Następcy Tronu, w brzmieniu niemieckim: Kronprinz-Wilhelm-Real-Gymnasium. 
Od samego początku bardzo dbano o ceremoniał szkolny. Uroczyście obchodzono święta państwowe i religijne (np. stulecie bitwy pod Lipskiem uczczono posadzeniem na boisku szkolnym dębu i ustawieniem głazu narzutowego z napisem "18.10.1913r."). Gimnazjaliści nosili czapki uczniowskie z wąskimi lub szerokimi srebrnymi tasiemkami, przyznawanymi według hierarchii. Podczas licznych wizyt cesarza lub następcy tronu pruskiego we Wrzeszczu uczniowie byli ustawiani w szpaler witający monarchę.
Wybuch pierwszej wojny światowej zaważył na życiu szkoły i chociaż w Gdańsku nie było bezpośrednich działań wojennych, to warunki życia mieszkańców znacznie się pogorszyły. Część profesorów i uczniów najstarszych klas zostało powołanych do wojska, lekcje odbywały się nieregularnie i były przerywane innymi zajęciami (wykonywane były prace polowe i ćwiczenia wojskowe), natomiast w szkole zorganizowano dożywianie. Wkrótce z frontu zaczęły dochodzić meldunki o stratach, a uczniowie opłakiwali swoich poległych kolegów. W 1918 tylko 9 uczniów zdawało maturę. Był to pierwszy rocznik, który przeszedł cały cykl nauczania.
28 czerwca 1919 na mocy traktatu pokojowego w Wersalu Gdańsk otrzymał prawa Wolnego Miasta. Zaistniała potrzeba stworzenia polskiego szkolnictwa i w 1921, pomimo wielu trudności i przeszkód ze strony pruskich władz szkolnych, staraniem polskich organizacji założono w Gdańsku Polską Macierz Szkolną. Mimo to męskie Królewskie Gimnazjum Realne pozostało szkołą niemiecką.
Pod koniec drugiej wojny światowej w budynku szkolnym znajdował się radziecki szpital wojskowy, a w sali gimnastycznej stajnia. Dzięki temu budynek ocalał, mimo iż okoliczne domy zostały zniszczone. Wkrótce po zakończeniu działań wojennych, pomimo złego stanu budynku, braku oświetlenia, ogrzewania, a nawet szyb w oknach, już 1 listopada 1945 szkoła rozpoczęła pracę jako III Państwowe Gimnazjum i Liceum w Gdańsku. Jej pierwszym powojennym dyrektorem został Ignacy Zys. Pomimo trudnych warunków (nauka w cyklu wieczorowym odbywała się przy świecach) i braku podręczników, młodzież wykazywała wielką chęć do nauki oraz zapał do pracy społecznej przy odgruzowywaniu miasta.
W tych czasach szkoła słynęła z dyscypliny i porządku. Spóźnienia były karane grzywną i przejściem przez gabinet dyrektora. Znana była również z życia kulturalnego: miała swoją orkiestrę, zespół teatralny, organizowała zabawy taneczne i wieczory poezji. Przejściowo, od 1950, obowiązywał 11-letni cykl nauczania, ale już od 1957 zaczęto likwidować klasy podstawowe. Od 1964 szkoła prowadzi jedynie klasy licealne. Przez kilka lat w tym samym budynku mieściło się także Technikum Geodezyjne.
1 września 1962 III LO otrzymało imię Bohaterów Westerplatte. Przy tej okazji odsłonięto pamiątkową tablicę. Szczególną sławą niepokornej i zbuntowanej szkoły Topolówka cieszyła się w latach 1970-1989. Młodzież i część grona pedagogicznego, które przeciwstawiało się wojskowej władzy, było stale inwigilowane i narażone na rozmaite represje, z wilczym biletem i pozbawieniem pracy włącznie. W swojej książce pt. „Niepokorni z «Topolówki»”, która wyszła nakładem gdańskiego oddziału IPN, opisał to Jan Hlebowicz. W tym czasie ukazywał się w szkole „Biuletyn Informacyjny Topolówki” (BIT), nielegalne pismo redagowane przez uczniów i potajemnie kolportowane w szkole.
W 1999 Grażyna Bogusz, ówczesna dyrektor placówki, w swojej koncepcji rozwoju szkoły jako główny pomysł zaproponowała utworzenie na bazie klas dwujęzycznych klasy z maturą międzynarodową (IB), co poparł prezydent Gdańska, Paweł Adamowicz. Kontakty z International Baccalaureate Organization w Genewie i Sztokholmie nawiązała Bożena Ordak, a potem kontynuowała Alina Spychała, obecna koordynator programu IB. 1 września 2001 naukę rozpoczęła pierwsza klasa realizująca program matury międzynarodowej. W czerwcu 2003 Topolówka była gospodarzem XII Światowej Konferencji dla nauczycieli IB. Otwarcie Konferencji odbyło się w nowej auli Wydziału Prawa i Administracji UG. Swój wykład wygłosił na niej m.in. Lech Wałęsa.
W 2016, przy III LO (w ramach Zespołu Szkół Ogólnokształcących nr 13), utworzone zostało Gimnazjum Dwujęzyczne nr 53, które prowadzi dwie klasy: „A”, w której większy nacisk kładzie się na przedmioty ścisłe, oraz „B”, o profilu humanistycznym. Gimnazjum współpracuje m.in. z Polsko-Japońską Akademią Technik Komputerowych czy z Europejskim Centrum Solidarności.
Siedziba.
Początkowo, od 1909 szkoła mieściła się przy Am Johannisberg 21b (obecnie ul. Sobótki), od 1910 również przy Friedenssteg 13 (ul. Sienkiewicza). Własny gmach (proj. Adolf Bielefeldt) szkoła otrzymała w 1912 przy Falkweg 7 (ul. Topolowa).

</doc>
<doc id="488804" url="https://pl.wikipedia.org/wiki?curid=488804" title="Anna Kawecka-Fotyga">
Anna Kawecka-Fotyga



</doc>
<doc id="488805" url="https://pl.wikipedia.org/wiki?curid=488805" title="Trybut">
Trybut



</doc>
<doc id="488806" url="https://pl.wikipedia.org/wiki?curid=488806" title="Dzieci Kapitana Klossa">
Dzieci Kapitana Klossa

Dzieci Kapitana Klossa – polski zespół punkrockowy z elementami stylu muzycznego ska.
Historia.
1983–1986.
Powstał w 1983 w Sopocie z inicjatywy wokalisty/gitarzysty Olafa Deriglasoffa i basisty Sławomira Środka. W późniejszym czasie do zespołu dołączyła perkusistka Lidia Paszkowska. Grupa zadebiutowała przed publicznością w 1985 w Tczewie podczas „Przeglądu Zespołów Młodzieżowych”. W tym samym roku zakwalifikowała się do festiwalu w Jarocinie, gdzie wystąpiła w poszerzonym składzie o grającego na instrumentach klawiszowych Marcina „Stołka” Stolarskiego i saksofonistę Tomasza „Psa” Bachorza. Fragment tego koncertu zespołu i krótki wywiad z jego członkami został uwieczniony przez ekipę Piotra Łazarkiewicza, która w tym czasie kręciła dokument "Fala". Sam występ zespołu okazał się sukcesem – muzycy znaleźli się w „złotej ósemce”, a także zwrócili na siebie uwagę prowadzącego Listę Przebojów w Rozgłośni Harcerskiej Pawła Sito, który na antenie zaczął puszczać ich utwór „Pieśń o bohaterze” nagrany podczas występu na festiwalu „Poza Kontrolą”. Pomimo tych osiągnięć grupa nie wzbudziła zainteresowania w wytwórniach płytowych (sami muzycy próbowali jak okazało się bezskutecznych rozmów z Tonpressem). Dzieci Kapitana Klossa funkcjonowały dalej grając koncerty organizowane m.in. przez Waldemara Rudzieckiego – wokół którego skupiała się wówczas Gdańska Scena Alternatywna. W tym czasie między muzykami zespołu zaczęło narastać napięcie, które w efekcie położyło kres jego istnieniu w kwietniu 1986. Ostatni koncert grupa zagrała w szczecińskim klubie „Trans” trzy miesiące wcześniej. Po jej rozpadzie Olaf Deriglasoff udał się na emigrację do Berlina Zachodniego.
Lata 90..
W 1993 Deriglasoff za namową Jędrzeja Kodymowskiego powrócił do kraju i rozpoczął z nim współpracę w zespole Apteka. W tym czasie doszło do wydania przez wytwórnię S.P. Records wspomnieniowego albumu "Dzieci Kapitana Klossa" na którego zawartość złożyły się nagrania z ostatniego koncertu grupy (w szczecińskim „Transie”) oraz na nowo zarejestrowany utwór „Pieśń o” („Pieśń o bohaterze” – oryginalne nagranie z Rozgłośni Harcerskiej zaginęło). W sesji nagraniowej oprócz Deriglasoffa i Bachorza wziął udział perkusista zespołu Kult Andrzej „Szczota” Szymańczak.
W 1996 Deriglasoff i Bachorz tymczasowo reaktywowali zespół wraz z nowymi muzykami: basistą Wojciechem Siwkowskim oraz perkusistą Krzysztofem Topolskim. W tym składzie grupa nagrała na nowo utwór „Sopocka plaża”, który ukazał się na albumie kompilacyjnym "SKAdanka" dołączonym do magazynu "Machina" w 1999 (październik).

</doc>
<doc id="488813" url="https://pl.wikipedia.org/wiki?curid=488813" title="Trzy po trzy">
Trzy po trzy

Trzy po trzy – pamiętniki Aleksandra Fredry obejmujące m.in. okres dzieciństwa i służby wojskowej z lat 1809-1814, w tym z okresu od 1813 do 1814, kiedy pisarz pełnił służbę oficera ordynansowego w sztabie przybocznym Napoleona Bonaparte; w większości spisane w latach 1844-1846.
Wydanie.
Pamiętniki nie były przeznaczone dla szerszego ogółu – miały pozostać pamiątką rękopiśmienną w rodzinie, jednakże tuż przed śmiercią autor zgodził się na ich wydanie i polecał nawet, by zakończyć je wierszem "Pro memoria". Zezwolenie powyższe upoważniło syna Jana Aleksandra, do wydrukowania pamiętnika w warszawskiej "Gazecie Polskiej" w 1877 r. oraz w zbiorowej edycji "Dzieł" ojca w 1880 r. Następne wydanie opracował Henryk Mościcki w 1917 r.
Treść.
Pamiętniki Fredry są zgodne z faktami historycznymi, choć niechronologiczne. Poeta dzieli się z czytelnikami swoimi przeżyciami i wyraża swoje przekonania nabyte w trakcie doświadczeń wojennych. Pamiętniki pisane są typowym dla poety językiem pełnym komizmu, anegdot (przykładowo: Fredro zapytany co wyniósł z kampanii napoleońskiej odpowiedział: „Trochę wspomnień, dwa krzyżyki i pedogrę”).
Interpretacja.
W "Trzy po trzy" Fredro rozprawia się z romantyczną wizją cesarza Napoleona jako heroicznego bohatera, czuje się przez niego oszukany. Podważa tym samym romantyczny mit napoleoński. W jego pamiętnikach brak romantycznej poezji dziejów.

</doc>
<doc id="488814" url="https://pl.wikipedia.org/wiki?curid=488814" title="Ręcznik">
Ręcznik

Ręcznik – wyrób z materiału chłonącego wodę: tkaniny (trwały) lub papieru (jednorazowego). Służy przede wszystkim do wycierania ludzkiego ciała po umyciu, czasem także do np. doraźnego okrycia.
Proces produkcji i właściwości.
Podstawowym materiałem, z którego produkowane są takie ręczniki, jest bawełna. Na rynku dostępne są też szybkoschnące ręczniki z tkanin syntetycznych. Ręczniki tekstylne, ze względu na swoją specyfikę użycia, należą do grupy wyrobów nieapreturowanych.
Historia.
Pierwsze ręczniki były produkowane w Turcji, najczęściej z bawełny lub lnu, niekiedy z jedwabiu. Początkowo używane były podczas ceremonialnej kąpieli dla panny młodej przed jej ślubem i innymi ważnymi wydarzeniami w jej późniejszym w życiu. Były one obecne także w tureckich łaźniach zwanych "hamam". Na komplet ręczników składały się osobne ręczniki przeznaczone na głowę, ramiona i biodra. Tradycyjny turecki ręcznik kąpielowy "peştamal" jest lekki, chłonny i szybko schnący. Często jest tkany ręcznie, w rozmaite wzory (najczęściej kratkę) i kolory z frędzlami. Początkowo ręczniki te były wąskie, z biegiem lat tkano je coraz szersze.
Wraz z rozwojem Imperium Osmańskiego wzrosło również zapotrzebowanie na ręczniki. Były one początkowo na dworach sułtańskich jedynie dodatkiem do kąpieli. Z czasem były coraz bardziej bogato zdobione, z wieloma frędzlami zakończonymi pętlami, niekiedy były podwójnej grubości. Splot był skośny, 2 na 2. Zachowały się źródła mówiące o tym, że jeden z takich ręczników podarowała królowi Zygmuntowi Augustowi żona Sulejmana Wspaniałego, Roksolana. 
Ręczniki podobne do tych których używamy dziś, zostały opracowane w Bursie w XVIII wieku. Miejscowi tkacze wynaleźli różne techniki produkcji ręczników, początkowo znanych po turecku pod nazwą "havly", a obecnie "havlu".
Do początku XIX wieku, czyli okresu zmechanizowania przemysłu tekstylny ręcznik kąpielowy był stosunkowo drogi, a jego produkcja czasochłonna. Wraz z rozpoczęciem jego masowej produkcji stał się tańszy i bardziej dostępny, a oferowane na rynku ręczniki były bardziej różnorodne. W latach dziewięćdziesiątych XIX wieku bardziej miękka i chłonna tkanina frotte zastąpiła zwykły ręcznik lniany. Sposób produkcji nie zmienił się znacząco od tamtego czasu.
Rodzaje ręczników.
Ręcznik papierowy.
Są to niewielkie, jednorazowe ręczniki, służące, w zależności od zastosowania, do osuszania umytych rąk, wycierania rąk brudnych, lub osuszania czy czyszczenia sprzętów. Mogą też być wykorzystywane przy przygotowywaniu potraw do usuwania nadmiaru soku lub tłuszczu (np. z produktów smażonych).
Ręczniki do osuszania rąk po ich umyciu są potrzebne w miejscach publicznych, jak toalety publiczne, biura, hotele oraz w placówkach medycznych z powodów higienicznych i epidemicznych. W funkcji suszącej ręce stosunkowo często zastępowane są przez elektryczne suszarki do rąk. 
Spośród ręczników papierowych wyróżnia się:
Ręcznik kąpielowy.
Istnieją duże ręczniki kąpielowe, najczęściej typu frotté, służące do wycierania całego ciała, ręczniki przeciętnej wielkości do ogólnego zastosowania oraz małe ręczniki do wycierania rąk. 

</doc>
<doc id="488816" url="https://pl.wikipedia.org/wiki?curid=488816" title="Sam Mendes">
Sam Mendes

Sam Mendes, właśc. Samuel Alexander Mendes (ur. 1 sierpnia 1965 w Reading) – brytyjski reżyser filmowy i teatralny, pracujący również w Hollywood. 
Laureat Oscara w 1999 za reżyserię filmu "American Beauty". Reżyser dwóch filmów z serii o Jamesie Bondzie – "Skyfall" i "Spectre".
Przewodniczył jury konkursu głównego na 73. MFF w Wenecji (2016).
W latach 2003–2010 był żonaty z aktorką Kate Winslet. Ma z nią syna, Joe Alfiego (ur. 2003).

</doc>
<doc id="488817" url="https://pl.wikipedia.org/wiki?curid=488817" title="Dekanat Bystrzyca Kłodzka">
Dekanat Bystrzyca Kłodzka

Dekanat Bystrzyca Kłodzka – jeden z 24 dekanatów w rzymskokatolickiej diecezji świdnickiej, położony w południowej części diecezji.
Dekanat znajduje się na terenie województwa dolnośląskiego, w powiecie kłodzkim. Obejmuje swoim zasięgiem głównie gminę Bystrzyca Kłodzka. Jego siedziba ma miejsce w Bystrzycy Kłodzkiej, w kościele św. Michała Archanioła.
Historia.
Po zakończeniu II wojny światowej terytorium Wielkiego dekanatu kłodzkiego zostało przyłączone do Polski. Decyzją ówczesnych władz kościelnych dekanat został włączony w obręb administratury apostolskiej archidiecezji wrocławskiej ze stolicą biskupią we Wrocławiu, pozostając formalnie w granicach archidiecezji praskiej. Na początku 1946 dokonano podziału Wielkiego dekanatu na cztery mniejsze jednostki, wśród których znalazł się dekanat Bystrzyca Kłodzka, obejmujący południową część ziemi kłodzkiej z miastami: Bystrzyca Kłodzka i Międzylesie. W 1972 dekanat został usankcjonowany zgodnie z prawem kanonicznym i został oficjalnie włączony do archidiecezji wrocławskiej, na mocy decyzji papieża Pawła VI. W latach 80. XX wieku kard. Henryk Gulbinowicz, arcybiskup metropolita wrocławski, wydzielił z jego struktury nowy dekanat Międzylesie. Od 2004 dekanat wchodzi w skład diecezji świdnickiej.
Parafie i miejscowości.
W skład dekanatu wchodzi 9 parafii i 1 rektorat:
parafia św. Marii Magdaleny.
Powyższy wykaz przedstawia wszystkie miasta, wsie oraz dzielnice miast, "przysiółki wsi" i "osady" w dekanacie.

</doc>
<doc id="488818" url="https://pl.wikipedia.org/wiki?curid=488818" title="Pistolet Walther Model 9">
Pistolet Walther Model 9

Walther Model 9 – niemiecki, kieszonkowy pistolet samopowtarzalny. Jeden z najmniejszych pistoletów samopowtarzalnych.
Opis.
Walther Model 9 był bronią samopowtarzalną i był ostatnim z tzw. serii "numerowanych" pistoletów Fritza Walthera. Ma stałą lufę, zamek typu odkrytego, działa na zasadzie odrzutu zamka swobodnego. Mechanizm uderzeniowy bezkurkowy. Rezygnacja z kurka zewnętrznego zmniejszyła wymiar broni, ale jednocześnie zmniejszyła jej niezawodność. Pistolet wyposażony był w bezpiecznik nastawny. Jeżeli broń jest gotowa do strzału, koniec iglicy wystaje z tyłu szkieletu umożliwiając dotykiem sprawdzenie stanu broni. 
Model 9 był zasilany z wymiennego, jednorzędowego magazynka pudełkowego o pojemności 6 naboi 6,35x15,5 mm umieszczonego w chwycie.
Lufa gwintowana, posiadała sześć bruzd prawoskrętnych.
Pistolet miał stałe przyrządy celownicze.

</doc>
<doc id="488820" url="https://pl.wikipedia.org/wiki?curid=488820" title="Pablo Albano">
Pablo Albano

Pablo Alberto Albano (ur. 11 kwietnia 1967 w Buenos Aires) – argentyński tenisista, finalista US Open 1997 w grze mieszanej, reprezentant w Pucharze Davisa.
Kariera tenisowa.
Treningi tenisowe rozpoczął jako 8-latek, a jako zawodowy tenisista występował w latach 1986–2001.
W grze pojedynczej zagrał w 1992 roku w wielkoszlemowym US Open, kiedy przeszedł eliminacje, by odpaść w 1 rundzie turnieju głównego z Andriejem Czesnokowem.
W grze podwójnej Albano awansował do 18 finałów, z których 9 wygrał. Dwukrotnie doszedł do półfinału French Open, w latach 1992 i 1999. W 1992 roku startował w Paryżu wspólnie z Cássio Mottą, a w 1999 roku z Tomásem Carbonellem.
W 1997 roku Albano doszedł razem z Mercedes Paz do finału US Open w grze mieszanej. Argentyńska para przegrała finał z Manon Bollegraf i Rickiem Leachem 6:3, 5:7, 6:7(3).
W reprezentacji narodowej w Pucharze Davisa Albano – grał z przerwami – w latach 1993–1997, wyłącznie w deblu. Bilans jego występów to 3 zwycięstwa i 2 porażki.

</doc>
<doc id="488823" url="https://pl.wikipedia.org/wiki?curid=488823" title="Teresa Kowalska">
Teresa Kowalska

Teresa Kowalska (ur. 19 lipca 1946 w Gliwicach, zm. w lutym 2023) – profesor chemii Uniwersytetu Śląskiego w Katowicach, specjalizująca się w technikach chromatograficznych.
Życiorys.
Córka Władysława i Zuzanny. Pochodziła z rodziny przesiedleńców ze Lwowa. W latach 1963–1968 studiowała chemię w Wyższej Szkole Pedagogicznej w Katowicach. Od 1968 po zmianie nazwy instytucji nauki pracowała w Instytucie Chemii Uniwersytetu Śląskiego w Katowicach.
W 1972 roku uzyskała stopień doktora nauk chemicznych. W latach 1974–1975 przebywała na stypendium British Council dla doktorantów na Wydziale Chemicznym Uniwersytetu Salford, Lancashire, Anglia, gdzie pracowała pod kierunkiem prof. Hansa Suschitzky’ego, dyrektora sekcji chemii organicznej.
W latach 1981–1984 była wicedyrektorką Instytutu Chemii Uniwersytetu Śląskiego w Katowicach do spraw technicznych. Habilitację uzyskała w 1988 roku, w zakresie chemii fizycznej, na Wydziale Matematyki, Fizyki i Chemii Uniwersytetu Marii Curie-Skłodowskiej w Lublinie.
Nauczała m.in. na stanowiskach docenta (1990–1991), profesora nadzwyczajnego (1991-2000), później prof. zwyczajnego na Instytucie Chemii swej Almae Matris. W 1999 Prezydent Polski nadał naukowczyni tytuł naukowy profesora.
W latach 2004–2006 była kierowniczką Zakładu Fizykochemicznych Podstaw Chromatografii, a od roku 2006 kierowniczką Zakładu Chemii Ogólnej i Chromatografii w Instytucie Chemii swojej uczelni.
Dorobek naukowy.
jest autorką i współautorką ponad 300 artykułów naukowych. Recenzowała prace dla około 20 czasopism z zakresu chemii, np. "J. Chromatogr. A, J. Am. Off. Anal. Chem. Int., Polish J. Chem., Polish J. Appl. Chem., Chemia Analityczna, Acta Chromatographica, J. Planar Chromatogr., Vibrational Spectroscopy, Applied Biochemistry and Biotechnology".
Pełniła funkcję redaktora naczelnego czasopisma "Acta Chromatographica" , wydawanego przez Instytut Chemii Uniwersytetu Śląskiego w Katowicach oraz Akademiai Kiado. Była członkinią kolegiów redakcyjnych czasopism chemicznych: "Journal of Planar Chromatography – Modern TLC" (wydawanego przez Springer Hungarica, Budapeszt, Węgry), "Bulgarian Chemical Communications" (wydawanego przez Bułgarską Akademię Nauk, Sofia, Bułgaria), "Acta Universitatis Cibinensis, Series F – Chemistry" (wydawanego przez Uniwersytet „Lucian Blaga” w Sybinie, Rumunia), oraz "Advances in Chromatography, Electrophoresis and Related Separation Methods (ACE)" (wydawanego przez Chromatograficzną Grupę Dyskusyjną Węgierskiego Towarzystwa Chemicznego, Budapeszt, Węgry).
Należała do dwóch komitetów naukowych Polskiej Akademii Nauk, przewodniczącą sesji naukowych na licznych sympozjach krajowych i zagranicznych.
Od 2002 do 2019 przewodniczyła dorocznemu, ogólnopolskiemu sympozjum naukowemu z międzynarodowym uczestnictwem z zakresu chromatografii, tradycyjnie organizowanego przez Instytut Chemii Uniwersytetu Śląskiego w Katowicach w Szczyrku. Współpracowała naukowo z pracownikami Uniwersytetu w Belgradzie, gdzie wygłaszała również wykłady na zaproszenie.
Twórczość literacka.
Tłumaczyła literaturę piękną z języka niemieckiego i angielskiego m.in. Christiana Morgensterna, Joachima Ringelnatza, Franka Wedekinda i Han Suyin.
Autorka kilkunastu artykułów na temat poezji haiku i tematów pokrewnych.
Inne.
Mieszkała w Chorzowie, msza pogrzebowa odbyła się w Kościele Ducha Świętego w Chorzowie.
Miała status pokrzywdzonej przez organy bezpieczeństwa państwa totalitarnego

</doc>
<doc id="488834" url="https://pl.wikipedia.org/wiki?curid=488834" title="Bleu de Bresse">
Bleu de Bresse

Bleu de Bresse – odmiana francuskiego sera pleśniowego, produkowana z mleka krowiego w rejonie Alp. Jego nazwa pochodzi od krainy geograficznej Bresse, znajdującej się na terenie dzisiejszego regionu Rodan-Alpy. Jest uważany za jeden z najlepszych serów francuskich.
Ser powstał w czasie II wojny światowej. Zaliczany jest do serów z przerostem i porostem pleśni. Ma kształt małego płaskiego cylindra, cienką błyszczącą skórkę i miąższ o miodowej barwie z delikatnymi niebieskimi żyłkami. Ma konsystencję kremową, podobną do sera brie, łatwo się rozsmarowuje. Skórka ma wyraźny zapach pieczarek. W latach 50. stał się popularny jako alternatywa dla ostrych serów z przerostem pleśni. Przy zakupie należy sprawdzić datę przydatności do spożycia, gdyż ser szybko staje się przejrzały. Można go podać na desce serów, na tartinkach, nadziać nim owoce.

</doc>
<doc id="488837" url="https://pl.wikipedia.org/wiki?curid=488837" title="Archipelag Gułag">
Archipelag Gułag



</doc>
<doc id="488838" url="https://pl.wikipedia.org/wiki?curid=488838" title="Sobieska Wola Druga">
Sobieska Wola Druga

Sobieska Wola Druga – wieś w Polsce położona w województwie lubelskim, w powiecie lubelskim, w gminie Krzczonów.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Krzczonów.

</doc>
<doc id="488839" url="https://pl.wikipedia.org/wiki?curid=488839" title="Auriga">
Auriga



</doc>
<doc id="488840" url="https://pl.wikipedia.org/wiki?curid=488840" title="Lauretta">
Lauretta



</doc>
<doc id="488842" url="https://pl.wikipedia.org/wiki?curid=488842" title="Nabumeton">
Nabumeton

Nabumeton (nazwa międzynarodowa: "Nabumetone") (ATC: M 01 AX 01) – lek z grupy niesterydowych przeciwzapalnych, mający zdolność względnie wybiórczego hamowania cykloksygenazy COX-2, działający przeciwzapalne, przeciwbólowo i przeciwgorączkowo.
Jest uważany za lek względnie bezpieczny, rzadko powoduje uszkodzenia błony śluzowej żołądka, co związane jest, oprócz preferencyjnego blokowania COX-2, z jego wchłanianiem w niezmienionej postaci i następującemu dopiero wówczas w wątrobie metabolizmowi "pierwszego przejścia" do aktywnego kwasu 6-metoksy-2-naftylooctowego (6-MNA).
Przeciwwskazania i działania niepożądane.
Przeciwwskazania:
Działania niepożądane
Dawkowanie.
Ściśle według wskazań lekarza! Zwykle stosuje się jednorazowo 1 gram wieczorem. Dawka maksymalna 2 g na dobę (wówczas podawane 2 razy dziennie po 1 g).

</doc>
<doc id="488843" url="https://pl.wikipedia.org/wiki?curid=488843" title="Test inteligencji">
Test inteligencji

Test inteligencji – test psychometryczny mierzący iloraz inteligencji. Rozkład wyników testu jest w przybliżeniu opisywany "krzywą dzwonową" rozkładu normalnego.
Test jest tak konstruowany, aby średni dla danej populacji (kraj, grupa wiekowa) wynik testu wynosił 100 jednostek, natomiast średni rozrzut (σ) statystyczny wyników wynosił 15. Oznacza to, że wynik od 85 do 115 wskazuje na przeciętną inteligencję (ok. 68% wszystkich wyników w populacji), a wynik powyżej 115 wskazuje na inteligencję wyższą niż przeciętna, zaś poniżej 85 na inteligencję niższą niż przeciętna.
Testy mierzące IQ (II, "iloraz inteligencji") muszą być regularnie poprawiane i udoskonalane (wzorcowane), ponieważ wykonanie różnych zadań zmienia się ze zmianami kulturowymi, np. zmianie ulega znajomość różnych słów, faktów czy osiągnięć naukowych. W państwach cywilizacji zachodniej stwierdzono wzrost ilorazu inteligencji populacji od początku XX wieku (efekt Flynna).
Skala Inteligencji Bineta-Simona.
Prawzorem współczesnych testów IQ jest Skala Inteligencji Bineta-Simona (którego późniejszą wersją jest test Stanford-Bineta) stworzona przez twórcę pojęcia wieku umysłowego – Alfreda Bineta w 1905. Pierwotnym celem tego testu było wyszukiwanie uczniów w szkołach podstawowych, którzy wymagają szczególnej pomocy w nauczaniu.
Założenie Bineta było takie, że słaby wynik IQ nie wskazuje na niemożność osiągnięcia dobrych wyników w nauce, lecz osoby takie wymagają dodatkowej, specjalistycznej pomocy i wsparcia w procesie edukacji.
Współczesne testy inteligencji.
Współczesne testy IQ zazwyczaj dobrze potrafią ustalić poziom wykonania zdefiniowanych umiejętności kognitywnych (sprawność językowa, arytmetyczna, skojarzeniowa, analityczna i przestrzenna) w formie krótkich zadań, przy czym zadania badające określone umiejętności są przemieszane tak, aby nie nużyć badanych osób. Testy pozwalają zazwyczaj zmierzyć poziom umiejętności w każdym z tych bloków sprawności osobno – zaś wartość IQ jest obliczana jako ich wypadkowa.
Często stawia się zarzut, że testy IQ mierzą właściwie to, co ich twórcy uznają za inteligencję, i że inaczej skonstruowany test może dać odmienny wynik. Jednakże liczne badania wykazały, że pomiary wykonywane przy pomocy różnych testów dają zaskakująco zbieżne rezultaty. Testy, w których występują zadania, które nie są nastawione na ściśle określone sprawności, lecz starają się badać ich kombinacje, dają podobne wartości IQ do testów tradycyjnych.
Przeciwnicy testów IQ bardzo często podnoszą argument, że z praktycznego punktu widzenia dużo ważniejsze są konkretne zdolności umysłowe ludzi, których pomiar mogłyby dawać ich „profil intelektualnych zdolności” przydatny przy np. wyborze szkoły, zawodu. Jednakże badania testami IQ wskazują, że poza nielicznymi przypadkami, zwykle dotyczącymi osób o szczególnie wysokim lub niskim ilorazie ogólnym, wynik pomiaru wszystkich poszczególnych sprawności jest bardzo zbliżony do średniego IQ.
Współcześnie najbardziej popularnym testem dla dorosłych jest WAIS-R, używa się także często innego narzędzia: Testu matryc Ravena (Raven’s Progressive Matrices).
Krytyka testów IQ.
Wielu psychologów uważa, że wszelkie testy psychometryczne dają zafałszowany i nadmiernie uproszczony obraz umiejętności umysłowych i emocjonalnych ludzi, sztucznie ich selekcjonując na „lepszych” i „gorszych”. Np. w książce "The Mismeasure of Man" profesor Stephen Jay Gould poddał druzgocącej krytyce podstawy naukowe testów psychometrycznych i dowodził, że są one wręcz rodzajem „rasizmu naukowego”, zwłaszcza jeśli są stosowane, aby udowodnić „wyższość” jakiejś grupy społecznej nad innymi (np. wyższość mężczyzn nad kobietami czy „rasy żółtej” nad „białą”). (zob. norma (psychologia)). Z podobnych powodów w ZSRR od 1936 stosowanie testów było zakazane.
Jakkolwiek same testy IQ są ciągle zagadnieniem bardzo kontrowersyjnym z naukowego i społecznego punktu widzenia, są one wciąż dość szeroko stosowane w badaniach psychologicznych i socjologicznych, głównie z braku innych, lepszych narzędzi pomiarowych. Naukowcy stosujący je do badań mają zwykle świadomość ich braków, natomiast inni ludzie mają często tendencję do przeceniania uzyskiwanych dzięki nim wyników.
Zwolennicy stosowania testów IQ wykazują, że istnieje wiele badań wskazujących na interesujące korelacje między ilorazem inteligencji mierzonym tymi testami a rozmaitymi danymi statystycznymi, które to korelacje inaczej nie zostałyby nigdy odkryte. Np.:
Inny często wysuwany zarzut pod adresem tych testów zarzuca im niepotrzebne zawężanie zakresu badanych sprawności umysłowych, pomijając tak istotne dla każdego zdolności jak inteligencja emocjonalna, zdolności artystyczne czy kreatywność. Testy twórczości nie są tak trafne i rzetelne jak testy inteligencji, analizy statystyczne danych pochodzących z nich nie upoważniają do stwierdzenia, że istnieje czynnik ogólny twórczości. Istnieją testy starające się mierzyć inteligencję emocjonalną, są one jednak bardzo kontrowersyjne.
Poważnym zarzutem jest także możliwość sztucznego podwyższenia swojego IQ poprzez systematyczny, długotrwały trening w rozwiązywaniu typowych zadań stosowanych w testach inteligencji. Oznacza to, że testy takie mierzą raczej szybkość rozwiązywania typowych, znanych problemów, niż umiejętność radzenia sobie w nieznanych sytuacjach, co jest prawdziwą oznaką inteligencji.
Testy IQ w Internecie.
Istnieje wiele stron WWW z testami IQ i są one dość popularne, jednak ich użyteczność i wiarygodność jest kontrowersyjna. W przypadku takich testów liczy się głównie ich trafność fasadowa – treść testu jedynie wskazuje na to, co jest „badane”. W rzeczywistości mają one wątpliwą wartość psychometryczną i nie dają wiarygodnej oceny inteligencji.
Testy IQ – aktualne, skalibrowane dla badanej populacji – nie są udostępniane do wiadomości publicznej, ponieważ zakłócałoby to otrzymywane z ich użyciem wyniki. Inaczej mówiąc, możliwość „ćwiczenia” testu przed przystąpieniem do niego zwiększa szansę na uzyskanie lepszego wyniku.
Dlatego testy IQ dostępne w Internecie (a także w formie ogólnie dostępnych programów lub drukowane w ogólnie dostępnych czasopismach) są zwykle przestarzałymi testami nieuwzględniającymi efektu Flynna, które rozmaitymi drogami przedostały się do opinii publicznej. Mogą to być też testy opracowane przez nieuprawnione osoby, które chcą zarobić, np. poprzez oferowanie płatnych zaświadczeń o poziomie inteligencji lub produkcję atrakcyjnych programów telewizyjnych w celu emisji reklam.
Podstawowym wymogiem wiarygodności wyniku testu IQ jest pewność, że badana osoba wcześniej się z nim nie zetknęła. Ponadto wiarygodny pomiar IQ musi spełniać ściśle określone warunki jego przeprowadzania, np. odpowiednie do tego celu pomieszczenie, zapewnienie spokoju i bezpieczeństwa, brak czynników rozpraszających uwagę.
W Polsce testom IQ można się poddać np. w gabinetach psychologicznych lub przystępując do testów organizowanych przez stowarzyszenie Mensa.

</doc>
<doc id="488847" url="https://pl.wikipedia.org/wiki?curid=488847" title="Maglaj">
Maglaj

Maglaj – miasto w Bośni i Hercegowinie, w Federacji Bośni i Hercegowiny, w kantonie zenicko-dobojskim, siedziba gminy Maglaj. W 2013 roku liczyła 6099 mieszkańców, z czego większość stanowili Boszniacy.
Charakterystyka.
Jest położone 20 km na południe od Doboju, na trasie Doboj – Zenica. Leży nad rzeką Bośnią. Najważniejszym zabytkiem miasta jest meczet Kuršumlija, wzniesiony w drugiej połowie XVI wieku. W mieście znajdują się również pozostałości twierdzy z pięcioma wieżami.

</doc>
<doc id="488851" url="https://pl.wikipedia.org/wiki?curid=488851" title="Nierówność Hilberta">
Nierówność Hilberta

Nierówność Hilberta mówi, co następuje:
Dla dowolnego n naturalnego, ciąg formula_1 dla każdego formula_2 zachodzi:

</doc>
<doc id="488852" url="https://pl.wikipedia.org/wiki?curid=488852" title="Krzczonów (województwo lubelskie)">
Krzczonów (województwo lubelskie)

Krzczonów – wieś w Polsce, położona w województwie lubelskim, w powiecie lubelskim w gminie Krzczonów, której jest siedzibą.
Wieś stanowi sołectwo gminy Krzczonów. Według Narodowego Spisu Powszechnego z roku 2011 wieś liczyła 1200 mieszkańców.
Położenie.
W okolicy miejscowości znajdują się Krzczonowski Park Krajobrazowy i Rezerwat przyrody Las Królewski. W okolicznych lasach znajdują się mogiły partyzantów z okresu II wojny światowej i mogiła żołnierzy Armii Radzieckiej.
Walory krajobrazowe ma droga biegnąca z Krzczonowa do miejscowości Żuków Pierwszy. Jest to odcinek kilku km drogi wśród lasu, porastającego utwory polodowcowe, osiągające wysokość do 100 m. Na okolicznych polach znajduje się kilka zabytkowych młynów-wiatraków.
Krzczonów historycznie położony jest w Małopolsce (początkowo w ziemi sandomierskiej, a następnie w ziemi lubelskiej). W 1786 miejscowość była wsią królewską w starostwie lubelskim województwa lubelskiego. W latach 1954–1972 wieś należała i była siedzibą władz gromady Krzczonów. W latach 1975–1998 miejscowość należała administracyjnie do województwa lubelskiego.
Historia.
Wieś notowana w dokumentach źródłowych w roku 1359 jako „Krczonow”, w roku 1491 nazwa brzmiała „Chrzanow”. Wieś była w wieku XIV własnością szlachecką, następnie królewską. W roku 1359 dziedzicem wsi był niejaki Pszonka. Po roku 1386 Władysław Jagiełło zostawszy królem, skonfiskował Piotrowi Pszonce wieś Krzczonów, wieś została odtąd tenutą królewską. W roku 1439 Władysław Warneńczyk przeniósł wieś Krzczonów na prawo magdeburskie. Najazdy tatarskie jakie miały miejsce na przełomie XIV i XV wieku nie oszczędziły Krzczonowa, stąd w roku 1512 Zygmunt I uwolnił mieszkańców Krzczonowa od wszelkich poborów i czopowego z powodu zniszczeń spowodowanych przez Tatarów.
Krzczonów w wieku XIX opisano jako wieś i folwark w powiecie lubelskim, gminie i parafii Krzczonów. Według noty SgKP z roku 1883, wieś posiadała kościół parafialny murowany, urząd gminny, kasę „wkładowo-zaliczkową”, szkołę gminną, gorzelnię, browar i młyn wodny. Data założenia kościoła w Krzczonowie jest nieznana, istniejący obecnie budynek murowany został wzniesiony na miejscu drewnianego w 1633 r. 
W wieku XIX Krzczonów był osadą przemysłową, pośród ludności rozwijało się płóciennictwo. Według spisu miast, wsi, osad Królestwa Polskiego z 1827 roku Krzczonów był wsią rządową i miał 111 domów i 406 mieszkańców. Parafia Krzczonów w dekanacie lubelskim liczyła 5857 dusz. 
Gmina Krzczonów należała do sądu gminnego okręgu II w osadzie Bychawa, najbliższa stacja pocztowa w Piaskach, powierzchnia gminy wynosiła 17819 mórg a liczyła 4030 mieszkańców. W gminie były 2 szkoły początkowe a także: gorzelnia, browar, dwa młyny, jeden wiatrak. W skład gminy wchodziły: Borzęcinek wieś i folwark Gierniak-Lipniak, Kosarzew Górny wieś i folwark Kosarzew Średni wieś i folwark Kosarzew Dolny wieś i folwark Krzczonów, Lewandowszczyzna, Olszanka, Policzyzna z folwarkiem Policki Majdan, Romanów, Stróża Kosarzowska z folwarkiem Teklin (Majdan Kosarzewa Górnego), Urszulin, Walentynów, Władysławów, Zielona karczma, Ziemin, Żuków.
Infrastruktura.
Na obszarze Krzczonowa znajdują się m.in.: cmentarz, remiza OSP Krzczonów, ośrodek zdrowia, pawilon handlowy, poczta, dworzec PKS-u, 3 apteki i stojące w środku wsi 2 bloki mieszkalne, wybudowane dla pracowników (nieistniejącego już) GS-u, a także ROKiS (Regionalny Ośrodek Kultury i Sportu) i pobliskie boisko.
Odległości.
Odległości do większych miejscowości:

</doc>
<doc id="488853" url="https://pl.wikipedia.org/wiki?curid=488853" title="Wyższa Szkoła Policji">
Wyższa Szkoła Policji



</doc>
<doc id="488854" url="https://pl.wikipedia.org/wiki?curid=488854" title="Jozafata">
Jozafata

Jozafata – imię żeńskie pochodzenia semickiego. Wywodzi się od hebrajskiego imienia "Jehoshaphat" oznaczającego "Jahwe osądził". Żeński odpowiednik imienia Jozafat. W użyciu była również forma Józefata powstała przez pomieszanie Jozafaty z Józefą.
Jozafata imieniny obchodzi 25 marca.
Znane osoby noszące imię Jozafata lub Józefata:

</doc>
<doc id="488859" url="https://pl.wikipedia.org/wiki?curid=488859" title="James Moody">
James Moody

James Paul Moody (ur. 21 sierpnia 1887, zm. 15 kwietnia 1912) – szósty oficer na "RMS Titanic". Odebrał meldunek z bocianiego gniazda o górze lodowej na kursie statku.
Życiorys.
W kwietniu 1911 ukończył szkołę żeglarską King Edward VII Nautical School w Londynie i rozpoczął służbę na "RMS Oceanic", a następnie został przeniesiony na "Titanica". Na pokład statku wsiadł w Belfaście.
14 kwietnia 1912 pełnił wachtę na mostku wraz z pierwszym oficerem Williamem Murdochem. Odebrał meldunek od obserwatora Fredericka Fleeta o zaobserwowanej górze lodowej na kursie statku i przekazał go przełożonemu.
Podczas ewakuacji pasażerów pomagał przy załadunku łodzi ratunkowych nr 12, 14 i 16. Ostatni raz widział go drugi oficer Charles Lightoller ok. 2:20 na ranem 15 kwietnia 1912.
James Moody zginął w katastrofie w wieku 24 lat. Jego ciało nigdy nie zostało znalezione.
W filmie "Titanic" Jamesa Camerona rolę Moody’ego zagrał Edward Fletcher. Moody wpuszcza w nim głównego bohatera, Jacka Dawsona, i jego przyjaciela, Fabrizio, na statek.

</doc>
<doc id="488861" url="https://pl.wikipedia.org/wiki?curid=488861" title="Dadźboga">
Dadźboga



</doc>
<doc id="488862" url="https://pl.wikipedia.org/wiki?curid=488862" title="Wyższa Szkoła Administracji i Biznesu im. Eugeniusza Kwiatkowskiego">
Wyższa Szkoła Administracji i Biznesu im. Eugeniusza Kwiatkowskiego



</doc>
<doc id="488863" url="https://pl.wikipedia.org/wiki?curid=488863" title="Pistolet Frommer Baby">
Pistolet Frommer Baby

Frommer Baby – węgierski, kieszonkowy pistolet samopowtarzalny. Baby został opatentowany w 1912 roku przez Rudolpha Frommera. Jego produkcję uruchomiono dwa lata później w 1914 roku.
Opis.
Frommer Baby był bronią samopowtarzalną. Zasada działania oparta o długi odrzut lufy. Pistolet wyposażony jest w dwie sprężyny powrotne (zamka i lufy). Mechanizm uderzeniowy kurkowy, mechanizm spustowy bez samonapinania. Pistolet wyposażony był w bezpiecznik chwytowy.
Baby był zasilany z wymiennego, jednorzędowego magazynka pudełkowego o pojemności 6 naboi, umieszczonego w chwycie. Zatrzask magazynka u dołu chwytu.
Lufa gwintowana, posiadała cztery bruzdy prawoskrętnych.
Przyrządy celownicze mechaniczne, stałe (muszka i szczerbinka).

</doc>
<doc id="488866" url="https://pl.wikipedia.org/wiki?curid=488866" title="Nierówność Younga">
Nierówność Younga

Nierówność Younga – nierówność w analizie matematycznej. Sformułowanie:
Niech formula_1 będą wzajemnie odwrotnymi ściśle rosnącymi funkcjami ciągłymi, które spełniają warunek formula_2 Wówczas dla każdych formula_3 zachodzi nierówność
Nazwa pochodzi od Williama Henry’ego Younga.

</doc>
<doc id="488873" url="https://pl.wikipedia.org/wiki?curid=488873" title="Xterm">
Xterm

xterm – standardowy emulator terminala dla X Window.
Historia.
Praca nad xtermem została rozpoczęta jeszcze przed rozpoczęciem prac nad X Window System. Najpierw został on napisany jako samodzielny emulator terminala dla VS100 przez Marka Vandevoorde'a, ucznia Jima Gettysa, latem 1984 roku, kiedy rozpoczęto tworzenie systemu X Window. Szybko okazało się jasne, że xterm będzie bardziej użyteczny jako część X Window, niż jako samodzielny program. Początkiem 1996 roku główna linia rozwojowa została przesunięta do projektu XFree86 (który oddzielił się od X11R6.3), aby w połowie 2006 roku ponownie stać się oddzielnym programem.
Na xtermie bazuje większość innych emulatorów terminala.
Obsługa.
xterm ma stosunkowo prostą obsługę. Menu uzyskuje się przez przyciśnięcie klawisza Ctrl i klawisza myszy. Są też wersje xterma, które analogicznie do innych programów mają menu w górnej belce programu.

</doc>
<doc id="488877" url="https://pl.wikipedia.org/wiki?curid=488877" title="Lhimk">
Lhimk

Lhimk to środowisko dynamicznej kompilacji dla języka o tej samej nazwie (Lhimk) opartego na języku C.
Lhimk to darmowe oprogramowanie i może być rozpowszechniane na zasadach licencji GNU LGPL. Biblioteki rozpowszechnione są na zasadach licencji BSD.

</doc>
<doc id="488878" url="https://pl.wikipedia.org/wiki?curid=488878" title="X Window">
X Window



</doc>
<doc id="488879" url="https://pl.wikipedia.org/wiki?curid=488879" title="KSSE">
KSSE



</doc>
<doc id="488880" url="https://pl.wikipedia.org/wiki?curid=488880" title="Chibuto (dystrykt)">
Chibuto (dystrykt)

Chibuto – dystrykt w prowincji Gaza w południowym Mozambiku. Jego powierzchnia wynosi 5 878km², zamieszkiwany jest przez 164,8 tys. osób, gęstość zaludnienia wynosi 28 mieszk./km² (dane z 1997).
Głównym miastem tego dystryktu jest Chibuto.

</doc>
<doc id="488883" url="https://pl.wikipedia.org/wiki?curid=488883" title="Muzeum im. Emeryka Hutten-Czapskiego">
Muzeum im. Emeryka Hutten-Czapskiego

Muzeum im. Emeryka Hutten-Czapskiego (także Muzeum Czapskich) – oddział Muzeum Narodowego w Krakowie mieszczący się w pałacu Czapskich przy ulicy Józefa Piłsudskiego 10-12 oraz w domu Władysława Łozińskiego przy ulicy J. Piłsudskiego 14.
Historia.
Pałacyk, zbudowany w 1884 roku, zakupił Emeryk Hutten-Czapski, kiedy sprowadził się do Krakowa. Był on wicegubernatorem Petersburga, a z zamiłowania kolekcjonerem, bibliofilem i numizmatykiem. W rodzinnym majątku Stańków zgromadził ponad 11 tys. monet, medali, orderów, banknotów i rycin oraz bogatą bibliotekę. Dla swojej unikatowej kolekcji, którą osobiście skatalogował, nakazał wybudować w Krakowie osobny pawilon. Obiekt zaprojektował w 1896 roku Tadeusz Stryjeński; nad wejściem do pawilonu umieszczono łaciński napis "Monumentis Patriae Naufragio Ereptis", co w tłumaczeniu na język polski znaczy: „Pamiątkom ocalonym z burzy dziejowej”. Do pawilonu muzealnego wiodła osobna brama w ogrodzeniu i osobne wejście. Sale ekspozycyjne o dużych oknach posiadały muzealne wyposażenie (oszklone gabloty i szafy), gdzie wystawiano m.in. zbiory porcelany i szkła artystycznego.
Emeryk Hutten-Czapski zmarł w trakcie prac organizacyjnych 23 lipca 1896 roku. Pochowany został na Cmentarzu Rakowickim. Dużą rolę w tworzeniu muzeum odegrała w tym okresie wdowa po Emeryku Hutten-Czapskim, Elżbieta Hutten-Czapska, która w 1901 roku dokonała otwarcia placówki wraz z Feliksem Koperą. Rodzina, reprezentowana przez Jerzego Hutten-Czapskiego, przekazała kolekcję miastu 12 marca 1903 roku. 18 lipca 1904 roku Muzeum Czapskich stało się oddziałem Muzeum Narodowego. Po roku 1937 Muzeum przejęło także archiwum korespondencji i księgozbiór zmarłego w tym roku hr. Bogdana Hutten-Czapskiego. Z czasem zbiory Czapskiego zostały uzupełnione o następujące darowizny: Wiktora Wittyga (monety średniowieczne), Zygmunta Zakrzewskiego (5 tys. monet piastowskich), Franciszka Piekosińskiego i Karola Halamy (monety antyczne) oraz Piotra Umińskiego (monety krzyżackie i kurlandzkie). Do muzeum trafiły także prace braci Maksymiliana i Franciszka Ksawerego Siemianowskich. Cała kolekcja była udostępniana dla zwiedzających do 1939 roku.
Po zakończeniu generalnego remontu, 28 czerwca 2013 roku Muzeum Narodowe w Krakowie otworzyło w pałacu Europejskie Centrum Numizmatyki Polskiej, w którym jest wystawiona kolekcja monet, medali i banknotów polskich oraz zbiór starych druków i rękopisów. Odnowiono również dziedziniec, ogród i lapidarium.
Kierowniczką muzeum jest od października 2017 Agnieszka Kosińska.
W domu Władysława Łozińskiego mieszczą się:

</doc>
<doc id="488887" url="https://pl.wikipedia.org/wiki?curid=488887" title="Chibuto (miasto)">
Chibuto (miasto)

Chibuto – główne miasto dystryktu Chibuto w prowincji Gaza w południowym Mozambiku, pełni również funkcję gminy (port. "município") z wybieranym w wyborach samorządem. W 2013 roku liczba mieszkańców wynosiła 60 830.

</doc>
<doc id="488889" url="https://pl.wikipedia.org/wiki?curid=488889" title="Oregano">
Oregano



</doc>
<doc id="488891" url="https://pl.wikipedia.org/wiki?curid=488891" title="Maksencjusz (imię)">
Maksencjusz (imię)

Maksencjusz, Maksanty – imię męskie pochodzenia łacińskiego, łac. "Maxentius", stanowiące przydomek od "Maximus" – „największy, najwspanialszy”, por. Maksym. Notowane w Polsce w formach Maksencjusz i Maks(z)anty, odpowiednio od 1253 i 1490 roku.
Żeńskim odpowiednikiem jest Maksencja. 

</doc>
<doc id="488892" url="https://pl.wikipedia.org/wiki?curid=488892" title="Pszonak obłączysty">
Pszonak obłączysty

Pszonak obłączysty ("Erysimum repandum" L.) – gatunek rośliny należący do rodziny kapustowatych. Zwarty obszar naturalnego zasięgu obejmuje środkową i południową Europę i dużą część Azji (Azja Zachodnia, Kaukaz, Indie, Pakistan). Został też zawleczony do innych rejonów świata. W Polsce jest efemerofitem, występuje bardzo rzadko, głównie na południu.
Biologia i ekologia.
Roślina jednoroczna. Kwitnie od kwietnia do lipca. Siedliska ruderalne; wysypiska, przydroża, nieużytki, nasypy kolejowe. Czasami na polach uprawnych jako chwast.

</doc>
<doc id="488896" url="https://pl.wikipedia.org/wiki?curid=488896" title="Lewicowość">
Lewicowość



</doc>
<doc id="488897" url="https://pl.wikipedia.org/wiki?curid=488897" title="Język tracki">
Język tracki

Język tracki – wymarły indoeuropejski język starożytnej Tracji, używany na rozległych obszarach Bałkanów, a także w północno-zachodniej Azji Mniejszej oraz (łącznie z bardzo blisko spokrewnionym językiem dackim) na terenach dzisiejszych wschodnich Węgier, Słowacji i środkowo-zachodniej Ukrainy. Bardzo słabo poświadczony, znany jedynie z kilku inskrypcji znalezionych na terenie dzisiejszej Bułgarii oraz z zawierających trackie słowa tekstów greckich i łacińskich.

</doc>
<doc id="488898" url="https://pl.wikipedia.org/wiki?curid=488898" title="Lewicowiec">
Lewicowiec



</doc>
<doc id="488899" url="https://pl.wikipedia.org/wiki?curid=488899" title="Natasza">
Natasza



</doc>
<doc id="488900" url="https://pl.wikipedia.org/wiki?curid=488900" title="Prawicowiec">
Prawicowiec



</doc>
<doc id="488901" url="https://pl.wikipedia.org/wiki?curid=488901" title="Prawicowość">
Prawicowość



</doc>
<doc id="488912" url="https://pl.wikipedia.org/wiki?curid=488912" title="Boomerang (stacja TV)">
Boomerang (stacja TV)



</doc>
<doc id="488913" url="https://pl.wikipedia.org/wiki?curid=488913" title="Kosei Kamo">
Kosei Kamo

 – japoński tenisista, zwycięzca wielkoszlemowych mistrzostw USA w grze podwójnej, reprezentant w Pucharze Davisa.
Kariera tenisowa.
Kamo bronił barw narodowych w Pucharze Davisa w latach 1953–1959, zarówno w grze pojedynczej, jak i podwójnej. Bilans jego występów to 14 zwycięstw i 15 porażek; większość zwycięstw odniósł z niżej notowanymi przeciwnikami – reprezentantami m.in. Sri Lanki i Tajlandii, natomiast przegrywał z czołowymi graczami świata, m.in. Amerykaninem Tony Trabertem, Australijczykiem Rexem Hartwigiem (pojedynek Kamo z Kenem Rosewallem w 1955 nie został dokończony), Hindusem Ramanathanem Krishnanem.
Największy sukces w karierze odniósł w sierpniu 1955 w mistrzostwach USA. Turniej deblowy został zakłócony przez huragan "Diane" i z gier wycofali się najwięksi faworyci – Amerykanie Tony Trabert i Vic Seixas oraz Australijczycy Lew Hoad i Ken Rosewall, w związku z przygotowaniami do finału Pucharu Davisa. W tej sytuacji do finału doszły dwie nieznane pary – Japończycy Kamo i Atsushi Miyagi oraz amerykańscy studenci Gerald Moss i Bill Quillian. W meczu opóźnionym w stosunku do planów o tydzień, para japońska wygrała 6:3, 6:3, 3:6, 1:6, 6:4. Co ciekawe, w turnieju deblowym stojącym pod znakiem walkowerów (14 meczów z zaplanowanych 47 nie odbyło się), późniejsi triumfatorzy nie wygrali żadnego spotkania walkowerem.

</doc>
<doc id="488914" url="https://pl.wikipedia.org/wiki?curid=488914" title="Parafia Podwyższenia Krzyża Świętego w Katowicach">
Parafia Podwyższenia Krzyża Świętego w Katowicach

Parafia Podwyższenia Krzyża Świętego w Brynowie – parafia z kościołem pod tym samym wezwaniem w Brynowie, dzielnicy Katowic.
Historia.
Mieszkańcy nowego osiedla powstałego przy kopalni "Wujek" w Katowicach korzystali z opieki duszpasterskiej w dwóch kościołach: w zabytkowym, drewnianym kościele św. Michała Archanioła w Parku Kościuszki oraz w kościele św. św. Apostołów Piotra i Pawła, przy ulicy Mikołowskiej w Katowicach. Znaczną większość mieszkańców osiedla stanowi ludność napływowa z całej Polski, przybyła tu w poszukiwaniu pracy i mieszkania. Wyrwani ze swoich środowisk nie zawsze potrafili się znaleźć w nowej rzeczywistości, zwłaszcza, gdy chodzi o praktyki religijne. Nikt z mieszkańców osiedla nie zwrócił się z prośbą do władz kościelnych lub administracyjnych o zezwolenie na budowę nowego kościoła w tym rejonie Katowic.
Dopiero po tragicznych wydarzeniach na kopalni "Wujek" 16 grudnia 1981 r., gdzie zamordowano 9 górników, na miejscu zbrodni wzniesiono drewniany krzyż (jedyny w tej okolicy). Ówczesny biskup ordynariusz Herbert Bednorz wystąpił z inicjatywą wybudowania kościoła-pomnika tragicznie zmarłych górników, na co uzyskał zgodę ówczesnego wojewody katowickiego gen. Romana Paszkowskiego. Tak więc drewniany krzyż przy kopalni "Wujek" zainspirował budowę nowego kościoła oraz równolegle z nim tworzenie nowej wspólnoty parafialnej. 3 grudnia 1982 r. biskup poświęcił tymczasową, barakową kaplicę przy ul. Pięknej pw. Matki Boskiej Bolesnej, zaś 1 maja 1983 erygował nowa parafię pw. Podwyższenia Krzyża Św. w Katowicach-Brynowie.
Po zatwierdzeniu projektu architektonicznego i przewłaszczeniu terenu, zimą 1984 rozpoczęto wykopy pod fundament nowej świątyni. Projektantami kościoła są architekci: Jerzy Kubica, Jacek Machnikowski oraz konstruktor Bronisław Sadowski z Katowic. Funkcję kierownika budowy od początku do jej zakończenia pełnił społecznie mgr inż. Stanisław Janicki z Koszutki. 16 grudnia 1986 roku w 5. rocznicą tragedii „Wujka” biskup Damian Zimoń dokonał aktu wmurowania kamienia węgielnego we wznoszące się ściany nowego kościoła. Trzy lata później, tj. 16 grudnia 1989, została oddana do użytku kaplica w dolnej części budującego się kościoła.
Odtąd w podziemiach kościoła odprawiano codziennie nabożeństwa i prowadzono katechizację dzieci i młodzieży. 14 grudnia 1991 biskup Damian Zimoń konsekrował kościół. W uroczystości wzięli udział poza duchowieństwem przedstawiciele władz państwowych: premier Jan Krzysztof Bielecki, wojewoda katowicki Wojciech Czech, prezydent Miasta Katowice J. Śmiałek, senatorowie i posłowie Ziemi Śląskiej, przedstawiciele władz wojskowych i szkolnych, poczty sztandarowe różnych organizacji społecznych i politycznych. Nazajutrz, to jest w niedzielę 15 grudnia, odbyły się uroczystości ku czci poległych górników w 10. rocznicą ich tragicznej śmierci. Uroczystej mszy św. w nowo poświęconym kościele przewodniczył nuncjusz apostolski abp Józef Kowalczyk. Na uroczystości przybył także prezydent RP Lech Wałęsa, który po mszy św. odsłonił Pomnik-Krzyż przy kopalni "Wujek".

</doc>
<doc id="488915" url="https://pl.wikipedia.org/wiki?curid=488915" title="John Christian Watson">
John Christian Watson



</doc>
<doc id="488917" url="https://pl.wikipedia.org/wiki?curid=488917" title="Antoni Trębicki">
Antoni Trębicki

Antoni Trębicki (Trembicki) herbu Ślepowron (ur. 1765, zm. 25 sierpnia 1834 w Łomnie) – prawnik, poseł inflancki na Sejm Czteroletni w 1790 roku, pisarz, pamiętnikarz i działacz Kuźnicy Kołłątajowskiej, pionier techniki rolnej (agronom), propagator płodozmianu bezugorowego, założyciel manufaktury maszyn rolniczych w Łomnie, postulator utworzenia wyższej szkoły rolniczej.
Życiorys.
Urodził się w rodzinnej Płoszczy (woj. grodzieńskie), jako syn Kazimierza (łowczy kijowski, zm. 1770) i Honoraty z Nietyków. Mąż Zofii Trębickiej z domu Rykaczewskich. Ojciec Stanisława, Kazimierza, Aleksandra, Antoniego i Zofii.
W latach młodości był klientem rodu Radziwiłłów. Około roku 1788 rozpoczął pracę w kancelarii sztabu generalnego wojsk Wielkiego Księstwa Litewskiego. Stanowisko regenta sprawował przez kilka lat, początkowo w stopniu porucznika kawalerii narodowej. W tym okresie (1788) zabiegał o względy m.in.: M. Garnysza i M. Poniatowskiego. W roku 1789, jako adiunkt, brał udział w poselstwie Piotra Potockiego do Konstantynopola (zawrócił z drogi z racji złego znoszenia warunków podróży morskiej, z Korfu 28 grudnia 1789). W czasie Sejmu Czteroletniego występował w obronie miast. 29 kwietnia 1791 roku przyjął obywatelstwo miejskie na Ratuszu Miasta Warszawy. 2 maja 1791 roku podpisał asekurację, w której zobowiązał się do popierania projektu Ustawy Rządowej. Członek Zgromadzenia Przyjaciół Konstytucji Rządowej, w którym pełnił funkcję sekretarza. W 1792 przystąpił do konfederacji targowickiej, później złożył akces do insurekcji kościuszkowskiej. Od 1811 członek Towarzystwa Przyjaciół Nauk w Warszawie. W 1812 roku przystąpił do Konfederacji Generalnej Królestwa Polskiego. 
W 1799 roku nabywa dobra skarbowe Łomna k. Warszawy i urządza tam wzorowe gospodarstwo rolne. Wprowadza nowe techniku uprawy i hodowli. Z czasem powstaje manufaktura urządzeń rolniczych produkujące ze wzorów brytyjskich. Postuluje utworzenie wyższej szkoły rolniczej dla której zapleczem miały być dobra Łomna. Wyższa szkoła powstaje jako: "Instytut Agronomiczny na Marymoncie (1819)".
W XVIII wieku był członkiem czynnym loży wolnomularskiej Świątynia Izis.
Pochowany został w rodzinnym grobowcu w Łomnie.
Wśród jego potomków był profesor Stanisław Wincenty Kasznica z synami: działaczem NSZ Stanisławem Kasznicą i żołnierzem Wojska Polskiego Janem Kasznicą.
Twórczość.
Autor "Prawa politycznego narodu polskiego" (1789), "Odpowiedzi autorowi prawdziwemu uwag Dyzmy Bończy Tomaszewskiego nad konstytucją i rewolucją dnia 3 maja" (1792), "Opisania Sejmu ekstraordynaryjnego podziałowego roku 1793 w Grodnie" oraz "O rewolucji roku 1794" (wydane w 1967), "O gospodarstwie w ugorze", Warszawa 1817.
Ważniejsze dzieła i mowy.
Swe artykuły, mowy i rozprawy zamieszczał Trębicki w czasopismach: "Gazeta Narodowa i Obca" (1791-1792), "Nowy Pamiętnik Warszawski", "Dziennik Towarzystwa Królewskiego Gospodarczo-Rolniczego" (1812 nr 1-2).
Ponadto, zdaniem F. M. Sobieszczańskiego, Trębicki od roku 1809 miał jakoby spisywać swe dzienniki (które uznano za nieznane).
Zobacz też.
Szlak im. Antoniego Trębickiego

</doc>
<doc id="488918" url="https://pl.wikipedia.org/wiki?curid=488918" title="Wyższe Seminarium Duchowne Kościoła Polskokatolickiego w Warszawie">
Wyższe Seminarium Duchowne Kościoła Polskokatolickiego w Warszawie

Wyższe Seminarium Duchowne Kościoła Polskokatolickiego w Warszawie – jedyne seminarium duchowne Kościoła Polskokatolickiego w RP, założone w początkach 1960 przez bp. dra Maksymiliana Rodego, ale mające swoją genezę w okresie XX-lecia międzywojennego. Seminarium kształci przyszłych księży polskokatolickich oraz świeckich pracujących w przyszłości dla dobra wspólnoty, według własnego programu metodyczno-wychowawczego.
Wyższe Seminarium Duchowne Kościoła Polskokatolickiego w Warszawie jest wyższą szkołą teologiczną uprawnioną do nadawania absolwentom tytułu zawodowego licencjata teologii starokatolickiej. Tytuł ten jest równoważny z tytułem zawodowym licencjata nadawanym przez państwowe szkoły wyższe. Seminarzyści kształcący się w seminarium zdobywają wykształcenie na Chrześcijańskiej Akademii Teologicznej w Warszawie.
Historia.
Lata 1923 - 1954.
Wyższe Seminarium Duchowne Kościoła Polskokatolickiego czerpie genezę z założonego w 1923 Seminarium Duchownego Polskiego Narodowego Kościoła Katolickiego (PNKK). Seminarium mieściło się w Krakowie przy ulicy Antoniego Madalińskiego 10. Jego założyciel, a zarazem pierwszy rektor bp Franciszek Bończak zachęcał w organie prasowym Kościoła „Polska Odrodzona” młodych mężczyzn, aby wstępowali do Seminarium narodowego.
I Synod Kościoła PNKK w Polsce, w którym uczestniczył bp Franciszek Hodur – organizator PNKK – obradujący w Warszawie w dniach 27-29 czerwca 1928 powołał formalnie do istnienia Seminarium Duchowne, ustalając program nauczania i regulamin alumnów. Siedzibę Seminarium w Krakowie przeniesiono z ul. Madalińskiego na ul. Czarną 2 (ob. ul. Franciszka Hodura). Większy napływ studentów do Seminarium Duchownego rozpoczął się od 1927. W latach 1927-1939 studiowało w seminarium 60 alumnów. Kandydaci do kapłaństwa pochodzili zwykle z rodzin biednych, nieraz byli półsierotami. W przygotowaniu do kapłaństwa wszczepiano alumnom idee narodowe, które miały być ich programem duszpasterzowania. W latach 1934-1939 po studiach, trwających od kilku miesięcy do 3 lat wyświęcono 37 kapłanów: bp Władysław Faron udzielił święceń dziewiętnastu diakonom, bp Leon Grochowski sześciu, bp Jakub Jasiński pięciu, bp Józef Padewski sześciu, a bp Franciszek Hodur jednemu. Ponadto w okresie okupacji hitlerowskiej bp Józef Padewski wyświęcił warunkowo sześciu kapłanów. 
Po zakończeniu II wojny światowej Tymczasowa Rada Kościoła podjęła decyzję o reaktywowaniu Seminarium Duchownego z siedzibą w Szczecinie, gdzie zgłosiło dwóch kandydatów. Dnia 20 lutego 1946 do kraju powrócił biskup Józef Padewski, który w latach 1947-1948 wyświęcił 4 kapłanów. Pod koniec 1947 Seminarium przeniesiono do Krakowa do budynku przy ul. Czarnej 2, gdzie funkcjonowało przed wojną. Wykładowcami od 1951 byli: ks. Adam Jurgielewicz, ks. Fryderyk Lachmayr, ks. Walerian Kierzkowski, ks. Michał Samborski, ks. Szczepan Włodarski oraz świeccy nauczyciele. Zdecydowano, że rektorem uczelni będzie biskup-ordynariusz z urzędu. 1 października 1954 przeprowadzono reformę placówki i na nowych zasadach przyjęto 11 kandydatów. Dnia 16 marca 1952 siedzibę Seminarium Duchownego przeniesiono z Krakowa do Warszawy do budynku przy ul. Szwoleżerów 4. Problemy finansowe i lokalowe doprowadziły do rozwiązania seminarium w 1954.
Lata 1960 - 2012.
Kiedy w 1959 zwierzchnictwo w Kościele Polskokatolickim objął ks. bp prof. dr Maksymilian Rode, postanowił on reaktywować Seminarium Duchowne. 23 stycznia 1960 aktem erekcyjnym wskrzeszono Wyższe Seminarium Duchowne przy ul. Szwoleżerów 4. Spod ręki bpa prof. dra Maksymiliana Rodego wychodzili kapłani dobrze uformowani, wykształceni i przygotowani do pracy duszpasterskiej w parafiach. Odsunięcie od władzy nad Kościołem Polskokatolicki biskupa Maksymiliana Rode spowodowało zahamowanie rozwoju i regres działalności Seminarium Duchownego, które już potem nie działało na taką skalę i w tak rozbudowanej strukturze.
Biskup Julian Pękala zarządzał Kościołem 1965-1976. W tym czasie Seminarium prawie nie istniało. Wyświęcił jednak kilku kapłanów spośród zgłaszających się byłych kleryków rzymskokatolickich, po kilku miesiącach studiów teologicznych, jakie zdobywali w seminariach rzymskokatolickich. Dnia 16 lipca 1966 ks. Tadeusz Ryszard Majewski otrzymał sakrę biskupią i objął zarządzanie diecezją warszawską, a w 1976 został przez Synod Kościoła powołany na urząd zwierzchnika Kościoła Polskokatolickiego, który sprawował do 1995. W okresie rządów biskupów Juliana Pękali i Tadeusza Majewskiego Seminarium Duchowne działało szczątkowo przy ul. Szwoleżerów 4 w Warszawie, a alumni – studenci ChAT często zmieniali swoje zamieszkanie, wędrując z ul. Szwoleżerów 4 na Wilczą 31, ul. Modlińską 205A i znowu na ul. Wilczą 31. 
Pod koniec grudnia 1996 zwierzchnictwo nad Kościołem Polskokatolickim przejął biskup prof. dr hab. Wiktor Wysoczański. Za staraniem nowego zwierzchnika Wyższe Seminarium Duchowne Kościoła uzyskało od Ministerstwa Szkolnictwa Wyższego status uczelni wyższej z prawem nadawania licencjatu. Po tej decyzji biskup Wiktor Wysoczański ustanowił zespół profesorów z grona duchownych do prowadzenia pracy metodycznej w placówce. Biskup Wysoczański dba o to, aby kandydaci do kapłaństwa mieli nie tylko właściwą formację, ale i dobre przygotowanie teologiczne. Stoi bowiem na stanowisku, że nie należy udzielać święceń kapłańskim tym, którzy nie odbędą regularnych pięcioletnich studiów w ChAT i WSD oraz nie zdobędą przynajmniej absolutorium ukończenia studiów wyższych. Biskup Wysoczański w latach 1997 -2009 udzielił święceń kapłańskich ponad 10 alumnom Seminarium. Rok akademicki 2008/2009 rozpoczęło 3 alumnów, którzy równolegle studiowali w Sekcji Starokatolickiej Chrześcijańskiej Akademii Teologicznej, w roku akademickim 2012/2013 na uczelni studiował jeden kleryk.

</doc>
<doc id="488919" url="https://pl.wikipedia.org/wiki?curid=488919" title="Czas retencji">
Czas retencji

Czas retencji – wielkość występująca we wszystkich technikach chromatograficznych, równa ilości czasu potrzebnego do przejścia przez całą długość fazy rozdzielczej określonego składnika analizowanej mieszaniny. 
Rozdział i analiza mieszanin w metodach chromatograficznych wynika z faktu, że każdy związek chemiczny wykazuje zazwyczaj inne powinowactwo chemiczne lub inny stopień oddziaływań fizycznych z fazą rozdzielczą. Czym to powinowactwo jest silniejsze tym dłuższy jest czas retencji. 

</doc>
<doc id="488924" url="https://pl.wikipedia.org/wiki?curid=488924" title="Spółgłoska iniektywna">
Spółgłoska iniektywna

Spółgłoska iniektywna – jest to zwykle spółgłoska dźwięczna, zwarta, w której powietrze nie jest wydychane, lecz zasysane gwałtownym ruchem krtani ku dołowi, co daje jej w efekcie charakterystyczne „głuche” brzmienie, inne jednak niż w przypadku spółgłosek faryngalnych. Spółgłoski iniektywne występują w wielu językach afrykańskich (np. hausa, khoisan), niektórych językach austronezyjskich i indiańskich (np. maja), a wśród języków indoeuropejskich w języku sindhi. Bezdźwięcznym odpowiednikiem spółgłoski iniektywnej jest zazwyczaj spółgłoska ejektywna.
Sporadycznie spotykane są iniektywne spółgłoski bezdźwięczne ewentualnie dźwięczne szczelinowe (w językach środkowosudańskich) czy zwarto-szczelinowe (w niektórych językach buszmeńskich).

</doc>
<doc id="488926" url="https://pl.wikipedia.org/wiki?curid=488926" title="Pistolet Lignose Einhand">
Pistolet Lignose Einhand

Lignose Einhand – niemiecki, kieszonkowy pistolet samopowtarzalny. Dzięki wyposażeniu w opatentowane przez Witolda Chylewskiego urządzenie Lignose Einhand mógł być przeładowany jedną ręką.
Historia.
Na początku XX wieku coraz większą popularność zaczęły pistolety samopowtarzalne. Wśród nowych konstrukcji pojawiły się także pistolety przeznaczone do samoobrony, o niewielkich rozmiarach, kalibru 6,35 mm. Ich największą zaletą w porównaniu z rewolwerami były niewielkie wymiary, ale pistolety kieszonkowe posiadały także wady. Oddanie szybkiego strzału z pistoletu wymagało przenoszenia broni załadowanej co było niebezpieczne. Przenoszenie pistoletu niezaładowanego powodowało, że musiały on być przed strzałem przeładowany. Przeładowanie wymagało użycia obu rąk co w przypadku nagłego ataku nie zawsze było możliwe.
W 1914 roku Witold Chylewski otrzymał patent na urządzenie eliminujące konieczność użycia obu rąk do przeładowania pistoletu. W pistolecie z urządzeniem Chylewskiego przednia część kabłąka spustowego była ruchoma. Jej ściągnięcie za pomocą palca wskazującego powodowało odciągnięcie zamka. W ten sposób możliwe było przeładowanie pistoletu jedną ręką. Opatentowane przez Witolda Chylewskiego urządzenie mogło być wykorzystywane tylko w pistoletach kieszonkowych małego kalibru ponieważ w broni większego kalibru opór sprężyny powrotnej jest zbyt duży aby mógł być pokonany naciskiem palca.
W 1920 roku patent na to urządzenie zakupił Theodore Bergman. W biurze konstrukcyjnym jego fabryki opracowano pistolet kieszonkowy z urządzeniem Chylewskiego. Po rozpoczęciu produkcji pistoletu fabryka Bergmana została kupiona przez firmę Aktiengesellschaft Lignose. Kontynuowała ona produkcję pistoletu z urządzeniem Chylewskiego i sprzedawała pod własną marką jako "Lignose". Pistolet produkowany był w wersjach "Lignose Einhand 2A" i "Lignose Einhand 3A" różniących się długością chwytu i pojemnością magazynka.
Opis.
Lignose Einhand 3A był bronią samopowtarzalną. Zasada działania oparta o odrzut zamka swobodnego. Mechanizm spustowy bez samonapinania z iglicowym mechanizmem uderzeniowym. Pistolet był wyposażony w bezpiecznik manualny. Dzięki urządzeniu Chylewskiego pistolet mógł być przeładowany jedną ręką.
Einhand 3A był zasilany z wymiennego, jednorzędowego magazynka pudełkowego o pojemności 9 naboi, umieszczonego w chwycie. Zatrzask magazynka znajdował się u doły chwytu.
Lufa gwintowana o 6 bruzdach prawoskrętnych.

</doc>
<doc id="488927" url="https://pl.wikipedia.org/wiki?curid=488927" title="Tawroszowate">
Tawroszowate

Tawroszowate (Odontaspididae) – rodzina ryb chrzęstnoszkieletowych z rzędu lamnokształtnych (Lamniformes).
Zasięg występowania.
Ciepłe i tropikalne wody oceaniczne.
Cechy charakterystyczne.
Ciało wrzecionowate. Stosunkowo duże szczeliny skrzelowe sięgające do nasady płetwy piersiowej. Brak kila na trzonie ogonowym. 156–183 kręgów. Jajożyworodne. Osiągają do 4,1 m długości ("Odontaspis ferox").
Klasyfikacja.
Rodzaje zaliczane do tej rodziny:
"Carcharias" — "Odontaspis"

</doc>
<doc id="488930" url="https://pl.wikipedia.org/wiki?curid=488930" title="Pirenoid">
Pirenoid

Pirenoid (gr. pyrén ‘pestka’ + eídos ‘postać’) – sferyczna, białkowa struktura o rozmiarach 1,5–2 μm, zbudowana głównie z karboksylaza/oksygenaza rybulozo-1,5-bisfosforanu (RuBisCO), występująca w chloroplastach glonów oraz glewików ("Anthoceros"). Wokół pirenoidów u "Euglena" często odkładają się pierścieniowate ziarna paramylonu, polisacharydu podobnego w swej budowie do skrobi. W chloroplaście może być 1 lub kilka pirenoidów. Pirenoid posiada zdolność silnego załamywania światła.

</doc>
<doc id="488934" url="https://pl.wikipedia.org/wiki?curid=488934" title="Dramat właściwy">
Dramat właściwy

Dramat właściwy – gatunek dramatu ukształtowany w czasach nowożytnych przez odejście od wprowadzania tradycyjnych wyróżników starożytnych form komedii i tragedii takich jak elementy komiczne, tragiczne konflikty czy bohaterowie. Początkowo mianem tym określano tragikomedie, czyli utwory łączące elementy tragedii i komedii. Z czasem jednak nazwy tej zaczęto używać w stosunku do poważnych utworów teatralnych, budujących napięcie na innych zasadach niż zasady konfliktu tragicznego. Wyróżnia się kilka odmian dramatu właściwego, m.in.:
Przykładem dramatu właściwego są "Dziady" Adama Mickiewicza.

</doc>
<doc id="488937" url="https://pl.wikipedia.org/wiki?curid=488937" title="Zbiornik Mingeczaurski">
Zbiornik Mingeczaurski

Zbiornik Mingeczaurski – sztuczny zbiornik wodny na rzece Kura w północnym Azerbejdżanie, zbudowany w latach 1948–1953.
Zapora powstała w środkowym biegu Kury, w odległości 654 km od jej ujścia do Morza Kaspijskiego. Jest to zapora ziemna o wysokości 21 m. Powierzchnia zbiornika wodnego wynosi 620 km², a jego pojemność całkowita – 16,1 km³.
Główne funkcje zbiornika to funkcja energetyczna i dostarczanie wody do celów irygacyjnych. Elektrownia wodna ma moc 357 MW. Część wody odprowadzana jest do kanałów nawadniających Górnokarabachskiego i Górnoszyrwańskiego. Dzięki nim nawadnianych jest około 1300 tys. ha ziem uprawnych.
Przy zaporze powstało miasto Mingeczaur, które liczy 94,9 tys. mieszkańców (2003).

</doc>
<doc id="488938" url="https://pl.wikipedia.org/wiki?curid=488938" title="Atsushi Miyagi">
Atsushi Miyagi

 – japoński tenisista, zwycięzca wielkoszlemowych mistrzostw USA w grze podwójnej, reprezentant w Pucharze Davisa.
Kariera tenisowa.
Miyagi w parze z rodakiem Kosei Kamo odniósł niespodziewane zwycięstwo w deblu na mistrzostwach USA w 1955. Japończycy wykorzystali niezwykły zbieg okoliczności, kiedy z powodu kłopotów z pogodą (huragan „Diane”) turniej opóźnił się, co spowodowało wycofanie się głównych faworytów – Australijczyków Kena Rosewalla i Lew Hoada oraz Amerykanów Tony Traberta i Vica Seixasa, przygotowujących się do finału Pucharu Davisa. W finale mistrzostw USA spotkały się dwie nieznane pary – rywalem Japończyków byli Amerykanie Bill Quillian i Gerald Moss, 19-letni studenci. Miyagi i Kamo triumfowali 6:2, 6:3, 3:6, 1:6, 6:4.
W latach 1952–1963 Miyagi grał w reprezentacji narodowej w Pucharze Davisa. Ekipa japońska, dużo słabsza niż przed II wojną światową, nie nawiązała do dawnych sukcesów, kończąc zazwyczaj występy na porażkach z Indiami i Filipinami. Najbardziej znanymi rywalami, z którymi Miyagi zmierzył się w ramach meczów daviscupowych, byli Australijczycy Ken Rosewall i Rex Hartwig, Amerykanie Arthur Larsen i Vic Seixas oraz Hindus Ramanathan Krishnan, ale wszystkie te pojedynki Japończyk przegrał. Wygrywał zazwyczaj z mniej znanymi rywalami, z ekip Sri Lanki, Filipin, Korei. Łączny bilans jego występów – w singlu i deblu – to 18 zwycięstw i 21 porażek.

</doc>
<doc id="488939" url="https://pl.wikipedia.org/wiki?curid=488939" title="Marian Rentgen-Güntner">
Marian Rentgen-Güntner

Marian Rentgen-Güntner, właśc. Marian Antoni Güntner także Guntner lub błędnie Gunter, ps. "Rentgen", "Marian Rentgen" (ur. 23 czerwca 1888 w Bochni, zm. w kwietniu 1940 w Charkowie) – polski piosenkarz, pieśniarz lwowski i warszawski, aktor kabaretowy i filmowy, farmaceuta, porucznik rezerwy służby zdrowia Wojska Polskiego, ofiara zbrodni katyńskiej.
Życiorys.
Urodził się w rodzinie Jerzego i Józefy z Shoerów. W 1908 ukończył gimnazjum w Bochni, następnie w 1913 studia na Wydziale Farmacji Uniwersytetu Franciszkańskiego we Lwowie. Należał do Polskich Drużyn Strzeleckich. Uczył się aktorstwa u Romana Żelazowskiego, śpiewu u Zofii Kozłowskiej. Debiutował w 1912 w kabarecie „Ul”.
W czasie I wojny światowej służył w armii Austro-Węgier. W 1918 wstąpił do Wojska Polskiego. Został awansowany do stopnia porucznika w korpusie oficerów służby zdrowia ze starszeństwem z dniem 1 czerwca 1919 i przydzielony do kadry zapasowej 1 Szpitala Okręgowego. Podczas wojny polsko-bolszewickiej służył w 201 pułku piechoty i 205 pułku piechoty im Jana Kilińskiego. Po I wojnie światowej prowadził w Warszawie aptekę przy ulicy Mazowieckiej 10.
Po demobilizacji dzięki pomocy Ludwika Lawińskiego znalazł się w kręgu gwiazd warszawskich teatrzyków rewiowych. Występował w warszawskich kabaretach: „Miraż” (1919), „Perskie Oko”, „Qui Pro Quo” (1925–1926), „Cyrulik Warszawski”, „Momus”, „Wielka Rewia”, „Stańczyk” (1922–1924), „Wesoły Wieczór” (1929–1931) i „Hollywood”; występował z Hanką Ordonówną. Jubileusz 25-lecia pracy artystycznej miał miejsce w Filharmonii Narodowej w Warszawie w 1936.
W 1939 artysta został zaangażowany do teatrzyku „Figaro” przy ul. Marszałkowskiej 8, ale wybuch II wojny światowej uniemożliwił występy. Zamieszkiwał w Warszawie przy ul. Poznańskiej 3.
Był odtwórcą piosenek charakterystycznych oraz ballad. Często akompaniował sobie grając na gitarze. Dokonał wielu nagrań dla wytwórni „Płyty Polskiej”, Syreny Rekord oraz Parlophonu.
We wrześniu 1939 został powołany do wojska. W kampanii wrześniowej 1939 brał udział jako porucznik rezerwy i magister farmacji w 1 Szpitalu Okręgowym w Warszawie. Szpital został ewakuowany do południowo-wschodniej Polski. Po agresji ZSRR na Polskę wzięty do niewoli sowieckiej i przewieziony do obozu w Starobielsku. Był ofiarą zbrodni katyńskiej, zamordowany przez NKWD w Charkowie. Nie został zidentyfikowany, prawdopodobnie spoczywa w zbiorowej mogile na cmentarzu polskich oficerów w Piatichatkach.
Osobiste archiwum artysty znajduje się w dziale rękopisów Zakładu Narodowego im. Ossolińskich.
Upamiętnienie.
W 2007 pośmiertnie został awansowany do stopnia kapitana.
W ramach akcji „Katyń... pamiętamy” / „Katyń... Ocalić od zapomnienia”, Marian Rentgen-Güntner został uhonorowany poprzez zasadzenie Dębu Pamięci w rodzinnej Bochni

</doc>
<doc id="488943" url="https://pl.wikipedia.org/wiki?curid=488943" title="Wyższe Seminarium Duchowne Kościoła Polskokatolickiego">
Wyższe Seminarium Duchowne Kościoła Polskokatolickiego



</doc>
<doc id="488947" url="https://pl.wikipedia.org/wiki?curid=488947" title="Łajka karelo-fińska">
Łajka karelo-fińska

Łajka karelo-fińska (fin. Karjalais-suomalainen laika) to jedna z ras psów, należąca do grupy szpiców myśliwskich. Jest najmniejszą z łajek. Użytkowana głównie do polowania na małe zwierzęta – kuropatwy, wiewiórki. Nazwa rasy pochodzi od Karelii – krainy historycznej w północnej Rosji, w pobliżu granicy z Finlandią, stanowiącej dziś autonomiczną Republikę Karelii. 
Psy tej rasy cechuje wyjątkowo żywe usposobieniem i duża pobudliwość. Są bardzo towarzyskie, przyjazne dla znajomych osób i trochę nieufne wobec obcych. Wykazują instynkt stróżujący, głośno szczekając na wszystkich nieznajomych, zbliżających się do ich terytorium. Są inteligentne i bardzo wrażliwe na sposób traktowania. Nawiązują wyjątkowo mocną więź z właścicielem.
Budowa.
Pies niedużego wzrostu, wysokość w kłębie 42-48cm dla psów i 40-46cm dla suk. Indeks (długość tułowia x 100 : wysokość w kłębie) u psów 100-102, u suk 100-103. Głowa w kształcie klina o kufie nieco krótszej od mózgoczaszki. Oczy nieduże, lekko skośnie osadzone, koloru piwnego lub ciemnopiwnego. Nos czarny, u psów z jaśniejszym umaszczeniem dopuszczalny jasnobrązowy kolor nosa. Uszy stojące, w kształcie lekko wyciągniętego trójkąta, o ostrych końcach, ruchliwe.
Grzbiet prosty, szeroki, o poziomej linii. Kłąb u psów wyniesiony o około 1cm powyżej krzyża, u suk na równej wysokości. Klatka piersiowa głęboka, lecz niezbyt szeroka. Brzuch wyraźnie podciągnięty. Ogon krótki, zakręcony w ciasny pierścień i noszony nad grzbietem lub przyciśnięty do biodra.
Szata i umaszczenie.
Sierść złożona jest z dwóch warstw: miękkiego i gęstego podszerstka oraz twardych i prostych włosów okrywowych. Na głowie i uszach sierść krótka, na szyi dłuższy włos tworzący efektowny kołnierz, zwłaszcza u psów. Na tylnych powierzchniach nóg, oraz na pośladkach, włosy nieco dłuższe, tworzące frędzle. Maść ruda z różnymi odcieniami. Dopuszczalne są białe znakowania na piersi, brzuchu, nogach i końcu ogona.
Historia rasy.
Rejon pochodzenia łajki karelo-fińskiej to północno-zachodnie obszary Rosji, graniczące z Finlandią. Rasa ta ma wspólne pochodzenie ze szpicem fińskim, do którego jest bliźniaczo podobna. Psy w takim typie występowały od dawna w tej części Europy i były chętnie wykorzystywane przez myśliwych. Wyodrębnienie rasy i usystematyzowanie hodowli nastąpiło dopiero w latach 40. XX wieku, kiedy to radzieckie władze zaczęły kłaść nacisk na zachowanie narodowych ras psów myśliwskich. Powstały wówczas pierwsze ośrodki hodowlane w Petrozawodzku i Mjedwjeżjegorsku. Hodowlę pomagali rozwijać miejscowi myśliwi i entuzjaści. Podczas II wojny światowej wiele z tych psów zginęło i w 1951 roku ich liczebność spadła do zaledwie 24. W latach 50. XX wieku rosyjscy kynolodzy wprowadzili do hodowli importowane szpice fińskie: dwa psy, Bodryj i Sokół, oraz jedną sukę o imieniu Pika. Pozyskiwano też kolejne psy w tym typie występujące w południowej Karelii i innych rejonach. Wzorzec rasy został przyjęty w 1959 roku przez Zarząd Rezerwatów i Łowiectwa Ministerstwa Rolnictwa ZSRR. Późniejsze próby rejestracji rasy w FCI spotkały się jednak z odmową ze względu na bardzo wysokie podobieństwo do już wcześniej zarejestrowanego szpica fińskiego.
Obecnie rasa ta jest popularna jedynie w Rosji, a poza nią prawie w ogóle nieznana. Znawcy odróżniają ją od szpica fińskiego głównie poprzez cechy charakteru tych psów, które były selekcjonowane pod kątem przydatności do polowania, podczas gdy szpice fińskie, hodowane poza Finlandią, utraciły w dużym stopniu tę zdolność, stając się psami do towarzystwa i wystawowymi. Różnice w eksterierze polegają głównie na większym zróżnicowaniu intensywności rudego koloru u łajki, występowaniu rozległych białych znaczeń na klatce piersiowej, oraz mniej regularnym kształcie i ułożeniu ogona. Ogólnie łajka karelo-fińska jest rasą mniej wyrównaną, o dużym zróżnicowaniu w wyglądzie poszczególnych psów. Poza Rosją rasa jest uznawana również przez Continental Kennel Club (USA).
5 lipca 2006 r. w Moskwie podpisane zostało porozumienie, na mocy którego łajka karelo-fińska i szpic fiński będą traktowane jako jedna rasa, zarejestrowana w FCI jak szpic fiński, pod numerem wzorca 49. Uzasadnieniem tej decyzji jest wysokie podobieństwo i wspólne pochodzenie obu ras, oraz potrzeba poszerzenia bazy genetycznej dla szpica fińskiego. Niektóre organizacje i kluby kynologiczne Rosji nie zaakceptowały tej decyzji i zalecają swoim członkom dalszą hodowlę łajki karelo-fińskiej jako osobnej rasy.

</doc>
<doc id="488948" url="https://pl.wikipedia.org/wiki?curid=488948" title="Halfdan Czarny">
Halfdan Czarny

Halfdan Czarny Gudrødsson (staronordyjski: "Hálfdan svarti", norweski: "Halvdan Svarte", ur. ok. 820, zm. ok. 860 roku) – legendarna postać pochodząca z dynastii Ynglingów, legendarny król Norwegii panujący w latach 840–860, ojciec pierwszego historycznego króla Norwegii, Haralda Pięknowłosego.
Jego przydomek pochodził od koloru jego włosów.
Życiorys.
W 821 roku został zamordowany jego ojciec, Gudrød Myśliwy. Jego matka, Åsa, zabrała zaledwie rocznego Halfdana i uciekła do Agder, ówczesnego królestwa norweskiego, skąd pochodziła. Tam właśnie Halfdan wychował się i dorastał.
W 838 roku, gdy miał około 18 lat, został koronowany na króla Agder. Natychmiast postanowił rozszerzyć swe królestwo. Rozdzielił królestwo Vestfold pomiędzy siebie i swego brata Olafa oraz przekonał Gandalfa, króla Vingulmarku, aby oddał mu połowę królestwa. Następnie Halfdan podbił teren zwany Raumarike (okolice dzisiejszego Oslo). Aby zabezpieczyć się przed utratą Raumarike, najpierw zabił króla tego cennego rejonu, a później jego brata.
Halfdan miał żonę Ragnhildę, córkę Haralda, króla Sogn. Pierwszy syn Halfdana otrzymał imię Harald po swym dziadku, a następnie został wysłany do Sogn, aby tam dorósł. Harald, król Sogn, wyznaczył Haralda (syna Halfdana) na swego następcę na krótko przed swą śmiercią. Gdy zmarł, Harald w młodym wieku wstąpił na tron Sogn, jednak rządził tylko rok, po czym zmarł na skutek choroby. Halfdan, kiedy tylko usłyszał o śmierci swego syna, wyruszył do Sogn i zażądał ogłoszenia go królem. Ponieważ nie spotkał się z żadnym oporem, został szybko koronowany i przyłączył Sogn do swego królestwa.
Trzej synowie króla Gandalfa, który wcześniej oddał mu połowę królestwa, ułożyli spisek przeciwko Halfdanowi i napadli go w nocy, usiłując zabić, jednak ten zdołał uciec do lasu. Próbując się zemścić, Halfdan zamordował dwóch z nich, a trzeci został wygnany. Tym samym Halfdan otrzymał drugą połowę królestwa Vingulmark. W rezultacie posiadał już duże królestwo i był ważnym władcą.
Halfdan zmarł około roku 860, w wieku 40 lat, kiedy załamał się pod nim lód na jeziorze Randsfjorden. Wyłowiono jego martwe ciało spod lodu. Ponieważ każde z czterech królestw (Sogn, Raumarike, Agder, Vingulmark) rządzonych przez Halfdana chciało pochować tak wybitnego władcę na swym terenie, ciało Gudrødssona zostało poćwiartowane na cztery części i każda część została wysłana do innego królestwa, gdzie została pochowana.
Genealogia.
1 Córka Haralda Złotobrodego, króla Sogn.
2 Córka Zygfryda, króla Ringerike.

</doc>
<doc id="488949" url="https://pl.wikipedia.org/wiki?curid=488949" title="Skrytka DB-320">
Skrytka DB-320

Skrytka DB-320, obecnie znana głównie jako TT320 – grobowiec znajdujący się na południe od świątyni Hatszepsut w dolinie Deir el-Bahari, w Tebach Zachodnich. Pierwotnie głęboki skalny grobowiec wykuty dla królowej Inhapi, jednej z małżonek królewskich z czasów XVII dynastii. Grobowiec urządzony w czasach XXI dynastii przez kapłanów pod przewodnictwem Pinodżema II (później również tam pochowanego). Znajduje się w nim około 50 pochówków.
Konstrukcja.
Wejście do grobowca zostało ukryte w szczelinie skalnej na samym końcu doliny. Do korytarza ze schodami prowadzi pionowy szyb o głębokości 12,86 m. Ten zaś wiedzie na zachód i zakręca w kierunku północnym. Następnie znajdują się schody prowadzące w dół; w ich połowie znajduje się nisza prowadząca na głębokość 3,3 m w zachodniej ścianie oraz drugi korytarz będący komorą grobową.
Rabunki.
Pod koniec Nowego Państwa proceder rabunków królewskich nekropolii stał się powszechny i niemalże nieskrywany. Rabusie wdzierali się do grobowców i rabowali wszelkiego rodzaju kosztowne przedmioty. Podczas tych rabunków nie pohamowywano się przed profanowaniem królewskich mumii. Wyrzucano je z sarkofagów i rozdzierano bandaże, spodziewając się znaleźć najpiękniejsze przedmioty na zabalsamowanych ciałach królów. Pierwsi władcy XXI dynastii wielokrotnie grzebali obrabowane i zniszczone królewskie mumie. W tym czasie grupa kapłanów pod przewodnictwem Pinodżema II postanowiła ukryć w bezpiecznym miejscu pozostałe jeszcze wyposażenie grobowe oraz same mumie władców. Mumie zabrano z ich pierwotnych miejsc pochówku, ponownie owinięto bandażami i złożono w trumnach, bądź to własnych, bądź należących do kogoś innego i ukryto w głębokim, tajnym grobowcu, gdzie przeleżały blisko 3000 lat.
Odkrycie.
Przypadkowego odkrycia w czasach nowożytnych, w początku lat siedemdziesiątych XIX wieku, dokonał Ahmed Abd el-Rasul – pasterz z nieopodal położonej wioski Gurna. Oficjalna wersja wydarzeń podaje, iż szukając jednej z zaginionych kóz, natrafił na głęboki szyb w skalnej ścianie. Gdy opuścił się do wnętrza jego oczom ukazał się widok szeregu trumien i sarkofagów, na których widniały królewskie kartusze. Niezwłocznie powiadomił o swym odkryciu swoich krewnych: syna i braci Mohammeda i Solimana. Rodzina Abd el-Rasul przez dziesięć lat „eksploatowała” ten wspaniały skarbiec, wynosząc i sprzedając cenne przedmioty. Systematyczne pojawianie się na rynku starożytności wielu cennych przedmiotów, zrodził podejrzenie u badaczy, znajdujących się w Egipcie, że dokonano znaleziska i trwa jego nielegalna eksploatacja.
Auguste Mariette założyciel i ówczesny dyrektor Egipskiej Służby Starożytności zakupił kilka papirusów królowej Henuttaui II, a Gastonowi Maspero zaproponowano zakup papirusów Nodżmet, żony Herhora. Po śmierci Mariette'a, Gaston Maspero postanowił odnaleźć źródło pochodzenia cennych przedmiotów. W tym celu posłużono się prowokacją. Jeden z jego byłych studentów - Charles Edwin Wilbour przyjechał do Luksoru, udając bogatego, amerykańskiego turystę. Szybko zaoferowano mu sprzedaż papirusów i innych starożytnych przedmiotów. W ten sposób natrafiono na ślady prowadzące do rodziny Abd el-Rasul. W kwietniu 1881 r. aresztowano braci Rasul. Mimo chłosty i innych tortur, aresztowani twardo obstawali przy swoim zdaniu o swej niewinności. Po dwóch miesiącach zostali zwolnieni z aresztu. W wyniku żądań jednego z braci, zwiększenia udziału w zyskach jako zadośćuczynienie za krzywdy doznane w areszcie, doszło pomiędzy nimi do kłótni, o której wieść szybko rozeszła się po całej okolicy. Nie mogąc dogadać się z braćmi, Mohammed ujawnił całą sprawę gubernatorowi prowincji, Duad Paszy. Ten natychmiast zawiadomił Emila Brugscha, asystenta Gastona Maspero.
Na początku lipca 1881 r., archeolodzy pod przewodnictwem Emila Brugscha opuścili się w głąb skalnego szybu. Wewnątrz w kilku pomieszczeniach i korytarzach znajdowały się sarkofagi i trumny największych władców i dostojników Nowego Państwa. Trumny i sarkofagi zachowały się w doskonałym stanie. Na wielu wciąż błyszczały oznaki władzy królewskiej i kartusze z imionami władców. Wokół leżało wiele rozrzuconych naczyń: fragmenty urn kanopskich i innych rytualnych naczyń. Emil Brugsch podjął natychmiast decyzję o przewiezieniu wszystkich mumii do Kairu. W tym celu wynajęto 300 robotników i statek parowy „El-Menshieh”, który należał do Muzeum Egipskiego w Kairze. Operację przeprowadzono z najwyższą ostrożnością i pod nadzorem. Gdy statek płynął Nilem do Kairu, na brzegi wyszły niezliczone rzesze mieszkańców Egiptu, aby oddać hołd dostojnym mumiom największych spośród władców. Był to jedyny w swym rodzaju orszak pogrzebowy, jakiego nigdy nie widziano w Egipcie. Wzdłuż brzegów Nilu odbywały się pogrzebowe rytuały. Mężczyźni strzelali z broni, a kobiety zanosiły się płaczem, wznosząc przenikliwy lament. 
W Kairze wszystkie dostojne mumie umieszczono w Muzeum Egipskim. Obecnie znajdują się w specjalnej, nowoczesnej sali, do której wstęp jest dozwolony po wykupieniu specjalnego, dodatkowego biletu. Mumie tych dostojnych władców, którzy za życia byli uważani za bogów i byli jednymi z największych władców świata, teraz spoczywają w szklanych gablotach, wystawione na widok publiczny.

</doc>
<doc id="488950" url="https://pl.wikipedia.org/wiki?curid=488950" title="Następstwo tronu">
Następstwo tronu



</doc>
<doc id="488953" url="https://pl.wikipedia.org/wiki?curid=488953" title="Mordechaj Gebirtig">
Mordechaj Gebirtig

Mordechaj Gebirtig, , właśc. Mordechaj Markus Bertig (ur. 4 maja 1877 w Krakowie, zm. 4 czerwca 1942 w getcie krakowskim) – ludowy poeta i pieśniarz żydowski, aktor, z zawodu stolarz. 
Życiorys.
Syn Szyfry i Izaaka Bertigów.
Przez całe życie mieszkał na krakowskim Kazimierzu. Odebrał tradycyjne żydowskie wykształcenie w chederze, terminując później u stolarza. Na jego twórczość miał w tym czasie wpływ m.in. Juliusz Hoffman, muzykolog, który zapisywał jego utwory w postaci nut. W pierwszej dekadzie XX w. próbował swoich sił także jako aktor. W czasie I wojny światowej nie walczył na froncie z uwagi na chorobę serca, pracował za to jako sanitariusz w szpitalu wojskowym w Krakowie. W dwudziestoleciu międzywojennym związany był jako twórca głównie ze scenami kabaretowymi oraz kołem literackim Bundu.
W czasie okupacji hitlerowskiej, gdy Żydzi musieli w 1940 r. opuścić Kazimierz, zamieszkał w Łagiewnikach, a potem w getcie krakowskim przy ul. Janowa Wola. Napisał ponad sto pieśni i wierszy. W jednym ze swych wierszy żegnał się z Krakowem przed wywózką do getta:
4 czerwca 1942 został, wraz z żoną i dwiema córkami, rozstrzelany przez Niemców na rogu ulic Dąbrówki i Janowa Wola podczas akcji wysiedleńczej z getta. W grupie zamordowanych był także malarz Abraham Neumann. Na domu przy ul. Berka Joselewicza 5, gdzie niegdyś mieszkał, umieszczono w 1992 r. tablicę pamiątkową z napisem: „Bądź zdrów, mój Krakowie. Mordechaj Gebirtig (1877-1942) – stolarz, poeta, pieśniarz”. Tablicę pamiątkową umieszczono także na budynku, gdzie został zamordowany.
Postać Gebirtiga spopularyzowali w Polsce: Gołda Tencer, która w 1991 r. wystawiła na deskach Państwowego Teatru Żydowskiego w Warszawie przedstawienie "Der trubadur fun Galicje" („Trubadur z Galicji”); Przemysław Gintrowski, komponując i wykonując (z Joanną Trzepiecińską) monumentalny utwór „Stół Mardechaja Gebirtiga” do słów Anny Kamieńskiej; a także żydowski pieśniarz, André Ochodlo, mający w swoim repertuarze wiele pieśni Gebirtiga i jego wierszy w tłumaczeniu Agnieszki Osieckiej z muzyką autorstwa czołowych polskich kompozytorów.
Teksty Gebirtiga śpiewa Bente Kahan, m.in. "Kinder-jorn" (album "Farewell Cracow").

</doc>
<doc id="488957" url="https://pl.wikipedia.org/wiki?curid=488957" title="Następca tronu">
Następca tronu

Następca/następczyni tronu – osoba będąca pierwszą w linii sukcesji tronu monarszego. Zastąpi aktualnego władcę na tronie po jego śmierci, lub abdykacji. W zależności od panującego prawa sukcesyjnego, jest nim zazwyczaj najstarsze dziecko monarchy lub kolejny zstępny. Może to być osoba wyznaczona przez monarchę, lub wybrana przez parlament osoba. W niektórych społeczeństwach, na mocy prawa salickiego kobiety nie mogą dziedziczyć i tym samym nie mogą być następcami tronu. Następca tronu nie występuje w monarchiach elekcyjnych, chyba że za życia monarchy dojdzie do wyboru jego następcy (łac. "vivente rege").
Następca tronu w momencie gdy monarcha np. z powodu choroby czy nieobecności w kraju nie może wykonywać swojej roli obejmuje urząd regenta. Wykonuje wówczas wszelkie obowiązki monarchy. Współcześnie również w niektórych krajach (np. Holandii i Wielkiej Brytanii) następca tronu może brać udział w wykonaniu obowiązków monarchy po osiągnięciu odpowiedniego wieku.
Dawniej następca tronu zostawał z woli panującego monarchy, współwładcą (koregentem). Przysługiwały mu wówczas wszystkie tytuły należne monarsze. Nie posiadał zazwyczaj jednak realnej władzy. Sytuacja ta miała miejsce najczęściej w sytuacji gdy najstarszy syn monarchy nie miał w pełni zagwarantowanej sukcesji tronu, a także w monarchiach elekcyjnych, gdy dochodziło do wyboru jego następcy ("vivente rege").
W Belgii pełnoletni potomkowie panującego monarchy wchodzą, na mocy prawa, w skład senatu (izby wyższej parlamentu federalnego).
Tytuły następców tronu.
Następca tronu, co do zasady nosi osobliwy dla tej funkcji i tradycyjny dla danej monarchii tytuł arystokratyczny.
Obecni następcy tronu.
Uwagi.
Nie wszystkie wymienione powyżej osoby są pewnymi następcami tronu. Część z nich będzie musiała ustąpić miejsca, gdy urodzi się osoba mająca wedle zasad sukcesji większe prawa do tronu:

</doc>
<doc id="488959" url="https://pl.wikipedia.org/wiki?curid=488959" title="Aterm">
Aterm

aterm – emulator terminala z menedżera okien AfterStep. Wzorowany na rxvt w wersji 2.4.8; aterm jest kolorowym emulatorem VT100, który obsługuje pseudoprzezroczystość.

</doc>
<doc id="488965" url="https://pl.wikipedia.org/wiki?curid=488965" title="Szlifierka taśmowa">
Szlifierka taśmowa

Szlifierki taśmowe do drewna (szeroko i wąskotaśmowe) przeznaczone są do szlifowania dużych powierzchni płaskich elementów z drewna litego, płytowych, okleinowanych lub nieokleinowanych, surowych lub lakierowanych. Szlifowanie ma na celu wyrównanie i wygładzenie powierzchni, oczyszczenie zabrudzonych powierzchni, a w przypadku szlifierek szerokotaśmowych również nadanie elementom dokładnej grubości.
Eksploatacja i bezpieczeństwo obsługi.
Współczesne szlifierki taśmowe należą do obrabiarek dobrze obudowanych, o małym zagrożeniu dla obsługującego. Do ich głównych urządzeń ochronnych należą osłony kół taśmowych i ssawy do odprowadzania pyłu.
Podczas szlifowania na szlifierkach taśmowych, pracownik obsługujący narażony jest na bezpośredni kontakt rąk z taśmą ścierną, co może mieć miejsce w przypadku zsunięcia się z kół lub zerwania taśmy oraz przypadku wyrwania elementu małowymiarowego trzymanego w ręku. Na bezpieczeństwo obsługi wpływ ma stan taśmy ściernej, dlatego nie należy eksploatować taśm ze śladami pęknięć lub naderwań. W przypadku szlifowania drobnych elementów należy stosować poprzeczne zapory zapobiegające wyrwaniu elementu szlifowanego oraz używać skórzanych rękawiczek. Przy nakładaniu taśmy ściernej na koła należy obrócić ją tak, aby złącze nabiegało na krawędź szlifowanego przedmiotu najpierw wewnętrzną, a potem zewnętrzną linią złącza.
Zagrożenie w szlifierkach stanowi zerwanie taśmy, mogące spowodować iskrzenie i pożar, a nawet wybuch. Dlatego konieczne jest stosowanie warstw ochronnych lub wyłożenie wnętrza osłon materiałami nieiskrzącymi w kontakcie z zerwaną taśmą ścierną.
W starszych konstrukcjach, z ręcznym dociskaniem materiału do taśmy, może istnieć niebezpieczeństwo wciągnięcia przez taśmę ręki lub np. rękawa pomiędzy brzeg osłony a koło napędowe lub między koło a taśmę, co może spowodować liczne obrażenia, złamania i zmiażdżenia. Z tego względu należy zwrócić baczną uwagę na ograniczenie dostępu do tych stref.
Ze względu na wydzielanie się dużej ilości pyłu podczas szlifowania, szlifierka musi posiadać sprawną instalację odpylającą.

</doc>
<doc id="488968" url="https://pl.wikipedia.org/wiki?curid=488968" title="Pomnik lotników RAF w Świnoujściu">
Pomnik lotników RAF w Świnoujściu

Pomnik lotników RAF w Karsiborze – pomnik wystawiony w rejonie miejsca, w którym 16 kwietnia 1945 roku, zestrzelony podczas bombardowania niemieckiego ciężkiego krążownika „Lützow”, spadł brytyjski bombowiec typu Lancaster Mk.I, numer seryjny NG 288, oznaczenie taktyczne KC-V z 617 Dywizjonu Bombowego "Dambusters" RAF, i gdzie pierwotnie byli pochowani członkowie jego załogi. 
Dywizjon wykonywał nalot na cumujący na Kanale Piastowskim (wówczas Kaiserfahrt Kanal) ciężki krążownik „Lützow”, wchodzący pod koniec II wojny światowej w skład zespołu bojowego okrętów Kriegsmarine Kampfgrupe Z. Dwie wcześniejsze próby ataków lotniczych na okręt podjęte w dniach 13 i 15 kwietnia 1945 nie powiodły się wskutek złych warunków atmosferycznych. Powodzeniem zakończył się dopiero trzeci nalot, w którym uczestniczyło 18 Lancasterów z 617 dywizjon RAF, eskortowanych przez 33 samoloty myśliwskie Mustang z polskiego 133 Skrzydła Myśliwskiego, dowodzonego przez ppłk Kazimierza Rutkowskiego.
Wyprawą bombową na „Lützowa” dowodził osobiście płk John Emilius Fauquier, dowódca 617 Dywizjonu. Bombowce uzbrojone były w 14 ciężkich bomb typu Tallboy o wadze 5,34 tony oraz 48 bomb o wadze 500 kg.
Samoloty bombowe wystartowały z macierzystego lotniska Woodhal Spa w hrabstwie Lancashire w dniu 16 kwietnia 1945 około godziny 14. Trasa przelotu wiodła nad hrabstwem Norfolk, morzem Północnym, Holandią, Lüneburgiem, Meklemburgią do Zalewu Szczecińskiego. Bombardowanie zaczęło się o godzinie 17:00 z wysokości 4500 metrów. Strumień samolotów zrzucał bomby metodą na czas i odległość, kilka kilometrów przed miejscem cumowania okrętu. Przy zachodnim nabrzeżu Kanału Piastowskiego kotwiczyło wówczas prócz „Lützowa” pięć niszczycieli i stary pancernik „Schlesien”. Celem ataku był jednak wyłącznie „Lützow”.
W wyniku bombardowań zanotowano 2 bezpośrednie trafienia bombami 500 kg oraz bliską eksplozję bomby Tallboy przy lewej burcie okrętu. Krążownik odniósł ciężkie uszkodzenia, stracił pływalność i osiadł stępką na dnie kanału. Na pokładzie zginęło 20 marynarzy, a dalszych kilkunastu zostało rannych. Wśród ciężko rannych znalazł się dowódca okrętu kmdr Bodo-Heinrich Knoke.
Wskutek silnego ognia niemieckiej artylerii przeciwlotniczej zestrzelono 1 bombowiec i uszkodzono 9 innych maszyn. Lancaster pilotowany przez mjr. Johna Leonarda Powella trafiony został w prawe skrzydło, blisko wewnętrznego silnika (samolot ten przenosił ładunek bomb 500 kg). Samolot zaczął płonąć, a następnie skrzydło oderwało się od kadłuba. Maszyna koziołkując spadła na Karsiborski Las, w pobliżu koszar Szkolnego Dywizjonu Ścigaczy. Przed upadkiem oderwał się również ogon bombowca. Skrzydło spadło w okolicy obecnego pomnika, a część kadłuba pół kilometra dalej. Załogi innych samolotów nie widziały, by ktoś próbował ratować się skokiem na spadochronie. Jedna załoga Lancastera lecącego z tyłu raportowała o dostrzeżonym jednym spadochronie na wysokości 600 m. W wyniku upadku samolotu śmierć poniosło 6 członków załogi (S/Ldr John Powell, F/Sgt Henry Felton, F/Lt Michael Clarke, F/O Alfred Heath, P/O Kenneth Hewitt, F/O James Watson) natomiast śmierć siódmego ppor. Williama Knighta - strzelca pokładowego uznano za prawdopodobną. Jego ciała nigdy nie odnaleziono. W kronice działań bojowych dywizjonu dopisano po wojnie notatkę o wzięciu Knighta do niewoli.
Powojenne zeznania żołnierzy Wehrmachtu potwierdziły śmierć sześciu lotników brytyjskich. Szczątki lotników pochowane zostały w tym miejscu dzień po nalocie przez Polaka przebywającego na Karsiborze na robotach przymusowych.
Po wojnie w dniu 2 marca 1949 w obecności przybyłych do Świnoujścia przedstawicieli Brytyjskiej Komisji Wojskowej dokonano ekshumacji zwłok lotników. Ich prochy przewieziono następnie do Poznania i pochowano pod imiennymi mogiłami na cmentarzu Brytyjskiej Wspólnoty Narodów w Cytadeli Poznańskiej.
W miejscu grobu jest dziś pomnik, uwieńczony pierwotnie oryginalnym tylnym statecznikiem z tej maszyny Lancastera.

</doc>
<doc id="488970" url="https://pl.wikipedia.org/wiki?curid=488970" title="Pszonak drobnokwiatowy">
Pszonak drobnokwiatowy

Pszonak drobnokwiatowy ("Erysimum cheiranthoides" L.) – gatunek rośliny należący do rodziny kapustowatych. 
Zasięg geograficzny.
Rodzimy obszar jego występowania obejmował Europę prócz basenu Morza Śródziemnego oraz na dużą część Azji. Jako gatunek zawleczony rozprzestrzenił się w niektórych rejonach Ameryki Północnej i nadal się rozprzestrzenia. Obecnie jest już pospolity w całej Ameryce Północnej, Europie i Azji, występuje także w Ameryce Środkowej, na Ziemi Ognistej w Ameryce Południowej, Nowej Zelandii i Sudanie w Afryce. W Polsce jest pospolity na niżu i pogórzu, w górach dochodzi do wysokości upraw.
We florze Polski był uważany za gatunek rodzimy, apofit. Obecnie jednak nie wyklucza się, że może być archeofitem.
Zastosowanie.
Roślina lecznicza: ziele "Herba Erysimi" i nasiona "Semen Erysimi" zawierają nasercowe glikozydy: eryzyminę i eryzymozyd, witaminę C oraz sole mineralne. Stosowane były jako środek nasercowy i moczopędny. Obecnie w Polsce wyszły z użycia, w tym celu w farmakologii zazwyczaj wykorzystywany jest pszonak Perowskiego.
Zwalczanie.
Zwalczanie pszonaka drobnokwiatowego w uprawach polega głównie na stosowaniu prawidłowego płodozmianu, właściwych zabiegach agrotechnicznych, wysiewanie materiału siewnego oczyszczonego z nasion chwastów oraz bronowaniu pożniwnych podorywek. Chemicznie zwalcza się go rzadko –
dopiero wtedy, gdy rozwija się licznie mimo zastosowanych metod profilaktyki i uprawy gleby. Zazwyczaj stosuje się w tym celu herbicydy zawierające glifosat. Opryskiwań dokonuje się przed założeniem plantacji lub w uprawkach pożniwnych.

</doc>
<doc id="488973" url="https://pl.wikipedia.org/wiki?curid=488973" title="Vivienne Westwood">
Vivienne Westwood

Vivienne Westwood, właśc. Vivienne Isabel Swire (ur. 8 kwietnia 1941 w Tintwistle, zm. 29 grudnia 2022 w Londynie) – brytyjska projektantka mody i biznesmenka, która wywarła znaczny wpływ na współczesną modę punk i nowej fali. W 2015 roku na świecie były 63 sklepy firmowe Vivienne Westwood (w Europie, na Dalekim Wschodzie i w Stanach Zjednoczonych).
W latach 70. związana była prywatnie i zawodowo z Malcolmem McLarenem; para tworzyła wspólnie ubrania dla ich butiku „SEX” przy King’s Road w Londynie. W 2006 roku królowa brytyjska Elżbieta II „za zasługi dla mody” przyznała jej tytuł szlachecki i podczas oficjalnej ceremonii w pałacu Buckingham uhonorowała ją Orderem Imperium Brytyjskiego, przyznawanym obywatelom brytyjskim, którzy przyczynili się do rozsławienia Wielkiej Brytanii na całym świecie.
Życiorys.
Młodość.
Urodziła się na północy Anglii w niewielkiej wiosce Tintwistle w hrabstwie Derbyshire, w dystrykcie High Peak, jako najstarsza z trójki rodzeństwa. Jej rodzice poznali się na tańcach i pobrali dwa tygodnie po wybuchu II wojny światowej. Jej ojciec Gordon Swire na początku wojny dostał pracę w fabryce zbrojeniowej i dzięki temu nie został powołany do wojska, a wcześniej pracował jako sprzedawca owoców, a matka Dora (z domu Ball) pracowała jako tkaczka w miejscowej przędzalni bawełny. Jej dziadek, Ernest Swire, miał pochodzenie bułgarskie.
Uczęszczała do Glossop Grammar School. Kiedy miała 17 lat, jej rodzice przenieśli się do Londynu i kupili pocztę na przedmieściach. W 1958 roku, kiedy miała 19 lat, jej rodzina przeprowadziła się do Harrow, gdzie studiowała złotnictwo w Harrow School of Art. Po podjęciu pracy w fabryce uczęszczała do college’u nauczycielskiego przy University of Westminster, a następnie uczyła w szkole podstawowej w północnym Londynie.
Kariera.
W 1962 roku spotkała swojego pierwszego męża Dereka Westwooda, praktykanta fabryki The Hoover Company, którego poślubiła 21 lipca 1962; Vivienne przygotowała własną suknię ślubną na ceremonię. Mieli syna Benjamina „Bena” Arthura (ur. 1963). Ich małżeństwo trwało trzy lata (do 1965 r.), zanim spotkała Malcolma McLarena, znanego później jako menedżera punkowego zespołu Sex Pistols. Mieli syna Josepha Ferdinanda Corré (ur. 30 listopada 1966).
W 1971 roku w Londynie przy 430 King’s Road Westwood i McLaren otworzyli sklep „Let It Rock”, później znany jako „SEX”, „Too Fast to Live Too Young to Die” i „Seditionaries”. Razem zrewolucjonizowali ówczesną modę. Początkowo sklep oferował przede wszystkim ubrania w stylu subkultury Teddy boys, równolegle Westwood i McLaren projektowali kostiumy teatralne oraz filmowe. W 1975 roku McLaren i Westwood zmienili profil sklepu – w ofercie pojawiły się stroje dla fetyszystów, sadomasochistów i koszulki z pornograficznymi nadrukami. W projektach ubrań McLaren i Westwood wykorzystali punkowy styl. Westwood otworzyła cztery sklepy w Londynie, a ostatecznie sieć rozrosła się, a jej sklepy otworzono w innych miastach w Wielkiej Brytanii i na świecie, sprzedając coraz bardziej różnorodny asortyment towarów.
W 1988 roku podjęła współpracę z austriackim projektantem mody Andreasem Kronthalerem, za którego w 1992 roku wyszła za mąż.
Była autorką projektu kostiumu Madonny w teledysku „Rain” (1993), a także Elisabeth Shue w dramacie Mike’a Figgisa "Zostawić Las Vegas" (1995), Cuby Goodinga Jr., Helen Mirren i Vanessy Ferlito w filmie kryminalnym "Zawód zabójca" (2005) oraz aktorów muzycznego dramatu biograficznego BBC "Kłopotliwy chłopak" ("Worried About the Boy", 2010) z Francisem Magee.
Zmarła 29 grudnia 2022 w dzielnicy Clapham w Londynie.

</doc>
<doc id="488987" url="https://pl.wikipedia.org/wiki?curid=488987" title="Stare decisis">
Stare decisis

Stare decisis (szerzej: "stare decisis et non quieta movere", czyli: "pozostań przy podjętej decyzji") – łacińska zasada, która w systemie prawa common law oznacza, że wcześniejsze decyzje sądów muszą być przestrzegane przez sędziów orzekających w sprawach późniejszych.
Zasada "stare decisis" powoduje, że:
Jest ona gwarancją ciągłości prawa i przewidywalności orzeczeń. Nie oznacza to jednak, że nie stosuje się wyjątków od tej zasady, ponieważ ich brak mógłby skutkować, z jednej strony, niemożnością odejścia od złych decyzji, z drugiej zaś, permanentnym obowiązywaniem skostniałych przepisów. Do takich wyjątków należą overruling (unieważnienie precedensu) oraz distinguishing (wyróżnienie precedensu).
Przykładem odejścia od zasady "stare decisis" jest np. w USA orzeczenie Sądu Najwyższego USA Plessy v. Ferguson (1896) – usankcjonowało ono zasadę "separate but equal", czyli system segregacji rasowej. Zostało uchylone wyrokiem w sprawie Brown v. Board of Education (1954). Po szeregu spraw związanych z równouprawnieniem afroamerykanów SN USA orzekł, że jeśli wszyscy są równi wobec prawa (a tak stanowi Konstytucja USA) to zasada "separate but equal" nie ma prawa obowiązywać. Tym samym po ponad 50 latach zniesiono segregację rasową.
Zasada "stare decisis" nie jest z zasady stosowana w krajach w których panuje system prawa kontynentalnego. Uważa się bowiem, że narusza ona niezawisłość sędziów oraz zasadę, że podlegają oni tylko ustawie, a także pośrednio wkracza w kompetencję legislatur do tworzenia prawa. Jednakowoż większość tych systemów uznaje zasadę "jurisprudence constante," która głosi, że pomimo swej niezawisłości sędziowie powinni wyrokować w przewidywalny i nie chaotyczny sposób.
Zasada "stare decisis" wygląda również odmiennie w Stanach Zjednoczonych i Wielkiej Brytanii. W tych pierwszych jej działanie komplikuje podwójny system sądowy (sądownictwo stanowe i federalne), z kolei w tej drugiej fakt członkostwa w Unii Europejskiej.

</doc>
<doc id="488991" url="https://pl.wikipedia.org/wiki?curid=488991" title="Mapa (matematyka)">
Mapa (matematyka)



</doc>
<doc id="488992" url="https://pl.wikipedia.org/wiki?curid=488992" title="Serpentyna">
Serpentyna



</doc>
<doc id="488993" url="https://pl.wikipedia.org/wiki?curid=488993" title="Hormony tkankowe">
Hormony tkankowe

Hormony tkankowe – hormony zwierzęce uczestniczące w lokalnym pozanerwowym sterowaniu działaniem narządów. Należą do nich hormony przewodu pokarmowego (patrz niżej), które regulują wraz z nerwami układu autonomicznego czynności wydzielnicze gruczołów żołądkowych i jelitowych oraz wątroby i trzustki.

</doc>
<doc id="489005" url="https://pl.wikipedia.org/wiki?curid=489005" title="Króliki">
Króliki



</doc>
<doc id="489011" url="https://pl.wikipedia.org/wiki?curid=489011" title="Plac Centralny im. Ronalda Reagana w Krakowie">
Plac Centralny im. Ronalda Reagana w Krakowie

Plac Centralny – plac we wschodniej części Krakowa, w dzielnicy XVIII. Powstał jako centrum nowego miasta, Nowej Huty. Jest węzłem komunikacyjnym, centrum handlu i usług oraz parkiem.
Historia.
Realizacja budowy rozpoczęła się w 1949 roku. Autorami koncepcji architektonicznej byli Tadeusz Ptaszycki oraz Marta i Janusz Ingardenowie. Z założenia miało to być centrum miasta idealnego z gwieździście rozchodzącymi się szerokimi alejami. Zaplanowano go po północnej stronie dawnego szlaku handlowego i traktu z Krakowa do Sandomierza i dalej na wschód.
Z trzech stron otoczony budynkami mieszkalnymi i punktami usługowymi i handlowymi. Po stronie południowej miał powstać teatr, a za nim, na Łąkach Nowohuckich – zalew. Pośrodku Placu miał stanąć obelisk. Pomysł został jednak zaniechany w połowie lat pięćdziesiątych XX wieku, po włączeniu Nowej Huty do Krakowa.
W latach osiemdziesiątych rozpoczęto w okolicy Placu budowę Nowohuckiego Centrum Kultury. NCK miało być jednym z największych domów kultury w Polsce. W 2004 roku Rada Miasta Krakowa przeznaczyła milion złotych na modernizację Placu Centralnego. Teoretycznie miał zostać przywrócony wygląd Placu sprzed 55 lat. Wykonano w środku deptak z ławkami, zmodernizowano zieleń, pojawiły się ławki, kosze na śmieci, stylowe ogrodzenia zieleni. Na Aleję Róż, jak i na Plac powróciły lampy kandelabrowe.
8 września 2004 roku radni z Rady Miasta Krakowa zmienili nazwę placu, dodając do jego nazwy patrona – Ronalda Reagana. Początkowo planowano usunięcie z nazwy słowa „Centralny”, ale wskutek działań "Komitetu Obrony Nazwy Placu Centralnego", założonego przez mieszkańców oraz niektórych radnych miasta i radnych nowohuckich dzielnic, zmiana ograniczyła się do dodania patrona.
Wygląd.
Charakterystycznymi elementami Placu Centralnego są arkady, którymi są przykryte niektóre partery sklepowe.
Renesansowe rozwiązania architektoniczne to przede wszystkim:
Podział.
Z Placu Centralnego symetrycznie, w układzie gwiaździstym, wychodzi pięć ulic:
Plac otaczają cztery osiedla oraz niezabudowany skwer:
Centrum A.
Usytuowane jest po wschodniej stronie Centrum. W ciągu handlowym znajdował się znany w Nowej Hucie i Krakowie dom "Mody Polskiej" oraz dwa banki.
Centrum B.
Północno-wschodnia część Placu. Znajdują się tam takie obiekty jak "Cepelix" (dawna "Cepelia"), bank BPH (dawniej restauracja „Arkadia”), salon sieci komórkowej „Orange”.
Jest usytuowane po prawej stronie od Alei Róż.
Centrum C.
Północno-zachodnia część. Znajdowała się tam księgarnia "Skarbnica", jest tam też sklep papierniczy.
Centrum D.
Zachodnia część. Znajduje się tam kwiaciarnia, Deutsche Bank. W miejscu dawnego klubu prasy znajduje się sklep spożywczy „Bosman”. Jest usytuowany po lewej stronie od Alei Władysława Andersa.
Skwer Budowniczych Nowej Huty.
Po południowej stronie placu. Nie jest zabudowany. Znajduje się tam pomnik Solidarności. Jest traktowana jak park połączony z nowohuckimi Łąkami i mający rozległy widok z wiślanej skarpy na dolinę rzeki oraz Pogórze Wielickie.

</doc>
<doc id="489013" url="https://pl.wikipedia.org/wiki?curid=489013" title="Atlas (matematyka)">
Atlas (matematyka)

Atlas – kolekcja map, przypisanych pewnej rozmaitości, taka że każdemu podzbiorowi rozmaitości przypisana jest jakaś mapa (zwanej też: mapą współrzędnych lub lokalnym układem współrzędnych). Istnieje wiele możliwych atlasów, jakie można utworzyć dla danej rozmaitości. Atlas opisuje sposób, w jaki rozmaitość jest wyposażona w strukturę różniczkową.
Definicja mapy.
Niech dana będzie rozmaitość formula_1 o wymiarze formula_2 Niech formula_3 będzie otwartym podzbiorem formula_4
Mapą na rozmaitości formula_1 w otoczeniu formula_3 nazywa się parę formula_7 gdzie
jest homeomorfizmem na pewien otwarty podzbiór formula_9 przestrzeni formula_10
Sklejanie map (przekształcenie przejścia).
Dla dwóch map formula_11 i formula_12 na formula_1 o tej własności, że zbiór
jest niepusty, definiuje się przekształcenie przejścia („sklejenie”)
dane wzorem:
Przekształcenia formula_17 i formula_18 są homeomorfizmami, więc ich przekształcenia przejścia są również homeomorfizmami. W ten sposób przekształcenia przejścia również są wyposażone w pewien rodzaj zgodności w tym sensie, iż przejście od układu współrzędnych zadanego jedną z map do układu współrzędnych zadanego na drugiej jest ciągłe.
Zgodność gładka map.
Dwie nakładające się mapy formula_11 oraz formula_12 nazywa się zgodnymi w sposób gładki, jeśli przekształcenie przejścia między nimi jest nieskończenie wiele razy różniczkowalne.
Definicja atlasu.
Zbiór formula_21 map na formula_22 które stanowią pokrycie zbioru formula_22 tj. formula_24 nazywany jest atlasem rozmaitości formula_4
Jeśli przeciwdziedziny wszystkich map są formula_26-wymiarowymi przestrzeniami euklidesowymi o tym samym wymiarze formula_27 to o rozmaitości formula_1 mówimy, że jest rozmaitością formula_26-wymiarową.
Własność atlasu.
Każdy podzbiór przestrzeni euklidesowej ma atlas przeliczalny (twierdzenie Lindelöfa).
Atlas gładki. Atlasy zgodne. Atlas maksymalny..
1) Atlasem gładkim na formula_1 nazywa się atlas, dla którego żąda się dodatkowo, by dla dowolnych dwóch nakładających się map na formula_1 przekształcenie przejścia między nimi było zgodne w sposób gładki.
2) Atlasy formula_32 oraz formula_33 na formula_1 nazywa się zgodnymi w sposób gładki, jeśli wszystkie mapy z formula_35 które nakładają się na mapy z formula_36 są zgodne w sposób gładki.
3) Atlas formula_37 utworzony z atlasów formula_32 oraz formula_33 zgodnych w sposób gładki również jest atlasem gładkim na formula_4
4) Atlasem maksymalnym nazywa się relację równoważności atlasów zgodnych w sposób gładki.
5) Rozmaitości formula_1 wraz z atlasem maksymalnym nazywa się rozmaitością o gładkiej strukturze.
Istnieją przykłady rozmaitości topologicznych wyższych wymiarów mające wiele różnych struktur gładkich. Jednym z pierwszych przykładów było odkrycie Johna Milnora sfery egzotycznej – 7-rozmaitości homeomorficznej, lecz nie dyfeomorficznej z 7-sferą.
W ogólności działanie na atlasach maksymalnych rozmaitości jest niewygodne; do pracy wystarczy wybrać jeden atlas gładki. Atlasy maksymalne potrzebne są do jednoznacznego zdefiniowania przekształceń gładkich z jednej rozmaitości w drugą.
Struktura niegładka i analityczna.
Wymagania różniczkowalności funkcji przejścia można osłabić, wymagając jedynie, by były one różniczkowalne w sposób ciągły tylko formula_42-krotnie; można jest także wzmocnić, aby były analityczne (w sensie rzeczywistym). Daje to odpowiednio strukturę C"k" lub strukturę analityczną na rozmaitości zamiast struktury gładkiej.
Podobnie definiuje się struktury różniczkowe na rozmaitości zespolonej, wymagając, by przekształcenia przejścia były holomorficzne.

</doc>
<doc id="489019" url="https://pl.wikipedia.org/wiki?curid=489019" title="Superrealizm">
Superrealizm



</doc>
<doc id="489025" url="https://pl.wikipedia.org/wiki?curid=489025" title="Ryszard Nawrocki">
Ryszard Nawrocki

Ryszard Nawrocki (ur. 7 marca 1940 w Toruniu, zm. 25 kwietnia 2011 w Żyrardowie) – polski aktor filmowy, teatralny oraz dubbingowy.
Życiorys.
W 1966 ukończył Państwową Wyższą Szkołę Teatralną w Warszawie. Od 1970 był związany z Teatrem Polskim w Warszawie, gdzie występował m.in. w spektaklu "Zielona Gęś" Konstantego Ildefonsa Gałczyńskiego, w reż. Jarosława Kiliana.
Był jednym z najbardziej znanych i najchętniej angażowanych polskich aktorów dubbingowych. Najbardziej znany dzieciom jako Królik z "Kubusia Puchatka", prosiaczek Porky z "Looney Tunes", Asterix, George z "Jetsonów", papuga Jago z filmów o Aladynie lub Ludwik von Drake ze świata Kaczora Donalda oraz Strażnik Smith z filmów i seriali o Misiu Yogi.
Spoczywa na cmentarzu ewangelicko-augsburskim przy ul. Młynarskiej w Warszawie (aleja 59c, grób 29).

</doc>
<doc id="489026" url="https://pl.wikipedia.org/wiki?curid=489026" title="Enns (miasto)">
Enns (miasto)

Enns – miasto w Austrii, w północnej części kraju związkowego Górna Austria, w powiecie Linz-Land. Według Austriackiego Urzędu Statystycznego liczyło 11 628 mieszkańców (1 stycznia 2015).
Współpraca.
Miejscowości partnerskie:

</doc>
<doc id="489028" url="https://pl.wikipedia.org/wiki?curid=489028" title="Maria Andegaweńska">
Maria Andegaweńska

Maria Andegaweńska (węg. "Mária", chor. "Marija", ur. w 1371, zm. 17 maja 1395) – królowa Węgier i Chorwacji od 1382 r., z krótką przerwą w latach 1385-1386. Koronowana na króla Węgier, pierwsza żona króla Zygmunta Luksemburskiego.
Życiorys.
Była drugą córką króla Polski i Węgier Ludwika Węgierskiego oraz Elżbiety Bośniaczki. Miała dwie siostry: starszą - Katarzynę oraz młodszą - Jadwigę.
W 1372 r. Ludwik rozpoczął negocjacje z cesarzem Karolem IV w sprawie zaręczyn Marii z synem cesarza, Zygmuntem Luksemburskim. Babka Marii, Elżbieta Łokietkówna, była niechętna temu mariażowi, ale ostatecznie ustąpiła w tej kwestii i zaręczyny odbyły się w 1373 r. Maria i Zygmunt byli spokrewnieni - Zygmunt był prawnukiem króla Polski Kazimierza Wielkiego a ojciec Marii był jego siostrzeńcem i jednocześnie jego następcą na polskim tronie. Siostra Marii Jadwiga miała poślubić Wilhelma Habsburga.
Ludwik, wobec braku męskich potomków, starał się zapewnić córkom dziedziczenie w Polsce i na Węgrzech. Początkowo Katarzyna miała zostać królową Polski, a Maria została przeznaczona na dziedziczkę korony węgierskiej. Śmierć Katarzyny w 1378 r. pokrzyżowała te plany. W takiej sytuacji Ludwik chciał na oba trony przeznaczyć Marię, jednak ostatecznie w 1379 r. ustalono, że Maria dziedziczy tron Polski, a Jadwiga - Węgier. W 1379 r. w Koszycach polscy delegaci złożyli hołd Marii jako przyszłej władczyni.
W nocy z 10 na 11 września 1382 r. Ludwik I Wielki zmarł. Elżbieta Bośniaczka, która dotychczas żyła w cieniu teściowej (która zmarła pod koniec 1380 r.) i męża, staje się pierwszoplanową postacią polityki polsko-węgierskiej. Zmienia decyzję męża i z jej rozkazu 17 września 1382 r. Maria zostaje koronowana na króla Węgier. Z uwagi na niepełnoletność Marii rzeczywista władza spoczęła jednak w ręku jej matki, która oficjalnie objęła funkcję regentki.
Tron w Polsce pozostał pusty, ponieważ panowie polscy nie zgadzali się na władcę, który ponownie rządziłby dwoma krajami. Domagano się od Elżbiety Bośniaczki, aby wysłała jedną z córek na stałe do Polski. Stało się to dopiero w drugiej połowie 1384 r. - Jadwiga wyruszyła do Krakowa na koronację.
Elżbieta Bośniaczka na początku 1384 r. próbowała zmienić plany zmarłego męża, tym razem co do wyboru męża dla Marii. Rozpoczęła negocjacje z królem Francji, aby jego syn, Ludwik Orleański, niedoszły mąż Katarzyny, poślubił Marię. W efekcie Zygmunt Luksemburski zwołał wojska na kampanię zbrojną przeciwko regentce. Ogólnie poparcie dla Elżbiety na Węgrzech drastycznie spadało. W dodatku do przejęcia władzy na Węgrzech szykował się Karol III z Durazzo, który objął tron Neapolu po zamordowaniu Joanny I, odpowiedzialnej przed laty za śmierć wuja Marii - Andrzeja.
Sytuacja była coraz bardziej napięta i niebezpieczna. W październiku 1385 r. odbył się ślub Marii i Zygmunta, na który Elżbieta Bośniaczka w końcu wyraziła zgodę. Niedługo potem Zygmunt, być może przeczuwając niebezpieczeństwo, opuścił dwór królewski.
W grudniu 1385 r. Karol III Durazzo strącił Marię z tronu i koronował się na króla Węgier jako Karol II. Karol prawdopodobnie nie obawiał się Marii i Elżbiety, bądź też nie przypuszczał, że mają jeszcze jakichkolwiek stronników, gdyż tuż po koronacji odesłał do Neapolu swój orszak. Został zaatakowany na początku lutego, później został przewieziony do Wyszehradu. Zmarł na skutek odniesionych ran 24 lutego 1386 roku. O zaplanowanie skrytobójstwa oskarżano Elżbietę i jej głównego doradcę, Mikołaja z Gary.
Władzę w wewnętrznie osłabionym kraju ponownie objęły Elżbieta z córką. Zygmunt wrócił na Węgry, walcząc o swoje prawa. Elżbieta i Maria spotkały się z nim i jego przyrodnim bratem Wacławem, królem Czech. Zawarto ugodę, w której wyrażono zgodę na dopełnienie małżeństwa Zygmunta i Marii. Wkrótce jednak Zygmunt opuścił Węgry z nieznanych przyczyn.
W czerwcu 1386 roku Elżbieta i Maria zawarły z Jadwigą, królową Polski i jej mężem, Władysławem Jagiełłą układ, w którym Polska zobowiązała się do udzielenia im pomocy. Latem tego roku władczynie chciały uciec do Polski, trasa uległa jednak zmianie i królowe salwowały się ucieczką na południe Węgier.
25 lipca 1386 r. orszak władczyń został zaatakowany przez zwolenników zamordowanego Karola. Maria wraz z matką zostały uwięzione w twierdzy Novigrad nad Morzem Adriatyckim. Zygmunt jesienią wkroczył na teren Węgier, jego siły były jednak niewystarczające. Maria wkrótce straciła matkę, która została uduszona na jej oczach w styczniu 1387 roku, co miało być ostrzeżeniem dla Zygmunta.
Podczas gdy Maria przebywała w zamknięciu, trwał spór o Ruś Czerwoną pomiędzy Polską a Węgrami. Władysław Opolczyk apelował do Rusinów, aby zachowali wierność wobec Królestwa Węgier i sprzeciwili się królowej Polski Jadwidze. Spotkanie dwóch armii określa się jako bitwa pod Stubnem, choć powieściopisarze woleli wiedzieć to jako wojnę dwóch sióstr, jednak w rzeczywistości żadna z nich nie brała czynnego udziału w walkach. Ruś ostatecznie została przyłączona do Polski.
Sytuacja w kraju nadal była niepewna. Formalny władca - Maria - przebywała uwięziona w twierdzy. Zygmunt Luksemburski został koronowany w marcu 1387 r.
Maria odzyskała wolność dopiero w czerwcu 1387 r. Uwolnił ją jeden z lokalnych możnowładców wspieranych przez wenecką flotę. Przez pewien czas po odzyskaniu wolności podpisywała dokumenty państwowe jako kobieta-król wraz z Zygmuntem, jednak nie trwało to długo. Nie miała żadnego wpływu na męża, tym bardziej w kwestiach politycznych. Maria zdołała tylko poprosić męża o ukaranie zabójcy jej matki i to dopiero po kilku latach.
W 1392 r. na Węgrzech doszło do spotkania Marii z jej siostrą Jadwigą, królową Polski, w którym nie uczestniczył Zygmunt. Wtedy siostry widziały się ostatni raz, ponieważ zaplanowane na luty 1395 r. w Krakowie spotkanie nie odbyło się ze względu na sprzeciw męża Marii.
Maria dopiero pod koniec 1394 r. zaszła w ciążę. 17 maja 1395 r. zmarła podczas polowania na skutek upadku z konia, który spowodował poronienie. Została pochowana w katedrze w Wielkim Waradynie (obecnie Oradea).

</doc>
<doc id="489030" url="https://pl.wikipedia.org/wiki?curid=489030" title="ELB">
ELB



</doc>
<doc id="489033" url="https://pl.wikipedia.org/wiki?curid=489033" title="Alphonse Pyrame de Candolle">
Alphonse Pyrame de Candolle

Alphonse Louis Pierre Pyrame de Candolle (ur. 28 października 1806 w Paryżu, zm. 4 kwietnia 1893 w Genewie) – botanik szwajcarski, zajmował się taksonomią roślin, prekursor geografii roślin.
Życiorys.
Alphonse Louis Pierre Pyrame de Candolle urodził się 28 października 1806 roku w Paryżu. Był synem botanika Augustina de Candolle (1778–1841).
W 1829 roku zdobył doktorat z prawa. W 1831 roku uzyskał honorową profesurę z botaniki na uniwersytecie w Genewie, gdzie po ojcu objął katedrę botaniki i poprowadził tamtejszy ogród botaniczny (1835–1850). Jego syn Casimir Pyrame de Candolle (1836–1918) został również botanikiem i kontynuował pracę ojca w zakresie taksonomii roślin.
Alphonse de Candolle zmarł 4 kwietnia 1893 w Genewie.
Działalność naukowa.
W latach 1844–1873 we współpracy z innymi botanikami kontynuował pracę nad systematyką roślin rozpoczętą przez ojca w 1824 roku. Pozostawał w kontakcie listownym z wieloma biologami, m.in. z Charles'em Darwinem (1809–1882).
Był prekursorem geografii roślin i zajmował się badaniem pochodzenia roślin uprawnych. Odkrył wiele gatunków.
Publikacje.
Kontynuował wydawanie dzieła zapoczątkowanego przez ojca "Prodomus systematis naturalis regni vegetablis", dodał do niego "Monographiae phanerogamarum" (1878–1883). Napisał również:

</doc>
<doc id="489036" url="https://pl.wikipedia.org/wiki?curid=489036" title="Andriej Wojejkow">
Andriej Wojejkow

Andrzej Wojejkow (? – po 1654) – rosyjski gubernator na terenach byłego Chanatu Syberyjskiego. W 1598 zadał Kuczumowi ostateczną klęskę na Stepie Barabińskim. Do roku 1654, kiedy to jako starzec został z nieznanych powodów uwięziony w Mohylewie, a także później, wzmianek o nim brak.

</doc>
<doc id="489043" url="https://pl.wikipedia.org/wiki?curid=489043" title="Majazaura">
Majazaura

Majazaura ("Maiasaura") – rodzaj dinozaura z rodziny hadrozaurów (Hadrosauridae). Jego nazwa oznacza „dobra jaszczurza matka” ( "maia" „dobra matka”; σαυρος "sauros" „jaszczurka”). Ten dinozaur żył na terenach formacji Two Medicine (Montana, USA) wraz z takimi dinozaurami, jak tyranozauryd daspletozaur czy ceratops einiozaur, ok. 74 mln lat temu.
Budowa.
Majazaura była typowym hadrozaurem czyli ,dinozaurem kaczodziobym". Osiągała ok. 9 m długości i podobnie jak inne hadrozaury miała kaczopodobny dziób. Nad każdym okiem majazaury znajdował się niewielki guz, mogący służyć do walk między samcami w okresie godowym.
Majazaura, podobnie jak inne ornitopody, była roślinożerna. Poruszała się na czterech lub dwóch kończynach. Oprócz być może silnie umięśnionego ogona nie miała żadnej broni, więc musiała polegać na ucieczce i zachowaniach stadnych. Majazaura poruszała się w dużych stadach mogących liczyć 10 000 osobników.
Odkrycie.
Majazaura została odkryta przez Jacka Hornera (m.in. konsultanta paleontologicznego filmu "Park Jurajski") i Roberta Makelę. Nazwa "Maiasaura" pochodzi od znalezienia w jednym miejscu skorupek jaj i świeżo wylęgniętych dinozaurów obok szkieletów osobników dorosłych, co stanowi dowód na opiekę rodzicielską u dużych dinozaurów. Znaleziono ponad 200 okazów we wszystkich przedziałach wiekowych. Tego znaczącego odkrycia dokonano w skałach formacji Two Medicine obok miasta Choteau w zachodniej Montanie (USA, Ameryka Północna).
Rozmnażanie.
Majazaura żyła w stadzie i składała jaja w koloniach lęgowych. Gniazda były zrobione z ziemi i zawierały 30-40 jaj ułożonych pokrętnie lub spiralnie. Jaja majazaury były mniej więcej wielkości jaj strusich. Gniazda były od siebie oddalone o ok. 7 m i miały ok. dwóch metrów średnicy i 70 cm głębokości. Składanie jaj w jednej kolonii i wspólna opieka nad nimi miała jeszcze jedną zaletę – łatwiejsze utrzymanie właściwej temperatury w gniazdach. Pierścień ochronny wokół gniazda podnosił jego temperaturę a w czasie upałów młode mogły się skryć w cieniu osobników dorosłych. Jaja nie były wysiadywane z powodu ogromnej wagi osobników dorosłych, ale w gnieździe były umieszczone rośliny mające zapewnić ciepło.
Nie jest pewne, jak szybko po wykluciu z jaja młode majazaury były zdolne do samodzielnego życia. Horner i Makela (1979) opisali odkryte w przypominającej gniazdo strukturze szkielety 15 młodych osobników z gatunku "M. peeblesorum". Zdaniem Hornera i Makeli fakt, że młode trzymały się razem przez pewien czas przed śmiercią (ich starte zęby dowodzą, że żyły i pobierały pokarm przez jakiś czas po wykluciu się z jaj) i że ich szkielety znaleziono w gnieździe dowodzi, iż u majazaur rodzice przez pewien czas opiekowali się nad potomstwem. Horner i Makela nie przesądzali jednak, czy młode majazaury pozostawały w gnieździe, a rodzice przynosili im pokarm, czy też młode opuszczały gniazdo by żerować, po czym wracały do gniazda pod nadzorem rodziców. W późniejszej publikacji Horner i Weishampel (1988) stwierdzili, że stawy kolanowe młodych majazaur nie były w pełni rozwinięte, przez co nie mogły one opuszczać gniazda w poszukiwaniu pożywienia. Ich zdaniem świadczy to o tym, że rodzice karmili młode dopóki nie były na tyle silne aby samodzielnie się poruszać. Hipotezę Hornera zakwestionowali jednak Geist i Jones (1996), stwierdzając, że stawy kolanowe piskląt majazaur nie były gorzej rozwinięte niż stawy kolanowe piskląt ptaków zagniazdowników czy aligatorów; dodatkowo kości miednicy piskląt majazaur stopniem rozwoju w większym stopniu przypominały kości miednicy piskląt ptaków zagniazdowników niż gniazdowników. Ich zdaniem budowa szkieletów piskląt majazaur sugeruje, że dinozaury te były zagniazdownikami. Carpenter (1999) dodatkowo wskazał, że przebywanie kilkunastu młodych majazaur w grupie w jakiś czas po wykluciu nie musi dowodzić, że pozostawały one pod opieką rodzicielską; także u zwierząt, u których rodzice nie opiekują się młodymi, np. u legwanów zielonych, młode osobniki dla większego bezpieczeństwa łączą się w grupy.
Młode po wykluciu mierzyły ok. 30 cm długości; w ciągu roku młode majazaury osiągały ok. 1,5 m długości. Takie szybkie tempo wzrostu typowe dla zwierząt stałocieplnych stanowi kolejny dowód na stałocieplność dinozaurów. Młode majazary od dorosłych przedstawicieli tego rodzaju różniły się bardzo dużymi oczami i krótszym pyskiem. Te cechy często występują u zwierząt, które opiekują się młodymi zapewniając im przetrwanie wczesnego etapu życia.
Środowisko.
Majazaura żyła na terenach formacji Two Medicine. W czasach majazaury wypiętrzyły się Góry Skaliste. Właśnie z nich wypływały rzeki znoszące osady do formacji Two Medicine i innych formacji w tym rejonie. W czasach majazaury co jakiś czas dochodziło do wybuchów wulkanów powodujących dużą śmiertelność dinozaurów, ale jednocześnie wyrzucających popioły, które użyźniały ziemię. Panował ciepły klimat a rzeki wylewały zostawiając żyżny muł umożliwiający zróżnicowanie się roślinności. Dochodziło także do okresów suszy, powodujących masową śmiertelność. W formacji Two Medicine majazaura żyła wraz z takimi dinozaurami, jak ceratopsy, np. "einiozaur" i "achelozaur", ankylozaury, jak "Edmontonia" i "euoplocefal", oraz innymi hadrozaurami – jak "hipakrozaur" – i mniejszymi ornitopodami, jak "orodrom". Stada roślinożerców musiały uważać również na ataki drapieżników, jak tyranozaur daspletozaur i gorgozaur, dromeozaury np. "Bambiraptor", troodonty – np. "Troodon". Nad dinozaurami latały ptaki i pterozaury, a pod ich nogami uwijały się maleńkie mezozoiczne ssaki i wtórnie nielotne ptaki, jak "Avisaurus".
Klasyfikacja.
Majazaura należy do rodziny hadrozaurów. Przedstawiciele tej rodziny byli w późnej kredzie czołowymi roślinożercami dzięki dużej ilości pokarmu i doskonałemu aparatowi szczękowemu. Majazaura należy do podrodziny Hadrosauridae i niezdefiniowanego plemienia Maiasaurini obejmującego oprócz niej również brachylofozaura. Pozycja filogenetyczna majazaury wśród hadrozaurów jest niepewna. Według analizy Hornera i innych z 2004 majazaura jest taksonem siostrzanym dla brachylofozaura i jest mniej bazalna niż edmontozaur (z którym według tej analizy jest blisko spokrewniona). Analiza Gatesa i Sampsona podobnie uważa majazaurę za klad siostrzany dla brachylofozaura niespokrewniony blisko z edmontozaurem. Hadrozaury są dobrze znane grupą dinozaurów, znane są ich tzw. „mumie” mogące zawierać tkanki miękkie.
Wyniki analizy Hornera i innych z 2004
Wyniki analizy Gatesa i Sampsona z 2007
Majazaura w kulturze masowej.
Majazaura jest dość znanym dinozaurem, przedstawionym w wielu książkach popularnonaukowych ze względu na opiekę rodzicielską. Majazaura występuje w serialu „Planeta Dinozaurów: Polowanie Małego Dasa”. Opowiada ona o losach młodych, niedoświadczonych majazaur – Dandysa i Gwiazdki będących celem polowania daspletozaurów. Dwukrotnie udaje im się wymknąć dzięki nadmiernemu entuzjazmowi młodego daspletozaura Małego Dasa, ale Dandys podczas pierwszej próby ataku odnosi poważną ranę. Podczas trzeciego ataku zostaje on oddzielony od reszty stada, do którego po długiej i wyczerpując ucieczce przed rodziną daspletozaurów udaje się w końcu do niego powrócić. Tymczasem dochodzi do potężnego wybuchu wulkanu, wyrzucającego ogromne ilości pyłów i gazów w promieniu wielu kilometrów. Po 7 mln lat po potężnej erupcji nie śladu, a konflikt jest kontynuowany przez potomków Małego Dasa oraz Dandysa i Gwiazdki – młodego tyranozaura i parę młodych edmontozaurów.

</doc>
<doc id="489044" url="https://pl.wikipedia.org/wiki?curid=489044" title="Seth Green">
Seth Green

Seth Green, właśc. Seth Benjamin Gesshel-Green (ur. 8 lutego 1974 w Overbrook Park) – amerykański aktor, komik, scenarzysta, reżyser i producent telewizyjny i filmowy żydowskiego, rosyjskiego i szkockiego pochodzenia.
Życiorys.
Wczesne lata.
Urodził się i wychowywał w Overbrook Park w Filadelfii, w stanie Pensylwania jako syn artystki Barbary (z domu Gesshel) i nauczyciela matematyki Herberta Greena. Dorastał ze starszą siostrą Kaelą. O tym, że chce zostać aktorem zadecydował już w wieku sześciu lat, kiedy to na obozie letnim wykonywał „Hello, Dolly!”. W szkole podstawowej zafascynowany był grą w piłkę nożną.
Kariera.
Mając 10 lat zadebiutował rolą Egga Berry’ego w filmie Tony’ego Richardsona "The Hotel New Hampshire" (1984). Następnie pojawił się w komedii "Moja macocha jest kosmitką" (1988). Rok później otrzymał nagrodę Młodego Artysty (Young Artist Award) za postać Adama Brinkerhoffa w serialu komediowym "Fakty życia" ("The Facts of Life", 1988).
Niewysoki (163 cm), z rudymi włosami, wystąpił jako zadziorny Scott Zło – syn doktora Zło, dziecko z probówki, które osiągnąwszy wiek młodzieńczy, reprezentuje generację X w trzech częściach komedii "Austin Powers" (1997, 1999, 2002). Sławę wśród telewidzów zyskał wraz z rolą Daniela „Oza” Osborne w serialu "" ("Buffy, the Vampire Slayer", 1997-99).
Od 1999 r. podkłada głos Chrisa Griffina w popularnej kreskówce "Głowa rodziny".
W roku 2005 zadebiutował po drugiej stronie ekranu jako współtwórca (reżyser i scenarzysta) serialu animowanego "Robot Chicken" (2005), gdzie użyczył swojego głosu bohaterom.
W teledysku grupy Fall Out Boy do piosenki „This Ain't A Scene, Is An Arm Race” (2007) pojawił się jako płaczący mężczyzna na „pogrzebie” Peteya. Użyczał również głosu Jokerowi - pilotowi statku Normandia w serii gier komputerowych Mass Effect.
W 2009 roku wystąpił jako gość specjalny w show WWE: RAW. W czasie tego programu wystąpił również w walce wrestlingowej w teamie z Johnem Ceną i Triple H przeciwko Legacy
W 2011 roku nastąpiła premiera filmu "Matki w mackach Marsa", w którym udzielił głosu Milo.

</doc>
<doc id="489045" url="https://pl.wikipedia.org/wiki?curid=489045" title="Piece by Piece (album Katie Meluy)">
Piece by Piece (album Katie Meluy)

Piece by Piece – drugi album brytyjskiej piosenkarki jazzowej i bluesowej pochodzenia gruzińskiego Katie Melua, wydany 26 września 2005 roku.
Zadebiutował na pierwszym miejscu w rankinku sprzedaży w Wielkiej Brytanii. W Polsce album uzyskał certyfikat dwukrotnej platynowej płyty.
"Piece by Piece - Special Bonus CD&amp;DVD".
Wzbogacona o trzy nowe piosenki oraz o DVD z europejskiej trasy koncertowej w 2006 wersja drugiego albumu Katie Melua.
Dodatkowe utwory:

</doc>
<doc id="489051" url="https://pl.wikipedia.org/wiki?curid=489051" title="Monopartyjność">
Monopartyjność



</doc>
<doc id="489053" url="https://pl.wikipedia.org/wiki?curid=489053" title="Manifest październikowy">
Manifest październikowy

Manifest październikowy () – odezwa wydana pod wpływem Siergieja Wittego (i przez niego opracowana) przez Mikołaja II w czasie rewolucji 1905 w Rosji. Ówczesne strajki objęły ponad 2 mln osób we wszystkich ważniejszych guberniach.
Manifest wydany 30 października 1905 (17 października według kalendarza juliańskiego) zapowiadał przyznanie ludności swobód obywatelskich, amnestię, wolność wyznaniową (w tym możliwość przejścia dawnych unitów na łono Kościoła rzymskokatolickiego), prawo wyborcze dla wszystkich warstw społecznych i powołanie Dumy Państwowej jako władzy ustawodawczej.
Celem wydania manifestu było uspokojenie społeczeństwa i powstrzymanie nastrojów rewolucyjnych.

</doc>
<doc id="489056" url="https://pl.wikipedia.org/wiki?curid=489056" title="Johann Bode">
Johann Bode



</doc>
<doc id="489059" url="https://pl.wikipedia.org/wiki?curid=489059" title="Olimpiada Chemiczna">
Olimpiada Chemiczna

Olimpiada Chemiczna – przedmiotowa olimpiada szkolna z zakresu chemii, organizowana od 1954. Działa pod patronatem Polskiego Towarzystwa Chemicznego oraz Ministerstwa Edukacji Narodowej. Olimpiada skierowana jest przede wszystkim do uczniów szkół średnich lecz w wyjątkowych przypadkach uczniowie szkół podstawowych również mogą brać w niej udział. Konkurs stanowi też krajowe eliminacje do Międzynarodowej Olimpiady Chemicznej.
Struktura organizacyjna.
Komitet Główny.
Komitet Główny Olimpiady Chemicznej, powoływany przez Polskie Towarzystwo Chemiczne, jest odpowiedzialny za organizowanie i koordynowanie wszystkich etapów konkursu. Członkami Komitetu Głównego są nauczyciele akademiccy, nauczyciele szkół ponadgimnazjalnych oraz przedstawiciele Komitetów Okręgowych. Sprawami bieżącymi dotyczącymi Olimpiady zajmuje się Prezydium Komitetu Głównego Olimpiady Chemicznej, którego członkami w roku szkolnym 2015/2016 są:
Komitety Okręgowe.
Organizacją rejonowych etapów Olimpiady zajmują się Komitety Okręgowe. Obszar Polski podzielony jest na 13 okręgów:
Przebieg Olimpiady.
Olimpiada Chemiczna podzielona jest na cztery etapy:
Etap wstępny.
Co roku, na oficjalnym zakończeniu Olimpiady Chemicznej, do wiadomości publicznej zostają przekazane zadania wstępne na rok następny. Zadania te dzielą się na dwie części – A (obowiązkowe) i B (fakultatywne). By zostać zakwalifikowanym do I etapu olimpiady należy rozwiązać zadania obowiązkowe w określonym terminie (najczęściej jest to koniec października). Kolejne etapy olimpiady poruszają treści nakreślone w zadaniach wstępnych.
I etap.
I etap olimpiady odbywa się w drugiej połowie listopada w każdym z 13 okręgów osobno. Składa się z zadań teoretycznych. Prace są sprawdzane i oceniane w komitetach okręgowych. Uczestnik ma prawo do odwołania się od oceny swojej pracy. Na przestrzeni lat wynik konieczny do klasyfikacji do następnego etapu był różny, np. ok. 50% punktów możliwych do zdobycia. Do następnego etapu przechodzi zwykle ok. 300–500 osób.
II etap.
II etap odbywa się zazwyczaj na przełomie stycznia i lutego i trwa 2 dni. Jednostką, która zapewnia organizację tej części jest komitet okręgowy. W pierwszym dniu zawodnicy rozwiązują zadania teoretyczne, a w drugim wykonują zadanie laboratoryjne. Wstępnej selekcji najlepszych prac dokonują komitety okręgowe, lecz o zakwalifikowaniu się do finału olimpiady decyduje superrecenzja, czyli ocena zadań przeprowadzona przez samych autorów. Punkty zdobyte w II etapie są brane pod uwagę przy wyłanianiu składu na Międzynarodową Olimpiadę Chemiczną.
III etap (finał).
III etap jest finałem olimpiady chemicznej. Kwalifikuje się do niego blisko 100 uczestników z całej Polski, którzy uzyskali najlepsze wyniki w II etapie i przekroczyli zadany próg punktowy. Podobnie jak w II etapie, finał podzielony jest na dwa dni. W pierwszym uczestnicy rozwiązują zadanie laboratoryjne składające się z dwóch części: ilościowej i jakościowej. W drugim dniu zawodnicy rozwiązują zadania teoretyczne. Zadania są sprawdzane przez ich autorów. Część laboratoryjna finału odbywa się na Wydziale Chemicznym Politechniki Warszawskiej, część teoretyczna na Wydziale Chemii Uniwersytetu Warszawskiego. Punkty zdobyte w III etapie mają wpływ przy wyłanianiu składu na Międzynarodową Olimpiadę Chemiczną.
Zwycięzcy.
Spośród finalistów wyłaniany jest zwycięzca oraz grupa laureatów i wyróżnionych. Spośród nich tworzona jest czteroosobowa drużyna na olimpiadę międzynarodową. W jej skład wchodzi zwycięzca i 3 osoby które uzyskały najwięcej punktów obliczonych według wzoru L = 3NIII + NII + Pm + Pl + Pw, gdzie L to całkowita liczba punktów, N – liczba punktów odpowiadająca procentowemu wynikowi uzyskanemu odpowiednio w III i II etapie, Pm – punkty za medalowe miejsce w poprzednich olimpiadach międzynarodowych (20 punktów za każdy medal), Pl – punkty za tytuł laureata w poprzednich olimpiadach (20 punktów za każdy tytuł), Pw – punkty za tytuł wyróżnionego w poprzednich olimpiadach (10 punktów za każdy tytuł).
Przykładowe zadanie.
"Zadanie 1A", zadania wstępne LI Olimpiady Chemicznej
Wiele substancji stałych ulega roztworzeniu w wyniku określonych reakcji chemicznych ze składnikami roztworu. Dla wymienionych niżej procesów rozpuszczania zapisz jonowo zbilansowane równania reakcji chemicznych. Jaki typ zjawisk jest odpowiedzialny za roztworzenie w każdym przypadku?
Spis zalecanej literatury.
Startujących w zawodach obowiązuje znajomość analizy jakościowej i całego materiału objętego programem klas o profilu biologiczno-chemicznym liceum ogólnokształcącego, niezależnie od klasy, do której uczęszcza zawodnik (od finalistów wymagana jest także znajomość podstaw analizy ilościowej, oraz elementarne wiadomości z podstaw analizy spektralnej IR, 1H NMR).

</doc>
<doc id="489060" url="https://pl.wikipedia.org/wiki?curid=489060" title="Wieniec (zjawisko optyczne)">
Wieniec (zjawisko optyczne)

Wieniec, (potocz. „lisia czapa”) – zjawisko optyczne w atmosferze, które zachodzi wówczas, gdy Słońce lub Księżyc są przesłonięte cienką, półprzeźroczystą warstwą chmury lub mgły, zwykle ma postać barwnej poświaty (aureoli) wokół tarczy Słońca lub Księżyca, niebieskiej od strony wewnętrznej, czerwonej na zewnątrz. Często poświata jest otoczona słabo zabarwionymi, koncentrycznymi kręgami o tym samym układzie barw, niekiedy pojawiają się tylko pierścienie, a poświata nie występuje. Wieńce powstają wskutek dyfrakcji światła w warstwie chmury lub mgły.

</doc>
<doc id="489071" url="https://pl.wikipedia.org/wiki?curid=489071" title="Henri Coudreau">
Henri Coudreau

Henri Anatole Coudreau (ur. 6 maja 1859 w Lonzac w departamencie Charente, zm. 6 maja 1899 w stanie Pará w Brazylii) – francuski geograf i podróżnik, badacz Gujany Francuskiej i dorzecza Amazonki.
Po ukończeniu szkół we Francji uczestniczył w ekspedycji pułkownika Paula Flattersa na tereny saharyjskie, zakończonej tragicznie w 1881 (wielu uczestników włącznie z Flattersem poległo w walce z Tuaregami).
Następnie został profesorem college'u w Kajennie w Gujanie Francuskiej. Podjął wiele wypraw do interioru Gujany przez następne kilkanaście lat. Później prowadził wyprawy naukowe do Amazonii na zlecenie rządu brazylijskiego.
Linki zewnętrzne.
"Nota biograficzna w języku francuskim"

</doc>
<doc id="489075" url="https://pl.wikipedia.org/wiki?curid=489075" title="Edgar Burroughs">
Edgar Burroughs



</doc>
<doc id="489076" url="https://pl.wikipedia.org/wiki?curid=489076" title="Program Surveyor">
Program Surveyor

Program Surveyor – amerykański program księżycowych lądowników obejmujący 7 misji bezzałogowych, których zasadniczym celem było osiągnięcie powierzchni Księżyca poprzez tzw. miękkie lądowanie. Generalnie, misje programu Surveyor były kontynuacją programu badawczego zapoczątkowanego przez sondy Ranger, i miały w planie przeprowadzenie szerokiej dokumentacji fotograficznej miejsca lądowania oraz przeprowadzenie badań mechaniki gruntu księżycowego ze stwierdzeniem jego wpływu na stabilność pojazdu.
Program Surveyor miał także ostatecznie dowieść, że lądowanie załogowe na Srebrnym Globie jest możliwe i bezpieczne. Prawie wszystkie misje Surveyor wylądować miały w pobliżu księżycowego równika. Było to celowe posunięcie, gdyż miejsca lądowań sond tego programu miały być późniejszymi miejscami lądowań misji załogowych.
Sonda księżycowa Surveyor była wyposażona w układ sterowania i silniki rakietowe do korekcji kierunku i prędkości lotu oraz do wyhamowania prędkości przed lądowaniem na Księżycu. Po wylądowaniu sonda osiadała na trzech podporach wyposażonych w amortyzatory. W sondzie były zamontowane przyrządy badawcze i kamera do przekazania na Ziemię obrazów z powierzchni Księżyca. Surveyor wyposażony był w panele baterii słonecznych i akumulatory. Dla ochrony aparatury badawczej przed dużymi wahaniami temperatury na Księżycu umieszczono ją w specjalnych pojemnikach, w których była utrzymywana temperatura w granicach od 4°C do 50°C, względnie –18°C do +50°C.
Wszystkie sondy Surveyor zostały zaprojektowane i skonstruowane przez firmę Hughes Aircraft Company.
Lista misji.
Realizacja właściwego programu była poprzedzona trzema próbami makiet sond Surveyor na orbicie wokółziemskiej:
Następnie przeprowadzono 7 misji właściwych:
Efekty programu Surveyor.
Na siedem misji programu Surveyor, pięć zakończyło się sukcesem, dwie – awarią i katastrofą. W porównaniu do programu serii Ranger, uczyniono ogromny krok naprzód w podboju Księżyca, bowiem statki serii Surveyor bezpośrednio przyczyniły się do wybrania miejsc lądowania przyszłych misji załogowych. Lądowniki Surveyor dostarczyły razem blisko 87 000 fotografii o rozdzielczości sięgającej 1 mm, przebadały łącznie sześć próbek gruntu i przeszło cztery razy badały jego właściwości mechaniczne. Dzięki tym misjom wykonano także pomiary temperatur powierzchni w różnych warunkach oświetleniowych oraz sprawdzono właściwości magnetyczne gleby księżycowej.

</doc>
<doc id="489077" url="https://pl.wikipedia.org/wiki?curid=489077" title="Trans Misja">
Trans Misja

Trans Misja – czwarty album studyjny polskiej piosenkarki Reni Jusis, o charakterze elektronicznym i popowym. Autorem większości utworów jest Reni Jusis oraz Michał Przytuła. Twórcami angielskojęzycznych piosenek ("Let`s Play Pink Ping-Pong", "It's Not Enough", "Not Real") są m.in. S. Magassouba i M. Demucha. Album został wydany zarówno na płycie CD Audio jak i kasecie magnetofonowej. Stylem płyta nawiązuje do electropopowych utworów z lat 70. i 80. Singlami z płyty zostały utwory: "Kiedyś cię znajdę" (znalazł się na ścieżkach do wielu filmów, m.in. w kasowym przeboju z Danutą Stenką w roli głównej - "Nigdy w życiu!)", "Ostatni raz", "It's Not Enough" (promował markę Top Secret).
Trzy lata po wydaniu albumu w 2006 ukazała się na rynku edycja specjalna zawierająca wszystkie dotychczasowe płyty Reni wraz z teledyskami w jednym boksie.
Album okazał się wielkim sukcesem komercyjnym i powrotem Reni na scenę muzyczną po słabo przyjętym albumie "Elektrenika". Z "Trans Misji" pochodzą trzy wielkie przeboje, z "Kiedyś cię znajdę" na czele (dwa tygodnie na szczycie listy Programu III Polskiego Radia). Dzięki tej piosence Reni Jusis wróciła na listę najpopularniejszych piosenkarek w Polsce, a "Kiedyś cię znajdę" obok "Zakręconej" należy do największych przebojów wokalistki.
Album dotarł do 4. miejsca polskiej listy przebojów - OLiS.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="489078" url="https://pl.wikipedia.org/wiki?curid=489078" title="Trans misja">
Trans misja



</doc>
<doc id="489079" url="https://pl.wikipedia.org/wiki?curid=489079" title="Cechy podzielności liczb">
Cechy podzielności liczb



</doc>
<doc id="489088" url="https://pl.wikipedia.org/wiki?curid=489088" title="MiG 1-44">
MiG 1-44

MiG 1-44 (inne nazwy: MFI, MiG 1.44) – projekt radzieckiego/rosyjskiego myśliwca przewagi powietrznej zarzuconego w stadium demonstratora.
Historia.
Powstawał jeszcze w ZSRR, jednak po jego rozpadzie ze względu na kryzys praktycznie nie był rozwijany. Przedprototyp/demonstrator ukończono na początku lat 1990 i zaczął on wykonywać pierwsze próby kołowania w 1994 roku. Pilot Roman Taskajew podjął nawet próbę oblotu pod koniec 1994 roku. Później pracę na parę lat kompletnie zawieszono. Pierwszy lot nastąpił 29 lutego 2000 r. Za sterami maszyny siedział pilot Władimir Gorbunow. Samolot wówczas traktowany był już raczej jako demonstrator technologii niż prototyp. Ma cyfrowy układ sterowania, silniki o zmiennym wektorze ciągu, zmniejszoną wykrywalność (nie widać czoła sprężarek silników, pokryty prawdopodobnie farbą pochłaniającą fale radarowe) oraz możliwością zainstalowania generatorów plazmy, które zapewniłyby pełną niewykrywalność dla radarów. Część uzbrojenia częściowo zagłębiona w kadłubie, pozostałe na węzłach podskrzydłowych. Podstawową zaletą nowego samolotu miała być jego niesamowita zwrotność, z dopuszczalnym kątem natarcia do 60 stopni. Projekt został wstrzymany w 1997 roku z powodu zmiany rosyjskiej doktryny wojennej i ograniczony do stadium badawczego, żeby zweryfikować zastosowane w samolocie technologie. Projekt zarzucony na korzyść nowoczesnego programu na wielozadaniowy samolot PAK FA.

</doc>
<doc id="489090" url="https://pl.wikipedia.org/wiki?curid=489090" title="Ania Shirley">
Ania Shirley

Anne Blythe z domu Shirley (imię oryginalne, w polskim tłumaczeniu Anna Shirley) – główna bohaterka cyklu powieści młodzieżowych Lucy Maud Montgomery pod tytułem "Ania z Zielonego Wzgórza".
Życie Ani Shirley.
Jak podają źródła (oraz przekazy autorki), Anna Shirley urodziła się . Miejscem jej urodzenia jest Bolingbroke w Nowej Szkocji. Rodzice dziewczynki byli nauczycielami. Ojciec nazywał się Walter Shirley, matka – Berta Shirley, z domu Willis. Zmarli na febrę krótko po urodzeniu się córki. Dziewczynka trafiła pod opiekę pani Thomas, jej zadaniem było zajmowanie się czwórką młodszych dzieci. Ania przeprowadziła się do Marysville. Kiedy pan Thomas zginął pod kołami pociągu, Anią zaopiekowała się pani Hammond. Tam dziewczynka również niańczyła dzieci, a były to trzy pary bliźniąt. Mieszkała z tą rodziną dwa lata, aż do śmierci pana Hammond. Wdowa podzieliła dzieci między rodzinę i wyjechała do Stanów Zjednoczonych. Ania trafiła do sierocińca w Hopetown. Po czterech miesiącach trafiła do domu rodzeństwa Cuthbertów – Matthew (w polskim przekładzie: Mateusz) i Marilli (w polskim przekładzie: Maryla; z uwagi na posłużenie się odpowiednikiem imienia Marilla polskiemu czytelnikowi może umknąć fakt, że najmłodsza córka Ani, Marilla – zdrobniale Rilla – nosi imię właśnie po niej), którzy mieszkali w Avonlea (zdarzenie miało miejsce jedenaście lat później – w 1877 roku). Okazało się jednak, że chcieli oni adoptować chłopca, który pomagałby w gospodarstwie i nastąpiła brzemienna w skutki pomyłka. Maryla była przeciwna adopcji dziewczynki, Mateusz zaś bardzo ją polubił. Rozmowa z panią Spencer zdecydowała, że Ania pozostanie na Zielonym Wzgórzu. Dziewczynka nawiązała dość szybką lecz szczerą przyjaźń z Dianą Barry. Rozpoczęła naukę w szkółce niedzielnej oraz w wiejskiej szkole w Avonlea. Trzy tygodnie po rozpoczęciu nauki popadła w konflikt z Gilbertem Blythe’em, chłopcem, w którym kochała się większość koleżanek z klasy. Gilbert aby zwrócić na siebie uwagę dziewczynki pociągnął ją za warkocz i nazwał Marchewką, a ona w geście zemsty rozbiła na jego głowie swoją własną tabliczkę. Została ukarana przez nauczyciela i przysięgła sobie, że nigdy nie wróci do szkoły. Stało się jednak inaczej. Postanowiła nie odzywać się do Gilberta i rywalizować z nim w nauce. Niemiłe wspomnienia z lekcji mobilizowały ją wystarczająco.
Już od początku pobytu dziewczynki na Zielonym Wzgórzu, zaczęła przeżywać wiele przygód. Pokłóciła się z sąsiadką Cuthbertów, Rachelą Linde (w pierwszym przekładzie polskim: Małgorzata Linde), gdyż ta nazwała ją rudą i brzydką. Kilka dni później z udawaną skruchą przeprosiła panią Linde. Innym razem zaprosiła swoją „przyjaciółkę od serca” – Dianę Barrry - na podwieczorek. Omyłkowo poczęstowała ją winem porzeczkowym i Diana wróciła do domu w stanie nietrzeźwym. Pani Barry zabroniła Ani kontaktów z córką. Dziewczynka bardzo boleśnie przeżyła tę stratę. Kilkanaście tygodni później Maryla, pani Linde i rodzice Diany wyjechali do pobliskiego miasta na spotkanie z ważnym politykiem. Ania została z Mateuszem. W pewnym momencie do domu wbiegła Diana i powiedziała, że jej siostra, Minnie, jest poważnie chora na krup. Ania natychmiast pobiegła na ratunek małej i, ku zaskoczeniu lekarza, uratowała Minnie od śmierci. Wdzięczna pani Barry znów pozwoliła Ani i Dianie spotykać się ze sobą.
Ania była osobą o nieprzeciętnej wyobraźni. Kiedy pewnego razu przechodziła przez pobliski las, wyobraziła sobie, że w lesie straszą duchy, a w szczególności duch zamordowanej dziewczynki. Odtąd nazywała go Lasem Duchów (lub Nawiedzonym Lasem), ale przyznała, że boi się tamtędy spacerować i powinna bardziej panować nad emocjami. Niewątpliwie autorytetami w tym okresie życia Ani byli jej nauczycielka panna Muriel Stacy, oraz pani Allan, żona pastora. Pewnego dnia Cuthbertowie zaprosili pastora z żoną na podwieczorek. Dziewczynka postanowiła sama upiec ciasto, ale z powodu kataru przez pomyłkę dodała do niego krople walerianowe. Wszystko wydało się na podwieczorku. Ania była załamana pomyłką.
Pewnego dnia założyła się z koleżanką, że przespaceruje się po dachu domu Barrych. Niestety, spadła z niego i złamała nogę w kostce. Niedługo później postanowiła przefarbować rude włosy, które od zawsze były jej największym, oprócz piegów, kompleksem. Kupiła farbę od przechodzącego handlarza, a efektem były zielone włosy, które Ania musiała ściąć.
Bardzo długo dotrzymywała postanowienia i uparcie nie rozmawiała z Gilbertem. Gdy pewnego dnia z przyjaciółkami inscenizowała fragment poematu "Pani z Shalott" Tennysona, łódka, w której płynęła Ania jako główna bohaterka (Elaine z Astolat), zaczęła nagle przeciekać i powoli tonąć. Chłopak, który przypadkiem przechodził mostem uratował Anię z opresji. Ta jednak nie chciała zrezygnować z urażonej dumy, chłodno mu podziękowała i odeszła.
Ukończyła szkołę w Avonlea, a potem zdała do seminarium nauczycielskiego, w którym również bardzo dobrze się uczyła.
Jej życie załamało się, kiedy w wyniku doznanego szoku (bankructwo banku Abbey, w którym Cuthbertowie trzymali swoje oszczędności) na zawał serca zmarł Mateusz. Było to prawdopodobnie w roku 1882. Do tego Maryla miała poważne problemy ze wzrokiem. Ania bardzo chciała się uczyć, zwłaszcza dla zmarłego opiekuna, który zawsze był dla niej przyjacielem, jednak postanowiła zostać w domu i opiekować się Marylą. Kobieta chciała nawet sprzedać Zielone Wzgórze, na co panna Shirley stanowczo nie chciała się zgodzić. Gilbert postanowił pomóc Ani w trudnej sytuacji i oddał jej swoją posadę nauczyciela w Avonlea, a sam rozpoczął pracę w Białych Piaskach. Dzięki temu Ania wybaczyła mu dawny uraz.
Otrzymała pracę nauczycielki. Ponadto nadal udzielała się w różnych akcjach, często lokalnych. Założyła między innymi Koło Miłośników Avonlea. Poznała nowego sąsiada, pana Harrisona, z którym toczyła bój o krowę, żerującą na jego działce.
Klub Miłośników Avonlea, pomimo niemiłego wypadku na wstępie (pomalowaniu domu klubowego na ostrą barwę niebieską) czynił wielkie postępy w małej mieścinie Avonlea.
W dalekiej rodzinie Maryli zmarła kobieta, która pozostawiła dwójkę bliźniąt (urodzonych około 1876 roku) – Davida „Davy’ego” Keith i Dorę Keith (w pierwszym przekładzie polskim: Tadeusz „Tadzio” Keith i Teodora „Tola” Keith). Maryla postanowiła zaopiekować się dziećmi – w przeciwnym razie trafiłyby do sierocińca. Dzieci przyjechały na Zielone Wzgórze jesienią 1882 roku. Ania pomagała Maryli w zajmowaniu się dziećmi. Dora (Tola) okazała się nadzwyczaj grzeczną dziewczynką. Problemy sprawiał głównie niespokojny Davy (Tadzio), ale znalazł w Ani duży autorytet i bardzo się z nią zaprzyjaźnił.
Podczas jednego ze spacerów po wiosce, Ania z Dianą odnalazły tajemniczy dom. Okazało się, że mieszka tam panna Lawenda wraz ze służącą Karoliną Czwartą, a domek nazywa się Chatką Ech. Ania bardzo polubiła dom i jego mieszkańców. Wkrótce panna Lawenda wzięła ślub z odzyskanym po latach panem Irvingiem, ojcem Pawła (Paula) Irvinga (w pierwszym przekładzie polskim: Jaś Irving) – najwierniejszego ucznia Ani. Miało to miejsce w roku 1884.
W tym samym roku osiemnastoletnia panna Shirley zdała egzaminy na studia i opuściła Avonlea. Niestety, zmarł mąż pani Linde, Tomasz w wyniku czego, Małgorzata przeprowadza się na Zielone Wzgórze. Ania zatem wyjechała do Kingsport, aby uczyć się w słynnej szkole Redmond ("Redmond College"). Wraz z koleżankami – Stellą Maynard, Priscillą Grant i Philippą Gordon (w pierwszym przekładzie polskim: Izabela Gordon) – zamieszkała w wynajętym Ustroniu Patty. Na tej samej uczelni studiował Gilbert i adorator Ani – Karol Sloane. Rywalizacja w nauce trwała nadal. Wśród studentów krążyły plotki o związku panny Shirley z Royem Gardnerem (w pierwszym przekładzie polskim: Robert Gardner) oraz Gilberta Blythe’a z panną Krystyną Stuart. Gilbert nie ukrywał, że czuje do Ani coś więcej niż tylko przyjaźń i oświadczył się jej. Ta jednak go nie przyjęła.
Następnego dnia wyjechała z Philippą (Izą) do Bolingbroke. Było to w roku 1886. Ania bardzo przeżywała wizytę w mieście, w którym tak wiele przeżyli jej rodzice. Odwiedziła dom swoich narodzin. Była wzruszona. Obecna pani domu wręczyła jej odnalezione listy, które pisali do siebie państwo Shirleyowie. Dom był dokładnie taki, jak Ania go sobie wyobrażała. Wieczorem wybrała się na cmentarz, gdzie złożyła kwiaty na grobie swoich rodziców. Wyznała Philippie (Izie), że nie jest już sierotą...
Panna Gordon poznała pastora Jonasza Blake’a (w pierwszym przekładzie polskim: Jerzy Blake) i wkrótce została jego żoną. Diana Barry, przyjaciółka od serca, w czerwcu 1887 roku została żoną Freda Wrighta. Ania z sukcesem ukończyła studia. Kiedy wróciła na Zielone Wzgórze, Tadzio nieopatrznie powiedział jej, że Gilbert umiera. Załamana dziewczyna czuwała całą noc i wówczas zrozumiała, że już od dawna kocha Gilberta. Rozpaczała, że nie zdąży mu o tym powiedzieć. Miała wyrzuty sumienia, że nie może teraz przy nim być.
Następnego dnia parobek sąsiadów powiedział jej, że nastąpiło przesilenie i Gilbert prawdopodobnie wyzdrowieje. Kilka dni później Ania spotkała się z mężczyzną. Wyznali sobie miłość. Gilbert poprosił Anię, aby została jego żoną. Odpowiedź była twierdząca.
Gilbert przez następne trzy lata kontynuował studia medyczne, a Ania otrzymała posadę dyrektora w szkole w Summerside. Zamieszkała w Szumiących Topolach z ciocią Kasią (w niektórych przekładach nazywana ciocią Krysią), ciocią Chatty (w pierwszym przekładzie polskim: ciocia Misia; w nowszych przekładach nazywana ciocią Lolą lub Lusią) i Rebeką Dew. Wicedyrektor szkoły, Katarzyna Brooke (w pierwszym przekładzie polskim: Julianna Brooke), nie akceptowała jej. Ania miała problemy z dominującym i wpływowym rodem Pringle’ów. Zjednała sobie wielu przyjaciół – Elżbietkę, krzywdzoną przez kobiety opiekujące się nią, Paulinę (córkę matki- despotki), a w końcu również pannę Brooke, która opowiedziała jej smutną historię swojego życia.
Po trzech latach pracy Ania opuściła Szumiące Topole i wróciła do Avonlea. Spotkała się z Dianą, wtedy już stateczną panią Wright, która była mamą małej Ani Kordelii i Freda. Ostatecznie pożegnała się z pracą nauczycielki i stanem panieńskim, a na Zielonym Wzgórzu trwały przygotowania do ślubu.
We wrześniu 1891 roku Ania Shirley i Gilbert Blythe zostali małżeństwem. Panna Shirley była pierwszą panną młodą na Zielonym Wzgórzu. Młodzi wyjechali do Glen St. Mary – wioski położonej nad zatoką, gdzie zamieszkali w wymarzonym domku. Gilbert przejął praktykę lekarską swojego stryja, Davida Blythe (w pierwszym przekładzie polskim: Tomasz Blythe). Poznali pannę Kornelię Bryant i kapitana Jamesa (zdrobniale: Jim; James to po polsku Jakub), z czasem zatrudnili też do pomocy służącą Zuzannę Baker. Ania zaprzyjaźniła się z Leslie Moore (w pierwszym przekładzie polskim: Ewa Moore) z domu West – kobietą, która opiekowała się swoim poważnie chorym mężem. W czerwcu 1892 roku Ania urodziła swoje pierwsze dziecko, córkę – Joyce. Dziewczynka zmarła tuż po urodzeniu. Ania bardzo długo powracała do zdrowia po utracie dziecka.
Gilbert powiedział Ani, że istnieje szansa na całkowite wyleczenie męża Leslie (Ewy). Doszło do operacji. Jak się okazało, nie był on domniemanym mężem, ale szwagrem kobiety. Leslie – Ewa zakochała się w pisarzu Owenie Fordzie i wkrótce zostali małżeństwem. Niedługo potem Owen opracował "Księgę Życia"napisaną przez Kapitana Jima.
W 1893 roku Ania urodziła syna. Jakuba „Jima” Mateusza. W tym samym roku Gilbert podjął decyzję o zakupie posiadłości Morganów i przeprowadzce, gdyż w tak odlegle położonym miejscu nie mógł wypełniać funkcji lekarza. Pewnego wieczoru Blythe’owie wybrali się do latarni. Znaleźli tam martwego kapitana Jima, który właśnie skończył czytać swoją "Księgę Życia". Niedługo po tym odbył się ślub panny Kornelii i marszałka Elliota.
Wkrótce przeprowadzili się do Złotego Brzegu. Rok później na świat przyszedł Walter, a w 1896 bliźniaczki: Ania „Nan” i Diana „Di”. W 1898 Ania urodziła syna Shirleya, a niecałe dwa lata później najmłodszą córkę, Bertę Marillę „Rillę”. Jakiś czas później zmarł ojciec Gilberta, i Blythe’owie wybrali się do Avonlea na jego pogrzeb. W tym czasie Ania spotkała się z Dianą. Przez pewien czas w Złotym Brzegu mieszkała ciotka Gilberta – Mary Maria Blythe. Dzieci nie lubiły jej, gdyż bardzo często były przez nią krytykowane. Dla złagodzenia napiętej sytuacji, Ania postanowiła wydać przyjęcie-niespodziankę w dniu 55. urodzin ciotki. Niestety, solenizantka obraziła się gdyż zdradzono publicznie jej wiek. Opuściła Złoty Brzeg następnego dnia. Gdy Ania podczas kolejnego porodu pierwszy raz poważnie zachorowała, Gilbert troskliwie opiekował się nią. W krótkim czasie stał się najlepszym lekarzem w okolicy.
Zbliżał się dzień piętnastej rocznicy ślubu Ani i Gilberta. Kobieta była pewna, że mąż zapomniał o ich święcie. Oznajmił, że spędzą ten dzień na przyjęciu. Jednym z gości miała być Krystyna ze Stuart'ów Dawson. Ania była obrażona. Ubrała się w sukienkę, której Gilbert nie lubił. Czuła się jak szara myszka przy pani Dawson. Była zazdrosna o męża, który rozmawiał z Krystyną cały wieczór. Kiedy wrócili do domu, poszła do swojego pokoju. Po schodach wbiegł Gilbert. Wręczył jej piękny naszyjnik. Wytłumaczył, co zaprzątało jego myśli przez ostatnie dni. Ania była bardzo szczęśliwa.
W Glen St. Mary zamieszkał nowy pastor – John Meredith – wdowiec z czworgiem dzieci o imionach: Gerald „Jerry” (ur. 1894), Una (ur. 1896), Faith (w pierwszym przekładzie polskim: Flora) i Tomasz Carlyle „Karolek” (ur. 1897). Duchowny, wiecznie roztargniony i zamyślony, niewiele uwagi poświęcał poczynaniom gromadki, pozostającej pod niedbałą opieką jego ciotki. Ania stała się powierniczką problemów dzieci, zwłaszcza że zaprzyjaźnili się z nimi młodzi Blythe’owie. Obydwie grupy dzieci zaprzyjaźniły się też z sierotą, Mary (Marysią) Vance, adoptowaną później przez panią Kornelię i marszałka Elliota. John Meredith poślubił Rosemary West (w pierwszym przekładzie polskim: Rozalia West).
Rok 1914 – rozpoczęła się I wojna światowa. Jim, Walter i Shirley wyjechali do Europy, aby walczyć na froncie. Ania wysyła Nan i Di na studia. Dla rodziny Blythe’ów zaczęły się smutne dni grozy i oczekiwania. Rilla podejmuje się opieki nad półsierotą – dwutygodniowym chłopczykiem, którego ojciec jest na wojnie. W 1916 roku dotarła do nich wiadomość o śmierci Waltera. Ania bardzo wówczas podupadła na zdrowiu. Rozpaczała też Una – Walter był jej wielką miłością, jednak nie zdążyła wyznać mu swoich uczuć (byli bliskimi przyjaciółmi). Dwa lata później Jim (narzeczony Flory) i Shirley powrócili do Glen St. Mary. Wrócił również Kenneth Ford (w pierwszym przekładzie polskim: Krzysztof Ford) – wielka miłość Rilli. Nan i Di wróciły ze studiów.
Przedostatnie wzmianki o losach Ani Blythe (Ani Shirley) z powieści "Rilla ze Złotego Brzegu", której akcja kończy się w 1918 roku (koniec I wojny światowej) a ostatnie ze zbioru opowiadań Ania z Wyspy Księcia Edwarda (ostatnie z nich dzieje się w czasie II wojny światowej, ok. 1942 roku).

</doc>
<doc id="489097" url="https://pl.wikipedia.org/wiki?curid=489097" title="Faustyn Cengler">
Faustyn Cengler



</doc>
<doc id="489098" url="https://pl.wikipedia.org/wiki?curid=489098" title="Model Ebersa Mola">
Model Ebersa Mola



</doc>
<doc id="489100" url="https://pl.wikipedia.org/wiki?curid=489100" title="Alina Obidniak">
Alina Obidniak

Alina Obidniak-Szepniewska (ur. 29 czerwca 1931 w Krośnie, zm. 29 października 2021 w Jeleniej Górze) – polska reżyserka teatralna, telewizyjna i filmowa, aktorka, feministka i działaczka ekologiczna; była dyrektor naczelną i artystyczną Teatru im. Wojciecha Bogusławskiego w Kaliszu (1964–1970), Teatru im. Cypriana Kamila Norwida w Jeleniej Górze (1973–1988 i 2000) oraz zastępcą dyrektora Ośrodka im. Jerzego Grotowskiego we Wrocławiu (1990).
Życiorys.
Ukończyła studia aktorskie w Państwowej Wyższej Szkole Teatralnej w Krakowie, gdzie rozpoczęła się jej wieloletnia przyjaźń z Jerzym Grotowskim, reżyserskie we Wszechrosyjskim Państwowym Instytucie Kinematografii w Moskwie, pod opieką profesora Ołeksandra Petrowycza Dowżenki, a także reżyserię filmową w Państwowej Wyższej Szkole Filmowej w Łodzi. Reżyserowała na deskach teatrów w Polsce oraz za granicą, między innymi w Tuzli (Bośnia i Hercegowina) i Veszprém (Węgry). Była dyrektorką naczelną i artystyczną Teatru im. Wojciecha Bogusławskiego w Kaliszu (1964-1970) oraz Teatru im. C. K. Norwida w Jeleniej Górze (1973-1988 i 2000).
Jako ich dyrektorka przyczyniła się do tego, że zaczęły odgrywać ważną rolę również w europejskim życiu teatralnym: w 1978 Teatr im. Norwida, jako jedna z nielicznych europejskich scen dramatycznych, został nagrodzony przez krytykę na Festiwalu Teatru Narodów (Théâtre des Nations) w Caracas. Obidniak nawiązała współpracę z uznanymi twórcami, m.in. Henrykiem Tomaszewskim, Krzysztofem Pankiewiczem, Jean-Marie Pradierem i Adamem Hanuszkiewiczem. Zapraszała młodych reżyserów, umożliwiając im debiuty. Odkryła talenty reżyserskie, między innymi Mikołaja Grabowskiego, Waldemara Zawodzińskiego i Krystiana Lupy, któremu stworzyła dogodne, niemal laboratoryjne warunki dla rozwoju. Za jej pierwszej dyrekcji zaangażowała do zespołu jeleniogórskiego teatru między innymi Marię Maj, Irenę Dudzińską, Janinę Szarek, Krzysztofa Janczara, Wojciecha Ziemiańskiego, Piotra Skibę, Andrzeja Szczytkę i Krzysztofa Bienia. Zaś za drugiej dyrekcji, ponownie oddała scenę reżyserom młodego pokolenia: Mai Kleczewskiej, Aldonie Figurze i Piotrowi Kruszczyńskiemu.
Z jej inicjatywy od 1973 odbywają się coroczne Jeleniogórskie Spotkania Teatralne z udziałem zespołów krajowych i zagranicznych, a od 1982 Międzynarodowy Festiwal Teatrów Ulicznych. W 1979 w Jeleniej Górze przy Teatrze im. C. K. Norwida założyła Ośrodek Badań i Praktyk Kulturowych, który miał charakter międzynarodowy i prowadził interdyscyplinarne badania teatralne. W 1988 roku Obidniak wycofała się z kierowania teatrem. Po demontażu systemu komunistycznego w Polsce stała się działaczką feministyczną i wkrótce została polską laureatką nagrody „Kobieta Europy” przyznawanej przez Komisję Europejską. Była laureatką kilkudziesięciu nagród w dziedzinie teatru, m.in. nagród za reżyserię na Kaliskich Spotkaniach Teatralnych oraz nagrody z okazji Międzynarodowego Dnia Teatru. W 1990 pełniła funkcję zastępcy dyrektora w nowo powstałym Ośrodku Grotowskiego we Wrocławiu (dzisiejszy Instytut im. Jerzego Grotowskiego), jest twórczynią Laboratorium Samorozwoju oraz prezesem Stowarzyszenia Centrum Inicjatyw Kulturotwórczych.
Była siostrą aktora i reżysera Karola Obidniaka (1923–1992).

</doc>
<doc id="489109" url="https://pl.wikipedia.org/wiki?curid=489109" title="Kapitanowie regenci San Marino, 1700–1900">
Kapitanowie regenci San Marino, 1700–1900

Lista kapitanów regentów San Marino od 1700 do 1900

</doc>
<doc id="489111" url="https://pl.wikipedia.org/wiki?curid=489111" title="Ampersand">
Ampersand



</doc>
<doc id="489112" url="https://pl.wikipedia.org/wiki?curid=489112" title="Flaga Saint Kitts i Nevis">
Flaga Saint Kitts i Nevis

Flaga Saint Kitts i Nevis – jeden z symboli państwowych Saint Kitts i Nevis. Zastąpiła flagę Saint Christopher-Nevis-Anguilla, jest w użyciu od uzyskania przez państwo niepodległości.
Flaga została wybrana w wyniku konkursu.
Wygląd i symbolika.
Zielony na fladze symbolizuje urodzajne ziemie wysp, podczas gdy czerwona – walkę z niewolnictwem i kolonizacją. Czarna odnosi się do afrykańskich korzeni kraju, a żółta ma reprezentować blask Słońca świecącego nad całą wyspą. Dwie białe gwiazdy symbolizują dwie wyspy wchodzące w skład państwa, nadzieję i wolność. Oficjalną symbolikę flagi sformułował projektant.

</doc>
<doc id="489117" url="https://pl.wikipedia.org/wiki?curid=489117" title="Kapitanowie regenci San Marino, 1500–1700">
Kapitanowie regenci San Marino, 1500–1700

Kapitanowie regenci San Marino od 1500 do 1700

</doc>
<doc id="489118" url="https://pl.wikipedia.org/wiki?curid=489118" title="Faustyn Juliusz Cengler">
Faustyn Juliusz Cengler

Faustyn Juliusz Cengler (ur. 15 lutego 1828 w Krakowie, zm. 29 kwietnia 1886 tamże) – rzeźbiarz, był autorem licznych popiersi, posągów religijnych oraz nagrobków, utrzymanych w stylistyce akademickiego realizmu.
Życiorys.
Większość jego dorobku uległa zniszczeniu, najlepsze przykłady jego twórczości zachowały się na cmentarzu Powązkowskim w Warszawie.
W latach 1841–1843 kształcił się w Szkole Sztuk Pięknych w Krakowie pod kierunkiem Karola Ceptowskiego. Na dalsze studia wyjechał do Drezna, skąd z powodu wydarzeń politycznych w 1849 r. powrócił do Krakowa. Dalsze studia podjął na Akademii Sztuk Pięknych w Wiedniu, gdzie przebywał przez niemal 8 lat, a następnie w Monachium i Paryżu, aby w końcu 1858 osiąść na stałe w Warszawie.
Był inicjatorem zbiórki pieniędzy na rzecz wmurowania urny z sercem Hugona Kołłątaja w kościele w Wiśniowej. Dokonał tego osobiście w 1882 roku. Wykonał montaż nagrobka wojewody Jana Tarły wykonanego w pracowni Jana Jerzego Plerscha w 1752–1753 dla kościoła o.o. pijarów po przeniesieniu do kościoła Matki Bożej Łaskawej w Warszawie.
Zmarł śmiercią samobójczą w krakowskim hotelu.

</doc>
<doc id="489119" url="https://pl.wikipedia.org/wiki?curid=489119" title="Kapitanowie regenci San Marino, 1243–1500">
Kapitanowie regenci San Marino, 1243–1500

Lista kapitanów regentów San Marino od 1243 do 1500

</doc>
<doc id="489126" url="https://pl.wikipedia.org/wiki?curid=489126" title="Nadbrzusze">
Nadbrzusze

Nadbrzusze (łac. "epigastrium") – górna okolica brzucha. Dzieli się dodatkowo na nadbrzusze właściwe (na środku) i dwie okolice podżebrowe (prawą i lewą). Podział ten jest używany dla precyzyjnego określenia położenia objawów.
Bóle tej okolicy mogą być objawami licznych chorób. Zależnie od charakteru bólu, możemy się spotkać z bólami w przebiegu choroby wrzodowej żołądka i dwunastnicy, raka żołądka, w kolce żółciowej i chorobach trzustki. Czasem jest to również ból przeniesiony świadczący o chorobie innych narządów. Bardzo charakterystycznym tego typu bólem z przeniesienia jest ból w nadbrzuszu w przebiegu zawału serca, tzw. maska brzuszna zawału.

</doc>
<doc id="489127" url="https://pl.wikipedia.org/wiki?curid=489127" title="Bocheński KS">
Bocheński KS

Bocheński Klub Sportowy – polski klub sportowy z sekcją piłki nożnej i piłki ręcznej, powstały w 1921 w Bochni. Obecnie występuje w grupie wschodniej IV ligi polskiej w piłce nożnej.
Historia.
12 września 1907 w Bochni odbył się mecz pomiędzy TS Wisła Kraków, a drużyną "Czarnych". Był to pierwszy mecz Wisły poza Krakowem.
Protoplastą Bocheńskiego KS był założony w roku 1919 TS Bochnia. Klub założony przez Henryka Regułę co najmniej do roku 1924 występował pod tą nazwą, mierząc się m.in. z III drużyną Cracovii. Równolegle w mieście działały inne kluby ("Pogoń", "Biali", "Olimpia" (1925), "Uranus" (1925) a także zespoły żydowskie, takie jak "Liban" czy "Makabi".
Za oficjalny początek działalności Bocheńskiego Klubu Sportowego uznaje się rok 1921. Właściwe przekształcenie TS Bochnia w BKS nastąpiło jednak w roku 1927. Wtedy to dr Władysław Krupa, reprezentant Polski, poseł na Sejm i były pomocnik Wisły Kraków, doprowadził do fuzji dwóch rywalizujących drużyn – TS Bochnia i "Olimpii", w wyniku czego powstał zespół o nazwie Bocheński Klub Sportowy.
Po roku 1945, ze względu na reformę rozgrywek na wzór radziecki, BKS zmienił nazwę na „Górnik”. W sezonie 1952/1953 drużyna awansowała po raz pierwszy do III ligi.
Pod tym szyldem zespół grał co najmniej do roku 1962 – wtedy to osiągnął swój największy sukces – dotarł do 1/8 finału Pucharu Polski, gdzie zmierzył się z Szombierkami Bytom. Późniejszy mistrz Polski i pierwszoligowiec z Bytomia pokonał bochnian 13:1.
Klub obecnie.
Na początku XXI wieku zespół w walce o wysokie lokaty najczęściej ustępował lokalnemu rywalowi – Okocimskiemu Brzesko. W sezonie 2002/2003 BKS wyprzedził w tabeli Poprad Muszyna jednym punktem i zajął pierwsze miejsce w lidze, premiowane barażami o III ligę.
W dwumeczu barażowym o awans klub z Bochni zmierzył się z rezerwami Wisły Kraków. Faworytem był zespół "Białej Gwiazdy", w składzie której widnieli tacy piłkarze, jak Paweł Brożek, Piotr Brożek, Daniel Dubicki czy Grzegorz Kmiecik. Na stadionie Wawelu padł rezultat 1:0 dla gospodarzy, a w Bochni mecz zakończył się remisem 1:1.
Baraże o III ligę, grupa IV
Najbliżej powtórzenia tego osiągnięcia klub był w sezonie 2004/2005. Na dwie kolejki przed końcem Bocheński KS liderował tabeli z dwupunktową przewagą nad Kolejarzem Stróże. Porażka w Woli Rzędzińskiej z tamtejszą Wolanią pozwoliła Kolejarzowi przejąć fotel lidera, a po zwycięskich barażach z Garbarnią Kraków awansować szczebel wyżej. Fiasko zakończyło udany okres w historii klubu – wymiana pokoleń spowodowała duże zmiany w składzie, sponsorzy mniej chętnie wspomagali finansowo klub, czego efektem jest jego obecna sytuacja.
W czerwcu 2007 klub pozyskał sponsora dla sekcji piłki nożnej – został nim producent urządzeń chłodniczych "Igloo"; reklama tej firmy już kilka sezonów wstecz widniała na koszulkach piłkarzy Bocheńskiego). Na sezon 2007/2008 BKS pozyskał kilku nowych zawodników, m.in. Michała Stolarza, byłego zawodnika zabierzowskiego Kmity, który w barwach kilku drużyn rozegrał ponad 110 spotkań w I lidze. Szkoleniowcem zespołu został wówczas wielokrotny reprezentant Hutnika Kraków i Górnika Zabrze w polskiej ekstraklasie (181 meczów w obu klubach w latach 1990–1996) Leszek Kraczkiewicz.
Od września 2007 trenerem drużyny był Marek Kusto – były piłkarz Wisły Kraków, Legii Warszawa i klubów z ligi belgijskiej, reprezentant Polski na MŚ 1974 i srebrny medalista MŚ 1982, jako trener prowadził m.in. w Wisłę Kraków, BKS Bochnia, Widzew Łódź i Arkę Gdynia, był także asystentem selekcjonera reprezentacji Polski.
W 2012 klub awansował do III ligi, jednak na trzecim poziomie rozgrywek po raz ostatni występował w 1958.
Stadion.
Stadion Bocheńskiego Klubu Sportowego mieści się w sąsiedztwie siedziby klubu przy ulicy Parkowej, będącą odnogą głównej arterii miasta – ulicy Kazimierza Wielkiego. Całkowita pojemność stadionu umownie wynosi 2000 widzów, w tym tysiąc siedzisk krytej trybuny głównej i plastikowych krzesełek na trybunie zachodniej wiosną roku 2007. Stadion posiada metalową klatkę dla kibiców gości.
W latach 90. Bocheński Klub Sportowy zawarł umowę z Zarządem Miasta, na mocy której cały swój majątek przekazał miastu (w tym stadion); władze miasta zobowiązały się do wsparcia działalności klubu. 30 czerwca 2011 decyzją radnych miejskich obiektowi nadano imię dr Władysława Krupy, byłego piłkarza Wisły Kraków, posła na Sejm RP oraz inicjatora bocheńskiego piłkarstwa.
Piłkarze i trenerzy w historii klubu.
Mimo braku znaczących sukcesów w historii klubu, wychowankowie Bocheńskiego Klubu Sportowego reprezentowali barwy wielu polskich klubów na poziomie ekstraklasy i I ligi.
Urodzony w Bochni napastnik Marek Kusto w latach 1972–1977 występował w Wiśle Kraków, a do 1982 był zawodnikiem Legii Warszawa. Reprezentant Polski, srebrny medalista MŚ 1974 i MŚ 1982 był szkoleniowcem bocheńskiego klubu dwukrotnie – w latach 2004–2005 i 2007. Piłkarzem BKS w 1988 był Wojciech Klich, ekstraklasowy piłkarz w Stali Mielec i KSZO Ostrowiec Świętokrzyski, ojciec Mateusza, reprezentanta Polski. Do najwybitniejszych wychowanków zalicza się Mariusz Krzywda, który w ekstraklasie grał w barwach Igloopolu Dębica i Hutnika Kraków. Inny wychowanek klubu, Krzysztof Nalepka, oprócz klubu z Dębicy notował ekstraklasowe występy w Zagłębiu Lubin. Bramkarz Marek Pączek w 2006 przeszedł do ekstraklasowej Cracovii, gdzie występował w rozgrywkach Pucharu Polski, Pucharu Ekstraklasy i Młodej Ekstraklasy; przed powrotem do Bochni wiosną 2012 zaliczył również mecz w I lidze jako golkiper GKS Katowice.
Wiosną 2006 zawodnikiem zespołu był Krzysztof Duda – były obrońca Cracovii i Hutnika Kraków (28 meczów w ekstraklasie). W lipcu 2007 do zespołu dołączył były piłkarz m.in. Pogoni Szczecin, Łódzkiego Klubu Sportowego i Śląska Wrocław – pomocnik Michał Stolarz. Były szkoleniowiec bochnian, Aleksander Brożyniak, w latach 70. prowadził mistrzowską drużynę Wisły Kraków.
Sekcja piłki ręcznej.
Piłkarze ręczni Bocheńskiego KS występują obecnie w rozgrywkach pierwszej ligi.
W lutym 2007 kontrakt z drużyną podpisał Stalprodukt, największa firma w Bochni położona na terenie starej huty. Piłkarze ręczni będą odtąd występować pod nazwą BKS Stalprodukt Bochnia. Znani zawodnicy to Maciej Kubisztal, który grał dawniej w SPR Chrobry Głogów, oraz Grzegorz Balicki, który występował w KS Azoty Puławy.
W czerwcu 2011 ze względu na brak porozumienia z urzędem miasta zrezygnował główny sponsor, a drużyna została wycofana z rozgrywek I ligi .

</doc>
<doc id="489129" url="https://pl.wikipedia.org/wiki?curid=489129" title="Špindlerův Mlýn">
Špindlerův Mlýn



</doc>
<doc id="489130" url="https://pl.wikipedia.org/wiki?curid=489130" title="Intronizacja">
Intronizacja

Intronizacja (łac. "inthronizatio", "inthronizare"; gr. "enthronídzein" ("thrónos" tron)) – wyniesienie na tron. Terminem tym określa się wyniesienie do rządów nowego papieża lub biskupa, a także koronację króla.
Jednym z przykładów intronizacji jest wstąpienie na tron cesarza Japonii. Ponieważ w przeciwieństwie do większości innych monarchii Japonia nie ma korony dla swojego władcy, właściwym terminem jest „intronizacja” (jap. "sokui"), nie zaś „koronacja”. Sama ceremonia nazywa się "sokui-no-rei".

</doc>
<doc id="489133" url="https://pl.wikipedia.org/wiki?curid=489133" title="Nadziąślak">
Nadziąślak

Nadziąślak (łac. "epulis") – miejscowy, zwykle zapalny guzek (czasem w postaci narośli) dziąsła. Często krwawi i ulega owrzodzeniom. Leczenie polega na wycięciu chorego miejsca, jednak bardzo często guz odrasta.
Rodzaje:

</doc>
<doc id="489134" url="https://pl.wikipedia.org/wiki?curid=489134" title="Ginglymostomatidae">
Ginglymostomatidae

Ginglymostomatidae – rodzina kosmopolitycznych, morskich ryb chrzęstnoszkieletowych z rzędu dywanokształtnych (Orectolobiformes).
Zasięg występowania.
Wody oceaniczne strefy tropikalnej i subtropikalnej zachodniego Oceanu Atlantyckiego i wschodniego Oceanu Spokojnego.
Cechy charakterystyczne.
Dwie płetwy grzbietowe bez kolców, płetwa odbytowa obecna. Otwór gębowy z wąsikami. Ciało osiąga długość od 75 cm do 4,3 m. Jajożyworodne. Łagodne rekiny, niesprowokowane nie stanowią zagrożenia dla człowieka.
Klasyfikacja.
Rodzaje zaliczane do tej rodziny:
"Ginglymostoma" — "Nebrius" — "Pseudoginglymostoma"

</doc>
<doc id="489138" url="https://pl.wikipedia.org/wiki?curid=489138" title="Eterm">
Eterm

Eterm - emulator terminala dla X Window. Głównym programistą jest Michael Jennings. Jest wysoko konfigurowalny, obsługuje skórki i przezroczystość.

</doc>
<doc id="489140" url="https://pl.wikipedia.org/wiki?curid=489140" title="Szejbanidzi">
Szejbanidzi

Szejbanidzi, pers. شیبانیان (albo Szibanidzi) - dynastia pochodzenia mongolskiego, później jednak sturkizowana, której pierwotna siedziba znajdowała się na terenie Niebieskiej Ordy, rządząca następnie w Chanacie Syberyjskim, w Chanacie Buchary do roku 1599 oraz w Chanacie Chiwy do roku 1764.
Nazwa dynastii pochodzi od poetyckiego pseudonimu Szibani (1500 - 1510), pod jakim był ogólnie znany ówczesny przywódca Szejbanidów, Muhammad Szah Bacht, który za swojego życia na czele Uzbeków podbił Azję Środkową. Szibani-chan przyjął jednak swój pseudonim na cześć Szibana (jego imię w jego mongolskiej formie brzmiało „Siban”), czwartego syna Dżocziego, od którego wywodził się jego ród, stąd pośrednio nazwa dynastii pochodzi po prostu od jej eponimicznego protoplasty. Późniejsza literacka tradycja Azji Środkowej była prawdopodobnie nieświadoma pochodzenia pseudonimu Szibaniego i szybko skojarzyła go ze znanym arabskim „Szejban” (zobacz plemię Banu Szejban). Stąd „Szibani-chan” stał się „Szejbani-chanem”, a „Szibanidzi” „Szejbanidami”. Ostatecznie przyjęła się właśnie ta ostatnia forma nazwy dynastii.
Historia Szejbanidów rozpoczyna się zatem wraz z Szibanem, któremu jego starszy brat Batu (1227 - 1255) wyznaczył jako ułus tereny bezpośrednio na wschód od jego własnego obozu ("ordu") w dolnym biegu Wołgi. Stąd Sziban miał w lecie obozować w rejonie rzek Ural i Irgiz, a zimą na terenie Kara-kum i wzdłuż Syr-darii aż do rejonu rzek Czu i Sari-su. Te tereny miały być macierzystymi ziemiami Szejbanidów. Początkowo byli oni zaliczani do prawego skrzydła Złotej Ordy, jednak gdzieś w pierwszej połowie XIV wieku związali się z jej lewym skrzydłem, tzw. Niebieską Ordą. Po tym jak po śmierci Berdibeka (1357 - 1359) na prawym skrzydle Złotej Ordy zapanowała anarchia Szejbanidzi próbowali swojego szczęścia na zachodzie. Szejbanida Chidr (1360 - 1361) zabił chana Newruza (1359 - 1360) i przez krótki czas okupował Saraj. W tym samym czasie jego krewni Pułat wraz z synem Arabszahem zdobyli Kazań. Żadna z tych zdobyczy nie miała trwałego charakteru i w roku 1373 Urus-chan (1362 - 1377) z rodu Togaj-Timurydów obalił rządy rodziny Chidra. Ostatecznie na trwałe tron Złotej Ordy zdobył dopiero kuzyn Urusa, Toktamysz (ok. 1375 - ok. 1406).
Po śmierci Pułata, który był piątym kolejnym potomkiem Szibana, wśród Szejbanidów wyodrębniły się dwie linie, wywodzące się od jego synów Arabszaha i Ibrahima Oghłana. W stosunku do pierwszych z nich we współczesnej historiografii używa się nazwy Arabszahidzi, zaś w stosunku do drugich Abulchajrydzi, od wnuka Ibrahima Oghłana Abulchajra (1428 - 1468). W drugiej połowie XIV wieku koczownicza populacja Deszt-i Kipczak stała się znana jako Uzbecy. O władzę nad nią walczyło kilku Szejbanidów. Jeden z nich, Hadżdżi Muhammad (zm. 1430) po tym, jak został pokonany przez chana Niebieskiej Ordy Boraka (ok. 1423 - ok. 1428) wycofał się na teren zachodniej Syberii z jej centrum w Kizil-Tura. Część uczonych uważa go za założyciela Chanatu Syberyjskiego. Hadżdżi Muhammad został zabity przez Abulchajra w roku 1430 jednak jego potomkowie kontynuowali prowadzoną ze zmiennym szczęściem walkę o władzę nad Syberią z miejscowym rodem Tajbughidów. Ostatni chan syberyjski, Kuczum (1563 - 1598), był potomkiem Hadżdżi Muhammada.
Abulchajrowi udało się zjednoczyć pod swoją władzą większość Uzbeków i przeprowadzić szereg udanych kampanii przeciwko terytorium Timurydów, jednak po jego śmierci w roku 1468 stworzona przez niego konfederacja rozpadła się. Uzbeków skupił ponownie wokół siebie wnuk Abulchajra, wspomniany na samym początku niniejszego artykułu Szibani-chan, który w latach 1500 do 1510 podbił Azję Środkową. W roku 1510 zginął on jednak w walce z Isma'ilem (1501 - 1524) z dynastii Safawidów. Po jego śmierci jego zdobycze zostały utracone na rzecz Isma'ila i współdziałającego z nim Babura (1494 - 1530) z dynastii Timurydów. W roku 1512 jego wuj Sujundżuk i bratanek Ubajd Allah (1533 - 1539) przeprowadzili udane ataki na odpowiednio Taszkent i Bucharę, po czym jeszcze w tym samym roku Abulchajrydzi odbili także Samarkandę z rąk Babura. Był to właściwy początek istnienia Chanatu Buchary, którego pierwszym chanem został syn Abulchajra Kuczkunczi (1512 - 1530). Abulchajrydzi rządzili w Chanacie Buchary do roku 1599, kiedy zastąpili ich Togaj-Timurydzi.
Przez cały XV wiek Arabszahidzi, druga gałąź Szejbanidów, utrzymywała władzę nad pewną częścią Uzbeków. Po śmierci Szibani-chana wykorzystali oni nadarzającą się okazję i w roku 1511 działając pod przywództwem Ilbarsa (1511 - 1525) zajęli Chorezm. W ten sposób doszło do utworzenia drugiego państwa Szejbanidów w Azji Środkowej, Chanatu Chiwy. Arabszahidzi panowali w nim faktycznie do przełomu XVII i XVIII wieku, jednak także później okazjonalnie pojawiali się na tronie jako marionetkowi chanowie powoływani przez dzierżących rzeczywistą władzę wodzów z plemienia Kongiratów. Ostatni nominalny chan Chiwy z rodu Arabszahidów zakończył swoje panowanie w roku 1764.

</doc>
<doc id="489150" url="https://pl.wikipedia.org/wiki?curid=489150" title="Afera Iran-Contras">
Afera Iran-Contras

Afera Iran-Contras – skandal polityczny, który miał miejsce w Stanach Zjednoczonych w latach 1986–1987. Powodem było ujawnienie przez media informacji na temat nielegalnej, tajnej sprzedaży broni Iranowi, w zamian za co oczekiwano pomocy w uwolnieniu zakładników uprowadzonych w Bejrucie przez bojowników Hezbollahu. Pieniądze uzyskane z tych transakcji przekazywano na wspomaganie nikaraguańskich rebeliantów Contras.
Prowadzone od początku 1985 roku rozmowy na temat sprzedaży m.in. rakiet przeciwczołgowych TOW i przeciwlotniczych Hawk zaakceptował w styczniu 1986 roku prezydent Ronald Reagan. Dostawy broni miały miejsce w czerwcu i październiku roku 1986. W maju 1986 roku podjęto nieudaną próbę zwolnienia zakładników. Wartość transakcji irańsko-amerykańskich to ok. 100 mln dolarów, z czego organizacja Contras otrzymała 48 mln dolarów.
Aferę ujawniono w listopadzie 1986 roku. Sprzedaż broni do Iranu była sprzeczna z amerykańską doktryną zakazu sprzedaży broni krajowi oskarżanemu o wspieranie terroryzmu i nielegalna w myśl nałożonego na Iran embarga. Finansowanie Contras natomiast było niezgodne z decyzjami podjętymi przez Kongres Stanów Zjednoczonych w 1984 roku.
Afera spowodowała dymisje ważnych urzędników administracji Stanów Zjednoczonych i odbiła się na autorytecie prezydenta Reagana, natomiast w Iranie nie była szeroko znana. Po tej aferze, przez którą udało się przejść Reaganowi bez większego uszczerbku, określiła go mianem "teflonowego prezydenta".

</doc>
<doc id="489154" url="https://pl.wikipedia.org/wiki?curid=489154" title="Macheront">
Macheront

Macheront (arab. "Jebel al-Misznaqa" lub ِقلة المشناقى "Qalaat al-Misznaqa"; łac. "Machærus") − forteca Heroda Wielkiego usytuowana na szczycie pustynnego wzgórza na wschód od Morza Martwego (739 m n.p.m.), pomiędzy dolinami Wadi Zarka oraz Wadi Mudżib w Jordanii.
Arabska nazwa fortecy („forteca ścięcia”) jest odwołaniem do przypuszczalnego miejsca męczeństwa św. Jana Chrzciciela (epizod ten lokalizuje na Macheronte również historyk żydowski Józef Flawiusz).
Historia.
Fortecę na Macheroncie wzniósł około 90 r. p.n.e. Hasmonejczyk Aleksander Janneusz. Zburzył ją w czasach Pompejusza generał Gabiniusz w 57 r. p.n.e. Odbudował ją Herod Wielki jako fortecę nadzorującą wschodnie rubieże królestwa w 30 p.n.e. Po śmierci władcy przeszła we władanie jego syna Heroda Antypasa, panującego w latach od 4 p.n.e. do 39 n.e. Zgodnie z informacją zawartą w "Starożytnościach żydowskich" Józefa Flawiusza, to właśnie w tym okresie miał przebywać w fortecy i zostać ścięty Jan Chrzciciel.
Po detronizacji i wygnaniu Antypasa w 39 Macheront przeszedł w ręce Heroda Agryppy, do jego śmierci w 44. Następnie twierdza była pod kontrolą Rzymian. Żydzi ponownie przejęli kontrolę nad fortecą podczas pierwszego powstania żydowskiego w 66. Po zdobyciu Herodionu Lucyliusz Bassus oblegał Macheront w 71. Rzymianie usypali specjalną rampę, by dostać się na wzgórze. Żydzi skapitulowali jednak, zanim Rzymianie przedsięwzięli atak. Pozwolono rebeliantom na opuszczenie fortecy, zrównano ją jednak z ziemią.
Lokalizacja i struktura twierdzy.
Józef Flawiusz przedstawił dokładny opis Macherontu w napisanej ok. 75 roku "Wojnie żydowskiej". Platforma szczytowa, który znajduje się na wysokości 1100 m powyżej poziomu Morza Martwego, otoczona jest spadzistymi stokami, stanowiącymi jej naturalne zabezpieczenie. Herod wzniósł solidną fortecę, której fortyfikacje miały zabezpieczać przed sąsiadującymi Arabami.
W strukturze budowli herodiańskiej wyróżniają się termy z takimi elementami, jak: apodyterium, tepidarium, calidarium, laconicum i frigidarium.
Archeologia.
Macheronte zidentyfikował U. Seetzen w 1807. Wykopaliska w latach 1978–1981 przeprowadzili archeolodzy włoscy, franciszkanie o. Virgilio Corbo oraz Stanislao Loffreda z Jerozolimskiego Studium Biblijnego. Po roku 1990 prace badawcze i restauracyjne kontynuował o. Michele Piccirillo. Archeolodzy wyróżnili dwa okresy zasiedlenia tego miejsca: 90–55 przed Chr. oraz 30 przed Chr. – 72 po Chr.

</doc>
<doc id="489155" url="https://pl.wikipedia.org/wiki?curid=489155" title="Théophile Alexandre Steinlen">
Théophile Alexandre Steinlen

Théophile Alexandre Steinlen (ur. 10 listopada 1859 w Lozannie, zm. 14 grudnia 1923 w Paryżu) – francuski rysownik, malarz i grafik pochodzący ze Szwajcarii, zaliczany do nurtu secesji.
Studiował na Uniwersytecie w Lozannie. Steinlen pracował jako rysownik dla wielu gazet oraz wykonywał liczne plakaty reklamowe, z których jednym z najsłynniejszych jest plakat dla paryskiego kabaretu "Le Chat noir".

</doc>
<doc id="489156" url="https://pl.wikipedia.org/wiki?curid=489156" title="Version 2.0">
Version 2.0

Version 2.0 − drugi album zespołu Garbage.

</doc>
<doc id="489157" url="https://pl.wikipedia.org/wiki?curid=489157" title="Kutrub">
Kutrub

Kutrub – w folklorze arabskim ghul płci męskiej. Słowo to może jednak oznaczać także ludożercę.

</doc>
<doc id="489158" url="https://pl.wikipedia.org/wiki?curid=489158" title="Joel Gretsch">
Joel Gretsch

Joel James Gretsch (ur. 20 grudnia 1963 w St. Cloud) – amerykański aktor telewizyjny, filmowy i teatralny.
Życiorys.
Urodził się w St. Cloud w stanie Minnesota jako syn Barb i Russa. Wychowywał się w Albany z siostrą Jane i bratem Steve. Po studiach aktorskich w Guthrie Theatre w Minneapolis, w 1989 przeprowadził się do Los Angeles, gdzie został zaangażowany do głównej roli w komedii Moliera "Świętoszek" i jako Danny w spektaklu "Danny and the Deep Blue See" w Santa Monica.
Swoją karierę na telewizyjnym ekranie rozpoczął od udziału w popularnych serialach, m.in. "Świat według Bundych" ("Married... with Children", 1993), "Melrose Place" (1994), "Przyjaciele" ("Friends", 1995), "JAG – Wojskowe Biuro Śledcze" ("JAG", 1999) i "Agenci NCIS" ("Navy NCIS: Naval Criminal Investigative Service", 2003). W melodramacie telewizyjnym NBC na podstawie powieści Danielle Steel "Album Rodzinny" ("Family Album", 1994) zagrał geja, najlepszego przyjaciela najstarszego syna (Joe Flanigan) popularnej hollywoodzkiej aktorki i reżyserki Faye Price Thayer (Jaclyn Smith).
Jego kinowym debiutem była rola Bobby'ego Jonesa – legendarnego mistrza golfa i przeciwnika Rannulpha w melodramacie sportowym Roberta Redforda "Nazywał się Bagger Vance" ("The Legend of Bagger Vance", 2000). Nieco później zagrał w dreszczowcu fantastycznonaukowym Stevena Spielberga "Raport mniejszości" ("Minority Report", 2002) z Tomem Cruise'em i dramacie "Klub Imperatora" ("The Emperor's Club", 2002) u boku Kevina Kline.
W 2004 przyjął rolę detektywa Toma Baldwina, który bada tajemnicę zaginionych w zagadkowych okolicznościach ludzi w [serialu sci-fi CBS "4400" ("The 4400").
5 września 1999 ożenił się z aktorką Melanie Shatner, córką popularnego aktora Williama Shatnera. Mają dwie córki: Willow i Kayę.

</doc>
<doc id="489159" url="https://pl.wikipedia.org/wiki?curid=489159" title="LO im. Marszałka Stanisława Małachowskiego">
LO im. Marszałka Stanisława Małachowskiego



</doc>
<doc id="489161" url="https://pl.wikipedia.org/wiki?curid=489161" title="Język dacki">
Język dacki

Język dacki – wymarły indoeuropejski język starożytnej Dacji używany na terenach dzisiejszej Rumunii, północnej Bułgarii a także w części Węgier, Słowacji i Ukrainy. Język poświadczony tylko na kilku inskrypcjach oraz w toponimach bałkańskich, prawdopodobnie stanowił również substrat językowy dla języka rumuńskiego. Niektórzy badacze uważają język dacki za dialekt języka trackiego, z którym był blisko spokrewniony. Istnieje też teoria uznająca język dacki za przodka współczesnego języka albańskiego, chociaż rolę tę częściej przypisuje się językowi iliryjskiemu.

</doc>
<doc id="489162" url="https://pl.wikipedia.org/wiki?curid=489162" title="Nagniotek">
Nagniotek

Nagniotek, odcisk (, ) – reakcja obronna skóry na miejscowy ucisk lub tarcie. Drażniona w ten sposób skóra przyspiesza produkcję spłaszczonych komórek rogowych, przyspiesza proces ich dojrzewania, zagęszcza włókna kolagenowe. Wywierany ucisk wgniata te twarde komórki w głąb skóry pobudzając w ten sposób ich dalsze wytwarzanie. Centralnie w nagniotku zlokalizowany jest czop rogowy nazywany rdzeniem, mający zwykle kształt stożka, którego ostry wierzchołek skierowany jest w głąb skóry, co może powodować podrażnienie zakończeń nerwowych i następowy napadowy ból. 
Najczęstsza lokalizacja to stopa, a zwłaszcza okolice śródstopia, opuszki, grzbietowe i boczne powierzchnie palców (spowodowane np. zbyt ciasnym obuwiem). Nagniotki często powstają w modzelach, w wałach paznokciowych oraz pod paznokciami.
W leczeniu stosuje się maści i płyny złuszczające, zwykle w których składzie znajduje się kwas salicylowy. Produkty te są jednak niebezpieczne, jeśli stosowane są przez laika, mogą spowodować głębokie maceracje naskórka, a nawet rany.
W podologii w zależności od rodzaju tkanki biorącej udział w tworzeniu się nagniotka, jego stanu i umiejscowienia wyróżnia się 9 rodzajów odcisków. Najskuteczniejszym sposobem leczenia jest usuwanie przez podologa, który po rozpoznaniu rodzaju odciska dobierze odpowiednio środki i metody jego leczenia oraz udzieli porady dotyczącej obuwia.

</doc>
<doc id="489163" url="https://pl.wikipedia.org/wiki?curid=489163" title="Offa (król Mercji)">
Offa (król Mercji)

Offa (ur. ?, zm. 26 lipca 796) – król Mercji od 757, był jednym z najpotężniejszych władców we wczesnoanglosaskiej historii Anglii. Doprowadził swoje królestwo, które rozpościerało się nad całą południową Anglią do szczytu potęgi oraz politycznej jedności, jakiej nie udało się osiągnąć jakiemukolwiek innemu państwu w okresie anglosaskim.
Życiorys.
Należał do dynastii panującej w Mercji od wieków. Władzę przejął w wyniku wojny domowej, która nastąpiła po zamordowaniu jego kuzyna, króla Aethelbalda. 
Podboje.
Stworzył duże państwo rozciągające się na większą część Anglii. Udało mu się podbić wszystkie królestwa anglosaskie na południe od Yorkshire. Osiągnął to dzięki bezlitosnemu tłumieniu oporu kilku mniejszych królestw graniczących z Mercją, Pomniejsi władcy sąsiadujący od wschodu i południa byli w zależności lennej od króla Mercji.
Dyplomacja i Kościół.
Swoje córki wydał za mąż za władców Wessexu i Nortumbrii. Nawiązywał stosunki z władcami w Europie kontynentalnej, gdyż chciał, aby tamtejsi władcy uznawali go za równego sobie monarchę. Pomimo sporów z Karolem Wielkim obaj władcy zawarli w 796 umowę handlową. Utrzymywał również przyjazne stosunki z papieżem Hadrianem I, któremu umożliwił zwiększenie kontroli nad angielskim Kościołem. Dzięki czemu biskup Rzymu przychylił się do jego prośby i utworzył arcybiskupstwo w Lichfield. Ta zmiana w organizacji kościelnej uwalniała Kościół Mercji od zwierzchnictwa arcybiskupa Canterbury w królestwie Kentu, który należał do wrogów Offy.
Osiągnięcia.
Pomiędzy Mercją a Walią wzniósł wielki wał ziemny znany jako Wał Offy. Przeprowadził też reformę monetarną, która była jednym z najtrwalszych dokonań tego władcy, gdyż nowe zasady dotyczące monet stosowano w Anglii przez następne wieki. Od tej pory na monetach wybijano imię króla jak i imię wraz z tytułem mincerza odpowiedzialnego za jakość pieniądza. Dbał również o rozwój szkolnictwa, wspierając szkoły przyklasztorne poprzez nadawanie praw do ściągania dziesięcin.

</doc>
<doc id="489164" url="https://pl.wikipedia.org/wiki?curid=489164" title="Odcisk">
Odcisk



</doc>
<doc id="489168" url="https://pl.wikipedia.org/wiki?curid=489168" title="Peter Cornelius">
Peter Cornelius



</doc>
<doc id="489173" url="https://pl.wikipedia.org/wiki?curid=489173" title="Lucélia Santos">
Lucélia Santos

Lucélia Santos, właśc. Maria Lucélia dos Santos (ur. 20 maja 1957 w Santo André) – brazylijska aktorka i filmowiec.
Zasłynęła na arenie międzynarodowej dzięki występowi w telenoweli Rede Globo "Niewolnica Isaura" ("Escrava Isaura", 1976) na podstawie scenariusza opartego na powieści Bernardo Guimarãesa "Escrava Isaura", która była nadawana w ponad 80 krajach.
Życiorys.
Wczesne lata.
Urodziła się w Santo André w stanie São Paulo jako córka Marii Moury dos Santos i Maurílio Simõesa dos Santosa. Jej rodzice byli pracownikami fizycznymi. Wychowywała się z siostrą Cristiną i bratem Maurílio Wagnerem. 
Początki kariery.
Karierę artystyczną rozpoczęła w teatrze w 1972, niedługo po obejrzeniu spektaklu "A Moreninha" w Teatro Anchieta w São Paulo. W wieku czternastu lat zadebiutowała w sztuce dla dzieci "Dom Chicote Mula Manca e seu fiel companheiro Zé Chupança" zastępując aktorkę Déborę Duarte. 
Po ukończeniu kursu teatralnego u Eugênio Kusneta brała udział w produkcji "Godspell" (1974) na kanwie Ewangelii Mateusza w Rio de Janeiro. Następnie wystąpiła jako transwestyta nr 18 w musicalu Richarda O’Briena "Rock Horror Show". 
Niewolnica Isaura.
W 1976 scenarzysta Gilberto Braga i reżyser telewizyjny Herval Rossano zaangażowali ją do roli głównej bohaterki niewolnicy Isaury / Elviry w telenoweli "Niewolnica Isaura", w którym grała od 11 października 1976 do 5 lutego 1977. Serial ten odniósł największy sukces spośród wszystkich telenowel w historii. Grana przez nią postać białej niewolnicy najpierw podbiła Amerykę Łacińską, a potem Europę, Afrykę i Azję. Dubbingowane wersje serialu były wyświetlane z powodzeniem w 130 krajach. "Niewolnica Isaura" stała się najczęściej dubbingowanym i emitowanym produktem z gatunku telenoweli na świecie według sondażu amerykańskiego programu "Good Morning America".
Z ekipą telenoweli odbyła podróże do kilku krajów, w tym do Rosji, Polski i Chin. Trafiła na okładkę magazynów takich jak „Ekran”, „Manchete”, „Film” i „Caras”. W 1985 zdobyła nagrodę „Złotego Orła”, przyznaną po raz pierwszy zagranicznemu artyście przez mieszkańców Chin w bezpośrednim głosowaniu.
Rozwój kariery.
W 1976 po raz pierwszy trafiła na duży ekran w roli Lúcii Riccelli w dramacie kryminalnym "Paranoja" ("Paranóia"), komedii "Ibrahim z przedmieścia" ("O Ibraim do Subúrbio") i dramacie "Brazylijska nazwa Rosaflor" ("Um Brasileiro Chamado Rosaflor") i komedii "Nie kochasz się tak jak kiedyś" ("Já Não Se Faz Amor Como Antigamente"). Karierę na telewizyjnym ekranie kontynuowała występując w popularnych telenowelach Rede Globo – "Locomotivas" (1977), "Dancin' Days" (1978), "Água Viva" (1980), "W kamiennym kręgu" ("Ciranda de Pedra", 1981) jako Virginia Prado, "Guerra dos Sexos" (1986), "Vereda Tropical" (1984) jako Silvana Rocha i "Panna dziedziczka" ("Sinhá Moça", 1986), a także serialu "Ciranda Cirandinha" (1978) i miniserialu "Meu Destino é Pecar" (1984). W kwietniu 1980 i listopadzie 1981, zrywając z wizerunkiem „brazylijskiej dziewczyny”, pozowała nago dla magazynu „Playboy”. Wydania te sprzedały się wyjątkowo dobrze. Za tytułową rolę seksownej nastolatki, z którą każdy mężczyzna chce się związać w dramacie "Engraçadinha" (1981) opartym na sztuce Nelsona Rodriguesa zdobyła Trofeum Candango dla najlepszej aktorki na Festiwalu Kina Brazylijskiego. Rola kontrowersyjnej brazylijskiej artystki kabaretowej i działaczki Dory Vivacqua, używającej przydomka artystycznego Luz del Fuego w dramacie biograficznym "Luz del Fuego" (1982) przyniosła jej Złotego Kikito na festiwalu filmowym w Gramado. Uznaniem wśród telewidzów cieszyła się jako tytułowa postać w telenoweli "Carmem" (1987–1988).
W 2004 otrzymała Jóia tato Chiny – odznaczenie za jej wkład w łączeniu chińskiej i brazylijskiej kultury.
Odniosła też sukces jako reżyser dokumentalnego filmu "Timor Lorosae – O Massacre Que o Mundo Não Viu" ("Timor Wschodni – masakra, której świat nie zobaczył"), ukazujący przemoc, do jakiej doszło przed uzyskaniem w 2002 niepodległości przez chrześcijański Timor Wschodni. Dokument wyprodukowała jej spółka, Nhock Produções Artísticas Ltda.
Życie prywatne.
W latach 1982–1986 była żoną kompozytora muzyki klasycznej i dyrygenta Johna Neschlinga, z którym się rozwiodła. Ich syn, Pedro Henrique (ur. 28 czerwca 1982), jest aktorem.
26 maja 1985, przebywając w Polsce, odwiedziła m.in. budowę szpitala Centrum Zdrowia Matki Polki w Łodzi.

</doc>
<doc id="489174" url="https://pl.wikipedia.org/wiki?curid=489174" title="Substrat językowy">
Substrat językowy

Substrat językowy (, „podłoże”) – pierwotne podłoże językowe (lub etniczno-językowe) na określonym obszarze zamieszkanym później przez ludność używającą innego języka. Substrat zazwyczaj pozostawia pewne ślady w nowszym języku.
Na przykład gwary północno-wschodniej Polski, podobnie jak polszczyzna północnokresowa, powstały na substracie białorusko-litewskim. Śladami substratu białoruskiego w tych gwarach jest m.in. akanie, ruchomy akcent, występowanie spółgłoski "r" [] w miejsce ogólnopolskiego "rz" [] (np. "reka", "treba" wobec ogólnopolskiego "rzeka", "trzeba").
Substratem na terenie obecnej Francji były języki celtyckie Gallów, Belgów i Akwitańczyków (wspomnianych przez Cezara), zastąpione przez łacinę, a następnie przez wywodzące się z niej języki romańskie, zwłaszcza nowożytny francuski.
Wpływem jakiegoś substratu można wyjaśnić obecność elementów niesystemowych, różnego rodzaju innowacji w nowym języku czy też pewne zjawiska fonologiczne, na przykład przesuwkę germańską.

</doc>
<doc id="489176" url="https://pl.wikipedia.org/wiki?curid=489176" title="Peter von Cornelius">
Peter von Cornelius

Peter von Cornelius (ur. 23 września 1783 w Düsseldorfie, zm. 6 marca 1867 w Berlinie) – niemiecki malarz.
Zaliczany do nurtu akademizmu. Przyłączył się w Rzymie do nazareńczyków. Działał pod wpływem Rafaela, Michała Anioła i tradycyjnego malarstwa niemieckiego. W 1825 został dyrektorem Akademii w Monachium. Zaprojektował zespół malowideł ściennych do kościoła św. Ludwika w Monachium, a sam wykonał tam ogromny fresk pt. "Sąd Ostateczny" (1836–1840), o rozmiarach 18,3 m x 11,3 m.

</doc>
<doc id="489183" url="https://pl.wikipedia.org/wiki?curid=489183" title="Victor Ashe">
Victor Ashe

Victor Henderson Ashe II (ur. 1 stycznia 1945 w Knoxville w stanie Tennessee) – amerykański polityk i dyplomata z Tennessee, członek Partii Republikańskiej.
Życiorys.
W 1986 był kandydatem swej partii na senatora, ale przegrał z późniejszym wiceprezydentem, demokratą Alem Gore’em. W latach 1988–2003 był burmistrzem Knoxville w rodzinnym stanie, gdzie zasłynął m.in. konfliktem z lokalną strażą pożarną.
W latach 2004-2009 był ambasadorem Stanów Zjednoczonych w Polsce. Zastąpił na tym stanowisku przeniesionego na placówkę w Korei Południowej Christophera Hilla. Wydatnie do zatwierdzenia jego nominacji przez Senat przyczynił się obecny lider większości Bill Frist. W 2009, po objęciu urzędu Prezydenta Stanów Zjednoczonych przez Baracka Obamę, został odwołany ze stanowiska ambasadora w Polsce. Na urzędzie tym zastąpił go Lee Feinstein.
Rada Miasta Chełm uchwałą z 17 czerwca 1998 nadała mu honorowe obywatelstwo miasta Chełm. 16 marca 2009 "za wybitne zasługi w rozwijaniu polsko-amerykańskiej współpracy, za działalność na rzecz ochrony praw i wolności człowieka i obywatela", Prezydent RP Lech Kaczyński nadał mu Krzyż Komandorski z Gwiazdą Orderu Zasługi Rzeczypospolitej Polskiej. Dekoracji w imieniu prezydenta dokonał 25 września 2009 podsekretarz stanu Mariusz Handzlik.

</doc>
<doc id="489184" url="https://pl.wikipedia.org/wiki?curid=489184" title="The Chieftains">
The Chieftains

The Chieftains – irlandzka grupa muzyczna założona w 1962 roku.
Zespół nagrał wiele albumów z instrumentalną, irlandzką muzyką folkową, łącząc ze sobą takie style muzyczne jak country, tradycyjna muzyka celtycka, czy rock and roll.
The Chieftains występowali m.in. z:
Skład.
Obecni członkowie:
Byli członkowie:

</doc>
<doc id="489186" url="https://pl.wikipedia.org/wiki?curid=489186" title="Samowolka (film)">
Samowolka (film)

Samowolka – film polski z 1993 roku w reżyserii Feliksa Falka. Film demaskujący kulisy życia w polskich koszarach wojskowych na początku lat 90. XX wieku, a zwłaszcza zjawisko tzw. fali.
Opis fabuły.
Do jednostki wojskowej przyjeżdżają nowi żołnierze. W jednostce służy rezerwista "Tygrys", który niedawno wyszedł z więzienia i odznacza się sadystycznym postępowaniem wobec poborowych. Przełożeni są bezradni wobec jego wybryków, a "Tygrys" zawsze czuje się bezkarny. Pierwsze dni pobytu w jednostce są nieprzyjemne dla młodych poborowych, są bowiem szykanowani przez starszych kolegów. Gdy jeden z poborowych, Kowalski (niedoszły student prawa) z trzeciej drużyny pierwszego plutonu, broni swoich kolegów, sam zostaje za to surowo ukarany. Sytuacja staje się coraz bardziej napięta, a punktem kulminacyjnym jest krótkotrwałe samowolne oddalenie się nocą poza teren jednostki przez dwóch poborowych.

</doc>
<doc id="489188" url="https://pl.wikipedia.org/wiki?curid=489188" title="Altruista">
Altruista



</doc>
<doc id="489190" url="https://pl.wikipedia.org/wiki?curid=489190" title="Mariusz Krzywda">
Mariusz Krzywda

Mariusz Krzywda (ur. 8 lutego 1974 w Nowym Sączu) – polski piłkarz, grający na pozycji napastnika. 
Karierę zaczynał w Bochni, a wiosną 1992 roku przeszedł do Igloopolu Dębica, gdzie zadebiutował w ekstraklasie. W Dębicy zagrał 7 meczów w ekstraklasie, następnie spadał do II i III ligi. Na rundę wiosenną 1994 roku Krzywda odszedł do Hutnika Kraków, gdzie zaliczył najbardziej udany okres w karierze. Przez trzy lata spędzone w Hutniku zagrał tam 53 mecze w ekstraklasie i strzelił 9 goli. Tam też grał w europejskich pucharach m.in. z AS Monaco. Po tym udanym fragmencie kariery piłkarskiej został zawodnikiem Jagiellonii Białystok, z którą grał w III lidze. Wytrzymał tam tylko rundę, po czym odszedł do także III-ligowej Sandecji. Rozegrał tam cały sezon, po czym włożył koszulkę MKS Mława. Po roku powrócił do Sandecji, żeby odejść do MZKS Kozienice, gdzie rozegrał 13 meczów i strzelił tylko jednego gola. Transfer powrotny do BKS Bochnia zakończył jego odyseję po polskich ligach. Do sezonu 2007/2008 był czołowym strzelcem BKSu Bochnia, tuż przed startem sezonu 2008/2009 zarząd klubu nie zaakceptował jego warunków, dodatkowo Krzywda powrócił po groźnej kontuzji kolana, która uniemożliwiła mu grę w końcówce sezonu, koniec kariery był tylko kwestią czasu. Mariusz rozpoczął tym samym pracę szkoleniowca obejmując zespół Czarni Kobyle.
Mieszkaniec Bochni. Grał też w GKS Drwinii.

</doc>
<doc id="489193" url="https://pl.wikipedia.org/wiki?curid=489193" title="Zamek Trifels">
Zamek Trifels

Zamek Trifels (niem. "Reichsburg Trifels") – zamek niemieckiego rodu Hohenstaufów, zbudowany w 1113 roku na najwyższym (494 m n.p.m.) trudno dostępnym wzniesieniu powyżej miasta Annweiler am Trifels w Niemczech, w kraju związkowym Nadrenia-Palatynat, we wschodniej części Lasu Palatynackiego. Zamek tworzy zespół razem ze znajdującymi się w pobliżu zamkami Anebos i Scharfenberg.
Opis.
Zamek zajmuje nieregularną przestrzeń o długości 145 m, szerokości – od północy 60 m, od południa zaś – zaledwie 9 m. Posiada dwa solidne donżony wchodzące w system fortyfikacji, czworoboczny i cylindryczny (Anebos i Scharfenberg). Także budynki gospodarcze zostały umocnione osobnymi murami obronnymi.
Historia.
Największą świetność osiągnął za czasów panowania Fryderyka I Barbarossy z rodu Hohenstaufów oraz – przede wszystkim – cesarza Fryderyka II (pierwsza połowa XIII w.).
Z czasów gruntownej przebudowy zamku za Fryderyka I Barbarossy zachowała się m.in. wieża, natomiast okazała baszta, kryjąca studnię wydrążoną w skalę na głębokość 62 m, pochodzi z pierwszej połowy XIII w., z czasów Fryderyka II. Zamek uważano za niemożliwy do zdobycia, przechowywano tu nawet insygnia królewskie, pełnił także funkcję więzienia politycznego. Przez trzy tygodnie w roku 1193 jego więźniem był król angielski – Ryszard Lwie Serce. W 1602 roku zamek spłonął od uderzenia pioruna i został opuszczony.
W 1937 roku rozpoczęto prace nad odbudową, które zainicjował bawarski premier Ludwig Siebert, który uznał, że zamek może stać się „sanktuarium narodowym”. Pracami kierował Rudolf Esterer. W latach 40. XX wieku zbudowano utrzymaną w duchu nacjonalistycznym „Salę Cesarską”. Po upadku nazistów prace budowlane przerwano, jednak wznowiono je w 1954 roku, a w 1966 roku zbudowano wieżę główną, pomimo że nie posiadano dokładnych danych dotyczących wyglądu zamku w średniowieczu. Obecnie jest to jeden z najpopularniejszych obiektów turystycznych Palatynatu.

</doc>
<doc id="489194" url="https://pl.wikipedia.org/wiki?curid=489194" title="Nie ma mocnych">
Nie ma mocnych

Nie ma mocnych – polska komedia filmowa z 1974 roku w reżyserii Sylwestra Chęcińskiego, nakręcona na podstawie scenariusza Andrzeja Mularczyka. Jest to drugie ogniwo trylogii zabużańskiej, w której skład wchodzą również filmy "Sami swoi" (1967) oraz "Kochaj albo rzuć" (1977).
Opis fabuły.
Akcja rozgrywa się w latach 70. XX wieku. Kazimierz Pawlak i Władysław Kargul, migranci zza Buga cieszący się dobrą opinią wśród wiejskiej społeczności, nie mają dziedzica, który byłby w stanie odziedziczyć ich gospodarstwa. Ich dzieci – syn Pawlaka i córka Kargula – posiadają własne gospodarstwo i mają córkę Anię, której Pawlak i Kargul planują zapisać swą ziemię w testamencie. Ania spotyka się z kawalerem Zenkiem, młodym agronomem z pobliskiego Państwowego Gospodarstwa Rolnego. Pawlak i Kargul zamierzają ich ze sobą zeswatać, czemu przeciwni są rodzice Ani, których przeraża szybkie zamążpójście córki oraz obcość Zenka – przybysza znikąd. Ania i Zenek, pomimo wątpliwości Pawlaka co do pochodzenia Zenka, biorą ślub w Urzędzie Stanu Cywilnego i przybywają na pośpiesznie urządzone przez dziadków wesele. Zenek oświadcza jednak, że nie weźmie planowanego przez dziadków ślubu kościelnego, gdyż jest to niezgodne z jego poglądami. Oburzony Pawlak przerywa wesele i zamyka wnuczkę w areszcie domowym.
Odbiór.
"Nie ma mocnych" został pozytywnie przyjęty zarówno przez publiczność (8,5 miliona widzów w kinach), jak i krytyków. Oskar Sobański z pisma „Film” chwalił komedię Chęcińskiego i Mularczyka za dialogi oraz satyryczny potencjał: „W "Nie ma mocnych" to wszystko, co tak strasznie złości w telewizyjnym dukaniu różnych dyrektorów i działaczy, tutaj – użyte oszczędnie i umiejętnie – brzmi jak najprzedniejszy dowcip”. Cezary Wiśniewski z pisma „Kino” oceniał film następująco w porównaniu z "Samymi swoimi": „ten sam przedni dialog, te same krewkie charaktery i kresowa ciepła egzotyka, a ponadto inteligentnie przejaskrawiona aktualność”.

</doc>
<doc id="489197" url="https://pl.wikipedia.org/wiki?curid=489197" title="Pieczęć stanowa Hawajów">
Pieczęć stanowa Hawajów

Motto: "Ua Mau ke Ea o ka ʻĀina i ka Pono " znaczy w języku hawajskim "Życie ziemi jest uwieczniane w prawości". Ustanowił je urzędnik pierwszego królestwa Kamehameha III, który w 1843 roku proklamował monarchię.
Na pieczęci widzimy dwie postaci: Z prawej (heraldycznie) strony Kamehameha Wielkiego, który zjednoczył Wyspy Hawajskie w jedno państwo.
Po przeciwnej stronie znajduje się "Bogini Wolności" trzymająca flagę Hawajów.
Oboje trzymają tarczę herbową królestwa. Ponad nią wschodzące słońce z rokiem 1959 - datą przystąpienia do USA. Poniżej tarczy, umieszczono feniksa z wieńcem bananów i paproci.
Pierwsze i czwarte pole herbu przedstawia pasy reprezentujące osiem największych wysp. Każde z pól ma ich po cztery.
Drugie i trzecie pole przedstawia "puloʻuloʻu" (lokalny symbol władzy). W samym centrum umieszczono gwiazdę pięćdziesiątego z kolei stanu.

</doc>
<doc id="489198" url="https://pl.wikipedia.org/wiki?curid=489198" title="Claviciterium">
Claviciterium



</doc>
<doc id="489205" url="https://pl.wikipedia.org/wiki?curid=489205" title="Hemiscylliidae">
Hemiscylliidae

Hemiscylliidae – rodzina ryb chrzęstnoszkieletowych z rzędu dywanokształtnych (Orectolobiformes). Poławiane jako ryby konsumpcyjne.
Zasięg występowania.
Gorące wody zachodniego Oceanu Spokojnego i Ocean Indyjski – od Madagaskaru po Japonię i Australię – nad szelfem, zwykle do 100 m od wybrzeży.
Cechy charakterystyczne.
Ciało długie, cylindryczne. Dwie płetwy grzbietowe bez kolców. Płetwa odbytowa obecna. Czwarta i piąta szczelina skrzelowa zachodzą na nasadę płetwy piersiowej. Wąsiki krótkie. Tryskawki duże. 151–192 kręgów.
Osiągają maksymalnie 1 m długości (u "Chiloscyllium punctatum" i "Hemiscyllium ocellatum").
Klasyfikacja.
Rodzaje zaliczane do tej rodziny:
"Chiloscyllium" – "Hemiscyllium"

</doc>
<doc id="489208" url="https://pl.wikipedia.org/wiki?curid=489208" title="Celeborn">
Celeborn



</doc>
<doc id="489209" url="https://pl.wikipedia.org/wiki?curid=489209" title="Manuel Ferrara">
Manuel Ferrara

Manuel Ferrara (ur. 1 listopada 1975 w Le Raincy) – francuski aktor, reżyser i producent pornograficzny. Jeden z czołowych aktorów w branży porno. Był rekordzistą wśród laureatów wielu prestiżowych nagród oraz nominacji do tych nagród, w tym AVN, XRCO i XBIZ. Swój pseudonim artystyczny zaczerpnął od nazwiska francuskiego boksera włoskiego pochodzenia Stéphane Ferrary ze względu na jego silne podobieństwo.
Życiorys.
Wczesne lata.
Urodził się w mieście Le Raincy, w regionie Île-de-France, w departamencie Seine-Saint-Denis w rodzinie rzymskokatolickiej jako najmłodszy z trojga dzieci. Jego matka była pochodzenia hiszpańskiego i pracowała jako sprzątaczka w stołówkach, a ojciec był elektrykiem. W wieku pięciu lat rozpoczął ćwiczenia judo, jeździł potem na zawody i zdobył czarny pas. Trenował też brazylijskie jiu-jitsu. 
Wychowywał się ze starszą siostrą i starszym bratem w Gagny, gdzie w latach 1986–1991 uczył się w Collège Sévigné. Kiedy miał 17 lat, był w ostatniej klasie liceum, zmarł jego ojciec. W latach 1993–1995 uczęszczał do Lycée Polyvalent Régional Voillaume w Aulnay-sous-Bois. Przez jakiś czas miał problemy z nauką, zaczął wdawać się w wiele bójek, opuszczał lekcje i spędzał całe dnie w salonach gier. Jednak ukończył szkołę średnią i dostał się na studia na wydziale wychowania fizycznego. Zamierzał zostać nauczycielem wf. Odbył służbę wojskową w północnej dzielnicy Marsylii.
Początki kariery w Europie.
Był wielkim fanem porno. Jego znajomi wiedzieli o tym i zachęcali go do spróbowania udziału w filmach dla dorosłych. Żartobliwie nazywali go Rocco Siffredim. W wieku 22 lat, podczas studiów, dokładnie 8 lipca 1997 w Paryżu poprzez casting dostał się do przemysłu porno, odpowiadając na ogłoszenie na małą reklamę castingową dla amatorskiego filmu porno we francuskim magazynie pornograficznym „Connexion”. Początkowo występował tylko z prezerwatywą w cyklu amatorskich filmów "X: Pourquoi pas vous?". Otrzymywał 80 dolarów amerykańskich i nadal studiował. Myślał, że porzuci pornografię, gdy zacznie uczyć w szkole.
Jego początki w profesjonalnej branży porno były ściśle związane z innymi znanymi wykonawcami i reżyserami. Swoją pracę na planie filmowym rozpoczął w 1999, biorąc udział przez trzy lata w produkcjach realizowanych w Budapeszcie i Pradze przez Rocco Siffrediego i Christophera Clarka dla Evil Angel (2001). Długość jego penisa podczas erekcji wynosiła 21 cm.
Kariera w Stanach Zjednoczonych.
W kwietniu 2002 przeniósł się do Los Angeles, gdzie podjął dwumiesięczną współpracę z amerykańskim producentem i reżyserem filmów dla dorosłych Johnem Stagliano, pojawiając się w jego studyjnej produkcji "Fashionistas". W grudniu 2002 wraz ze Steve’em Holmesem dla Platinum X Pictures zrealizował dwie serie: "Euro Girls Never Say No" i "I’m Your Slut".
W trakcie swojej kariery pracował z najbardziej znanymi producentami amerykańskimi i ze studiami filmowymi, w tym Vivid Entertainment, Red Light i Digital Playground, brał udział przede wszystkim w cyklach filmów w stylu gonzo, a także w kasowym przeboju wideo Hustler "Snoop Dogg’s Hustlaz: Diary of a Pimp" (2002) w reżyserii Snoop Dogga, dramacie "Destricted" (2006). Z kolei dla Evil Angel zrealizował serie: "Slutty &amp; Sluttier", "Raw", "Evil Anal" i "Phat Bottom Girls".
20 grudnia 2008 znalazł się na czwartym miejscu w rankingu „Top5 najbardziej atrakcyjnych aktorów porno” wg hiszpańskiego portalu Nosotras.
22 stycznia 2012 w Las Vegas został pierwszym aktorem porno w historii, który po raz piąty otrzymał nagrodę AVN w kategorii „Wykonawca roku”, wcześniej w 2004, 2005, 2006 i 2010 roku. 18 stycznia 2014 po raz szósty wygrał AVN Award w kategorii „Wykonawca roku”.
Wykonano dildo, które jest wierną kopią jego własnego penisa. W "Sheena Shaw Wide Open" (2013) użył odlew swojego penisa do sceny seksu analnego.
W 2015 trafił na trzecie miejsce najbardziej poszukiwanego aktora porno na portalu internetowym Porn Hub za Jamesem Deenem i Bruce’em Venture. Znalazł się na drugim miejscu listy Adult Entertainment Broadcast Network „gwiazdorów porno lata 2017” i „gwiazdorów porno lata 2018”, a w maju-czerwcu 2019 wg AEBN był „najczęściej wyszukiwanym aktorem porno w Internecie w Connecticut”. W 2018 zajął drugie miejsce w rankingu „Najczęściej i najchętniej oglądanych ogierów branży dla dorosłych wg danych z takich stron, jak Pornhub czy RedTube” i tym samym został wymieniony na łamach magazynu „Cosmopolitan”.
27 stycznia 2019 w Hard Rock Hotel and Casino w Las Vegas otrzymał Adult Video News Award w kategorii „Wykonawca roku”. W 2021 zajął pierwsze miejsce na liście TOP 20 najlepszych gwiazdorów porno na świecie i zwyciężył w rankingu Top 30 najpopularniejszych i najlepszych gwiazdorów porno Brazzers 2021.
Obecność w kulturze masowej.
W czerwcu 2009 wziął udział w sesji zdjęciowej francuskiej marki odzieży ulicznej Wicked One. 
Wystąpił gościnnie w parodii reality show MTV "Warren the Ape" (2010), filmie niezależnym "Gwiazdeczka" ("Starlet", 2012) u boku Josha Sussmana i Asy Akiry oraz komediodramacie "Don Jon" (2013) z udziałem Josepha Gordona-Levitta, Scarlett Johansson, Julianne Moore, Anne Hathaway i Channinga Tatuma. 
11 sierpnia 2016 dołączył do Twitch.tv, gdzie prowadził i przeprowadzał wywiady z aktorami i aktorkami z branży rozrywkowej dla dorosłych. W 2017 jego zdjęcie pojawiło się na łamach magazynu „FourTwoNine”. 
Życie prywatne.
24 stycznia 2005 ożenił się z Daną Vespoli, aktorką filmów pornograficznych. Byli małżeństwem przez siedem lat do roku 2012. Mają trzech synów. W 2011 spotykał się z Katsuni.
Pod koniec 2006 na planie pierwszej sesji porno poznał Kayden Kross, z którą się związał w 2012. Mają córkę (ur. 23 stycznia 2014).
Zamieszkał w Los Angeles. W wolnym czasie gra w koszykówkę.
W listopadzie 2017 napisał na Twitterze, że nie zgadza się ze słowami prezydenta Francji Emmanuela Macrona określającym kobiety grające w filmach porno mianem „obiektu upokorzeń, gdy przy milczącej akceptacji pokazywane są niegodne zachowania”. Napisał: "Jestem zaangażowany w branżę, którą demonizuje Macron podobnymi uwagami. Jestem gotów usiąść z tobą i porozmawiać na temat, na który ewidentnie nie masz najmniejszego pojęcia".
Jego matka zmarła w marcu 2021 z powodu COVID-19.

</doc>
<doc id="489217" url="https://pl.wikipedia.org/wiki?curid=489217" title="Traugutt">
Traugutt



</doc>
<doc id="489220" url="https://pl.wikipedia.org/wiki?curid=489220" title="Strzelba Pancor Jackhammer">
Strzelba Pancor Jackhammer

Pancor Jackhammer – zaprojektowana w 1984 i opatentowana w 1987 amerykańska strzelba automatyczna w układzie bullpup, skonstruowana przez Johna A. Andersona. Nieprodukowana seryjnie.
Na początku lat 80. XX wieku US Army rozpoczęła poszukiwania strzelby bojowej mającej zastąpić dotąd używane wzory strzelb powtarzalnych. Jedną z badanych strzelb była automatyczna strzelba Johna A. Andersona „Jackhammer”. Jej nietypowa konstrukcja sprawiła, że została ona odrzucona przez armię. W następnych latach właścicielami praw patentowych „Jackhammera” były firmy „Mark Three Corporation”, a następnie „Pancor Corporation”. W obu firmach prowadzono prace nad udoskonaleniem konstrukcji „Jackhammera”, ale żadna z nich nie zdecydowała się na uruchomienie produkcji seryjnej.
Opis.
„Jackhammer” jest bronią samoczynno-samopowtarzalną zbudowaną w układzie bullpup strzelającą z zamka zamkniętego. Po naciśnięciu spustu następuje strzał, a lufa zakończona urządzeniem wylotowym pod wpływem ciśnienia gazów prochowych przesuwa się do przodu. Następuje odryglowanie, a następnie połączone z lufą cięgło współpracując z wycięciami bębna powoduje obrót bębna z amunicją o 1/10 obrotu. Następnie lufa pod wpływem sprężyny powrotnej wraca w tylne położenie i rygluje się z bębnem. Ruch cięgła jest także wykorzystywany do napięcia sprężyny mechanizmu uderzeniowego. Sprężynę uderzeniową można zwolnić bez strzału dźwignią umieszczoną wewnątrz wycięcia kolby.
„Jackhammer” zasilany jest z 10-nabojowych bębnów (nazywanych kasetami amunicyjnymi). W celu dołączenia bębna do broni należy przesunąć łoże do przodu, wsunąć bęben amunicyjny w gniazdo, a następnie przesunąć łoże do tyłu. Zaprojektowano dwa rodzaje bębnów amunicyjnych. Pierwszy z nich posiada gniazda, w których umieścić można dowolny typ naboi 12/70, drugi jest ładowany fabrycznie (w każdej komorze bębna umieszczony jest pocisk, ładunek miotający i spłonka). Załadowane bębny amunicyjne po połączeniu z pokrywą naciskową mogą być używane jako miny przeciwpiechotne.
„Jackhammer” wyposażony jest w łoże, chwyt pistoletowy i transportowy. Przyrządy celownicze znajdują się wewnątrz chwytu transportowego.

</doc>
<doc id="489224" url="https://pl.wikipedia.org/wiki?curid=489224" title="Tadeusz Woźniak (muzyk)">
Tadeusz Woźniak (muzyk)

Tadeusz Woźniak (ur. 6 marca 1947 w Warszawie) – polski muzyk, kompozytor oraz wokalista.
Od 1967 występuje jako solista, śpiewa najczęściej melodyjne ballady własnej kompozycji i akompaniuje sobie na gitarze. Jako wykonawca największe sukcesy odnosił pod koniec lat 60. i w latach 70.
Również w 1967 debiutował jako kompozytor; pisze muzykę teatralną i filmową oraz tworzy spektakle muzyczne i musicale. Ma w dorobku muzykę do kilkuset piosenek, prawie 100 inscenizacji w teatrach dramatycznych, wielu przedstawień Teatru Telewizji, programów poetyckich i artystycznych oraz filmów dokumentalnych i animowanych. Piosenki z jego muzyką wykonywali m.in.: Elżbieta Adamiak, Michał Bajor, Anna Chodakowska, Bernard Ładysz, Marcin Bronikowski, Andrzej Poniedzielski, Krystyna Prońko, Zbigniew Wodecki, Wojciech Malajkat, Jolanta Majchrzak, Krzysztof Majchrzak czy grupa Locomotiv GT.
Życiorys.
Zadebiutował w 1966 pod pseudonimem „Daniel Dan” w zespole Dzikusy podczas I Radiowej Giełdy Piosenki. Występował m.in. z Niebiesko-Czarnymi i Czesławem Niemenem, poza tym śpiewał z grupą Czterech, z którą dokonał pierwszych nagrań dla Programu III Polskiego Radia. W 1967 zadebiutował jako kompozytor, pisząc muzykę do wierszy Juliana Tuwima, Bolesława Leśmiana, Konstantego Ildefonsa Gałczyńskiego.
Po zwycięstwie z utworem „Hej, Hanno” na "Telewizyjnej Giełdzie Piosenki" w 1967 otrzymał zaproszenie do udziału w 6. Krajowym Festiwalu Piosenki Polskiej w Opolu. W 1972 za wykonanie utworu „Zegarmistrz światła” otrzymał nagrodę główną na 10. KFPP w Opolu. Wylansował także piosenki: „Smak i zapach pomarańczy” czy „To będzie syn”.
Muzyka Woźniaka, choć stanowiła integralną część wielu sztuk teatralnych, była też niezależnie nagradzana na festiwalach sztuk teatralnych. Otrzymał nagrodę za muzykę do "Wesela" Stanisława Wyspiańskiego w reż. R. Kordzińskiego, "Odprawy posłów greckich" Jana Kochanowskiego w reż. A. Witkowskiego, "Mistrza i Małgorzaty" Michaiła Bułhakowa w reż. A.M. Marczewskiego.
W 2005 został odznaczony przez ministra kultury Waldemara Dąbrowskiego Złotym Medalem „Zasłużony Kulturze Gloria Artis”.
Jest autorem muzyki i wykonawcą piosenki „Pośrodku świata” wykorzystanej w czołówce serialu "Plebania". Wystąpił również w kilku odcinkach tego serialu. Skomponował także muzykę do „Pana Tadeusza”, filmu Ryszarda Ordyńskiego z 1928, wydaną przez Filmotekę Narodową w 2014.
W 2013 nagrał piosenkę „Mamela” dedykowaną swojemu synowi Filipowi.
14 stycznia 2014 został odznaczony Złotym Krzyżem Zasługi za osiągnięcia artystyczne. Medal wręczył Maciej Klimczak, podsekretarz stanu w Kancelarii Prezydenta RP.
W 2021 przekazał swoje archiwum Bibliotece Narodowej. Na zbiór złożyły się m.in. dokumenty osobiste, rękopisy, fotografie, nagrania, nagrody, dyplomy.
Życie prywatne.
Jest mężem pianistki i piosenkarki Jolanty Majchrzak-Woźniak, z którą od 1989 ściśle współpracuje przy swoich pracach teatralnych i filmowych, sesjach nagraniowych, koncertach i programach telewizyjnych. Mają syna Filipa, obarczonego zespołem Downa, poza tym jest ojczymem dla syna żony z jej poprzedniego związku.

</doc>
<doc id="489229" url="https://pl.wikipedia.org/wiki?curid=489229" title="Stoorowie">
Stoorowie



</doc>
<doc id="489236" url="https://pl.wikipedia.org/wiki?curid=489236" title="North Cape">
North Cape

North Cape – polski zespół śpiewający szanty, pieśni morza, utwory folkowe oraz własne, stylizowane na szanty. Wszystkie utwory wykonywane są wyłącznie w pięciogłosie a cappella, bez wsparcia instrumentów.
Zespół powstał w Pszczynie w połowie 1995 roku. Po zawieszaniu działalności w 2007 roku, został reaktywowany w odnowionym składzie w roku 2010. Udany powrót zaowocował nagraniem trzeciej płyty długogrającej "A'Cappella dookoła Świata" i zaproszeniami na największe festiwale marynistyczne w Europie. W ciągu ostatnich czterech lat, zespół koncertował w Finlandii, Francji, Holandii, Niemczech, Anglii i Irlandii. Jest także aktywny na rodzimej scenie szantowo-folkowej. Od 2015 r. organizuje cykliczny festiwal "Szanty w Operze" w Operze Śląskiej w Bytomiu. 
Wykonuje utwory w językach: polskim, angielskim, francuskim, niderlandzkim, suahili i ukraińskim, sotho i bretońskim. 
Zespół posiada także w swoim repertuarze utwory muzyki rozrywkowej i filmowej w aranżacjach a'cappella..

</doc>
<doc id="489238" url="https://pl.wikipedia.org/wiki?curid=489238" title="Flaga Puław">
Flaga Puław



</doc>
<doc id="489239" url="https://pl.wikipedia.org/wiki?curid=489239" title="Brodatkowate">
Brodatkowate

Brodatkowate, brodatowate (Orectolobidae) – rodzina ryb chrzęstnoszkieletowych z rzędu dywanokształtnych (Orectolobiformes). Nie mają znaczenia gospodarczego.
Zasięg występowania.
Wschodni Ocean Indyjski i zachodni Ocean Spokojny – od Japonii po południową Australię. Żyją w wodach przybrzeżnych.
Cechy charakterystyczne.
Ciało spłaszczone, dość krótkie z długim ogonem (1/3 do 1/2 długości całkowitej). Głowa szeroka i płaska. Oczy bez błony migawkowej. Fałdy skórne po obu stronach otworu gębowego tworzą „bródkę” – stąd nazwa zwyczajowa rodziny. Wąsiki długie. Dwie płetwy grzbietowe bez kolców. 149–158 kręgów. Płetwa odbytowa obecna. Czwarta i piąta szczelina skrzelowa zachodzą na nasadę płetwy piersiowej. Są jajożyworodne.
Klasyfikacja.
Rodzaje zaliczane do tej rodziny:
"Eucrossorhinus" — "Orectolobus" — "Sutorectus"

</doc>
<doc id="489245" url="https://pl.wikipedia.org/wiki?curid=489245" title="Królowie zaborowi">
Królowie zaborowi



</doc>
<doc id="489249" url="https://pl.wikipedia.org/wiki?curid=489249" title="Flaga Queenslandu">
Flaga Queenslandu

Flaga Queenslandu – przedstawia błękitny krzyż maltański. Przypomina on odznakę Krzyża Wiktorii, orderu wojskowego nadawanego za odwagę. W centrum umieszczono koronę królewską.
Przyjęta 29 listopada 1876 roku.

</doc>
<doc id="489250" url="https://pl.wikipedia.org/wiki?curid=489250" title="Courteney Cox Arquette">
Courteney Cox Arquette



</doc>
<doc id="489251" url="https://pl.wikipedia.org/wiki?curid=489251" title="Puli">
Puli

Puli – jedna z ras psów, należąca do grupy psów pasterskich i zaganiających, zaklasyfikowana do sekcji psów pasterskich (owczarskich). Nie podlega próbom pracy.
Rys historyczny.
Pierwotny pies pasterski pochodzący z Azji. Wykorzystywany jako pies pasterski i stróżujący.
Wrażenie ogólne.
Pies średniego wzrostu, żywy, ruchliwy, inteligentny, silnej budowy, suchej lecz dobrze umięśniony. Sylwetka kwadratowa. Poszczególne partie ciała trudno ocenić, ponieważ cały pies jest pokryty obfitym włosem-długim, falistym, ze skłonnością do filcowania. Wskutek narzucenia długiego ogona na lędźwie tułów wykazuje linię wznoszącą się do tyłu. Ten aktywny pies hodowany jest jako pies rodzinny lub pilnujący gospodarstwa. 
Szata i umaszczenie.
Wzorzec rasy wyróżnia następujące odmiany umaszczenia:
Sierść u tej rasy składa się z szorstkiego włosa okrywowego i delikatnego podszerstka. Długie i sznurowate włosy u puli muszą być rozdzielane ręcznie. Czesania grzebieniem i szczotkowania nie stosuje się, a splecione ze sobą włosy muszą być ze względów higienicznych regularnie myte. Szata jest "sznurowata", podobnie jak u Komondora.

</doc>
<doc id="489260" url="https://pl.wikipedia.org/wiki?curid=489260" title="Flaga Nowej Południowej Walii">
Flaga Nowej Południowej Walii

Flaga Nowej Południowej Walii – przedstawia Krzyż św. Jerzego. W ramionach umieszczono cztery gwiazdy Krzyża Południa. W centrum – lew angielski.
Przyjęta 11 grudnia 1876 roku.

</doc>
<doc id="489264" url="https://pl.wikipedia.org/wiki?curid=489264" title="Flaga Tasmanii">
Flaga Tasmanii

Flaga Tasmanii – wspięty, czerwony lew jest herbem Hobart. Taki sam przyjęto na flagę i godło Tasmanii.
Przyznana 25 września 1876 roku.

</doc>
<doc id="489265" url="https://pl.wikipedia.org/wiki?curid=489265" title="Terier irlandzki">
Terier irlandzki

Terier irlandzki – rasa psa, należąca do grupy terierów, zaklasyfikowana do sekcji terierów wysokonożnych. Typ wilkowaty. Nie podlega próbom pracy.
Rys historyczny.
W końcu XIX ujednolicono pod względem umaszczenia teriery wywodzące się z Irlandii. Od tamtej pory wszystkie teriery irlandzkie były maści czerwonej. 31 marca 1879 roku został utworzony pierwszy klub tej rasy w Irlandii. Pod koniec XIX w. terier irlandzki został uznany przez Kennel Club.
Wygląd.
Pies średniej wielkości, żywy w ruchach, sylwetka wpisana w krótki prostokąt.
Szata.
Włos jest twardy, gruby, szorstki, przylegający. Pod szorstką pokrywą podszycie z krótkiego, delikatnego miękkiego włosa. Na kufie znajduje się charakterystyczna broda.
Umaszczenie.
Maść jest jednolita. Spotykane są różne odcienie rudego. Pożądana jest barwa od rudego do koloru słomy. Na piersi i łapach czasami mogą występować białe znaczenia. Na łapach uznawane są one za błąd, natomiast biała plamka na piersi przy maści jednolitej jest dopuszczalna.
Zachowanie i charakter.
Terier irlandzki wobec ludzi jest łagodny, bywa konfliktowy wobec innych psów. Jest znany ze swej odwagi, wręcz zuchwałości w czasie polowania lub walki. Stąd bywa nazywany „rudym diabłem”. Psy tej rasy wykazują silny instynkt myśliwski i duże przywiązanie do swego pana. Uczą się łatwo, zalecane jest szkolenie metodą klikerową. Terier irlandzki jest silny, żywy i odporny. 
Użytkowość.
Większość terierów irlandzkich dziś pełni funkcje psa rodzinnego i stróża. Jest wykorzystywany także jako tępiciel gryzoni, aporter postrzałków czy pies tropiący. 
Zdrowie i pielęgnacja.
Włos teriera irlandzkiego jest łatwy w pielęgnacji, wymaga regularnego trymowania.
Popularność w Polsce.
W Polsce psy tej rasy są rzadko spotykane.

</doc>
<doc id="489266" url="https://pl.wikipedia.org/wiki?curid=489266" title="Intendent">
Intendent



</doc>
<doc id="489269" url="https://pl.wikipedia.org/wiki?curid=489269" title="Ściana (film 1982)">
Ściana (film 1982)

Ściana, (ang. "Pink Floyd – The Wall") – film brytyjskiego reżysera Alana Parkera oparty na albumie "The Wall" zespołu Pink Floyd z 1979 roku, wyprodukowany przez MGM. Scenariusz napisał wokalista i basista zespołu, Roger Waters. Główną rolę Pinka gra Bob Geldof (według początkowych planów miał ją odgrywać Waters).
O filmie.
Tłem filmu jest muzyka z oryginalnego albumu Pink Floyd, w większości nagrana ponownie przez Watersa z udziałem innych muzyków oraz aranżacji orkiestrowych, bądź też zmieniona w postaci drobnych modyfikacji tekstu czy melodii. Dwa z utworów, które nie znalazły się na płycie pojawiły się w filmie. „"When the Tigers Broke Free"” powstało specjalnie na potrzeby filmu, a „"What Shall We Do Now?"” nie zostało umieszczone na oryginalnym albumie dla oszczędności miejsca, wykonywane jednak było na koncertach. Film jest bogaty w metaforykę oraz symbolizm, głównie w sferze obrazu i dźwięku. Charakteryzuje go znikomość dialogów oraz niechronologiczność fabuły podążająca śladami przekazu muzyki Pink Floyd. Jedynymi utworami znajdującym się na albumie, które nie trafiły do filmu, były „"Hey You"” (który dołączony został jako usunięta scena do wydania DVD) oraz „"The Show Must Go On"”.
Około piętnastu minut materiału stanowią sekwencje animowane autorstwa Geralda Scarfe, mającego duży wpływ na ogólny wygląd produkcji. Animacje przedstawiają między innymi śmiałą i przerażającą wizję wojny, szczególnie niemieckiego bombardowania Anglii podczas II wojny światowej, akompaniowanego w filmie piosenką „"Goodbye Blue Sky"”.
Roger Waters wyraził niezadowolenie z ostatecznego wyglądu filmu i niejednokrotnie spierał się z reżyserem Alanem Parkerem o naturę filozoficzną filmu. W wywiadzie z 1988 dla australijskiego radia Waters mówił: „Końcowo byłem trochę zawiedziony, ponieważ pod koniec wcale nie czułem sympatii do głównego bohatera... Dostrzegłem, że był tak nieustanny w szturmowaniu zmysłów, że... nie dał mi... Jako publiczności szansy na zaangażowanie się”. Mimo niezadowolenia Watersa, film uznawany jest przez ogół fanów za dobrą interpretację albumu Pink Floyd i dobry film w swojej kategorii.
David Gilmour oznajmił, że to właśnie podczas tworzenia filmu rozpoczął się jego spór z Watersem. Podczas kręcenia filmu dokumentalnego "Behind The Wall" stwierdził jednak, iż „film był mniej udaną próbą opowiedzenia historii The Wall niż wersje koncertowe i album studyjny”.
Osiągnięcia.
W Polsce film osiągnął certyfikat platynowej płyty DVD.

</doc>
<doc id="489275" url="https://pl.wikipedia.org/wiki?curid=489275" title="Petrus de Dacia">
Petrus de Dacia

Petrus de Dacia (ur. w przybliżeniu w latach 30. XIII wieku, zm. 1289) był mnichem, który jest uważany za pierwszego szwedzkiego pisarza, choć jego utwory były napisane po łacinie.

</doc>
<doc id="489277" url="https://pl.wikipedia.org/wiki?curid=489277" title="Flaga Australijskiego Terytorium Stołecznego">
Flaga Australijskiego Terytorium Stołecznego

Flaga Australijskiego Terytorium Stołecznego – przedstawia Krzyż Południa – identyczny jak na fladze państwowej. Przypomina, że jest to siedziba władz federalnych. W części swobodnej, umieszczono uproszczoną wersję herbu Canberry.
Flaga została wprowadzona uchwałą z 25 marca 1993 roku.
Propozycja zmiany.
Od czasu przyjęcia flagi terytorium pojawiają się propozycje wprowadzenia do niej zmian. Projektant obowiązującej flagi, Ivo Ostyn, zgłosił dwie propozycje, w których skomplikowany wizualnie herb Canberry został zastąpiony wizerunkiem kwiatu "Wahlenbergia gloriosa". Obecność herbu była wymagana w konkursie na wzór flagi i, zdaniem projektanta, obniżyła jakość stworzonej flagi.

</doc>
<doc id="489282" url="https://pl.wikipedia.org/wiki?curid=489282" title="Hafsydzi">
Hafsydzi

Hafsydzi - (arab. Banu Hafs) muzułmańska dynastia berberyjska panująca na terenie obecnej Tunezji i krajów sąsiednich w latach 1228-1574, początkowo jako dziedziczni namiestnicy Almohadów. W 1236 Jahja I (1228-1249) ogłosił niezależność i znacznie poszerzył granice państwa, głównie w kierunku zachodnim. Syn Jahji, Muhammad I al-Mustansir (1249-1277) kontynuował dzieło ojca, ogłaszając się w 1253 kalifem (zwyczajowo jednak władcy hafsydzcy nazywani byli sułtanami). Powagi Muhammada w świecie mahometańskim nie zmniejszył nawet fakt, że jesienią 1270 zmuszony był złożyć ogromny okup francuskim krzyżowcom za odstąpienie od oblężenia stolicy. Kraj, także dzięki ożywionej działalności dyplomatycznej, stał się regionalną potęgą. Już jednak jego syn Jahja II został w 1279 obalony, co zapoczątkowało okres walk wewnętrznych. Po 1300 nastąpił rozpad kalifatu na część wschodnią ze stolicą w Tunisie i zachodnią, ze stolicą w Badży (fr. Bougie). Tę niekorzystną sytuację wykorzystały inne berberyjskie dynastie, Abdalwadydzi i Merynidzi. Ci ostatni w latach 40. (1347 - 1350) i 50. XIV wieku dwukrotnie okupowali terytorium hafsydzkie. Sytuację opanował dopiero Ahmad II, który panował w latach 1370-1394, zapewniając krajowi niemal stuletni okres rozkwitu. Ostatecznie jednak dynastia nie zdołała od początku XVI wieku powstrzymać rosnących wpływów hiszpańskich, a przede wszystkim tureckich i wraz z obaleniem przez Turków Muhammada VII nastąpił jej kres. 
Władcy hafsydzcy:
Panowanie tureckie 1569 - 1573

</doc>
<doc id="489284" url="https://pl.wikipedia.org/wiki?curid=489284" title="Akolada (muzyka)">
Akolada (muzyka)

Akolada – znak graficzny w muzyce mający postać klamry spinającej pięciolinie. Akolady używa się w zapisie nutowym dla instrumentów o rozległej skali, np. fortepianu, harfy, organów i akordeonu, a także w utworach dla zespołów instrumentalnych i chórów w celu oznaczenia tych pięciolinii, z których zapis muzyczny należy odczytywać jednocześnie.

</doc>
<doc id="489285" url="https://pl.wikipedia.org/wiki?curid=489285" title="Syromalankarski Kościół katolicki">
Syromalankarski Kościół katolicki

Syromalankarski Kościół katolicki – jeden z katolickich Kościołów obrządku wschodniego wywodzący się z tradycji św. Tomasza Apostoła oraz patriarchatu antiocheńskiego (zob. Kościół syryjski). 
Od 2005 r. posiada status Kościoła arcybiskupiego większego, na którego czele stoi arcybiskup Thiruvananthapuram.
W liturgii obrządku antiocheńskiego używa się języka syriackiego i malajalam. Liczbę wyznawców ocenia się na ponad 445 tys., głównie w południowoindyjskim stanie Kerala na Wybrzeżu Malabarskim.
Historia.
Syromalankarski Kościół katolicki powstał na tle schizmy w łonie Kościoła malankarskiego, którą wywołał w 1909 roku spór pomiędzy patriarchą syriackiego Kościoła prawosławnego patriarchatu antiocheńskiego, Mar Abdallahem Sattufem a przywódcą chrześcijan malabarskich obrządku zachodniosyriackiego (rytu antiocheńskiego) Mar Dionizym VI, co doprowadziło do podziałów w łonie Kościoła syriackiego w Indiach.
Powstanie Syromalankarskiego Kościoła Katolickiego związane jest z działalnością rektora szkoły religijnego Bractwa Naśladowania Jezusa Chrystusa w Betanii (Indie), którym od 1919 r. był ksiądz Ghiverghis (Ghiverghis – Jerzy) Panikerveetil. Wyświęcony w 1925 r. na biskupa jako Mar Ivanios (Jan), został następnie metropolitą w 1928 r.
W 1926 r. w Parumala w czasie synodu grupy syriackiej uznającej władzę katolikosa Dionizego, Mar Ivanios domagał się zakończenia schizmy, głosząc jedność Kościoła chrześcijańskiego i prymat biskupa Rzymu. Synod zgodził się na udzielenie Mar Ivaniosowi pozwolenia na prowadzenie rozmów z Kościołem rzymskokatolickim, ale z zastrzeżeniem, by syriacy z Indii mogli zachować obrządek antiocheński, a biskupi mogli pozostać na swych dotychczasowych stanowiskach. Stolica Apostolska przyjęła te warunki, ale również z zastrzeżeniem, aby zbadać ważność chrztu oraz święceń kapłańskich i biskupich.
Mimo przychylnego stanowiska Watykanu, tylko dwóch z pięciu biskupów było gotowych przyłączyć się do unii. Byli to Mar Ivanios i podległy mu biskup Tiruvalli Mar Teofil, dołączył do nich jeszcze jeden ksiądz, jeden diakon i jedna osoba świecka. Tych pięciu ludzi złożyło katolickie wyznanie wiary stając się zalążkiem Syromalankarskiego Kościoła katolickiego. Następnie dwa zgromadzenia Naśladowania Jezusa Chrystusa, męskie i żeńskie, również złożyły takie same, katolickie wyznanie wiary. Mar Ivanios i Mar Teofil zostali uznani przez Rzym za biskupów katolickich 20 września 1930 r., a 1932 r. Syromalankarski Kościół katolicki otrzymał z rąk papieża Piusa XI rangę Kościoła katolickiego "sui iuris" i organizację metropolii, na której czele stanął Mar Ivanios jako arcybiskup Thiruvananthapuram, z podległym mu biskupstwem diecezjalnym w Triuvalli.
Kościół syromalankarski posiada bogatą liturgię i ciekawe formy życia monastycznego, łączące tradycje wschodniego i zachodniego chrześcijaństwa oraz hinduistycznych Indii. Wśród zgromadzeń zakonnych warto wymienić Zakon Naśladowania Chrystusa (ICO), zwany Betanią ("Bethany Ashram"), a także "Kurisumala Ashram" – zgromadzenie będące gałęzią zakonu cystersów, który przyjął liturgię syryjską i praktykuje surową ascezę.
10 lutego 2005 r. papież Jan Paweł II nadał Syromalankarskiemu Kościołowi katolickiemu statut arcybiskupstwa większego, mianując dotychczasowego arcybiskupa Thiruvananthapuram Cyrila Mar Baseliosa Malancharuvil arcybiskupem większym i ustanawiając go zwierzchnikiem czterech diecezji (eparchii) w Tiruvalla, Bethery, Marthandam, Moovatupuzha. Głowa Syromalankarskiego Kościoła Katolickiego bywa nieoficjalnie nazywana katolikosem, co niekiedy wywołuje protesty watykańskich prawników i syriackich hierarchów ortodoksyjnych.
Organizacja.
Obecnie Kościół syromalankarski ma następującą organizację:
Ponadto funkcjonują ekstraterytorialne regiony (ETR) grupujące parafie i misje syromalankarskie:
Zwierzchnicy Kościoła.
Głową Kościoła syromalankarskiego jest arcybiskup większy Trivandrum, zwany też "katolikosem". Kolejno na czele Kościoła stali:

</doc>
<doc id="489290" url="https://pl.wikipedia.org/wiki?curid=489290" title="Flaga Konga">
Flaga Konga

Poszczególne barwy flagi Konga symbolizują:
Uchwalona 18 sierpnia 1959 roku. Przywrócona 10 czerwca 1991 roku.

</doc>
<doc id="489296" url="https://pl.wikipedia.org/wiki?curid=489296" title="Oficjum">
Oficjum

Oficjum – forma dramatyczna uprawiana w średniowieczu. Była ona wykonywana jako część obrzędu liturgicznego, ale nie należała do kanonicznych składników nabożeństwa. Wyróżniane były dwie formy oficjum:
Odmawianie brewiarza przez duchownego Kościoła katolickiego nosi także nazwę oficjum.

</doc>
<doc id="489298" url="https://pl.wikipedia.org/wiki?curid=489298" title="Urszula Kozioł">
Urszula Kozioł

Urszula Kozioł, pseudonim „Antoni Migacz”, „Mirka Kargol”, „Faun”, „U.K.”, „Uk”, „Uka”, „UKA” (ur. 20 czerwca 1931 w Rakówce) – polska poetka, pisarka, autorka felietonów i utworów dramatycznych dla dzieci i dorosłych.
Życiorys.
Do końca II wojny światowej przebywała na Zamojszczyźnie, uczyła się w Liceum Ogólnokształcącym im. Marii Konopnickiej w Zamościu. Następnie studiowała polonistykę na Uniwersytecie Wrocławskim. Studia I stopnia ukończyła w 1953 r. (magisterium uzyskała w 1969 r. na studiach uzupełniających).
Zaliczana jest do tzw. pokolenia „Współczesności”. Debiutowała jako poetka w 1953 r. na łamach dodatku do „Gazety Robotniczej” pt. „Sprawy i ludzie”. Od 1954 do 1972 r. pracowała jako nauczycielka, początkowo w Bystrzycy Kłodzkiej, a następnie we Wrocławiu. W latach 1956–1958 była kierownikiem działu literackiego pisma „Poglądy”. Od 1958 r. publikuje w miesięczniku „Odra” (m.in. cykl felietonów pt. „Z poczekalni”), a także w pismach: „Współczesność” (1959–1964), „Tygodnik Kulturalny” (1963–1965) i „Poezja” (1967–1972).
W latach 1965–1967 była dyrektorem Wrocławskiego Ośrodka Kultury i radną Dzielnicowej Rady Narodowej we Wrocławiu. Od 1970 r. współpracowała ze Studenckim Teatrem „Kalambur”. Od 1972 w redakcji „Odry”, kierownik działu literackiego. Przebywała na stypendiach literackich w Iowa City (USA, 1991) oraz w Poitiers (Francja, 1993).
Członek Związku Literatów Polskich (1963–1983; od 1963 w Zarządzie, a w latach 1971–1976 prezes Oddziału Wrocławskiego, w latach 1978–1983 także członek Zarządu Głównego), Polskiego PEN Clubu (od 1971, w tym od 1988 w Zarządzie Głównym). Członek założyciel Stowarzyszenia Pisarzy Polskich (od 1989, w tym od 1993 członek Zarządu Głównego).
Życie prywatne.
Córka Hipolita Kozioła i Czesławy Kargol.
Starsza siostra Lecha i Andrzeja (wokalisty zespołu Vox).
Jej mężem był Feliks Przybylak (1933–2010), germanista, tłumacz literatury niemieckojęzycznej i poeta.
Mieszka we Wrocławiu.

</doc>
<doc id="489299" url="https://pl.wikipedia.org/wiki?curid=489299" title="Karol Benni">
Karol Benni

Karol Abraham Henryk Benni (ur. 31 marca 1843 w Tomaszowie Mazowieckim, zm. 20 lutego 1916 w Warszawie) – polski lekarz laryngolog; działacz społeczny i gospodarczy; krzewiciel kultury i sztuki; wieloletni ordynator oddziału chirurgicznego w Szpitalu Dzieciątka Jezus w Warszawie; współzałożyciel i pierwszy redaktor czasopisma „Medycyna”. 
Rodzina.
Był synem tomaszowskiego pastora luterańskiego Jana Jakuba Benniego (1800-1863) i Angielki Marii Anny White (1800-1874). Miał dwie starsze siostry i dwóch starszych braci Hermana (1834-1900) i Artura Wilhelma (1839-1867). Wychowywał się w rodzinnym mieście pod opieką rodziców. 
W roku 1869 poślubił Ludwikę Szepietowską (1848–po 1919), małżeństwo było bezdzietne.
Edukacja.
Edukację odbierał w rodzinnym domu pod kierunkiem ojca i matki. Następnie ukończył gimnazjum w Piotrkowie Trybunalskim. W roku 1860 wyjechał na studia medyczne do Paryża. Dyplom lekarski uzyskał w 1865 w wieku 22 lat. Przez dwa lata praktykował jako asystent w klinice Charcot w Salpêtrière. W roku 1867 uzyskał tytuł doktora medycyny i chirurgii na podstawie dysertacji "Recherches sur quelques points de la gangrène spontanée (Accidents inopexiques et endartérite hypertrophique)" (Paris 1867, s. 135), za którą od Wydziału Lekarskiego Paryskiego otrzymał 18 sierpnia 1868 roku "mention honorable". W roku 1867 powrócił do kraju i niebawem nostryfikował dyplom w Akademii Wojskowo-Medycznej w Sankt Petersburgu (1868). 
Powstanie styczniowe.
Na wieść o ciężkiej chorobie ojca (który zmarł 23 stycznia 1863) powrócił przez Pragę do kraju, wioząc tajne pisma działaczy emigracyjnych do dowódców powstania styczniowego. Uczestniczył w powstaniu styczniowym. Służył prawdopodobnie pod rozkazami gen. Mariana Langiewicza, choć szczegóły jego działalności nie są znane (według E. Szulca, "w archiwum Muzeum Wojska Polskiego zachowała się wykonana w 1864 w Paryżu zbiorowa fotografia uczestników powstania styczniowego, wśród których widzimy Karola Benniego"). Uniknął aresztowania i już w lipcu 1863 powrócił do Francji. Brał czynny udział w życiu emigracji i pracach Komitetu Paryskiego (kwiecień-maj 1864) pod ps. "Henryk Wilk". Uczestniczył w zjeździe międzynarodowej konspiracji demokratycznej w Zagrzebiu (1864). 
Praktyka lekarska.
Początkowo pracował jako asystent w klinice chirurgicznej Szkoły Głównej Warszawskiej (1868-1871) u Hipolita Korzeniowskiego, później na rosyjskim Cesarskim Uniwersytecie Warszawskim (1871-1880). Publikował prace naukowe i komunikaty medyczne w czasopismach lekarskich "Klinika", "Medycyna", "Pamiętnik Towarzystwa Lekarskiego Warszawskiego". Od 1870 był członkiem Towarzystwa Lekarskiego Warszawskiego.
W latach 1871–80 prowadził jako ordynator oddział chirurgiczny w Szpitalu Dzieciątka Jezus (w zastępstwie Korzeniowskiego), potem (od 1876) oddział kobiecy. Często podróżował po Europie Zachodniej, zwłaszcza do Francji, gdzie kontaktował się z emigracją polską i utrzymywał kontakty medyczne, m.in. Bouchardem. W 1873 wspólnie z drem Jakubem Rogowiczem założył tygodnik "Medycyna" i przez pierwsze lata (do 1876) był redaktorem naczelnym tego czasopisma. W 1877 wyjechał do Stanów Zjednoczonych, aby odwiedzić Polonię amerykańską i poznać zagadnienia kobiecej praktyki lekarskiej (w Ameryce dopuszczono kobiety na studia lekarskie i zagwarantowano im możliwości pracy w zawodzie). Na podstawie swoich obserwacji uznał, że lekarki mogą być szczególnie pożyteczne w pediatrii i ginekologii, a swoje doświadczenia przekazał polskiemu środowisku lekarskiemu w cyklu wykładów pt. "Kobieta-lekarz" (1877). W 1878 zainicjował projekt powołania diakonis, czyli zakonnych pielęgniarek przy Zborze Ewangelicko-Augsburskim. Dzięki temu pojawiła się stała opieka pielęgniarska w Szpitalu Ewangelickim w Warszawie.
W 1880 wyjechał do Wiednia, gdzie w klinice Politzera uzyskał specjalizację w zakresie chorób nosa, uszu i gardła (otiatrii). Po powrocie do Warszawy szybko zdobył sławę jako specjalista laryngolog. Pracował w tym charakterze w I Lecznicy dla Przychodzących Chorych, ponadto jako lekarz w fabryce Lilpopa, Raua i Loewensteina. Od 1882 był konsultantem-otiatrią amerykańskiego towarzystwa ubezpieczeniowego "New-York", dzięki czemu objeździł europejską część Rosji wraz z Kaukazem. W 1894 otworzył własną lecznicę przy ul. Brackiej 20 pod nazwą "Zakład Leczniczy dla Chorych na uszy D-rów K. Benni i L. Guranowski", ale Benni przyjmował tam pacjentów tylko od października do maja (w pozostałych miesiącach zastępował go wspólnik). Latem (od czerwca do września) prowadził Benni praktykę w Nałęczowie, gdzie wykupił pensjonat „Podgórze” i przejął znaczne udziały w tamtejszym Zakładzie Leczniczym. W pensjonacie Benniego przebywali znakomici goście, np. mieszkali tu jako letnicy: Jadwiga Łuszczewska (Deotyma), Jan i Mieczysław Karłowiczowie, Antoni Odyniec, Henryk Sienkiewicz, stołował się tu Bolesław Prus.
Benni brał czynny udział w licznych międzynarodowych zjazdach laryngologów, a ponieważ biegle władał pięcioma językami – niemieckim, angielskim, francuskim, włoskim i rosyjskim – często był obierany sekretarzem. Stał się specjalistą cenionym nie tylko przez pacjentów, ale też świat lekarski. Prof. Politzer z Wiednia zadedykował mu i trzem innym laryngologom światowej sławy swój podręcznik otiatrii. Bouchard, redaktor monumentalnego opracowania "Traité de pathologie générale", zamówił u Benniego rozdział dotyczący semiotyki narządu słuchowego ("Sémiologie de l’appareil auditif", tamże, t. VI, Paryż 1897, s. 392-421). Kiedy w 1903 cesarz Mikołaj II Romanow przebywał z rodziną w Skierniewicach, do chorej cesarzowej Aleksandry Fiodorowny wezwano Karola Benniego.
Działalność społeczna, kulturalna, gospodarcza.
Oprócz sławy medycznej zdobył B. powszechny szacunek i miano niepospolitego człowieka na polu działalności społecznej, gospodarczej i kulturalnej. Już około 1870 roku organizował wraz z drem Stanisławem Kronenbergiem samopomoc dla rodzin powstańców styczniowych, a potem dla samych zesłańców powracających z Rosji do kraju. Dzięki pomocy Benniego otrzymywali oni bezpłatną opiekę lekarską, wsparcie finansowe i wydatną pomoc w zdobywaniu stałej pracy.
Przez 41 lat (od 1873 do 1914) organizował w swym salonie co dwa tygodnie od października do maja tzw. "piątki", na których gromadziła się elita intelektualna Warszawy, a także wybitne osobistości z Polski (włączając w to Galicję, Wielkopolskę i Litwę), przedstawiciele świata literackiego, naukowego, finansowego i politycznego. Stałymi bywalcami na tych spotkaniach byli m.in. Władysław Bogusławski, Zygmunt Gloger, Dionizy Henkiel, Aleksander Jabłonowski, Ludwik Krzywicki, Antoni Pietkiewicz, Henryk Sienkiewicz, Józef Weyssenhoff. Spotkania odbywały się w domu Benniego przy ul. Brackiej 16, potem (od 1903) przy Alejach Jerozolimskich 66. Na spotkaniach omawiano sprawy kultury i ekonomii, dyskutowano o sprawach politycznych i społecznych. "Piątki" u Benniego nazywano "parlamentem warszawskim", gdyż zrodziły się tu liczne akcje kulturalne i społeczne. Od 1905 członek Towarzystwa Kursów Naukowych w Warszawie.
Jako działacz społeczny zainicjował lub podjął wiele cennych działań począwszy od organizacji kolonii dziecięcych, a skończywszy na stworzeniu Muzeum Rzemiosł i Sztuki Stosowanej, które miało za zadanie popierania drobnego przemysłu. Pomysł stworzenia tego rodzaju muzeum zrodził się w 1892 na "piątkach benniowskich". W 1893 otwarto 4 sale ekspozycyjne z wyrobami rzemieślniczymmi (w Warszawie przy ul. Chmielnej 52). Muzeum stało się rodzajem stałej promocji drobnego rzemiosła krajowego, ułatwiającym kontakt pomiędzy wytwórcą i sprzedawcą. Odbywały się tu wykłady dla młodzieży rzemieślniczej. Należał Benni do grupy inicjującej budowę pomnika Adama Mickiewicza na setną rocznicę urodzin poety i głównym koordynatorem budowy. Aby zdążyć z terminem (odsłonięcie pomnika nastąpiło 24 grudnia 1898) Benni sam konferował z władzami, nadzorował projekt i wykonanie pracy. W latach 1899-1904 Benni był wiceprezesem i prezesem Towarzystwa Zachęty Sztuk Pięknych. Zgodnie z testamentem p. Ludwiki Góreckiej, wnuczki B. Lindego, doprowadził Benni do wybudowania gmachu Towarzystwa Zachęty Sztuk Pięknych w Warszawie (oddanego do użytku 12 grudnia 1900), który powiększono wkrótce o jedno dodatkowe skrzydło (1902). Udało mu się także zdobyć fundusze na zakup najważniejszych dzieł sztuki polskiej, m.in. wykupił obraz Jana Matejki "Bitwa pod Grunwaldem" z rąk spadkobierców bankiera Jakuba Rosenbluma (wdowa Amelia Rosenblumowa podobno za namową Benniego ofiarowała Zachęcie przysługującą jej część kwoty ze sprzedaży obrazu). Od 1907 stanął jako prezes na czele Towarzystwa Popierania Przemysłu Ludowego, propagującego wśród chłopstwa przemysł chałupniczy i rzemieślniczy w okresie zimowym. Już w 1908 r. powołał B. w dziewięciu miejscowościach Mazowsza warsztaty koszykarskie i tkackie. Stworzył ponadto szkoły, uczące bednarstwa, kołodziejstwa, koronkarstwa i plecionkarstwa. Przekonał do swej inicjatywy Eugenię Kierbedziową, która sfinansowała budowę Muzeum Przemysłu i Techniki w Warszawie (przy ul. Tamka nr 1), w którym mieściły się składy, warsztaty wzorcowe, sklep, muzeum, sala odczytowa. Pod koniec życia (po r. 1914) Benni zamieszkał w samym muzeum, by mieć bezpośrednią pieczę nad całym przedsięwzięciem. Zmarł 20 lutego w Warszawie we własnym mieszkaniu przy ul. Tamki 1. Pochowany trzy dni później (23 lutego 1916) na cmentarzu Powązkowskim w Warszawie (kwatera M, rząd 5, grób 15).
Publicystyka.
Podczas pobytu w Stanach (1877) Benni otrzymał informację o istnieniu nieznanego dotąd w Polsce testamentu Tadeusza Kościuszki w mieście Charlotteville w stanie Wirginia, dotarł do tego dwustronicowego dokumentu i sporządził odpis (później otrzymał odbitkę fotograficzną tegoż testamentu). Tłumaczenie testamentu Kościuszki opublikował Benni na łamach czasopisma "Kłosy" (1881, t. 32, nr 814, s. 77-78).
Ponadto ogłosił 16 publikacji, w większości naukowych z zakresu medycyny. 
Opinie o Karolu Bennim.
Współcześni bardzo cenili zmarłego. Dr A. Puławski tak go scharakteryzował: "Benni był to człowiek czynu, człowiek niespożytej energii i bystrego rozumu. Wielki znawca ludzi i dobry psycholog, posiadał sztukę panowania nad otoczeniem, dochodzenia zawsze do zamierzonego celu. Ale tych darów wrodzonych a cennych nie używał nigdy dla własnej korzyści: nie dążył ani do majątku, ani do rozgłosu. Kierowała jego czynami dobra wola, miłość bliźniego i miłość kraju, który kochał nade wszystko". 

</doc>
<doc id="489301" url="https://pl.wikipedia.org/wiki?curid=489301" title="Linda Ann Gray">
Linda Ann Gray



</doc>
<doc id="489303" url="https://pl.wikipedia.org/wiki?curid=489303" title="Nornik bury">
Nornik bury

Nornik bury ("Microtus agrestis") – gatunek ssaka z podrodziny karczowników (Arvicolinae) w obrębie rodziny chomikowatych (Cricetidae).
Zasięg występowania.
Nornik bury występuje w zachodniej, środkowej i północnej Europie i północnej Azji, od Wysp Brytyjskich i przez środkową i wschodnią Europę (włącznie z Kotliną Panońską) i Fennoskandię po Syberię aż do rzeki Lena, od południa do północno-wschodniego Kazachstanu, północnej Mongolii i skrajnie północno-zachodniej Chińskiej Republiki Ludowej (góry Ałtaj i Barluk w Sinciang).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1761 roku szwedzki przyrodnik Karol Linneusz nadając mu nazwę "Mus agrestis". Holotyp pochodził z Uppsali, w Szwecji.
"M. agrestis" należy do podrodzaju "Agricola". W większości rekonstrukcji filogenetycznych podrodzaj "Agricola" okazał się taksonem siostrzanym w stosunku do podrodzaju "Blanfordimys". "M. agrestis" we wcześniejszych ujęciach systematycznych obejmował taksony "lavernedii" i "rozianus" jako podgatunki, ale analizy wykazały dwie głęboko rozbieżne linie filogenetyczne co skutkowało uznaniem ich za odrębne gatunki. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 92–132 mm, długość ogona 30–53 mm; masa ciała 22–72,5 g (samice średnio 32,6 g, samce średnio 35,4 g). Zwierzę średniej wielkości, o wydłużonym ciele i krótkim, słabo owłosionym ogonie, pokrytym pierścieniowatymi łuskami. Oczy duże, pysk lekko zaostrzony z wąsami, uszy niewielkie szerokie, zaokrąglone, cienkie. Nozdrza różowawe, nieowłosione. Charakteryzuje się szarobrunatnym ubarwieniem sierści futerka grzbietowej strony ciała. Brzuszna strona ciała jest szara. Siekacze mają kształt dłutowaty, ciągle rosną, a ostrość zachowują dzięki temu, że szkliwo znajduje się jedynie na przedniej ich powierzchni. Zęby trzonowe o niskich koronach, z trzema rzędami guzków. Buduje system nor tuż pod powierzchnią ziemi lub w gęstym runie, w których gromadzi zapasy pożywienia i żyje. Nie zapadają w sen zimowy. Żyje pojedynczo, w grupach rodzinnych lub koloniach.

</doc>
<doc id="489304" url="https://pl.wikipedia.org/wiki?curid=489304" title="Być jak Stanley Kubrick">
Być jak Stanley Kubrick

Być jak Stanley Kubrick (ang. "Colour Me Kubrick") – film z 2005 roku w reżyserii Briana W. Cooka.

</doc>
<doc id="489307" url="https://pl.wikipedia.org/wiki?curid=489307" title="Terebla (rzeka)">
Terebla (rzeka)

Terebla () – rzeka na ukraińskim Zakarpaciu, w dorzeczu Cisy. Długość – 91 km, powierzchnia zlewni – 750 km². 
Terebla wypływa ze źródeł na południowych stokach zachodniego skraju Gorganów. Płynie na południowy wschód głęboko wciętą doliną (do 350 m poniżej otaczających ją gór), oddzielającą Połoninę Czerwoną na wschodzie od Połoniny Borżawskiej na zachodzie. Część wód Terebli jest odprowadzana tunelem do płynącej równolegle kilka kilometrów na zachód rzeki Rika, gdzie zasila terebelsko-ricką elektrownię wodną. W dolnym biegu wypływa do Kotliny Marmaroskiej, gdzie wpada do Cisy we wsi Busztyno, kilka kilometrów poniżej miasta Tiaczów. Do zlewni Terebli należy największe naturalne jezioro Zakarpacia – Synewyr. W jej górnym biegu umiejscowiony jest z kolei Park Narodowy „Synewyr”.

</doc>
<doc id="489308" url="https://pl.wikipedia.org/wiki?curid=489308" title="Tereswa (rzeka)">
Tereswa (rzeka)

Tereswa () – rzeka na ukraińskim Zakarpaciu, w dorzeczu Cisy. Długość – 56 km, powierzchnia zlewni – 1225 km². 
Tereswa powstaje z połączenia koło wsi Ust-Czorna dwóch potoków: Mokrianki, wypływającej spod masywu Popadii w Gorganach i Brusturianki, spływającej z północnych zboczy pasma Świdowiec. Płynie na południowy wschód głęboko wciętą doliną, oddzielającą Świdowiec na wschodzie od Połoniny Czerwonej na zachodzie. W dolnym biegu wypływa do Kotliny Marmaroskiej, gdzie wpada do Cisy we wsi Tereswa, kilka kilometrów powyżej miasta Tiacziw.

</doc>
<doc id="489316" url="https://pl.wikipedia.org/wiki?curid=489316" title="Język macedoński (słowiański)">
Język macedoński (słowiański)



</doc>
<doc id="489319" url="https://pl.wikipedia.org/wiki?curid=489319" title="Język macedoński (helleński)">
Język macedoński (helleński)

Język macedoński (helleński), język staromacedoński – wymarły język starożytnej Macedonii, bardzo blisko spokrewniony z językiem starogreckim, przez niektórych językoznawców uważany za jego dialekt. Języka staromacedońskiego nie należy mylić z historycznymi stadiami rozwoju współczesnego języka macedońskiego, należącego do języków słowiańskich.

</doc>
<doc id="489325" url="https://pl.wikipedia.org/wiki?curid=489325" title="Landolet">
Landolet

Landolet (ang. "landaulet") – czterokołowy otwarty pojazd konny, odmiana lando dla dwóch pasażerów. W odróżnieniu od lando ma jedno dwuosobowe siedzenie dla pasażerów skierowane w kierunku jazdy oraz mniejsze składane siedzenie dla drugiej dwójki. Bardzo często z przodu ma dwie gięte kryształowe szyby lub jednolitą również giętą. Ma również tylko jedną składaną budę, w tylnej części.
Landolet skonstruowano w XVIII wieku we Francji. Od początku używany głównie jako pojazd miejski. W XIX wieku pojawiły się landolety z dwoma rzędami siedzeń, tak jak w lando, zawsze jednak z jedną budą umieszczoną z tyłu, ale te już miały szyby proste.

</doc>
